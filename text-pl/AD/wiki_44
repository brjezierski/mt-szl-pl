<doc id="336326" url="https://pl.wikipedia.org/wiki?curid=336326" title="38 Pułk Piechoty Strzelców Lwowskich">
38 Pułk Piechoty Strzelców Lwowskich

38 Pułk Piechoty Strzelców Lwowskich (38 pp) – oddział piechoty Wojska Polskiego II RP.
Utworzony spośród listopadowych obrońców Lwowa 1918 roku.
Uczestnik walk o granice 1919 roku oraz wojny polsko-bolszewickiej 1920 roku.
W okresie międzywojennym wchodził w skład 24 Dywizji Piechoty.
Stacjonował w garnizonie Przemyśl, w koszarach przy obecnej ulicy 29 Listopada.
Formowanie i zmiany organizacyjne.
Pułk został zorganizowany w listopadzie 1918 roku z grup ochotniczych broniących Lwowa przed Ukraińcami.
25 listopada 1918 otrzymał nazwę "1 Pułk Strzelców Lwowskich".
Rozkazem Ministerstwa Spraw Wojskowych z 8 kwietnia 1919 pułk otrzymał ostateczną nazwę "38 pułku piechoty Strzelców Lwowskich".
W grudniu 1919 batalion zapasowy pułku stacjonował w Przemyślu.
Pułk w wojnie polsko-ukraińskiej.
Po opanowaniu Lwowa przez władze i wojska ukraińskie w listopadzie 1918, w Szkole Sienkiewicza zebrała się grupa byłych legionistów i członków POW z mjr Tatarem Trześniewskim na czele, by podjąć walkę z okupantem. Parę godzin później powstał drugi ośrodek walki w Domu Techników na ul. Issakowicza, złożony w całości z członków POW. Te dwa punkty oporu rozszerzały swój teren działania i już 1 listopada opanowały koszary „wóleckie”, zdobywając znaczną część broni i odcinając wojskom ukraińskim dostęp do głównego dworca kolejowego. 5 listopada komendant załogi Lwowa kpt. Czesław Mączyński podzielił obronę Lwowa na 5 odcinków. Trzeci z nich, który później otrzymał nazwę „grupa rtm. Pomiana”, stał się zalążkiem pułku. 22 listopada 1918 polskie oddziały walczące we Lwowie, wraz z przybyłymi na osiecz 4. i 5. pułkami piechoty Legionów pod dowództwem płk. Tokarzewskiego uwolniły Lwów od wojsk ukraińskich.
Komendant Lwowa gen. Bolesław Roja, rozkazem dziennym nr 22 z dnia 25 listopada 1918 sformował 1 i 2 pułk Strzelców Lwowskich. Z pułków tych w pierwszych dniach grudnia utworzona została „brygada lwowska” pod dowództwem ppłk. (w międzyczasie awansował) Mączyńskiego.
Ukraińcy wyrzuceni ze Lwowa przystąpili do jego oblężenia, otaczając miasto szczelnym pierścieniem. 1 pułk strzelców zorganizował obronę w rejonie Zimnej Wody, Skniłowej, Sokolnik, Kozielnik, Pohulanki i Krzywczyc. Pamiętnym dla pułku i obrony Lwowa był bój stoczony na Persenkówce 28 grudnia przez 7 i 8 kompanię pod dowództwem rtm. dr Abrahama z wielokrotnie liczniejszym wrogiem. I choć walka została przegrana, to dała czas na ściągnięcie posiłków i uniemożliwiła wkroczenie Ukraińców do miasta. Ppłk Mączyński określił to słowami: "Zginęli najdzielniejsi oficerowie i żołnierze, lecz uratowali miasto".
Ministerstwo Spraw Wojskowych, rozkazem Sztabu Generalnego nr 98 z 8 marca 1919, zmieniło numerację 1 pułku strzelców na 38 pułk piechoty, a następnie Dziennikiem Rozkazów Wojskowych nr 39 z 8 kwietnia 1919 nadało pułkowi przydomek „Strzelcy Lwowscy”.
Walki w bezpośrednich okolicach Lwowa trwały do 18 kwietnia 1919. W dniach od 28 do 30 kwietnia przeprowadzono natarcie w kierunku północno-wschodnim. Pułk wszedł w skład 5 Dywizji Piechoty gen. Władysława Jędrzejewskiego. 15 maja uderzył w kierunku na Kulików i Kościejów. W pogoni za brygadą atamana Klee (oficer niemiecki, ataman ukraiński) 27 maja zdobył Złoczów. W dalszym zwycięskim marszu 1 czerwca wkroczył do Tarnopola i zajął pozycje nad Seretem a dwa dni później obsadził dawną granicę austriacko-rosyjską. 15 czerwca wycofał się pod Olejów, gdzie stoczył jeden z najcięższych bojów. W trakcie dalszego odwrotu, pod Poczapami, udało się zatrzymać ukraińską kontrofensywę. Rankiem 28 czerwca oddziały polskie przeszły ponownie do ofensywy. Pułk atakował w kierunku na Bełżec i ponownie obsadził dawną granicę austriacko-rosyjską. Na granicy pozostał do 8 sierpnia 1919 po czym został przesunięty w okolice Tarnopola i 18 sierpnia obsadził odcinek nad Zbruczem. Na początku października przeszedł w rejon Zbaraża potem pod Tarnopol na „zimowe leże”. 6 lutego 1920, wraz z 5 DP, wyruszył w rejon Płoskirowa na front sowiecki.
Pułk w wojnie polsko-bolszewickiej.
Pułk do 28 lutego 1920 walczył o Dereźnię, Szarki i Kryniczną. Wraz z 19 pułkiem piechoty Odsieczy Lwowa, przy współdziałaniu dwóch pociągów pancernych i trzech baterii artylerii, w nocy z 16 na 17 marca rozbił 45 Dywizję Piechoty sowieckiej. Do połowy kwietnia prowadził akcje wypadowe i patrolował teren w rejonie Wołkowinc. Akcje wypadowe oddziałów polskich skutecznie sparaliżowały ofensywę sowiecką na Płoskirów. 28 kwietnia pułk został podporządkowany dowódcy 12 Dywizji Piechoty. Atakował w kierunku na Meżyrów, zajął Żmerynkę i ponownie wszedł w skład 5 DP. Wobec rozbicia południowego frontu sowieckiego, armia rosyjska przeszła do ofensywy na froncie północnym. W celu zatrzymania tej ofensywy została sformowania polska Armia Rezerwowa gen. Kazimierza Sosnkowskiego. Dla jej wzmocnienia została w ten rejon przerzucona IX Brygada Piechoty w składzie 38. i 39. pułki piechoty Strzelców Lwowskich oraz III bat. 40 pułku piechoty Dzieci Lwowskich.
38 pp znalazł się w odwodzie armii. Zajął odcinek nad jeziorami Dołgoje i Świada, w okolicach miejscowości Ziabki, broniąc przejście między jeziorami. 4 lipca 1920 dywizje sowieckie złamały pozycje obronne oddziałów polskich w tym rejonie. Dwa dni potem pułk stacza walkę pod Szczerbami i w marszu odwrotowym kieruje się na Głębokie a dalej na Duniłowicze, Wilejkę, Mołodeczno i Bogdanowo.
Wobec poniesionych strat w czasie odwrotu, dowódca 5 DP gen. Jędrzejewski, z pozostałych sprawnych żołnierzy utworzył „Oddział IX Brygady” pod dowództwem mjr. Łukawskiego. Oddział ten toczył jeszcze walki nad Niemnem i zwycięski bój pod Wołpą. Po walkach pułk liczący zaledwie „60 bagnetów” został skierowany do Małkini a stamtąd koleją do Lwowa w celu reorganizacji. Został skoszarowany w Brzuchowicach pod Lwowem i w ciągu zaledwie dwóch tygodni odzyskał zdolność bojową.
6 sierpnia Naczelny Wódz Józef Piłsudski postanowił, że na froncie południowo-wschodnim siły polskie będą tylko osłaniać Lwów i zagłębie naftowe. W związku z tym, 18 sierpnia, 38 pp został przesunięty na linię Bugu, w lukę między frontami środkowym i południowym. Ponieważ wojska sowieckie, po przekroczeniu Bugu, zajęły Sokal – pułk został skierowany w rejon tego miasta. 13 sierpnia zdobył miasto i wyrzucił wojska sowieckie na wschodni brzeg Bugu. W następnych dniach walczył, osłaniając Lwów, na linii Kamionka Strumiłowa – Sokal – Hrubieszów, staczając krwawe boje pod Krystynopolem, Mostami Wielkimi i Dzibułkami. Armia Konna Budionnego, która nie była w stanie zdobyć Lwowa, przesunęła się w kierunku Zamościa. Pułk został przemieszczony pod Bełz i wypadami nękał wojska nieprzyjaciela. 10 września został przetransportowany do Kamionki Strumiłowej.
W połowie września 1920 rozpoczęła się ofensywa polska na froncie południowo-wschodnim. Rozbite wojska sowieckie wycofywały się na wschód przed frontem 6 armii. Pułk ścigał wroga na trasie: Kamionka Strumiłowa – Busk – Brody – Radziwiłłów – Krzemieniec – Łanowce do Teofipola. 17 października stoczył pod Nowokonstantynowem ostatni bój w tej wojnie.
Do 15 grudnia pozostawał na linii demarkacyjnej: Zbaraż – Wiśniowiec – Oleksiniec, po czym pomaszerował do Przemyśla i pozostał tam do września 1939.
Pułk w okresie pokoju.
W okresie międzywojennym 38 pułk piechoty stacjonował na terenie Okręgu Korpusu Nr X w garnizonie Przemyśl, w koszarach przy obecnej ulicy 29 Listopada. Wchodził w skład 24 Dywizji Piechoty.
20 czerwca 1923 Minister Spraw Wojskowych przeniósł podpułkownika Alojzego Łukawskiego do rezerwy oficerów sztabowych DOK VI, a na stanowisko dowódcy pułku wyznaczył podpułkownika Romualda Kohutnickiego. Z dniem 15 września 1923 podpułkownik Kohutnicki został przeniesiony do 15 pułku piechoty „Wilków” w Dęblinie na stanowisko dowódcy pułku. Od września 1923 do marca 1924 obowiązki dowódcy pełnił podpułkownik Stanisław Jaxa-Rożen. 20 marca 1924 Minister Spraw Wojskowych przeniósł pełniącego obowiązki dowódcy 54 pułku piechoty Strzelców Kresowych w Tarnopolu, podpułkownika Romualda Kwiatkowskiego do 38 pp na stanowisko dowódcy. 3 maja 1926 podpułkownik Kwiatkowski awansował na pułkownika.
21 sierpnia 1926 Minister Spraw Wojskowych przeniósł pełniącego obowiązki dowódcy jednostki, pułkownika Romualda Kwiatkowskiego do dowództwa 20 Dywizji Piechoty w Słonimiu na stanowisko oficera sztabowego Przysposobienia Wojskowego, a na stanowisko dowódcy oddziału wyznaczył podpułkownika Wacława Biernackiego.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 22 listopada, jako datę święta pułkowego. Pułk obchodził swoje święto w rocznicę uwolnienia Lwowa od Ukraińców oraz dla uczczenia pamięci bohaterów poległych w obronie Lwowa.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 38 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
W czerwcu 1931 Minister Spraw Wojskowych zwolnił pułkownika Wacława Biernackiego ze stanowiska dowódcy pułku i przeniósł w stan nieczynny, a na jego miejsce wyznaczył podpułkownika Tadeusza Majewskiego.
38 pp w kampanii wrześniowej.
Mobilizacja.
38 pułk piechoty SL mobilizował w ramach mobilizacji alarmowej w grupie "czerwonej" kompanię km plot. typu "A" nr 23. W ramach mobilizacji powszechnej w I rzucie w terminie 4 i 5 dni mobilizował własne pododdziały oraz dywizyjną kompanię kolarzy nr 103. W terminie 6 dni mobilizował I batalion 164 pułku piechoty rez. Dodatkowo w II rzucie mobilizacji powszechnej formował batalion marszowy 38 pp oraz Ośrodek Zapasowy 24 Dywizji Piechoty. W kampanii wrześniowej 1939 pułk walczył w składzie 24 Dywizji Piechoty, która od 2 września 1939 wchodziła w skład Armii „Karpaty”. 
Działania bojowe.
Od Dunajca do Sanu
Po zakończeniu mobilizacji 3 września pułk w dniach od 3 do 5 września został przetransportowany koleją w rejon Tarnowa. W trakcie transportu pododdziały pułku były atakowane przez lotnictwo niemieckie. Poszczególne bataliony maszerowały w rejon Tuchowa i Gromnika, a następnie nad Dunajec w rejon wsi Wróblowice. 5 września 1939 roku pułk zajął pozycje obronne nad Dunajcem na południowy wschód od Zakliczyna, nad Dunajcem przystąpiły pododdziały pułku do budowy stanowisk obronnych. Wieczorem 38 pp SL wszedł w kontakt bojowy z jednostkami niemieckiej 4 Dywizji Lekkiej. Niemiecki pododdział pancerno-motorowy uchwycił most na Dunajcu pod Zakliczynem. W trakcie nocy na opanowany przyczółek przeprawiły się oddziały niemieckie, pomimo ostrzału polskiej artylerii z 60 dac. Rano II batalion odparł niemieckie natarcie na wieś Wróblowice, w wyniku walki i ostrzału niemieckiego wieś spłonęła, natomiast kompanie batalionu zajęły stanowiska obronne za wsią. Poległo wielu żołnierzy z II batalionu, ale także zginęło wielu mieszkańców wsi. Obrona linii Dunajca przez pułk trwała do godzin nocnych 6 września. Schodzenie z odcinka obrony trwało całą noc 6/7 września, o świcie rano pułk skoncentrował się koło miejscowości Rychwałd. Następnie strzelcy lwowscy rozpoczęli marsz w kierunku Tuchowa. Na maszerujące po otwartym terenie I i II bataliony od strony południowo-wschodniej zaatakowały oddziały pancerno-motorowe 4 DLek. Atak niemiecki spowodował rozproszenie się częściowe obu batalionów 38 pułku. III batalion uniknął napadu zbierając po drodze rozbitków pomaszerował przez Tuchów na Pilzno. Z rozbitków I i II batalionu 7 września organizowano dwa oddziały pod dowództwem kpt. J. Nosalika i mjr. Rolkego. 
Dalszy marsz zbierane oddziały prowadziły do Pilzna. 8 września pododdziały pułku maszerowały za San, gdzie miały zorganizować obronę. III batalion maszerował przez Rzeszów i Błażową w rejon Bratkówki. Oddział kpt. Nosalika po osi Błażowa-Dynów. 10 września III batalion obsadził początkowo linię Sanu w rejonie Bratkówki, a następnie na rozkaz dowództwa 24 DP, pozycje na wschód od Birczy i na południe od drogi Przemyśl-Bircza. 
Od Birczy do Lwowa
Oddział z I batalionu mjr Rolkego zajął pozycje na wzg. 470. 11 września dowódca pułku, który opuścił wcześniej swoje oddziały i udał się do dowództwa dywizji, został zawieszony w dowodzeniu pułkiem. Dowodzenie pułkiem przejął ppłk Władysław Ziętkiewicz były dowódca 1 pp KOP "Karpaty". 12 września niemiecka 2 Dywizja Górska opanowała Birczę, oddział mjr Rolke bez kontaktu z wrogiem opuścił swoje pozycje na wzg. 470, a oddział rozproszył się. Oddział kpt. Nosalika osłaniał odwrót 24 DP po boju pod Birczą, opóźniając wroga na szlaku Bircza-Krasiczyn-Przemyśl. 13 września III batalion osłaniał odwrót artylerii dywizyjnej od strony Niżankowic. 14 września pododdziały 38 pp SL osiągnęły rejon Tyszkowice, Boratycze. W trakcie zajmowania stanowisk obronnych pułk stoczył bój z atakującymi oddziałami niemieckiej 2 DG. Pułk utrzymał powierzony odcinek obrony za cenę ciężkich strat osobowych, przy wydatnym wsparciu pododdziałów z 39 i 155 pułków piechoty. W nocy 14/15 i w dzień 15 września pododdziały 38 pp podjęły dalszy marsz odwrotowy w deszczu i ciężkich warunkach terenowych po trasie Mościska, Bortiatyn, Mużyłowice, Małoszkowice pułk maszerował jako straż tylna 24 DP jak i całego zgrupowania gen. broni K. Sosnkowskiego. O świcie 16 września strzelcy lwowscy z 38 pułku przystąpili do obrony południowo-wschodniego skraju lasu "Na Chmurowym". 17 września przez cały dzień pułk odpierał natarcia niemieckich strzelców górskich z 2 i 1 Dywizji Górskich. 38 pułk poniósł dalsze dotkliwe straty osobowe. Po godz. 16 na rozkaz dowódcy 24 DP pułk wycofał się osłaniając odwrót macierzystej dywizji oddziałem kpt. Nosalika. 18 września III batalion stoczył walkę we wsi Kozice w pobliżu Rzęsnej Ruskiej, po zdobyciu wsi dalsze natarcie zostało powstrzymane z okolicznych wzgórz ostrzałem broni maszynowej i artylerii, wróg na nacierające pododdziały pułku przeprowadził ataki lotnicze. Była to nieudana próba przebicia się do oblężonego Lwowa. Następną próbę podjęto 19 września z Brzuchowic w kierunku Hołoska. Również ta próba zakończyła się niepowodzeniem. Były to ostatnie walki żołnierzy 38 pułku piechoty Strzelców Lwowskich. Niewielu z nich przedostało się do Lwowa.
Batalion marszowy 38 pp
Batalion marszowy 38 pp SL został faktycznie zorganizowany w sierpniu 1939 roku podczas ćwiczeń letnich. W skład batalionu weszli podchorążowie rezerwy, elewi szkoły podoficerskiej dla małoletnich z Niska oraz rezerwiści zmobilizowani w ramach mobilizacji powszechnej. 8 września batalion marszowy pod dowództwem kpt. Romana Homana został włączony w skład grupy wojsk broniących Przemyśla, obsadzając odcinek "Lipowica". Od 11 do 14 września batalion prowadził walki z podchodzącymi pod Przemyśl oddziałami niemieckimi. Wydzielony z batalionu pododdział w nocy 11/12 września zorganizował nieudany wypad do Kosenic mający zlikwidować ostrzeliwującą od dwóch dni Przemyśl. Oddział wypadowy wpadł w zasadzkę i poniósł duże straty osobowe. 14 września osłaniał wycofującą się przez Przemyśl 11 Karpacką DP. Odparł wraz z resztą załogi Przemyśla natarcie niemieckiej 7 DP. Ok. godz. 14 wycofał się na prawy brzeg Sanu, poniósł duże straty od ostrzału artylerii niemieckiej. Wieczorem 14 września batalion marszowy otrzymał rozkaz dowódcy obrony miasta o dołączeniu do 24 DP. Na Zasaniu zdezerterował dowódca batalionu kpt. Homan, który przeszedł na stronę niemiecką, według ustaleń był niemieckim szpiegiem. 
Obsad dowódcza batalionu marszowego 38 pp: 
Symbole pułku.
Chorągiew (sztandar).
2 lutego 1919, w uznaniu zasług położonych w obronie Lwowa, 1 pułk Strzelców Lwowskich otrzymał sztandar ufundowany przez społeczeństwo Lwowa. Aktu poświęcenia sztandaru dokonał arcybiskup lwowski Józef Bilczewski.
5 listopada 1929 Prezydent RP Ignacy Mościcki zarządzeniem L. 2324/29 zatwierdził wzór lewej strony płachty chorągwi 38 pułku piechoty. Nowa chorągiew została ufundowana przez społeczeństwo ziemi przemyskiej i powiatu dobromilskiego.
W niedzielę 15 czerwca 1929 na Rynku w Przemyślu Inspektor Armii, generał dywizji Jan Romer w imieniu Prezydenta RP wręczył chorągiew ówczesnemu dowódcy oddziału, pułkownikowi Wacławowi Kostek-Biernackiemu.
Obecnie sztandar przechowywany jest w Muzeum im. gen. Sikorskiego w Londynie.
Odznaka pamiątkowa.
4 lipca 1930 Minister Spraw Wojskowych, Marszałek Polski Józef Piłsudski zatwierdził wzór i regulamin odznaki pamiątkowej 38 pp. Odznaka o wymiarach 41 × 34 mm ma kształt owalu. Środek odznaki stanowi tarcza romboidalna pokryta granatową emalią z żółtym obrzeżem, na której wpisano numer i inicjały 38 P.P S. LW. Tarcza zwieńczona jest dwoma herbami Lwowa i Przemyśla. Herby połączone są wieńcem z liści laurowych. Jednoczęściowa – oficerska, wykonana w srebrze, emaliowana. Na rewersie próba srebra, imiennik WB i nazwisko grawera W. BUSZEK.
Ryngraf.
W 1938, podczas obchodów obrony Lwowa z 1918, na obrazie Matki Boskiej Ostrobramskiej w kościele pod tym wezwaniem we Lwowie umieszczono ryngraf z obrazem Matki Boskiej Ostrobramskiej złożony przez 38 Pułk Piechoty Strzelców Lwowskich, utworzony z pierwszych obrońców Lwowa „Opiekunce naszej w 20-lecie złączenia Lwowa z Macierzą” (zaprojektowany przez Rudolfa Mękickiego, a wykonany w srebrze, częściowo złocony przez Kazimierza Wojtycha).
Strzelcy lwowscy.
Żołnierze 38 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
23 listopada 1980 w katedrze w Przemyślu odsłonięto tablicę upamiętniającą żołnierzy 38 pułku piechoty Strzelców Lwowskich.

</doc>
<doc id="336327" url="https://pl.wikipedia.org/wiki?curid=336327" title="Niecielin">
Niecielin

Niecielin – wieś w Polsce położona w województwie lubelskim, w powiecie parczewskim, w gminie Podedwórze.
W latach 1975–1998 miejscowość administracyjnie należała do województwa bialskopodlaskiego.
Liczba ludności wynosiła 23 osoby w 2005, spis powszechny z roku 2011 wykazał 21 osób.
Wieś stanowi niewielkie sołectwo gminy Podedwórze.
Wieś w dziewiętnastym wieku wymieniana byłą w składzie gminy 
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.

</doc>
<doc id="336329" url="https://pl.wikipedia.org/wiki?curid=336329" title="Bojary (województwo lubelskie)">
Bojary (województwo lubelskie)

Bojary – wieś w Polsce położona w województwie lubelskim, w powiecie parczewskim, w gminie Podedwórze.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Podedwórze.
Historia.
Bojary wieś w powiecie włodawskim, gminie i parafii Opole. Około 1900 roku wieś posiadała 24 domy i 178 mieszkańców gospodarzących na gruncie 493 morgi. Według spisu z 1827 roku Bojary była to wieś prywatna posiadająca 17 domów i 91 mieszkańców.
Wierni Kościoła rzymskokatolickiego należą do parafii Podwyższenia Krzyża Świętego w Podedwórzu.

</doc>
<doc id="336332" url="https://pl.wikipedia.org/wiki?curid=336332" title="Stanfordzka Skala Inteligencji Bineta">
Stanfordzka Skala Inteligencji Bineta

Skala Inteligencji Stanford-Binet przeznaczona jest do indywidualnych badań sprawności intelektualnej. Aktualna – piąta edycja skali (SB5) – oparta jest o hierarchiczny model inteligencji CHC. Narzędzie składa się z pięciu skal odpowiadających pięciu czynnikom warstwy drugiej w modelu CHC. Te skale to: rozumowanie płynne, wiedza, rozumowanie ilościowe, przetwarzanie wzrokowo-przestrzenne i pamięć robocza. Każda ze skal dzieli się na podskalę słowną i bezsłowną. Ogólnym wynikiem w teście jest iloraz inteligencji (w skali pełnej, niewerbalnej i werbalnej oraz dla pięciu czynników) oraz wiek umysłowy osoby badanej.
Test stosowany jest w diagnozie dzieci (od drugiego roku życia), młodzieży i osób dorosłych, w szczególności tam, gdzie zachodzi podejrzenie, że rozwój pacjenta nie jest w pełni normatywny (zaburzenia i odchylenia rozwojowe, zaburzenia organiczne, niepełnosprawność intelektualna etc.). Skala Inteligencji Stanford-Binet jako jedno z nielicznych narzędzi diagnostycznych umożliwia diagnozę stopnia niepełnosprawności umysłowej oraz diagnozę osób o wybitnych możliwościach intelektualnych.
Pierwowzór skali SB5 – Skala Bineta-Simona (1905) początkowo dostarczała punktacji zwanej wiekiem umysłowym (WU). WU pokazuje, jaki jest poziom intelektualnego funkcjonowania dziecka. Pierwotna francuska wersja służyła do pomiaru inteligencji dzieci w wieku od lat dwóch do szesnastu. W kolejnej wersji (Binet-Terman, 1916) ogólnym wynikiem skali był nie tylko WU, lecz również iloraz inteligencji (intelligence quotient, IQ). Ten wskaźnik (IQ) wyraża związek pomiędzy umysłowym i chronologicznym (rzeczywistym) wiekiem dziecka. William Stern obliczył względny IQ według wzoru:
Autorem aktualnej wersji oryginalnej jest dr Gale H. Roid. Autorami polskiej wersji narzędzia są: dr Urszula Sajewicz-Radtke, dr Bartosz M. Radtke i dr hab. Małgorzata Lipowska. Wydawcą Skali jest Pracownia Testów Psychologicznych i Pedagogicznych w Gdańsku. Testem mogą posługiwać się wyłącznie dyplomowani psycholodzy. Polska wersja testu cechuje się bardzo dobrymi własnościami psychometrycznymi. Stosowana jest w poradnictwie psychologiczno-pedagogicznym, placówkach służby zdrowia oraz sądowo-penitencjarnych.

</doc>
<doc id="336333" url="https://pl.wikipedia.org/wiki?curid=336333" title="Dżesika">
Dżesika

Dżesika, Jessica – imię żeńskie o prawdopodobnie hebrajskiej etymologii.
Imię "Jessica" nosiła jedna z postaci "Kupca weneckiego" Shakespeare'a. Poeta prawdopodobnie zaczerpnął je od imienia biblijnej Jiski, córki Harana (Rdz 11,29). Imię to weszło w Polsce w szerszy użytek w latach 70. XX w. z języka angielskiego i jest zapisywane w wielu różnych wariantach, z których najpopularniejsze to "Jessica" oraz "Dżesika".
Wśród imion nadawanych nowo narodzonym dzieciom w Polsce, Dżesika w 2017 r. zajmowała 252. miejsce w grupie imion żeńskich (15 nadań w 2017 r.). Forma Jessica znalazła się na 132. miejscu (108 nadań).
Dżesika imieniny obchodzi 4 listopada.
Znane osoby o tym imieniu:

</doc>
<doc id="336334" url="https://pl.wikipedia.org/wiki?curid=336334" title="Puchar Narodów Oceanii 1973">
Puchar Narodów Oceanii 1973

W 1973 roku do rywalizacji w Pucharze Narodów Oceanii przystąpiło pięć ekip - Nowa Zelandia, Tahiti, Nowa Kaledonia, Vanuatu (jeszcze jako "Nowe Hebrydy") oraz Fidżi. Turniej finałowy rozegrano w dniach 17 - 24 lutego w nowozelandzkim Auckland na stadionie Newmarket Park.
Turniej wygrali gospodarze, wyprzedzając Tahiti i Nową Kaledonię.
Faza grupowa.
Tabela:
Za wygraną - 2 pkt, za remis - 1 pkt
Zespoły, które awansowały do finału zostały wyróżnione czcionką pogrubioną, zespoły, które awansowały do "finału pocieszenia" - "kursywą", zaś zespół, który odpadł z rywalizacji - czcionką normalną.
Wyniki:
Mecz o III miejsce.
W meczu o trzecie miejsce spotkały się ekipy Nowej Kaledonii i Vanuatu ("Nowych Hybrydów").
Finał.
Natomiast w finale spotkały się niepokonane dotąd ekipy Nowej Zelandii i Tahiti.
Strzelcy.
3 gole
2 gole
1 gol
Składy.
Fidżi
Skład: Habib Buksh, John Krishna Chotka, Mohammed Farook, John Foster, Joseph Gock, Kini Kawatevu, George Koi, Josateki Kurivitu, Mun Lal, Vilitate Lee, Gordon Lee Wai, Waisea Naicovu, Nicholas Rounds, Narayam Sami Sada, Samu Vacago, Terio Vakatawa, Nemarii Waka.
Trener: S.M. Singh
Nowa Kaledonia
Skład: Luke Anglio, Simon Bearune, Andre Benebig, Gerald Delmas, Richard Gurrera, Jean Hmae, Simon Kecine, Jacques Koindredi, Roger Mandin, Michael Matzach, Bob Moindu, Bernard Ukeiwe, Pierre Wacapo, Phadom Wacope, Jean Wadriako, Bernard Waka, Segin Wayewol, Jean Xowie.
Trener G. Elmour
Nowa Zelandia
Skład: Brian Armstrong, Ron Armstrong, Malcolm Bland, Geoff Brand, Kevin Curtin, Malcolm Ferguson, Brian Hardman, Gary Lake, Colin Latimour, Alan Marley, John Morris, Tony Sibley, John Staines, David Taylor, Maurice Tillotson, Dennis Tindall, Brian Turner, Alan Vest.
Trener: B. Truman
Tahiti
Skład: William Aumeran, Erroll Bennett, Joseph Burns, Claude Carrara, Georges Chavez, Roland de Marigny, Terii Etaeta, Lewis Lai San, Gerard Kautai, Gilles Malinowski, Tony Mottet, Harold Ng Fok, Georges Piehi, Theodore Riritua, Albert Taaroamea, Mana Temaiana, Charles Temarii, Alexis Tumahai.
Trener: F. Vernaudon
Vanuatu
Skład: Albert Coulon, Bernard Courtet, Molissa Daniel, Jean Delaveuve, Michael Dupuy, Jules Galibert, Charles Galinie, Tensley Jonylulu, Popette Malas, Jimmy Meto, Jacques Nafouri, Alick Saurei, Jacky Valette, Raymond Valette, Pierre Waina.
Trener: P. Reichert

</doc>
<doc id="336335" url="https://pl.wikipedia.org/wiki?curid=336335" title="Homburg (ujednoznacznienie)">
Homburg (ujednoznacznienie)

Niemcy:
Szwajcaria:
Osoby:
Inne:
Zobacz też:

</doc>
<doc id="336337" url="https://pl.wikipedia.org/wiki?curid=336337" title="Bad Homburg">
Bad Homburg



</doc>
<doc id="336338" url="https://pl.wikipedia.org/wiki?curid=336338" title="Hujsko">
Hujsko



</doc>
<doc id="336339" url="https://pl.wikipedia.org/wiki?curid=336339" title="Skarbnik (demon)">
Skarbnik (demon)

Skarbnik (, , ) – w wierzeniach słowiańskich duch zamieszkujący podziemia (zwłaszcza kopalnie), strzegący naturalnych zasobów ziemi i zakopanych w niej skarbów. Był także władcą podziemnej krainy, do której zabierał dusze górników, którzy zginęli podczas pracy w kopalni. Na Śląsku Cieszyńskim Pustecki.
Skarbnik był postacią przychylną ludziom, ostrzegał górników przed grożącym tąpnięciem, zalaniem i pożarem, mógł także zaprzyjaźnić się z górnikami. Wobec osób które były leniwe, niesolidne, skąpe i złorzeczyły w kopalni, skarbnik bywał też bardzo surowy, zawzięty i mściwy. Ukazywał się najczęściej pod postacią starego, brodatego górnika z kagankiem w ręku, potrafił też przybrać kształt kozy, konia, psa, myszy, żaby, pająka, muchy. Mógł także pozostawać niewidzialny, wówczas górnik mógł wyczuć jego obecność bądź słyszeć stukanie.

</doc>
<doc id="336340" url="https://pl.wikipedia.org/wiki?curid=336340" title="Metropolici kruticcy">
Metropolici kruticcy

Metropolita kołomieński i kruticki (ros. Митрополит Коломенский и Крутицкий)
Rys historyczny.
Za poprzednika metropolii krutickiej uważane jest biskupstwo sarajskie i podońskie. Jedna z siedzib zarządzających nim biskupów znajdowała się na moskiewskich Kruticach. Metropolia kruticka utworzona została w 1569. Jej zwierzchnicy nosili jednak nadal tytuły także biskupów sarajskich i podońskich. Ostatnim biskupem noszącym te tytuły był Leonid (do 1742). Jego następca miał już tytuł biskupa krutickiego. Od 1764 diecezja nosiła nazwę krutickiej i możajskiej. Zlikwidowana została w 1788. Reaktywował ją w 1918 patriarcha Tichon. Obecnie metropolita kruticki jest stałym członkiem Świętego Synodu Rosyjskiej Cerkwi Prawosławnej i pełni funkcję wikariusza Patriarchy do spraw zarządzania diecezją (od 2021 r. metropolią) moskiewską. Do tytułu metropolity krutickiego w 1947 dodane zostało sformułowanie „i kołomieński”.

</doc>
<doc id="336354" url="https://pl.wikipedia.org/wiki?curid=336354" title="Nowe Sady">
Nowe Sady



</doc>
<doc id="336355" url="https://pl.wikipedia.org/wiki?curid=336355" title="Jesica">
Jesica



</doc>
<doc id="336356" url="https://pl.wikipedia.org/wiki?curid=336356" title="Jessika">
Jessika



</doc>
<doc id="336357" url="https://pl.wikipedia.org/wiki?curid=336357" title="Jesika">
Jesika



</doc>
<doc id="336358" url="https://pl.wikipedia.org/wiki?curid=336358" title="Jessica">
Jessica



</doc>
<doc id="336359" url="https://pl.wikipedia.org/wiki?curid=336359" title="Kotono Mitsuishi">
Kotono Mitsuishi

 – japońska seiyū.
Po ukończeniu szkoły średniej dostała się do Katsuta Seiyū Academy. W czasie nauki w owej szkole pracowała na pół etatu w budynku Sunshine 60. Później znalazła pracę w biurze, jednak porzuciła ją, ponieważ zajmowała zbyt wiele czasu.
Pracę jako seiyū rozpoczęła w 1989 roku, podkładając głos postaci Tomoyo w OAV "Ace wo nerae! Final stage". Popularność zyskiwać zaczęła dzięki roli Usagi Tsukino w "Czarodziejce z Księżyca" (1992), następną jej wielką rolą była Misato Katsuragi w "Neon Genesis Evangelion" (1995). Obecnie jest jedną z najbardziej wpływowych seiyū; zapewne dzięki niej powstało anime "Oruchuban Ebichu", bazujące na lubianej przez nią mandze.
Jest zamężna, ma córkę. Dawniej jeździła na motorze. Jest menedżerem Arts Vision, agencji zajmującej się łowieniem talentów.
Wybrane role głosowe.
Podkłada także głosy w grach komputerowych, udziela się w audycjach radiowych oraz nagrywa głosy na potrzeby różnych drama CD. Zagrała w filmie "Love &amp; Pop", aktorskiej produkcji Gainaxu. Gra również w japońskim dubbingu, Japończycy usłyszeć mogli ją w "Słonecznym patrolu" (sezony od 2. do 4.), "Nie ma sprawy" (Carol), "Felicity" (Julie Emrick) i "Van Helsingu" (Anna Valerious).

</doc>
<doc id="336360" url="https://pl.wikipedia.org/wiki?curid=336360" title="Montagne Pelée">
Montagne Pelée

Montagne Pelée – drzemiący wulkan na Martynice, położony w północnej części wyspy. Wznosi się na wysokość 1397 m n.p.m. Nazwa wulkanu oznacza po francusku "łysa góra" i została nadana około 1635 r. przez pierwszych europejskich osadników, którzy mogli zaobserwować zniszczenia po niedawnej erupcji. 
Najbardziej znana erupcja wulkanu Pelée miała miejsce 8 maja 1902. Powstała wówczas lawina piroklastyczna zniszczyła całkowicie pobliskie miasto Saint-Pierre, powodując śmierć około 30 tys. osób. Tragedię przeżyły wówczas tylko trzy osoby – w tym Havivra Da Ifrile i Louis-Auguste Cyparis, który jako więzień był zamknięty w lochu. 
Erupcje Montagne Pelée są rzadkie, ale gwałtowne. Od nazwy tego wulkanu pochodzi określenie tego typu erupcji jako erupcji typu peleańskiego.

</doc>
<doc id="336362" url="https://pl.wikipedia.org/wiki?curid=336362" title="Nuée ardente">
Nuée ardente



</doc>
<doc id="336363" url="https://pl.wikipedia.org/wiki?curid=336363" title="Mont Pelée">
Mont Pelée



</doc>
<doc id="336364" url="https://pl.wikipedia.org/wiki?curid=336364" title="Tiranga">
Tiranga



</doc>
<doc id="336366" url="https://pl.wikipedia.org/wiki?curid=336366" title="Yūko Miyamura">
Yūko Miyamura

 – japońska seiyū, aktorka i piosenkarka pochodząca z Kobe w prefekturze Hyōgo.
Miyamura zasłynęła rolą Asuki Langley Sōryū w anime "Neon Genesis Evangelion". Ponadto, udzielała głosu w wielu anime i grach, wydała także wiele albumów. Zagrała epizodyczne role w kilku filmach, m.in. "Battle Royal". Pracuje w M.T. Project.

</doc>
<doc id="336369" url="https://pl.wikipedia.org/wiki?curid=336369" title="Cegielnia (powiat płocki)">
Cegielnia (powiat płocki)

Cegielnia – wieś w Polsce położona w województwie mazowieckim, w powiecie płockim, w gminie Brudzeń Duży
W latach 1975–1998 miejscowość należała administracyjnie do województwa płockiego.

</doc>
<doc id="336371" url="https://pl.wikipedia.org/wiki?curid=336371" title="Kevin">
Kevin

Kevin – miasto w Stanach Zjednoczonych, w stanie Montana, w hrabstwie Toole.

</doc>
<doc id="336372" url="https://pl.wikipedia.org/wiki?curid=336372" title="Bronków">
Bronków

Bronków (dawne niem. nazwy "Brancke", "Branke", "Branck", "Brankow", "Branckow", "Draussen", "Wendisch Bramke") – wieś letniskowa w Polsce położona w województwie lubuskim, w powiecie krośnieńskim, w gminie Bobrowice. W latach 1946–1950 była położona w województwie poznańskim a w latach 1950–1998 w województwie zielonogórskim. Zlokalizowana jest pomiędzy jeziorami Piaszno (Bronków Mały 25,4 ha) i Błeszno (Bronków 51,9 ha). Wraz z przysiółkami Kołatka i Bronkówek tworzy sołectwo Bronków.
Jedyny dojazd drogą powiatową od Dychowa, wsi leżącej przy drodze powiatowej relacji: droga krajowa nr 32 – Bobrowice (powiat krośnieński). Istnieje możliwość dojazdu komunikacją autobusową z Krosna Odrzańskiego.
Historia, położenie i atrakcje turystyczne.
Bronków jako Brancke wieś z kościołem (Pagus cum templo) pojawia się już na mapie Willema i Joana Blaeu z 1645 roku.
Na mapie księstwa krośnieńskiego Friedricha Bernharda Wernera z 1746 roku występuje pod nazwą Branke.
Kolejna mapa wchodzi w skład Atlasu Śląska wydanego w 1752 roku przez norymberski zakład kartograficzny Spadkobierców Homanna (z datą 1750). Sporządził go niemiecki matematyk, astronom i kartograf Johann Matthias Hase (1684–1742) na podstawie map porucznika inżynierii Johanna Wolfganga Wielanda (1673–1721) i porucznika Matthäusa von Schubartha.
Na mapie Franza Ludwiga Gussefelda z 1773 roku występuje pod nazwą Branck.
Z 1809 roku pochodzi wydany przez Verlag des Geographischen nstituts Weimar wojskowy atlas topograficzny „Topographisch –militarischer Atlas von dem souverainen Herzogthume Schlesien”. Atlas składa się z 26 sekcji o wymiarach 40,3 x 30,5 cm w skali 1: 200 000. Sekcja 3 obejmuje obszar okolic Bronkowa (Brankow).
Przy kościele pod lasem zlokalizowany jest cmentarz, w miejscu zlikwidowanego w latach powojennych cmentarza niemieckiego. Przy wejściu stoi obelisk z nazwiskami poległych w I wojnie światowej w latach 1914–1918 mieszkańców Bronkowa.
W latach międzywojennych Bronków stanowił ośrodek eksploatacji torfu. Na wschód od wsi znajdują się wzniesienia morenowe z górą Kępniak (112 m n.p.m.). Około 30 metrów od szczytu można obejrzeć pozostałości - zniszczonej w 2003 roku - drewnianej wieży obserwacyjnej. Okoliczne Bory Zielonogórskie obfitują w zwierzynę łowną, ptactwo, grzyby i jagody. Wycieczki po lasach ułatwiają, zlokalizowane na skrzyżowaniach duktów leśnych kamienne drogowskazy. W pobliżu wsi leżą - przystosowane dla wędkarzy - stawy hodowlane pstrąga i karpia. Obszar w okolicach Bronkowa o powierzchni 3529 ha Rozporządzeniem Nr 3 Wojewody Lubuskiego z 17 lutego 2005 r. zaliczono do obszarów chronionego krajobrazu pod pozycją 26 "Bronków - Janiszowice". 2283,2 ha to lasy, 940,8 ha użytki rolne, a 220,5 ha to wody. 5 km na zachód od Bronkowa znajduje się leśno-faunistyczny Rezerwat przyrody Dębowiec.
Leśnictwo Bronków łącznie z leśnictwami Bobrowice, Brzeźnica, Brzózka, Czarnowo, Gozdno, Kukadło, Lubiatów, Łąkowa, Pław, Strużka, Szczawno, Wełmice i Wężyska tworzą Nadleśnictwo Brzózka.
Istnieje możliwość noclegu w jednym z kilku gospodarstw agroturystycznych, lub w odległym o około 4 km (położonym nad zbiornikiem szczytowo-pompowej elektrowni wodnej Dychów) pensjonacie. Przy gospodarstwie położonym na zachodnim skraju wsi znajduje się stadnina koni z możliwością noclegu i barem. Wieś posiada własne ujęcie wody z wodociągiem oraz sieć kanalizacji sanitarnej z oczyszczalnią ścieków. Działa tu jednostka Ochotniczej Straży Pożarnej. Trzykrotnie Bronków był miejscem Zjazdu Drogowców (5-7 grudnia 2003 r., 27-29 stycznia 2006 r. oraz 25-27 stycznia 2008 r.). Od kwietnia 2011 roku we wsi istnieje grający w piłkarskiej B-klasie Ludowy Klub Sportowy „Piaszno”.

</doc>
<doc id="336373" url="https://pl.wikipedia.org/wiki?curid=336373" title="Megumi Ogata">
Megumi Ogata

 – aktorka, piosenkarka j-pop oraz seiyū japońskich anime. 
Nim zaczęła pracować jako seiyū, była krótko aktorką w Neverland Musical Community. Często podkłada głos pod młodych mężczyzn, bądź chłopców. Do 24. roku życia pracowała jako aktorka w Neverland Musical Community. Obecnie znajduje się w grupie zrzeszającej seiyū, Aoni Production.

</doc>
<doc id="336376" url="https://pl.wikipedia.org/wiki?curid=336376" title="Lasotki (województwo mazowieckie)">
Lasotki (województwo mazowieckie)

Lasotki – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.
Położenie.
Lasotki położone są w pobliżu Wisły oraz Skrwy Prawej, ok. 15 km na zachód od Płocka, graniczy z Siecieniem oraz Radotkami. Miejscowość znajduje się na historycznej ziemi dobrzyńskiej.
Transport.
Przez wieś przebiega droga wojewódzka nr 555 łącząca Murzynowo ze Srebrną.

</doc>
<doc id="336383" url="https://pl.wikipedia.org/wiki?curid=336383" title="Montagne Pelee">
Montagne Pelee



</doc>
<doc id="336385" url="https://pl.wikipedia.org/wiki?curid=336385" title="PMD-85">
PMD-85

PMD-85 - czechosłowacki komputer produkowany od roku 1985 przez firmę Tesla w Bratysławie.
Oparty na klonie procesora 8080 (MHB 8080A) taktowanego z częstotliwością 2,048 MHz, posiadał w zależności od wersji od 48 do 64 kB RAM-u i 4 do 8 kB pamięci ROM. Komputer był w stanie wyświetlać 4 kolory (8 w wersji PMD-85-3) w rozdzielczości 288×256 i emitować monofoniczny jednokanałowy dźwięk. Klawiatura posiadała 77 klawiszy. Język oprogramowania - BASIC G - dostarczany był na osobnym kartridżu. Do komputera można było podłączyć magnetofon kasetowy oraz drukarkę igłową.
Wyprodukowano 5 wersji:

</doc>
<doc id="336388" url="https://pl.wikipedia.org/wiki?curid=336388" title="Pelée">
Pelée



</doc>
<doc id="336390" url="https://pl.wikipedia.org/wiki?curid=336390" title="Pelee">
Pelee



</doc>
<doc id="336392" url="https://pl.wikipedia.org/wiki?curid=336392" title="Kizeryt">
Kizeryt

Kizeryt (kiesertyt) – minerał z gromady siarczanów. Należy do grupy minerałów bardzo rzadkich. 
Nazwa pochodzi od nazwiska niemieckiego lekarza Dietricha G. Kiesera (1779-1862).
Charakterystyka.
Właściwości.
Bardzo rzadko tworzy kryształy; najczęściej o pokroju krótkosłupkowym, tabliczkowym lub izometryczne (podwójna piramida). Tworzy zbliźniaczenia. Występuje w skupieniach zbitych i ziarnistych. Występuje w postaci warstw i wypryśnięć w złożach soli. Jest kruchy, przezroczysty, bardzo dobrze rozpuszcza się w wodzie (gorzko-słony smak), jest silnie higroskopijny. 
Występowanie.
Składnik morskich i jeziornych ewaporatów solnych. Najczęściej współwystępuje z takimi minerałami jak: sylwin, kainit, karnalit, halit. Czasami powstaje w procesie ekshalacji wulkanicznej.
Miejsca występowania:

</doc>
<doc id="336396" url="https://pl.wikipedia.org/wiki?curid=336396" title="GSTB-V2/A">
GSTB-V2/A



</doc>
<doc id="336401" url="https://pl.wikipedia.org/wiki?curid=336401" title="Marapi">
Marapi

Marapi () – czynny wulkan w środkowej części wyspy Sumatra w Indonezji, w górach Barisan; zaliczany do stratowulkanów. Wysokość 2891 m n.p.m.
Najaktywniejszy wulkan Sumatry, od końca XVIII w. zanotowano ponad 60 erupcji.

</doc>
<doc id="336403" url="https://pl.wikipedia.org/wiki?curid=336403" title="Zuzanna Cembrowska">
Zuzanna Cembrowska

Zuzanna Cembrowska (ur. 11 maja 1940 w Warszawie, zm. 26 maja 2012 w San Marcos) – polska modelka, Miss Polonia 1958, finalistka Miss Universe 1959 (14. miejsce), tancerka Operetki Warszawskiej.
Życiorys.
Była córką Mariana i Romany Cembrowskich. W Bytomiu, w latach 1950–1951, za namową swojego wuja - dawnego tancerza Opery Śląskie, uczęszczała na komplety baletowe przy Operze Śląskiej. Tam też ukończyła IV klasę szkoły podstawowej przy pl.Klasztornym i stawiała pierwsze kroki w swojej baletowej karierze pod okiem p. prof. Lukas. W szkole średniej uczyła się baletu i występowała wraz z grupą taneczną między innymi w Paryżu. Pracowała również jako modelka.
6 września 1958 na odbywającej się w hali Torwar gali otrzymała tytuł Miss Polonia, a rok później reprezentowała Polskę na konkursie Miss Universe w Long Beach w Kalifornii. Po konkursie nie wróciła już do kraju i kontynuowała karierę modelingową w Stanach Zjednoczonych, gdzie mieszkała jej ciotka. Podpisała roczny kontrakt reklamowy z Maxem Factorem, który był jednym z jurorów Miss Universe, a w 1961 zagrała epizodyczną rolę w filmie "The Phantom Planet". Przez kilka lat była wspólniczką w Vintage Jewelry Store w Santa Monica, po czym przeprowadziła się do San Marcos, gdzie sprzedawała biżuterię w Escondido Antique Village.
4 lutego 1961 w Los Angeles poślubiła Richarda Ogdena, z którym rozwiodła się w styczniu 1968. Z małżeństwa pochodził syn, który zmarł w wieku 14 lat po wypadku na deskorolce.

</doc>
<doc id="336405" url="https://pl.wikipedia.org/wiki?curid=336405" title="Franciszek Villon">
Franciszek Villon



</doc>
<doc id="336406" url="https://pl.wikipedia.org/wiki?curid=336406" title="Linia zabudowy">
Linia zabudowy

Linia zabudowy – w projektowaniu urbanistycznym linia określająca obszar dopuszczalnego lub wymaganego położenia budynków. Rodzaj linii regulacyjnej stosowany w urbanistyce.
Przy sporządzaniu planów miejscowych do 2021 r., stosowało się oznaczenia graficzne dotyczące granic i linii regulacyjnych, określone w normie PN-B-01027. Należy jednak zaznaczyć, że od 1 stycznia 2003 r. stosowanie Polskich Norm jest dobrowolne. Powszechnie stosowanym oznaczeniem linii zabudowy jest ciągła linia, z umieszczonymi stycznie trójkątami.
Linie zabudowy w planach miejscowych.
Linia zabudowy należy do grupy parametrów i wskaźników kształtowania zabudowy, określanych obowiązkowo w miejscowym planie zagospodarowania przestrzennego. Mimo obowiązku stosowania, brak jest definicji legalnej linii zabudowy. W tym przypadku, zgodnie z zasadami techniki prawodawczej, dokładne znaczenie tego pojęcia jest każdorazowo ustalane w danym akcie prawnym (planie miejscowym), zazwyczaj na początku.
Najczęściej stosowanymi w miejscowych planach zagospodarowania przestrzennego rodzajami linii zabudowy są:
Powyższe definicje są uproszczone i służą jedynie rozróżnieniu między dwoma podstawowymi rodzajami linii zabudowy. Dokładne znaczenie poszczególnych rodzajów linii (w tym rodzaje obiektów których dotyczą oraz wyjątki), należy zawsze odczytywać z planu miejscowego w którym pojęcia te są użyte, jeśli tylko są tam zdefiniowane. Stosuje się na przykład linie zabudowy dotyczące tylko określonych kondygnacji.
Linie zabudowy w decyzjach o warunkach zabudowy.
Linia zabudowy wyznaczana jest również w decyzji o warunkach zabudowy, wydawanej w przypadku braku planu miejscowego, przy czym rozporządzenie posługuje się pojęciem obowiązująca linia nowej zabudowy. Jest ona co do zasady kontynuacją linii istniejącej zabudowy na działkach sąsiednich, z uwzględnieniem ograniczeń wynikających z innych przepisów. W przypadku gdy linie na działkach sąsiednich mają różne odległości od pasa drogowego, kontynuowana jest linia dalsza. 
Pojęcie "obowiązująca linia nowej zabudowy" często interpretowane jest jako linia wyznaczająca dokładne położenie budynku (jak linia "obowiązująca" lub "nakazana" w planie miejscowym), jednak w orzecznictwie NSA występuje również pogląd, iż ma ona charakter linii nieprzekraczalnej.

</doc>
<doc id="336407" url="https://pl.wikipedia.org/wiki?curid=336407" title="Plan regulacyjny">
Plan regulacyjny



</doc>
<doc id="336408" url="https://pl.wikipedia.org/wiki?curid=336408" title="Linia regulacyjna">
Linia regulacyjna



</doc>
<doc id="336410" url="https://pl.wikipedia.org/wiki?curid=336410" title="Kōkō">
Kōkō

 – 58. cesarz Japonii, według tradycyjnego porządku dziedziczenia.
Kōkō panował w latach 884-887.
Mauzoleum cesarza Kōkō znajduje się w Kioto. Nazywa się ono "Nochi no tamura no misasagi".

</doc>
<doc id="336412" url="https://pl.wikipedia.org/wiki?curid=336412" title="Popielnica z Białej">
Popielnica z Białej

Popielnica z Białej (także: waza z Białej, urna z Białej) – naczynie odnalezione podczas wykopalisk archeologicznych we wsi Biała. Naczynie to służyło jako urna na szczątki zmarłych. Popielnica ta stała się obiektem ogromnego zainteresowania z powodu symboli znajdujących się na niej, w szczególności swastyk oraz dwóch krzyży, które zostały spopularyzowane w ramach symboliki rodzimowierczej jako Ręce Boga. Przez niektórych rodzimowierców słowiańskich krzyż z popielnicy został uznany za pogański, słowiański symbol religijny, mimo że nie udowodniono jego związku z kulturą słowiańską.
Historia.
Popielnica została odkryta w 1936 roku na cmentarzysku we wsi Biała w województwie łódzkim (w ówczesnym powiecie brzezińskim) i datowana jest na przełom II i III wieku (okres przeworski), rzadziej na wiek starszą. Urna ta została znaleziona potłuczona w grobie, być może kobiecym, na co może wskazywać znajdujący się też w grobie przęślik oraz igła.
W czasie II wojny światowej naczynie to, z powodu obecności na nim swastyk, było wykorzystywane przez nazistów do celów propagandowych. Jego wizerunek reprodukowano w licznych kopiach na plakatach, widokówkach i w gazetach, zaś dwuramienna swastyka stała się herbem okupowanego miasta Łódź. Propaganda ta miała na celu potwierdzać germańską genezę ziem Polskich i usprawiedliwiać okupację. Popielnica zaginęła w trakcie wycofywania się Niemców z Łodzi. Do Polski wróciła w latach 90. i obecnie znajduje się w Muzeum Archeologicznym i Etnograficznym w Łodzi. Oryginał przechowywany jest w magazynie, a na wystawie znajduje się jej kopia.
Symbole z popielnicy.
Niemiecki historyk Walter Kersten opublikował naczynie w 1944 r. w czasopiśmie "Posener Jahrbuch für Vorgeschichte" ("Poznański Rocznik Prehistorii") z powodu znajdujących się na nim swastyk, gdzie omówił znajdujące się na niej piktogramy. Na brzuścu (największej części naczynia) znajduje się sześć rysunków, które Kersten wymienia od lewej strony do prawej:
Według Kerstena, na nóżce znajdują się:
Kersten następnie dokonuje analizy porównawczej, podaje jeden przykład zdobnictwa figuralnego z okresu rzymskiego z Niemiec, później zdobnictwo z kultury łużyckiej i pomorskiej oraz, jego znaniem, analogiczne do rysunków z popielnicy skandynawskie, naskalne rysunki z epoki brązu. Zinterpretował rysunki jako całościowo pomyślany fryz wyobrażający pochód słoneczny i na podstawie analizy mitologii germańskiej, wiąże z kultem płodności. Na końcu artykułu poświęconego popielnicy przedstawiał poglądy o szowinistycznym zabarwieniu.
W 1946 r. w czasopiśmie "Z Otchłani Wieków" naczynie omówiła także Halina Anna Ząbkiewicz-Koszańska, która była pracownikiem Muzeum Miejskiego w Łodzi przed wojną i znała naczynie z autopsji zaraz po odkryciu. Pisze ona, że fragment z rysunkiem, oznaczony numerem 3 przez Kerstena, był uszkodzony i nie udało się go odtworzyć. Jednak w publikacji "Inventaria Archaeologica" (1960), którego autorką także jest Koszańska, rysunek ten prezentowany jest w „poprawionej” formie: górną część zaokrąglono tak, że całość posiada kształt falliczny, oraz dorysowano dwa punkty sugerujące oczy lub piersi. Wielu późniejszych autorów korzystało z tej „ulepszonej” wersji, nie zdając sobie z tego sprawy.
Według Konrada Jażdżewskiego rysunki te to znaki piktograficzne, które miały utrwalać jakiś zdarzenie z życia zmarłej, gdyż przedstawiają one scenę polowania łowców na jelenie. Mogły również przedstawiać jedną z rozrywek czekających na zmarłą w zaświatach. Krzyże równoramienne i swastyki były symbolami słońca i stosowano je życząc szczęścia i jako znaki ochronne przed złem – takie mogły być intencje ludzi składających prochy zmarłej do urny.
Halina Anna Ząbkiewicz-Koszańska łączyła rysunki z kulturą łużycką i pomorską, a Ewa Bugaj i Tadeusz Makiewicz ze wczesną kulturą pomorską.
"Ręce Boga".
Współcześnie popielnica z Białej swoją popularność zawdzięcza rysunkom krzyży znajdujących się na niej. W środowisku naukowym dominuje pogląd, że krzyże w istocie są skrzyżowanymi rękoma łowców przedstawionych na popielnicy. Obecnie krzyż ten najczęściej znany jest pod nazwą "Ręce Boga". Nazwa "Ręce Boga" została spopularyzowana w latach 90. XX wieku przez środowisko rodzimowiercze skupione wokół Rodzimego Kościoła Polskiego w oparciu o interpretację jego założyciela, Lecha Emfazego Stefańskiego, którą przedstawił w wydanej w 1993 roku książce "Wyrocznia słowiańska" oraz w statucie tegoż związku wyznaniowego. Duży centralny krzyż, którego ramiona zakończone są palcami (grzebieniami), ma według niego symbolizować „Boga Najwyższego”, którego ramiona obejmują świat w jego cztery strony, a także wszechświat i równowagę, do której dąży natura. Swastyki umieszczone pomiędzy ramionami symbolu odpowiadać mają aspektom Boga, symbolizując dwie postacie „ognia niebiańskiego”: moce słoneczne oraz piorunowe. Symbol ten w swojej symbolice religijnej uznaje również inny związek wyznaniowy nawiązujący do etnicznych wierzeń Słowian – Słowiańska Wiara, jest także wymieniany jako symbol Swaroga w publikacji "O Bogach i ludziach", wydanej przez Gromadę Kołomir (obecnie Kołomir – Rodzima Wiara o. Warmińsko-Mazurski). Przez część rodzimowierców słowiańskich symbol ten bywa również nazywany "Krzyżem Słowiańskim".
Mimo że nie udowodniono związku tej popielnicy z kulturą słowiańską, to podobne symbole znajdowano w kulturze Słowian, np. jako wzory pisankowowe zebrane przez Kazimierza Moszyńskiego z terenów wschodniej Polski, z Małorusi i Serbochorwacji, jako symbol na naczyniu pogrzebowym dziecka znalezionym w obwodzie woroneskim, , czy na wrzecionu łupkowym spod wsi w Rosji.

</doc>
<doc id="336413" url="https://pl.wikipedia.org/wiki?curid=336413" title="Koko">
Koko



</doc>
<doc id="336415" url="https://pl.wikipedia.org/wiki?curid=336415" title="Isaak Pomieranczuk">
Isaak Pomieranczuk

Isaak Jakowlewicz Pomieranczuk (ros. Исаак Яковлевич Померанчук; ur. 20 maja 1913 w Warszawie, zm. 14 grudnia 1966 w Moskwie) – rosyjski fizyk teoretyk.
Życiorys.
Był synem Jakowa, inżyniera-chemika, i lekarki. Od 1918 mieszkał z rodziną w Rostowie, a od 1923 w Rubiżnem w Donbasie, gdzie w 1927 skończył 7-letnią szkołę, a w 1929 dwuletnią szkołę fabryczno-zawodową, po czym pracował w przemyśle bawełnianym. Od 1931 studiował w Iwanowskim Instytucie Chemiczno-Technologicznym, następnie w Leningradzkim Instytucie Technologicznym. W 1935 roku rozpoczął w Charkowie pracę naukową pod kierunkiem Lwa Landaua. W 1936 ukończył Leningradzki Instytut Politechniczny, po czym rozpoczął aspiranturę w Charkowskim Instytucie Fizyczno-Technicznym. W 1938 po aresztowaniu Lwa Landau przeniósł się do Leningradu, gdzie obronił pracę dyplomową i zaczął wykładać na Uniwersytecie Leningradzkim i został młodszym pracownikiem naukowym w Instytucie Fizyczno-Technicznym, a w 1940 objął w Moskwie funkcję starszego pracownika naukowego FIAN im. Lebiediewa. Po ataku Niemiec na ZSRR w 1941 wraz z kadra FIAN został ewakuowany do Kazania, w 1942 był delegowany do prac na górze Aragac w Armenii w celu założenia tam stacji badawczej. Od 1943 był zaangażowany w radziecki projekt atomowy, w 1951 został skierowany do Dubnej, gdzie założył wydział teoretyczny przyszłego Zjednoczonego Instytutu Badań Jądrowych
Zajmował się teorią rozpraszania neutronów w kryształach, teorią przewodnictwa cieplnego dielektryków, oddziaływaniem elektronów z promieniowania kosmicznego z polem magnetycznym Ziemi oraz fizyką jądrową wysokich energii. Był twórcą teorii, według której przy dostatecznie wysokich energiach przekroje czynne na rozpraszanie cząstki i antycząstki stają się identyczne.
W 1953 roku Pomieranczuk został członkiem korespondentem, a w 1964 członkiem rzeczywistym Akademii Nauk ZSRR. Był kawalerem Orderu Lenina, Orderu Czerwonego Sztandaru Pracy oraz Orderu „Znak Honoru” i dwukrotnym laureatem Nagrody Stalinowskiej (1950 i 1952). Został pochowany w mieście Korolow w obwodzie moskiewskim.

</doc>
<doc id="336416" url="https://pl.wikipedia.org/wiki?curid=336416" title="Clonazepam">
Clonazepam



</doc>
<doc id="336418" url="https://pl.wikipedia.org/wiki?curid=336418" title="Suur Munamägi">
Suur Munamägi

Suur Munamägi – najwyższe wzniesienie w Estonii i krajach bałtyckich, sięgające 317,4 metrów n.p.m. Góra położona jest w pobliżu wsi Haanja w południowo-wschodniej części kraju, niedaleko granicy z Łotwą i Rosją. Na szczycie znajduje się wieża obserwacyjna wzniesiona w 1939 roku.

</doc>
<doc id="336419" url="https://pl.wikipedia.org/wiki?curid=336419" title="Jezioro Cisie">
Jezioro Cisie

Jezioro Cisie (niem. "Stiller See") – bezodpływowe jezioro na Pojezierzu Lubuskim, w gminie Bledzew, ok. 1 km od drogi Bledzew-Goruńsko.
Jezioro otoczone lasami. Woda akwenu niezwykle przezroczysta, w I klasie czystości. Wschodni brzeg suchy i wysoki. Roślinność wodna zanurzona zajmuje powierzchnię 4,8 ha, co stanowi 12,2 proc. powierzchni lustra wody. W stromej skarpie zachodniego brzegu znajduje się wiele głębokich jarów.
Od południa jezioro Cisie sąsiaduje z oddalonym o 200 m jeziorem Chycina.

</doc>
<doc id="336422" url="https://pl.wikipedia.org/wiki?curid=336422" title="Lugo (prowincja)">
Lugo (prowincja)

Lugo (hiszp. "Provincia de Lugo") – prowincja Hiszpanii współtworząca wspólnotę autonomiczną Galicji. Stolicą jest miasto o tej samej nazwie. Na zachodzie graniczy z prowincjami A Coruña i Pontevedra, na południu z prowincją Ourense, na wschodzie z wspólnotą autonomiczną Asturii i prowincją León. Największą rzeką przepływającą przez prowincję jest Miño.

</doc>
<doc id="336423" url="https://pl.wikipedia.org/wiki?curid=336423" title="Wielki testament">
Wielki testament

Wielki testament (fr. "Le grand testament") – utwór François Villona. Powstał po wyjściu poety z więzienia w Meung-sur-Loire, gdzie wtrącił go biskup Thibault d'Auxigny; Villon napisał go prawdopodobnie między grudniem 1461 a marcem 1462 roku. Trzydziestoletni wówczas Villon medytuje w poemacie nad swym przeszłym życiem, nieustanną bliskością śmierci i zmiennością ludzkich losów.
Poemat napisany jest ośmiozgłoskowymi oktawami, których rytm przerywają wtrącone ballady i ronda. Ton oscyluje między melancholią a rubaszną kpiną, z inwektywami i nieprzyzwoitymi żartami sąsiadują strofy wyrażające smutek, wyrzuty sumienia i głęboką religijną wiarę. Pojawia się literacki bohater, którego nie było do tej pory w literaturze. Średniowiecze nie znało bohatera przeciętnego, niczym się niewyróżniającego.
W balladzie "O paniach minionego czasu", która jest częścią "Wielkiego testamentu", zawarta jest idea przemijania oraz niemożności powrotu - "memento mori" ("pamiętaj o śmierci"). W utworze odnaleźć można też topos "ubi sunt" w powtarzającym się refrenie "Ach, gdzież są niegdysieysze śniegi" (fr. "Où sont les neiges d'antan?"). Są także nawiązania do danse macabre, czyli tańca śmierci. Śmierć jest wszechwładna, wszechobecna, niespodziewana, okrutna. Przeważa naturalistyczne przedstawienie człowieka i śmierci. Pojawia się również motyw eschatologiczny.
Henryk Walezy miał znać "Wielki testament" na pamięć.
Tadeusz Boy-Żeleński przełożył "Wielki testament" na polski w 1917 roku, w „najciemniejszym okresie wojny”, gdy – jako „lekarz pospolitego ruszenia” – spędzał co drugą dobę w baraku „Stacji Opatrunkowej”, do której napływały z frontu transporty żołnierzy, „…wystawiając nasze [lekarzy] uczucia ludzkości na ciężką próbę”. Pisał później m.in. na temat tłumaczonego utworu:
i jego autora:

</doc>
<doc id="336426" url="https://pl.wikipedia.org/wiki?curid=336426" title="Dobra rzadkie">
Dobra rzadkie



</doc>
<doc id="336430" url="https://pl.wikipedia.org/wiki?curid=336430" title="Hardstyle">
Hardstyle

Hardstyle – gatunek muzyki hard dance wywodzący się głównie z muzyki hard trance, hardcore i gabber. Jest zaliczany do elektronicznej muzyki tanecznej.
Charakterystyka.
Gatunek charakteryzuje się szybkim tempem (najczęściej 150 BPM), metrum 4/4, ostrymi samplami i zniekształconymi dźwiękami. W hardstyle charakterystyczną rzeczą również jest motyw basowy, który dzieli się głównie na:
Ważną kwestią w hardstyle jest melodia. W starszych utworach była ona bardzo prosta i powtarzalna. Z czasem stawała się bardziej rozbudowana. Od ok. 2008 roku zaczęto dodawać w niej linię basową, a od 2013 roku w powszechnym użyciu stały się akordy.
Rozbudowany wokal w starszych utworach rzadko kiedy występuje, ale w tych nowszych już dużo częściej można go spotkać, zwłaszcza w emotional hardstyle. W hardstyle wokal służy przede wszystkim do podkreślenia tła muzycznego i nastroju. Do tego dokładane są uderzenia werbla, talerza, klapnięcia, hi hats. Różnorakie efekty, skrecze, wokal itp. uzupełniają całokształt. Ostatnią charakterystyczną cechą hardstylu jest jego uniwersalizm. Od rąbanki raw style, przez mroczne hymny Qlimax, do wzruszających utworów emotional hardstyle. Odpowiednie dobranie sampli, kicku, linii melodycznej itp. potrafi wytworzyć w danym utworze niepowtarzalny nastrój, klimat.
Historia Hardstyle.
Hardstyle powstał na przełomie XX i XXI wieku, gdzie muzycy tacy jak Lady Dana, Pavo, Luna i The Prophet, którzy produkowali muzykę hardcore, zaczęli eksperymentować podczas odtwarzania ze swoimi nagraniami. Na początku lat 2000 miały miejsce pierwsze imprezy muzyki hardstyle takie jak Qlubtempo. Przez pierwsze kilka lat hardstyle charakteryzowało tempo około 140 BPM, reverse bass i krótkie próbki wokalne, co nadawało muzyce charakterystyczny klimat, przypominający hard trance.
Po kilku udanych edycjach imprez Qlubtempo i Qlimax wytwórnia płytowa Q-Dance zarejestrowała hardstyle jako nowy gatunek muzyczny w dniu 4 lipca 2002 roku.
Około 2002 roku, pojawiły się kolejne wytwórnie muzyki hardstyle. Fusion (muzyków znanych jako Zany i Donkey Rollers) i Scantraxx (założonej przez Dov Elkabasa) to dwie holenderskie wytwórnie, które rozpoczęły produkcję utworów hardstyle w tym czasie.
Wraz z rozprzestrzenieniem się w Europie, hardstyle zyskał nowe brzmienie. Mimo młodego wieku już od 2005 zaczął wyodrębniać się nowy styl, nazwany nu-style. Został on zapoczątkowany przez Lady Danę. Nowy hardstyle charakteryzowało milsze dla ucha melodie, cieplejszy klimat.
Okres od 2007 do 2011 nieoficjalnie nazywany jest oldschool hardstyle lub też classic hardstyle. Wtedy utwory stawały się coraz bardziej rozbudowane. Wielu producentów zaczęło stosować pitch-shift, zmieniając tonację linii bassowej. Ustaliło się też średnie tempo – 150 BPM. W tym czasie producenci, tacy jak: Headhunterz, Noisecontrollers, Blutonium Boy, Technoboy, Tuneboy, Wildstylez, Showtek, D-Block &amp; S-Te-Fan, The Prophet, Coone, Zatox, Tatanka, Zany, Scope DJ, Brennan Heart stworzyli najwięcej klasyków, które do dziś stanowią wręcz za arcydzieło hardstyle. Okres ten jest uważany przez niektórych za najlepszy, w historii tego gatunku muzycznego. W tym okresie też niektórzy muzycy zaczęli ekperymentować ze swoimi utworami, co w 2011 roku dało wyodrębnienie się dwóch nowych podgatunków, czyli Raw style i Emotional hardstyle.
Wydany w 2012 r. utwór „Lose My Mind” przez Brennan Hearta i Wildstyleza wyznaczył nową ścieżkę, w której to w hardstyle na stałe zagościł rozbudowany wokal. W tym roku również zaczęto mówić o zakończeniu ery Classic i rozpoczęciu ery Nu style (pojęcie Nu style początkowo odnosiło się do utworów tworzonych od 2005 r., w nowym stylu. Obecnie odnosi się do utworów tworzonych od 2012 roku, kiedy to w tym czasie hardstyle przeszedł zmianę, stał się rozbudowany i ‘wyszedł z podziemia’.).
Mniej, więcej w 2014 roku powstał Xtra Raw – Styl charakteryzujący się potężnym kickiem, ostrymi skreczami, prostym wokalem, eksperymentalnymi prostymi dźwiękami i brakiem linii melodycznej.
Na początku 2017 roku zaczęto mówić o powstaniu nowego nurtu, wraz z wydaniem przez Sub Zero Project utworu „The Project”. Nowy styl podłapali inni wykonawcy i rozpoczęli produkcje swoich utworów w nowym charakterze. Nowy nurt został nazwany Psy style – od brzmienia linii basowej, identycznej jak w psy trance. Niektórzy uważają, że ten nowy wpływ nie pasuje do Hardstyle.
Od ostatnich lat hardstyle stał się bardzo emocjonalny i tak jakby zatarła się granica między typowym hardstyle a emotional hardstyle. Obecnie króluje styl Rawphoric. Na dodatek pierwotnie istniał podział utworów na część skoczną, z reverse bass i tę drugą część emocjonalną, z melodią i wokalem. Obecnie ta pierwsza część zanika.
Z hardstyle powstało kilka nowych gatunków muzycznych takich jak:
Podgatunki Hardstyle.
W swojej historii hardstyle narodziło się kilka jego podgatunków, takich jak:
Early hardstyle – Pierwotny styl, charakteryzujący się wolnym tempem, klimatem hard trance. Podgatunek wymarły, został wyparty w 2006 roku przez nu style. Przykładowe utwory:
Nu Style – Termin określający nowy styl hardstyle. Początkowo odnosił się do utworów tworzonych w nowym stylu od 2005 roku. Później był używany do określania utworów wyprodukowanych po 2012 roku.
Przykładowe utwory wyprodukowane po 2005 roku:
Przykładowe utwory wyprodukowane po 2012 roku:
Oldschool Hardstyle lub też Classic Hardstyle – okres od 2007 do 2011 roku, gdzie zostało wyprodukowanych wiele klasyków hardstylu.
Przykładowe utwory:
Raw Style – Cięższy styl hardstyle. Charakteryzuje się występowaniem Raw kicka lub zwykłego hardstyle kicka, ostrym syntezatorem, mrocznym klimatem, skreczami i prostą melodią. Może zawierać nieco szybsze tempo (155 BPM). Produkcją tego podgatunku przeważnie zajmują się tacy muzycy jak: Frequencerz, Radical Redemption, Atmozfears, Zatox, Bass Modulators, Ran-D, Gunz For Hire, Crypsis. Z czasem gatunek ewoluował stając się cięższy, mroczniejszy. 
Przykładowe utwory:
Emotional Hardstyle, lub też Euphoric – Podgatunek charakteryzujący się rozbudowanym wokalem, urzekającą melodią oraz niesamowitym klimatem. Wykonawcy zajmujący się produkcją emotional hardstyle: Cyber, Atmozfears, Wasted Penguinz, Brennan Heart, Demi Kanon, Headhunterz 
Przykładowe utwory:
Emotional Raw Style, lub też Rawphoric – Połączenie Rawstyle i Emotional Hardstyle, gdzie powiewna, urzekająca melodia przygrywa potężnemu kickowi. Obecnie ten styl zdominował całą scenę i większość wykonawców tworzy utwory w tym stylu.
Przykładowe utwory:
Xtra Raw – Jeszcze cięższy styl, powstały ok. 2014 roku. Charakteryzuje się potężnym kickiem, ostrymi skreczami, prostym wokalem, eksperymentalnymi prostymi dźwiękami i brakiem linii melodycznej: Rebelion (Overdose lub Rebel[UT]ion), Malice
Przykładowe utwory:
Psy Style – Styl spopularyzowany w 2017 roku przez Sub Zero Project. Były to utwory tworzone w klimacie Psychodelic Trance, obecnie styl wymarł pozostawiając w powszechnym użyciu jedynie linie bassową.
Bigroom hardstyle – Jest to fuzja nu style z big room, polegająca na połączeniu linii basowej z hardstylu, a tempa (czasami) i melodii z bigroomu. Powstał w 2012 roku.
Przykładowe utwory:
Dub Style – tempo dubstepu w połączeniu z hardstyle kick
Przykładowe utwory:
Rozróżnia się także skoczny Italian Hardstyle (utwory tworzone przez Technoboy, Tatanka, Zatox oraz innych włoskich wykonawców.).
Popularność.
Hardstyle, promowany przez Q-Dance i rozsławiony przez wielkie imprezy, zyskał duże zainteresowanie w Niemczech, w Belgii, w Hiszpanii, we Włoszech i przede wszystkim w Holandii. Osiągnął tam wielką popularność.
Ze względu na nisze, do której hard dance jest spychany, hardstyle jest grany głównie na dużych imprezach, jak np.:
Choć ostatnio hardstyle bywa grany na Tomorrowland, między innymi dzięki bigroom hardstyle.
Znani wykonawcy.
Supergrupy:

</doc>
<doc id="336435" url="https://pl.wikipedia.org/wiki?curid=336435" title="Bory Szprotawskie">
Bory Szprotawskie

Bory Szprotawskie – kompleks leśny położony w województwie lubuskim, na terenie powiatu żagańskiego. Stanowi część większego zespołu leśnego – Borów Dolnośląskich. Za umowną południową granicę Borów Szprotawskich przyjęto odcinek linii kolejowej Legnica – Żary, na północy Bory Szprotawskie sięgają granic administracyjnych miasta Szprotawa.
Gatunki.
Bory Szprotawskie są zróżnicowane, obok typowego boru sosnowego występuje las sosnowo – dębowy, grądy, lasy bukowe, łęgi olszowe, jesionowo – olszowe oraz jesionowo – wiązowe.
Z ciekawszych gatunków runa leśnego można wymienić gatunek paproci "Phegopteris dryopteris", żywiec dziewięciolistny ("Dentaria glandulosa") oraz perłówkę jednokwiatową (Melica uniflora).
Rzeźba terenu i gleby.
Bory Szprotawskie to w większości równina peryglacjalna, wyróżniają się jedynie stosunkowo niewysokie Wzgórza Śliwnikowskie. Gleby są piaszczysto-gliniaste, występują także żwir. Niegdyś eksploatowano na terenie Borów Szprotawskich rudę darniową żelaza.
Stosunki wodne.
Przez bory przepływa rzeka Ruda oraz potoki Boberka i Śliwniczanka, a także mniejsze cieki wodne. Występują bagna oraz stawy śródleśne – Stawy Bobrowickie, wzmiankowane już w XVI wieku, stanowiące ostoję ptactwa wodnego i drapieżnego.
Ochrona przyrody.
W Borach Szprotawskich znajduje się rezerwat przyrody „Buczyna Szprotawska”.
Ciekawostki.
W północnej części borów znajdują się pozostałości po wzniesionym w latach 30. XX wieku ośrodku wyszkolenia strzeleckiego piechoty "(Schiess-Stand Mückendorf)", zajmującym powierzchnię ok. 25 ha. Po 1945 z obiektu korzystała Armia Radziecka. 

</doc>
<doc id="336442" url="https://pl.wikipedia.org/wiki?curid=336442" title="Cozy Powell">
Cozy Powell

Cozy Powell, właściwie Colin Flooks (ur. 29 grudnia 1947 w Cirencester, zm. 5 kwietnia 1998 koło Bristolu) – brytyjski perkusista rockowy.
Życiorys.
Karierę muzyczną rozpoczął w zespole The Sorcerers w roku 1965. W 1970 wstąpił do The Jeff Beck Group, z którą nagrał dwa albumy, potem grał solo i stworzył zespół Bedlam. W 1973 roku jego solowy singel "Dance With The Devil" osiągnął trzecie miejsce na brytyjskiej liście przebojów. Następnego roku Cozy zasłynął ustanowieniem rekordu na najszybszego perkusistę grającego na żywo w telewizji. Dokonał tego występując w BBC w programie dla dzieci Record Breakers.
W 1975 stał się członkiem zespołu Ritchiego Blackmore’a Rainbow. Z występów w tym zespole jest najbardziej pamiętany. 16 sierpnia 1980 roku Rainbow zasłynął pierwszym w historii widowiskiem Monsters of Rock w Castle Donington w Anglii. Po sukcesie tego wydarzenia (które zaowocowało sukcesem longplaya Down to Earth, z którego pochodzą single "Since You Been Gone" i "All Night Long") Powell opuścił Rainbow razem z wokalistą Grahamem Bonnetem, aby rozpocząć pracę nad nowym projektem Bonneta Graham Bonnet &amp; the Hooligans. Ich najbardziej znaczącym singlem był "Night Games" (1981). Później Powell występował z wieloma znanym zespołami – Michael Schenker Group od 1981 do 1982, Whitesnake 1982-1984, potem z Keithem Emersonem i Gregiem Lake w 1986, w końcu z Black Sabbath w latach 1988-1991 i 1994-1995.
Cozy razem z Neilem Murrayem (byłym członkiem Cozy Powell`s Hammer, Whitesnake i Black Sabbath) zostali członkami Brian May Band, występując na albumach Back To The Light i Another World. Mieli rozpocząc trasę z zespołem jesienią 1998.
Cozy Powell zmarł 5 kwietnia 1998 roku, w wyniku wypadku samochodowego na autostradzie M4 koło Bristolu, gdy prowadził swój samochód Saab 9000 z prędkością 167 kilometrów na godzinę w czasie złej pogody. Rozmawiał przez telefon komórkowy ze swoją dziewczyną, nie miał zapiętych pasów i był pod wpływem alkoholu. Przed wypadkiem nagrywał w studiu razem z Fleetwood Mac. Cozy Powell wystąpił jako perkusista na co najmniej 66 albumach, nie licząc wielu innych, gdzie jego wkład nie był pierwszoplanowy. Powszechnym uczuciem było, że jego odejście to wielka strata dla muzyki rozrywkowej. Wielu rockowych perkusistów przyznawało, że miał na nich wielki wpływ.
W październiku 2005 pojawił się nowy album z Cozym Powellem. Tony Martin, były wokalista Black Sabbath, wydał studyjny album Scream, na którym wykorzystał nagranie gry Powella, które zostało dokonane w 1992 roku. Obydwaj byli wtedy w zespole Hammer i Cozy dał mu to nagranie do „przyszłego wykorzystania”. Jest jeszcze 19 takich ścieżek perkusyjnych, które mogą w przyszłości być użyte.

</doc>
<doc id="336443" url="https://pl.wikipedia.org/wiki?curid=336443" title="Louis Kahn">
Louis Kahn

Louis Isadore Kahn (ur. 5 marca 1901 w Kuressaare na wyspie Saaremaa, zm. 17 marca 1974 w Nowym Jorku) – amerykański architekt modernistyczny, przez lata związany z Uniwersytetem Pensylwanii.
Życiorys.
Urodził się na estońskiej wyspie Saaremaa w rodzinie żydowskiej. W 1905, w obawie przed postawieniem ojca w stan czynnej służby wojskowej, rodzina wyemigrowała do Stanów Zjednoczonych, gdzie osiadła w Filadelfii. Kahn otrzymał obywatelstwo amerykańskie 15 maja 1914.
W 1920 Kahn rozpoczął studia na Uniwersytecie Pensylwanii. Po zdobyciu tytułu magistra (w 1924) wyruszył w podróż po Europie. W 1947 podjął pracę nauczyciela akademickiego na Uniwersytecie Yale. Jego najbardziej znani uczniowie to Moshe Safdie oraz Robert Venturi.
W ciągu życia Kahn poślubił jedną kobietę, lecz miał równolegle dwa pozamałżeńskie związki. Założył trzy różne rodziny, jedną oficjalną i dwie ukryte. Zmarł na atak serca na dworcu kolejowym Pennsylvania Station w Nowym Jorku po powrocie z podróży służbowej do Indii. Nekrolog, który ukazał się po jego śmierci w gazecie The New York Times, napisał Paul Goldberg.
W 2003 syn architekta, Nathaniel Kahn, zrealizował nominowany do Oscara biograficzny dokument dotyczący życia ojca, zatytułowany "My Architect: A Son’s Journey" (Mój architekt. Podróż syna).

</doc>
<doc id="336444" url="https://pl.wikipedia.org/wiki?curid=336444" title="KLM">
KLM

Koninklijke Luchtvaart Maatschappij N.V., KLM ("Królewskie Towarzystwo Lotnicze") – holenderskie linie lotnicze, wchodzące w skład holdingu Air France-KLM. Współpracują z liniami lotniczymi Delta Airlines. Należą również do sojuszu lotniczego SkyTeam. Głównym portem jest Amsterdam-Schiphol. Jest najstarszą linią lotniczą na świecie, założoną i latającą nieprzerwanie od roku 1919 i w chwili obecnej bardzo dobrze prosperującą. Zatrudnia około 33 000 pracowników, z czego około 28 000 w Holandii i około 5000 poza Holandią. Posiada flotę składającą się ze 170 samolotów będąc jednocześnie największą flotą kombi: 16 Boeingów 747-400 ER i cztery Boeingi 747 400 ERF. KLM posiada także udziały w takich liniach lotniczych jak KLM Cityhopper (100%), Transavia (100%), Martinair Holland (50%) i Kenya Airways (26%). Dla roku 2007/2008 przychody KLM wyniosły 8 miliardów euro.
Do Polski KLM wykonuje loty do Amsterdamu z Warszawy (2 razy dziennie KLM oraz 1 raz KLM Cityhopper) i Krakowa (3 razy dziennie KLM Cityhopper) oraz do Gdańska od 15 maja 2017 roku (2 razy dziennie w tygodniu i 3 razy dziennie w niedzielę KLM Cityhopper).
W skład KLM wchodzą:
Agencja ratingowa Skytrax przyznała liniom KLM Royal Dutch Airlines cztery gwiazdki.
Historia.
1919–1940.
Linie lotnicze powstały 7 października 1919 roku jako spółka akcyjna Koninklijke Luchtvaart Maatschappij voor Nederland en Kolonien N.V. (Królewskie Towarzystwo Lini Lotniczych Niderlandów i Kolonii) z inicjatywy grupy inwestorów. Stały się dzięki temu najstarszymi działającymi do tej pory liniami lotniczymi. Pierwszym prezydentem linii został Albert Plesman. Pierwszy lot linie KLM wykonały 17 maja 1920 roku, kiedy wynajęty samolot Airco DH.16 ze znakami G-EALU przewiózł z Londynu do Amsterdamu dwóch dziennikarzy, gazety i list. W tym samym roku linie kupiły dwie maszyny Fokker F.2 i dwie DH.9B. Rozpoczęło to zarazem trwającą do 2017 roku eksploatację samolotów konstrukcji holenderskiego Fokkera. Pasażerowie latający w otwartych kabinach wyposażani byli na drogę w skórzane płaszcze, rękawice, okulary, kamizelkę ratunkową, spadochron oraz butelkę gorącej wody. 9 maja 1921 roku w Amsterdamie KLM otworzyło pierwsze na świecie biuro poza lotniskiem, w którym można było nabyć bilety. W październiku 1924 roku Fokker F.VII KLM wykonał pierwszy lot do Holenderskich Indii Wschodnich. Pokonanie trasy liczącej 15 373 km zajęło maszynie 55 dni wliczając w to przymusowy postój w Bułgarii spowodowany awarią samolotu. Na uruchomienie regularnych lotów do Indii Wschodnich trzeba było poczekać do 1929 roku, kiedy to 12 września wystartowała pierwsza maszyna KLM, łącząca Amsterdam i Dżakartę. Lot trwał 12 dni i do czasów II wojny światowej było to najdłuższe regularne połączenie lotnicze na świecie. W 1927 roku KLM wykonało pierwszy na świecie międzynarodowy lot czarterowy. Amerykański pionier lotnictwa, Van Lear Black czarterował od linii lotniczej Fokkera F.VII (H-NADP) do wykonania przelotu z Holandii do Dżakarty i z powrotem. Lot trwał 27 dni. W 1931 roku linie wprowadziły do użycia pierwszy samolot towarowy. Dwa lata później, w październiku 1934 roku, jako pierwszy europejski przewoźnik, KLM wprowadził samolot Douglas DC-2. W grudniu 1934 roku KLM wykonało swój pierwszy lot transatlantycki, Fokker F-XVIII przeleciał w ciągu ponad 7 dni z Amsterdamu do Curaçao i Aruby. Rok później na pokłady samolotów linii trafili pierwsi stewardzi, następnie także stewardesy. W 1936 roku wprowadzone zostały samoloty Douglas DC-3, a w 1938 roku dalekodystansowe Fokkery zastąpione zostały samolotami Lockheed L-14 Super Electra. KLM był również jedynym cywilnym użytkownikiem regularnie wykorzystującym samoloty Douglas DC-5.
II wojna światowa.
10 maja 1940 roku nazistowskie Niemcy zaatakowały Holandię. KLM zawiesił swoją działalność z macierzystej bazy w Amsterdamie, ale nie oznaczało to zaprzestania działalności. Z 43 maszyn jakimi dysponowały linie w momencie ataku, osiemnaście zostało zniszczonych na lotnisku, a jedenaście przejętych przez wkraczających Niemców. Pozostała czternastka nadal realizowała połączenia lotnicze, utrzymując połączenie między innymi z Wielkiej Brytanii do Portugalii. Holenderskie samoloty latały ze znakami rejestracyjnymi British Overseas Airways Corporation. Część samolotów pozostała w Holenderskich Indiach Wschodnich.
Okres powojenny.
KLM wznowiły operacje we wrześniu 1945 roku, a 28 listopada uruchomiono trasę do Holenderskich Indii Wschodnich. 21 maja 1946 roku, KLM jako pierwsza europejska linia lotnicza uruchomiła połączenie z Nowym Jorkiem. Samolot Douglas DC-4 pokonał transatlantycką trasę w czasie 25 godzin i 30 minut (wliczając w to międzylądowania). W latach 1947–1948 flota przewoźnika wzbogacona została o samoloty Lockheed Constellation, Convair CV-240 i Douglas DC-6. W grudniu 1953 roku zmarł współzałożyciel i pierwszy dyrektor KLM, Albert Plesman. W październiku 1956 roku KLM rozpoczęło regularne rejsy na trasie Amsterdam – Warszawa, jako pierwszy zachodni przewoźnik po wojnie. W marcu 1960 roku, za sprawą wprowadzenia do użycia samolotów Douglas DC-8 w KLM rozpoczęła się era samolotów odrzutowych. W 1967 roku na europejskie połączenia wszedł kolejny odrzutowiec McDonnell Douglas DC-9. 31 stycznia 1971 roku w Amsterdamie wylądował pierwszy Boeing 747 należący do KLM, ówcześnie największy samolot pasażerski świata. W 1983 roku flota samolotów wzbogaciła się o pierwszy produkt europejskiego producenta maszyn pasażerskich, Airbusa – Airbus A310. KLM był pierwszym europejskim przewoźnikiem zamawiającym samoloty Boeing 747-400, pierwszy z nich trafił do odbiorcy w maju 1989 roku. 7 października 1994 roku KLM uroczyście obchodziło siedemdziesiątą piątą rocznicę swojego istnienia. Jako jedyna linia lotnicza na świecie używała wszystkich typów samolotów Douglas, od DC-2 do MD-11. Obecnie jest lojalnym klientem Boeinga.
Flota.
Stan na lipiec 2020 r. flota KLM składa się z następujących samolotów: 

</doc>
<doc id="336445" url="https://pl.wikipedia.org/wiki?curid=336445" title="Noce i dnie (powieść)">
Noce i dnie (powieść)

Noce i dnie – powieść Marii Dąbrowskiej wydana w latach 1931–1934 w Warszawie w wydawnictwie Jakuba Mortkowicza: tom 1 "Bogumił i Barbara" (1931, na stronie tytułowej 1932), tom 2 "Wieczne zmartwienie" (1932), tom 3 (część 1 i 2) "Miłość" (1933), tom 4 (część 1 i 2) "Wiatr w oczy" (1934).
Powieść "Noce i dnie" w zgodnej ocenie krytyków literatury uważana jest za najlepszą powieść epicką w dwudziestoleciu międzywojennym. Za powieść tę Dąbrowska otrzymała Państwową Nagrodę Literacką w 1933, była też nominowana do Nagrody Nobla w dziedzinie literatury w 1939, 1957, 1959, 1960 i 1965.
Powieść przedstawia dzieje kilku pokoleń rodziny szlacheckiej Niechciców (Bogumił Niechcic i Barbara z Ostrzeńskich Niechcicowa) na tle doniosłych przeobrażeń społecznych i politycznych w podwójnej perspektywie: historycznej i egzystencjalnej.
Geneza utworu.
Pierwsze przymiarki do napisania powieści Maria Dąbrowska rozpoczęła w drugiej połowie lat 20. XX wieku. Początkowe wersje pierwszych tomów dzieła ukazały się w czasopismach jeszcze pod innymi tytułami. Najpierw w latach 1928–1929 w „Kobiecie Współczesnej” pod tytułem "Domowe progi". Autorka potem zmieniła tytuł, który, jej zdaniem, zawężał temat do toczącego się w domu Niechciców życia rodzinnego. Podczas dalszej pracy nad powieścią na pierwszy plan wysunęła się postać Barbary, toteż Dąbrowska uznała, że tytułem lepiej oddającym treść będą "Kłopoty pani Barbary", który to fragment ukazał się w 1929 r. w „Gazecie Zachodniej”. Wkrótce jednak zrezygnowała i z tej koncepcji, przyjmując wersję ostateczną i tytułując pierwszy tom imionami pary głównych bohaterów epopei. Jak napisała potem w swym szkicu o "Nocach i dniach", jednym z podstawowych problemów w powieści była dla niej kwestia współżycia reprezentantów dwóch całkowicie odmiennych postaw życiowych. Pierwszą, „współbrzmiącą z życiem”, czynną i otwartą, reprezentować miał Bogumił, drugą, pełną niepokoju, „nieharmonizującą z życiem i zamkniętą” – Barbara. Przez kilka następnych lat autorka dokonywała licznych przeróbek, zmieniła np. liczbę dzieci Niechciców, z pięciorga na troje, wreszcie w latach 1931–1934 powieść została wydana pod obecnie znanym tytułem.
Kompozycja i konstrukcja powieści.
Kompozycja powieści.
"Noce i dnie" łączą trzy plany obserwacyjne:
Adaptacje filmowe.
Na podstawie powieści powstał film fabularny "Noce i dnie" (1975) oraz serial telewizyjny "Noce i dnie" (1978).

</doc>
<doc id="336449" url="https://pl.wikipedia.org/wiki?curid=336449" title="Roksana Jonek">
Roksana Jonek

Roksana Jonek (ur. 1978 w Mikołowie) – Miss Polonia 1997 i Miss Tourism International 1998.
Życie prywatne.
Związana z piłkarzem Kamilem Kosowskim. W 2007 roku urodził im się syn Antoni, a w 2012 roku syn Julian.

</doc>
<doc id="336452" url="https://pl.wikipedia.org/wiki?curid=336452" title="Richard D. Winters">
Richard D. Winters



</doc>
<doc id="336453" url="https://pl.wikipedia.org/wiki?curid=336453" title="Leon Lipski">
Leon Lipski

Leon Wincenty Lipski, ps. "Łukasz", "Łukasiński", nazwisko okupacyjne "Stanisław Łebkowski" (ur. 16 marca 1902 w Dąbrowie Górniczej, zm. 21 czerwca 1943 w Warszawie) – polski działacz komunistyczny, członek Komunistycznej Partii Polski (KPP).
Życiorys.
Urodził się w rodzinie Teodora, górnika, i Franciszki (1864–1944). Był bratem Ludwika i Antoniego. Ukończył szkołę powszechną, potem był gońcem w magistracie w Dąbrowie Górniczej. W 1918 uczestniczył w rozbrajaniu Niemców.
W 1919 zasiadał w Radzie Delegatów Robotniczych. Od 1920 do 1921 pełnił funkcję sekretarz komitetu dzielnicowego KPP w Dąbrowie. Od czerwca 1926 sekretarz okręgowy KPP Poznań – Pomorze. 1929 sekretarz Komitetu Okręgowego (KO) Warszawa-Podmiejska, a 1930 sekretarz Komitetu warszawskiego KPP. Uczestnik V Zjazdu KPP w Peterhofie w sierpniu 1929 i VI Zjazdu KPP w Mohylewie 1932. W 1936 sekretarz KO KPP w Łodzi, członek Komitetu Centralnego KPP, kierownik Sekretariatu Krajowego KPP, przeciwnik stalinizacji partii.
W latach 1919–1938 wielokrotnie więziony. Przeciwnik rozwiązania KPP przez Międzynarodówkę Komunistyczną w 1938. Od końca 1940 do czerwca 1941 więziony przez NKWD w Mińsku.
W 1942 r. wraz z Teofilem Głowackim wydawał pismo „Lewą Marsz”. Próbował utworzyć własną organizację pod nazwą Komunistyczna Partia Polski, niezależną zarówno od Polskich Socjalistów, jak i Polskiej Partii Robotniczej. 21 czerwca 1943 został zastrzelony przez członków Gwardii Ludowej.

</doc>
<doc id="336454" url="https://pl.wikipedia.org/wiki?curid=336454" title="Eoin O’Duffy">
Eoin O’Duffy

Eoin O’Duffy, irl. Eoin Ó Dubhthaigh lub Ó Dufaigh (ur. 20 października 1892, zm. 30 listopada 1944) – irlandzki żołnierz i polityk. 
Przez krótki czas przywódca Irlandzkiej Armii Republikańskiej w okresie walk o niepodległość. Drugi w historii naczelny komisarz irlandzkiej policji ("Garda Síochána na hÉireann"; w latach 1922-1933). W 1930 założyciel i przywódca Błękitnych Koszul ("Blueshirts"), liczącego ok. 120 tys. członków narodowego ruchu o charakterze faszystowskim. W latach 1933-1934 lider partii Fine Gael. 20 listopada 1936 sformował ochotniczą Irlandzką Brygadę ("Irish Brigade"), która wzięła udział w hiszpańskiej wojnie domowej po stronie gen. Franco. Następnie powrócił do Irlandii, gdzie wycofał się z życia politycznego i po długiej chorobie zmarł w 1944.
Bibliografia.
Fearghal McGarry, Eoin O’Duffy: A Self-Made Hero, 2005

</doc>
<doc id="336455" url="https://pl.wikipedia.org/wiki?curid=336455" title="Adam Puza">
Adam Puza

Adam Jan Puza (ur. 2 stycznia 1951 w Szarejkach) – polski polityk, samorządowiec, nauczyciel akademicki, poseł na Sejm V kadencji.
Życiorys.
Z wykształcenia ekonomista. W latach 1990–2005 działał w samorządzie terytorialnym w Ełku. Był radnym i prezydentem Ełku z ramienia Komitetu Obywatelskiego w latach 1990–1994. Pracował jako ekspert do spraw rozwoju, zarządzania strategicznego i zarządzania jakością w administracji publicznej w strukturach Organizacji Narodów Zjednoczonych od 1996 do 2004. Przeprowadził 7 wdrożeń ISO w samorządach terytorialnych. Od 1998 do 2001 pełnił funkcję przewodniczącego rady powiatu ełckiego. Od 2002 do 2005 zajmował stanowisko starosty tego powiatu. W tym okresie powiat ełcki został włączony do krajowego programu pilotażowego „Przejrzysta Polska”, Adam Puza był także współautorem koncepcji rozwoju regionu EGO (Ełk-Gołdap-Olecko) i przewodniczącym Stowarzyszenia Samorządów EGO. Należy do Prawa i Sprawiedliwości oraz lokalnego ugrupowania Inicjatywa Społeczna „Dobro Wspólne” w Ełku.
W 2005 uzyskał mandat posła na Sejm z listy PiS w okręgu olsztyńskim. W Sejmie V kadencji zasiadał w Komisji Samorządu Terytorialnego i Polityki Regionalnej oraz Komisji Ochrony Środowiska, Zasobów Naturalnych i Leśnictwa. Przewodniczył Podkomisji stałej ds. polityki regionalnej oraz dwóm podkomisjom nadzwyczajnym.
Mandat poselski utracił z dniem 12 listopada 2006 w związku z wyborem do sejmiku warmińsko-mazurskiego. W sejmiku zasiadł w Komisji Strategii Rozwoju oraz przewodniczy klubowi radnych PiS. W 2010 nie ubiegał się o reelekcję.
Był prezesem Warmińsko-Mazurskiej Specjalnej Strefy Ekonomicznej. Został wykładowcą ełckiej filii Wyższej Szkoły Finansów i Zarządzania w Białymstoku.

</doc>
<doc id="336456" url="https://pl.wikipedia.org/wiki?curid=336456" title="Rosanna Davison">
Rosanna Davison

Rosanna Diana Davison (ur. 17 kwietnia 1984 w Dublinie, Irlandia) – irlandzka fotomodelka, zdobywczyni tytułów Miss Ireland i Miss World w 2003. Jest córką muzyka Chrisa de Burgha.

</doc>
<doc id="336457" url="https://pl.wikipedia.org/wiki?curid=336457" title="Adam Rogacki">
Adam Rogacki

Adam Maksym Rogacki (ur. 20 lutego 1976 w Kaliszu) – polski polityk i prawnik, poseł na Sejm V, VI i VII kadencji. Syn Józefa Rogackiego.
Życiorys.
Absolwent Szkoły Podstawowej nr 13 i III Liceum Ogólnokształcącego im. Mikołaja Kopernika w Kaliszu. Ukończył następnie (w 2004) studia prawnicze na Uniwersytecie im. Adama Mickiewicza, po których prowadził kancelarię brokerską. W 2008 ukończył podyplomowe studium menedżerskie w Szkole Głównej Handlowej w Warszawie.
W wyborach parlamentarnych w 2005 z listy Prawa i Sprawiedliwości został wybrany na posła V kadencji w okręgu kaliskim. W przedterminowych wyborach parlamentarnych w 2007 po raz drugi uzyskał mandat poselski, otrzymując 17 206 głosów. Należy do Komisji Gospodarki, Komisji Kultury Fizycznej i Sportu oraz Komisji Nadzwyczajnej do spraw zmian w kodyfikacjach. W PiS objął funkcję prezesa zarządu okręgu, zasiadł we władzach krajowych tej partii, został zastępcą sekretarza Klubu Parlamentarnego PiS. W wyborach do Sejmu w 2011 z powodzeniem ubiegał się o reelekcję, dostał 14 903 głosy. Ponownie zasiadł we władzach KP PiS, był jednym z jego wiceprzewodniczących. Bez powodzenia kandydował w wyborach do Parlamentu Europejskiego w 2014. W listopadzie tego samego roku został zawieszony w prawach członka PiS i klubu parlamentarnego tej partii w związku z okolicznościami zagranicznej podróży służbowej do Madrytu – polityk miał pobrać zaliczkę na wyjazd prywatnym samochodem, a faktycznie odbyć ją tanimi liniami lotniczymi. 10 listopada zgodnie z decyzją komitetu politycznego PiS został wykluczony z partii (w ten sam sposób w podróży uczestniczyli jeszcze posłowie Adam Hofman i Mariusz Antoni Kamiński, z takimi samymi konsekwencjami służbowymi).
Po zapoznaniu się z wynikami audytu przeprowadzonego przez komisję powołaną przez szefa Kancelarii Sejmu w celu sprawdzenia przestrzegania zasad rozliczania zagranicznych podróży służbowych posłów delegowanych przez Sejm poza granice kraju, Komisja Etyki Poselskiej uznała, że Adam Rogacki naruszył art. 5 (zasada rzetelności) i 6 (zasada dbałości o dobre imię Sejmu) zasad etyki poselskiej i udzieliła mu nagany.
W 2015 nie ubiegał się o poselską reelekcję. W 2016 został powołany do rady nadzorczej spółki PL.2012+, operatora Stadionu Narodowego w Warszawie. W tym samym roku został członkiem zarządu spółki Orlen Paliwa.

</doc>
<doc id="336467" url="https://pl.wikipedia.org/wiki?curid=336467" title="Bryan">
Bryan



</doc>
<doc id="336470" url="https://pl.wikipedia.org/wiki?curid=336470" title="Alojzy Lysko">
Alojzy Lysko

Alojzy Wiktor Lysko (ur. 15 lutego 1942 w Bojszowach) – polski pisarz związany ze Śląskiem, polityk i samorządowiec, nauczyciel górnictwa, poseł na Sejm V kadencji.
Życiorys.
Jego ojciec był wcielony do Wehrmachtu, zginął na froncie wschodnim.
Rodowity Ślązak. Magister administracji po Uniwersytecie Śląskim. W latach 1964–1992 (do czasu przejścia na emeryturę) pracował jako nauczyciel górnictwa, przez kilka lat był dyrektorem szkoły. Jest autorem książek o tematyce historycznej i śląskiej, m.in. publikacji "To byli nasi ojcowie", poświęconej osobom przymusowo wcielonym do niemieckiego wojska.
Należał kolejno do Stronnictwa Konserwatywno-Ludowego i Przymierza Prawicy, z którym przystąpił do Prawa i Sprawiedliwości. W latach 1998–2005 zasiadał w sejmiku śląskim. W wyborach parlamentarnych w 2001 z listy PiS bez powodzenia kandydował do Sejmu, a w wyborach w 2005 uzyskał mandat poselski w okręgu katowickim.
Jako jedyny poseł PiS 7 września 2007 głosował przeciwko skróceniu kadencji Sejmu. Początkowo deklarował brak zamiaru kandydowania w przedterminowych wyborach parlamentarnych, ostatecznie przyjął propozycję Platformy Obywatelskiej, z rekomendacji której bezskutecznie ubiegał się o mandat senatora. Powołany później w skład rady programowej TVP Katowice. Był członkiem komitetu poparcia Bronisława Komorowskiego przed wyborami prezydenckimi w 2010 i w 2015.
W 2003 otrzymał Nagrodę im. Wojciecha Korfantego przyznaną przez Związek Górnośląski, a w 2011 Śląską Nagrodę im. Juliusza Ligonia. W 2017 był nominowany do Górnośląskiej Nagrody Literackiej „Juliusz” za publikację "Jak Niobe. Opowieść Górnośląska". W 2018 został laureatem śląskiej Nagrody im. Karola Miarki.

</doc>
<doc id="336474" url="https://pl.wikipedia.org/wiki?curid=336474" title="Anna Paluch">
Anna Paluch

Anna Paluch (ur. 31 marca 1960 w Nowym Targu) – polska polityk, geodeta i urzędnik samorządowy, posłanka na Sejm V, VI, VII, VIII i IX kadencji.
Życiorys.
Ukończyła studia na Wydziale Geodezji Górniczej Akademii Górniczo-Hutniczej w Krakowie. Pracowała m.in. jako geodeta w Okręgowym Przedsiębiorstwie Geodezyjno-Kartograficznym w Krakowie, właścicielka przedsiębiorstwa usługowego w zakresie geodezji i kartografii oraz dyrektor Szkolnego Ośrodka Wypoczynkowego „Orle Gniazdo” w Sromowcach Wyżnych. W latach 1991–2001 pełniła funkcję wiceprezesa zarządu wojewódzkiego Porozumienia Centrum. Od 2002 do 2005 zasiadała w sejmiku małopolskim II kadencji.
W wyborach parlamentarnych w 2001 z listy Prawa i Sprawiedliwości bez powodzenia kandydowała do Sejmu, a w wyborach w 2005 została wybrana na posła V kadencji w okręgu nowosądeckim. W wyborach parlamentarnych w 2007 po raz drugi uzyskała mandat poselski, otrzymując 14 972 głosy. W wyborach w 2011 z powodzeniem ubiegała się o reelekcję, dostała 9764 głosy. Bezskutecznie startowała w wyborach do Parlamentu Europejskiego w 2014.
W 2015 została ponownie wybrana do Sejmu, otrzymując 15 049 głosów. W wyborach w 2019 również uzyskała mandat poselski, zdobywając 20 908 głosów. W 2021 powołana przez premiera Mateusza Morawieckiego w skład Rady Doradców Politycznych.

</doc>
<doc id="336476" url="https://pl.wikipedia.org/wiki?curid=336476" title="Anna Pakuła-Sacharczuk">
Anna Pakuła-Sacharczuk

Anna Zofia Pakuła-Sacharczuk (ur. 10 sierpnia 1956 w Płońsku) – polska polityk, filozof, urzędnik samorządowy, posłanka na Sejm RP V kadencji.
Życiorys.
Ukończyła studia z zakresu filozofii na Katolickim Uniwersytecie Lubelskim. W latach 80. pracowała jako instruktor teatralny i dyrektor w domach kultury. Później została zatrudniona w urzędzie miasta w Rzeszowie. Uzyskała członkostwo w organizacji „Rodzina Rodzin” Stowarzyszenie na rzecz Rodzin Wielodzietnych oraz w Stowarzyszeniu Dziennikarzy Polskich.
Z listy Prawa i Sprawiedliwości w wyborach parlamentarnych w 2001 bezskutecznie kandydowała do Sejmu, a w wyborach w 2005 uzyskała mandat posła z okręgu rzeszowskiego liczbą 8675 głosów. W wyborach parlamentarnych w 2007 bez powodzenia ubiegała się o reelekcję.
W 2020 odznaczona Srebrnym Krzyżem Zasługi.

</doc>
<doc id="336477" url="https://pl.wikipedia.org/wiki?curid=336477" title="Roman Czepe">
Roman Czepe

Roman Czepe (ur. 15 grudnia 1956 w Ełku) – polski polityk, samorządowiec, poseł na Sejm V kadencji, były burmistrz Łap, poeta, publicysta.
Życiorys.
Syn Eryka i Łucji. Ukończył studia teologiczne w Instytucie Teologicznym w Częstochowie, uzyskał dyplom na Papieskiej Akademii Teologicznej w Krakowie. Ukończył także podyplomowe studia w zakresie samorządu terytorialnego i rozwoju lokalnego na Uniwersytecie Warszawskim.
W latach 80. prowadził działalność opozycyjną. Od 1980 działał w NSZZ „Solidarność”. Od 1990 do 1994 był burmistrzem miasta i gminy Łapy. W latach 1998–2005 zasiadał w radzie miejskiej w Łapach. Od 2000 do 2002 kierował biurem poselskim Krzysztofa Jurgiela w Białymstoku.
Od 1990 członek Porozumienia Centrum. Po rozłamie w PC zasiadał w zarządzie wojewódzkim Porozumienia Polskich Chrześcijańskich Demokratów na Podlasiu (jako rzecznik prasowy), potem przystąpił do Prawa i Sprawiedliwości. W latach 2004–2005 pracował w gabinecie prezydenta Warszawy Lecha Kaczyńskiego. W latach 2004–2005 był sekretarzem rady programowej Radia Białystok. Działacz Klubów Inteligencji Katolickiej w Warszawie (od 1978) i w Białymstoku (od 2008 jako prezes KIK w Białymstoku), a także ruchu abstynenckiego. W latach 2001–2012 był członkiem Wspólnoty Polskiej. W 2007 został członkiem rady programowej TVP3 Białystok, w 2017 powołany na jej przewodniczącego.
W wyborach parlamentarnych w 2005 został wybrany z listy Prawa i Sprawiedliwości w okręgu białostockim do Sejmu V kadencji (kandydując z ostatniego miejsca). W drugiej turze wyborów samorządowych w 2006 został ponownie wybrany na stanowisko burmistrza Łap, otrzymując 75,16% głosów, w związku z czym utracił mandat poselski. W wyborach w 2010 nie uzyskał reelekcji, przegrywając w pierwszej turze. Został wybrany do rady miejskiej. W wyborach parlamentarnych w 2011 i 2019 był ponownie kandydatem do Sejmu, nie uzyskując mandatu. Od 2015 do 2018 pełnił funkcję doradcy wojewody podlaskiego Bohdana Paszkowskiego.
W 2014 wszedł w skład rady powiatu białostockiego, utrzymując mandat również w 2018. W listopadzie tegoż roku został wybrany na urząd wicestarosty.
Twórczość.
Jako poeta i publicysta debiutował w latach 70., wydał trzy zbiory poezji. W 1998 otrzymał Nagrodę Literacką Prezydenta Miasta Białegostoku im. Wiesława Kazaneckiego za twórczość literacką. W 2012 został jednym z czterech laureatów III miejsca w konkursie IPN na dzienniki i wspomnienia z lat 80. za pozycję "Kronika ze stanem wojennym w tle".
Roman Czepe jest także autorem publikacji:

</doc>
<doc id="336478" url="https://pl.wikipedia.org/wiki?curid=336478" title="Wądroże Wielkie">
Wądroże Wielkie

Wądroże Wielkie (do 1945 niem. "Groß Wandriß") – wieś w Polsce położona w województwie dolnośląskim, w powiecie jaworskim, w gminie Wądroże Wielkie, około 13 km na północny wschód od Jawora i około 19 km na południowy wschód od Legnicy.
Podział administracyjny.
W latach 1975–1998 miejscowość administracyjnie należała do województwa legnickiego. Miejscowość jest siedzibą gminy Wądroże Wielkie.
Węzeł autostradowy.
Na północy wsi zlokalizowany jest węzeł Wądroże Wielkie autostrady A4.
Zabytki.
Do wojewódzkiego rejestru zabytków wpisane są obiekty:
Linia kolejowa.
Miejscowość znajduje się na trasie działającej przez ponad sto lat (od 1902 roku), a dziś zamkniętej i zdegradowanej drogi żelaznej łączącej poprzez stację węzłową w mieście Jawor granitowe zagłębie rejonów Strzegomia i Borowa z portem rzecznym w nadodrzańskich Malczycach.

</doc>
<doc id="336479" url="https://pl.wikipedia.org/wiki?curid=336479" title="Wądroże Małe">
Wądroże Małe

Wądroże Małe (niem. "Klein Wandriß") – wieś w Polsce położona w województwie dolnośląskim, w powiecie jaworskim, w gminie Wądroże Wielkie, około 13 km na północny wschód od Jawora i około 21 km na południowy wschód od Legnicy.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="336481" url="https://pl.wikipedia.org/wiki?curid=336481" title="Symbol giełdowy">
Symbol giełdowy

Symbol giełdowy jest to krótki, kilkuznakowy kod służący do jednoznacznej identyfikacji akcji danej spółki akcyjnej na określonej giełdzie.

</doc>
<doc id="336482" url="https://pl.wikipedia.org/wiki?curid=336482" title="Wądroże">
Wądroże

Wądroże – wieś w Polsce położona w województwie dolnośląskim, w powiecie lubińskim, w gminie Rudna.
Położenie.
Leży około 6 km na południowy wschód od Rudnej i około 14 km na północny zachód od Ścinawy.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="336484" url="https://pl.wikipedia.org/wiki?curid=336484" title="Pontevedra">
Pontevedra

Pontevedra (galicyjska wymowa: [], hiszpańska wymowa: []) – miasto w północno-zachodniej Hiszpanii, nad zatoką Pontevedra, w regionie autonomicznym Galicja (Hiszpania). 
Ponad 80 tys. mieszkańców. Miasto położone jest na lewym brzegu rzeki Lérez. Ośrodek handlowy. Rozwinięty przemysł maszynowy, hutniczy, ceramiczny, drzewny i spożywczy. Port rybacki. 
W okresie rzymskim Duo Pontes. W średniowieczu ważny port handlowy Pons Veteris. Straciło na znaczeniu w XVII w., po zamuleniu portu. 
Muzea. Zabytki: kościoły – Santo Domingo, Santa Maria la Mayor; kościół i klasztor San Francisco.

</doc>
<doc id="336486" url="https://pl.wikipedia.org/wiki?curid=336486" title="Kompleks enzym-substrat">
Kompleks enzym-substrat

Kompleks enzym-substrat - nietrwały, kompleksowy związek chemiczny, powstający w wyniku wiązania substratów przez cząsteczkę enzymu w jej centrum aktywnym. Po zakończeniu reakcji enzym uwalnia jej produkty i może wiązać następne cząsteczki substratów.

</doc>
<doc id="336487" url="https://pl.wikipedia.org/wiki?curid=336487" title="Lech Kołakowski">
Lech Kołakowski

Lech Antoni Kołakowski (ur. 13 czerwca 1963 w Zambrowie) – polski polityk, przedsiębiorca i samorządowiec, poseł na Sejm V, VI, VII, VIII i IX kadencji (od 2005), od 2021 sekretarz stanu w Ministerstwie Rolnictwa i Rozwoju Wsi.
Życiorys.
W 1992 ukończył studia z zakresu administracji na Wydziale Prawa i Administracji Uniwersytetu Warszawskiego.
W latach 80. zaczął prowadzić gospodarstwo rolne, a od lat 90. prowadził również własną działalność gospodarczą w ramach rodzinnej firmy handlowej. W 1992 pracował w Urzędzie Wojewódzkim w Łomży, a w latach 1993–1997 był kierownikiem wydziału w Wojewódzkim Urzędzie Pracy. W latach 1998–2005 zasiadał w łomżyńskiej radzie miejskiej, od 2002 pełniąc w niej funkcję wiceprzewodniczącego.
W okresie PRL był członkiem ChSS i Unii Chrześcijańsko-Społecznej. Do 1989 był jednym z czterech wiceprzewodniczących łomżyńskiego PRON. Od 1991 należał do Porozumienia Centrum (był prezesem zarządu wojewódzkiego w Łomży), a następnie do Porozumienia Polskich Chrześcijańskich Demokratów (zasiadał w podlaskim zarządzie wojewódzkim tej partii). W 2001 dołączył do Prawa i Sprawiedliwości.
Z listy PiS w wyborach parlamentarnych w 2001 bez powodzenia kandydował do Sejmu, a w wyborach w 2005 został wybrany na posła V kadencji w okręgu podlaskim. W 2006 kandydował w wyborach na urząd prezydenta Łomży. Uzyskał 24,8% poparcia w 1. turze, w 2. przegrał z ubiegającym się o reelekcję Jerzym Brzezińskim. W wyborach w 2007 po raz drugi uzyskał mandat poselski, otrzymując 10 457 głosów. W 2010 również ubiegał się o funkcję prezydenta Łomży; w drugiej turze dostał 39,1% głosów, przegrywając z byłym posłem SLD Mieczysławem Czerniawskim.
W wyborach do Sejmu w 2011 z powodzeniem ubiegał się o reelekcję, dostał 13 502 głosy. W 2015 został ponownie wybrany do Sejmu, otrzymując 15 106 głosów. Został m.in. wiceprzewodniczącym Komisji do Spraw Unii Europejskiej. Powoływany na wiceprzewodniczącego klubu parlamentarnego PiS. W wyborach w 2019 utrzymał mandat na kolejną kadencję, uzyskując 16 138 głosów.
We wrześniu 2020 został przez prezesa PiS Jarosława Kaczyńskiego zawieszony w prawach członka partii za złamanie dyscypliny klubowej, głosując przeciwko nowelizacji ustawy o ochronie zwierząt. Przestał także pełnić funkcję pełnomocnika komitetu terenowego partii w Łomży. 17 listopada tego samego roku zapowiedział wystąpienie z PiS, co uczynił tydzień później (pomimo przywrócenia go 18 listopada w prawach członka partii), zostając posłem niezrzeszonym. W czerwcu 2021 dołączył do Partii Republikańskiej. W lipcu jako reprezentant tego ugrupowania powrócił do klubu parlamentarnego PiS. W tym samym miesiącu zrezygnował z sejmowego uposażenia, zostając posłem niezawodowym, a także objął stanowisko doradcy zarządu w państwowym Banku Gospodarstwa Krajowego. 30 listopada tego samego roku powołany na stanowisko sekretarza stanu w Ministerstwie Rolnictwa i Rozwoju Wsi (ze skutkiem od 1 grudnia tegoż roku).

</doc>
<doc id="336488" url="https://pl.wikipedia.org/wiki?curid=336488" title="Wnioskowanie na podstawie przypadków">
Wnioskowanie na podstawie przypadków

Wnioskowanie na podstawie przypadków (spotyka się również określenie wnioskowanie na podstawie przykładów) (ang. "case-based reasoning") to technika wykorzystująca uczenie maszynowe, która polega na generowaniu rozwiązania dla nowo postawionego zagadnienia poprzez wyszukanie w bazie przypadków gotowych już rozwiązań dla podobnych zagadnień.

</doc>
<doc id="336490" url="https://pl.wikipedia.org/wiki?curid=336490" title="Lucjan Karasiewicz">
Lucjan Karasiewicz

Lucjan Dominik Karasiewicz (ur. 10 lipca 1979 w Tarnowskich Górach) – polski polityk, poseł na Sejm V i VI kadencji.
Życiorys.
Jest absolwentem II LO im. Stanisława Staszica w Tarnowskich Górach. Ukończył studia magisterskie z zakresu politologii na Uniwersytecie Śląskim, magisterskie z ekonomii na Akademii Ekonomicznej w Katowicach i licencjackie z administracji na Uniwersytecie Jagiellońskim. Był dyrektorem wojewódzkiego biura parlamentarnego Prawa i Sprawiedliwości w Katowicach i asystentem europosła Wojciecha Roszkowskiego. Od 2002 do 2005 pełnił funkcję radnego i przewodniczącego rady gminy w Koszęcinie.
W 2005 z listy Prawa i Sprawiedliwości został wybrany na posła V kadencji w okręgu częstochowskim. W wyborach parlamentarnych w 2007 po raz drugi uzyskał mandat poselski, otrzymując 10 938 głosów. Zasiadał w Komisji Skarbu Państwa oraz Komisji Finansów Publicznych.
W kwietniu 2008 wystąpił z PiS, w październiku tego samego roku został członkiem koła poselskiego Polska XXI. W październiku 2009 przystąpił do nowo utworzonego koła parlamentarnego Polska Plus, a w styczniu 2010 został sekretarzem zarządu nowo powstałej partii o tej samej nazwie. 25 września 2010 wraz z innymi członkami Polski Plus, po samorozwiązaniu tej partii, przystąpił ponownie do Prawa i Sprawiedliwości.
W grudniu 2010 wystąpił z Prawa i Sprawiedliwości i przeszedł do klubu parlamentarnego Polska Jest Najważniejsza. Przystąpił też do zarejestrowanej w 2011 partii o tej nazwie. W 2011 nie uzyskał reelekcji w wyborach parlamentarnych.
W grudniu 2013 został pełnomocnikiem nowo powstałej partii Polska Razem (współtworzonej przez działaczy PJN) na okręg częstochowski. W 2016 jako bezpartyjny kandydował z własnego komitetu w wyborach uzupełniających na wójta gminy Koszęcin, zajmując 3. miejsce spośród 7 kandydatów. W 2018 z listy KWW Ziemi Lublinieckiej także bez powodzenia startował do rady powiatu lublinieckiego.

</doc>
<doc id="336492" url="https://pl.wikipedia.org/wiki?curid=336492" title="Łukasz Zbonikowski">
Łukasz Zbonikowski

Łukasz Zbonikowski (ur. 20 lutego 1978 w Toruniu) – polski polityk i samorządowiec, z wykształcenia prawnik, poseł na Sejm V, VI, VII i VIII kadencji.
Życiorys.
Jest absolwentem III Liceum Ogólnokształcącego im. Marii Konopnickiej we Włocławku. W 2005 ukończył studia na Wydziale Prawa i Administracji Uniwersytetu Mikołaja Kopernika w Toruniu. W latach 1998–2005 był przez dwie kadencje radnym Włocławka.
Był przewodniczącym Niezależnego Zrzeszenia Studentów na UMK w latach 1997–2002 oraz wiceprzewodniczącym Zarządu Krajowego NZS w latach 2001–2003. Został prezesem Stowarzyszenia Obrony Spółdzielców, przewodniczącym Stowarzyszenia na Rzecz Państwowej Wyższej Szkoły Zawodowej we Włocławku, honorowym prezesem Niezależnego Zrzeszenia Sportowego.
W latach 1997–2002 należał do Ruchu Społecznego AWS. W 2003 wstąpił do Prawa i Sprawiedliwości. Został prezesem zarządu okręgu toruńsko-włocławskiego tej partii.
W 2005 z listy Prawa i Sprawiedliwości został wybrany na posła V kadencji w okręgu toruńskim. W 2007 w wyborach parlamentarnych po raz drugi uzyskał mandat poselski, otrzymując 28 830 głosów. Został członkiem sejmowej Komisji Infrastruktury oraz Komisji Ustawodawczej. W listopadzie 2010 cypryjski sąd zasądził od niego solidarnie z Karolem Karskim odszkodowanie za zniszczenie wózków golfowych, do czego miało dojść w trakcie służbowego wyjazdu parlamentarzystów na Cypr w listopadzie 2008. Po nagłośnieniu wydarzenia przez media ujawniono również, iż w 1999 polityk prowadził samochód, mając 0,8 promila alkoholu we krwi, co stanowiło wówczas wykroczenie. W wyborach samorządowych w 2010 został kandydatem PiS na prezydenta Włocławka. W pierwszej turze uzyskał 30,78% poparcia, a w drugiej – 38,75%, przegrywając z ubiegającym się o reelekcję Andrzejem Pałuckim.
W wyborach do Sejmu w 2011 z powodzeniem ubiegał się o reelekcję, dostał 17 327 głosów. Został wówczas członkiem Komisji Sprawiedliwości i Praw Człowieka.
17 września 2015 został zawieszony w prawach członka Prawa i Sprawiedliwości przez prezesa Jarosława Kaczyńskiego w związku z doniesieniami złożonymi do prokuratur rejonowych w Chełmnie i Włocławku dotyczącymi jego życia osobistego. Tego samego dnia ogłosił rezygnację z członkostwa w partii, jednak ostatecznie jej nie złożył i podtrzymał decyzję o kandydowaniu z listy PiS w wyborach do Sejmu w 2015. W wyborach tych uzyskał ponownie mandat poselski, otrzymując 8949 głosów. Został dopuszczony przez Jarosława Kaczyńskiego do klubu parlamentarnego PiS, a 8 czerwca 2016 przywrócono go w prawach członka partii.
We wrześniu 2016 jego żona Monika Zbonikowska wystąpiła o wyrażenie zgody przez Sejm na pociągnięcie go do odpowiedzialności karnej w związku z naruszeniem jej nietykalności osobistej. 13 grudnia 2016 Komisja Regulaminowa, Spraw Poselskich i Immunitetowych zarekomendowała Sejmowi przyjęcie wniosku o uchylenie mu immunitetu. Tego samego dnia Łukasz Zbonikowski sam zrzekł się immunitetu. W sierpniu 2017 w Sądzie Rejonowym w Chełmnie rozpoczął się jego proces karny z oskarżenia prywatnego żony, która twierdziła, że we wrześniu 2015 i lipcu 2016 użył wobec niej przemocy fizycznej. W styczniu 2018 Sąd Rejonowy w Chełmnie uniewinnił go od jednego z tych czynów, a w drugim przypadku uznał, że polityk dopuścił się naruszenia nietykalności cielesnej żony poprzez szarpanie, i warunkowo umorzył postępowanie. W sierpniu 2018 Sąd Okręgowy w Toruniu w postępowaniu odwoławczym zmienił ten wyrok – uznał, że oba czyny cechują się znikomą społeczną szkodliwością, i postępowanie w sprawie prawomocnie umorzył.
W sierpniu 2019 został usunięty z PiS za zgłoszenie konkurencyjnego wobec tej partii komitetu w wyborach parlamentarnych. W wyborach w tymże roku bez powodzenia ubiegał się o mandat senatora.
W 2020 objął funkcję prezesa w Wojskowych Zakładach Inżynieryjnych należących do Polskiej Grupy Zbrojeniowej. We wrześniu 2020, po około tygodniu od powołania, został odwołany ze stanowiska przez radę nadzorczą. W 2022 został wybrany w skład rady krajowej NSZZ Rolników Indywidualnych „Solidarność”, został sekretarzem związku. W 2023 jako jego przedstawiciel został powołany przez ministra rolnictwa i rozwoju wsi w skład Rady Ubezpieczenia Społecznego Rolników.

</doc>
<doc id="336495" url="https://pl.wikipedia.org/wiki?curid=336495" title="Zuzanna Radecka">
Zuzanna Radecka

Zuzanna Anna Radecka-Pakaszewska (ur. 2 kwietnia 1975 w Rudzie Śląskiej) – polska lekkoatletka, olimpijka.
Kariera sportowa.
Specjalizowała się w biegach krótkodystansowych, początkowo na 100 metrów i 200 metrów, a w późniejszym czasie na 400 metrów.
Dwukrotnie startowała na igrzyskach olimpijskich. W Sydney (2000) wystąpiła na 200 metrów (odpadła w eliminacjach) i w sztafecie 4 × 100 metrów (odpadła w półfinale), a w Atenach (2004) w sztafecie 4 × 400 metrów (4. miejsce w finale). 
Uczestniczyła w Mistrzostwach świata w Sewilli 1999, gdzie wystąpiła w sztafecie 4 × 100 m (7. miejsce) i na 200 m, oraz w Mistrzostwach świata w Helsinkach 2005, gdzie biegła w eliminacjach w sztafecie 4 × 400 m (w finale sztafeta była czwarta).
Zdobyła brązowy medal w sztafecie 4 × 400 m podczas Mistrzostw Europy w Monachium 2002. Biegła wówczas także na 200 m oraz w eliminacjach w sztafecie 4 × 100 m.
Podczas Uniwersjady w 1999 rozgrywanej w Palma de Mallorca zdobyła 2 srebrne medale – w biegu na 200 metrów oraz sztafecie 4 × 100 metrów.
Zdobywała tytuły mistrzyni Polski na 100 metrów i 200 metrów w 1999 i 2000 oraz w hali na 60 metrów i 200 metrów w tych samych latach. W 2007 została mistrzynią Polski na 400 metrów.
Reprezentowała AZS-AWF Katowice.

</doc>
<doc id="336496" url="https://pl.wikipedia.org/wiki?curid=336496" title="Międzyświeć">
Międzyświeć

Międzyświeć (czes. "Mezisvětí", niem. "Mendischwetz") – wieś sołecka w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 298 ha, a liczba ludności 1000, co daje gęstość zaludnienia równą 335,6 os./km².
Historia.
Na terenie Międzyświecia znajdują się ruiny grodu Gołęszyców z wieków VII do IX, był to prawdopodobnie najbardziej wysunięty na wschód gród tego plemienia. Wskazywać na to miałoby wał ziemny i fosa, prawdopodobnie służące do obrony przed plemieniem Wiślan na zachodzie. Osada została zniszczona w wyniku najazdu księcia wielkomorawskiego Świętopełka II pod koniec IX wieku.
Miejscowość została po raz pierwszy wzmiankowana w 1448. Do końca średniowiecza wieś pozostawała własnością książęcą. W 1559 Międzyświeć wraz z Wilamowicami zostały podarowane przez księcia Wacława III Adama Janowi zwanemu Skoczowskim, mieszczaninowi skoczowskiemu, w 1553 podniesionemu do stanu szlacheckiego. Na początku XVII w. właścicielem Międzyświecia był Adam Bludowski.
Według austriackiego spisu ludności z 1900 w 34 budynkach w Międzyświeciu na obszarze 298 hektarów mieszkało 305 osób, co dawało gęstość zaludnienia równą 102,3 os./km². z tego 102 (33,4%) mieszkańców było katolikami, 195 (63,9%) ewangelikami a 8 (2,6%) wyznawcami judaizmu, 296 (97%) było polsko- a 8 (2,6%) niemieckojęzycznymi. Do 1910 roku liczba mieszkańców spadła do 268, z czego 111 (41,4%) było katolikami, 150 (56%) ewangelikami a 7 (2,6%) żydami, 247 (92,1%) polsko- a 21 (7,8%) niemieckojęzycznymi.
28 maja 1921 Towarzystwo Rolnicze w Cieszynie postanowiło na teren międzyświeckiego folwarku przenieść z Cieszyna szkołę rolniczą. Zajęcia rozpoczęły się tu 2 listopada 1922 roku, a jej pierwszy dyrektorem został Alojzy Machalica, późniejszy poseł na sejm. Nowy gmach szkoły, projektu cieszyńskiego architekta Alfreda Wiedermanna (1890-1971), wzniesiony został w roku 1927.
W latach 1975–1998 miejscowość położona była w województwie bielskim.

</doc>
<doc id="336498" url="https://pl.wikipedia.org/wiki?curid=336498" title="Azra Akın">
Azra Akın

Azra Akın (ur. 12 grudnia 1981 w Almelo, Holandia) – turecka modelka i tancerka urodzona w Holandii i posiadająca obywatelstwo tego kraju. Reprezentując Turcję zdobyła tytuł Miss World 2002. Po konkursie Miss World zaczęła pracować jako modelka w Holandii i Turcji. Obecnie jako modelka pracuje w Turcji, związana jest z agencją "Gaye Sökmen Agency" w Stambule. Odbywała sesje zdjęciowe dla tureckiego wydania Cosmopolitan i Marie Claire.

</doc>
<doc id="336499" url="https://pl.wikipedia.org/wiki?curid=336499" title="Marek Suski">
Marek Suski

Marek Witold Suski (ur. 11 czerwca 1958 w Grójcu) – polski polityk, poseł na Sejm IV, V, VI, VII, VIII i IX kadencji, w latach 2017–2019 szef Gabinetu Politycznego Prezesa Rady Ministrów.
Życiorys.
Syn Janusza i Aliny. Jego przodkowie ze strony ojca pieczętowali się herbem Pomian. Absolwent Pomaturalnego Studium Zawodowego Technik Teatralnych w Warszawie. Przez rok był zatrudniony w Teatrze Wielkim w Warszawie. Następnie do początku lat 90. pracował w zakładzie rzemieślniczym. Od 1993 do 1996 kierował Regionalnym Ośrodkiem Kultury w Tarczynie. W latach 1997–1999 był dyrektorem filii biura poselskiego Jarosława Kaczyńskiego w Radomiu, następnie pracował w spółce akcyjnej „Srebrna”.
Współtworzył Porozumienie Centrum, następnie Prawo i Sprawiedliwość. Kandydował bezskutecznie na posła z ramienia PC w 1991 i w 1993. Z listy PiS był wybierany na posła w wyborach 2001 i 2005. W Sejmie V kadencji zasiadał w Komisji Regulaminowej i Spraw Poselskich (od 3 listopada 2005 jako jej przewodniczący), Komisji Skarbu Państwa, a także w komisjach nadzwyczajnych. W 2006 został honorowym członkiem Światowego Związku Żołnierzy Armii Krajowej. W wyborach parlamentarnych w 2007 po raz trzeci uzyskał mandat poselski, otrzymując w okręgu radomskim 29 497 głosów. W 2008 prezydium Sejmu usunęło go z funkcji wiceprzewodniczącego Komisji Regulaminowej i Spraw Poselskich w związku z dyscyplinarnym ukaraniem przez Komisję Etyki Poselskiej za jedną z wypowiedzi z trybuny sejmowej.
W wyborach do Sejmu w 2011 z powodzeniem ubiegał się o reelekcję, dostał 17 251 głosów. W 2015 został ponownie wybrany do Sejmu, otrzymując 36 542 głosy.
22 lipca 2016 został wiceprzewodniczącym komisji śledczej ds. Amber Gold.
19 grudnia 2017 premier Mateusz Morawiecki powołał go na szefa Gabinetu Politycznego Prezesa Rady Ministrów w randze sekretarza stanu w KPRM. Zastąpił na tej funkcji Elżbietę Witek. W wyborach w 2019 uzyskał mandat posła IX kadencji, otrzymując 69 141 głosów. W listopadzie 2019 Marek Suski został wiceprzewodniczącym Klubu Parlamentarnego Prawa i Sprawiedliwości, przewodniczącym Komisji do Spraw Energii i Skarbu Państwa oraz wiceprzewodniczącym Komisji Kultury i Środków Przekazu. Zakończył w związku z tym pełnienie funkcji rządowej.
W 2021 został przewodniczącym Rady Programowej Polskiego Radia i członkiem utworzonej przez premiera Mateusza Morawieckiego Rady Doradców Politycznych.

</doc>
<doc id="336500" url="https://pl.wikipedia.org/wiki?curid=336500" title="Marek Surmacz">
Marek Surmacz

Marek Tomasz Surmacz (ur. 31 stycznia 1955 w Gorzowie Wielkopolskim) – polski polityk, funkcjonariusz Milicji Obywatelskiej i Policji, poseł na Sejm V kadencji, w latach 2006–2007 sekretarz stanu w MSWiA, były doradca prezydenta RP Lecha Kaczyńskiego ds. bezpieczeństwa, komendant główny Ochotniczych Hufców Pracy (2015–2018), p.o. zastępcy głównego inspektora ochrony środowiska (2018–2021), zastępca prezesa Kasy Rolniczego Ubezpieczenia Społecznego (od 2021).
Życiorys.
W 1974 ukończył Technikum Melioracji Wodnych w Gorzowie, a pięć lat później Szkołę Ruchu Drogowego Milicji Obywatelskiej w Piasecznie, gdzie uzyskał uprawnienia kontrolera ruchu drogowego. W 2002 uzyskał dyplom licencjata w zakresie administracji publicznej w Państwowej Wyższej Szkole Zawodowej w Gorzowie Wielkopolskim. W 2004 ukończył studia na Wydziale Prawa i Administracji Uniwersytetu Szczecińskiego.
Początkowo pracował w Gorzowskim Przedsiębiorstwie Budownictwa Przemysłowego jako majster budowlany w Zespole Robót Inżynieryjnych i inspektor w Zespole Przygotowania Produkcji. Był zatrudniony na budowach w Gorzowie Wielkopolskim i Zielonej Górze. Odbył następnie zasadniczą służbę wojskową w Poznaniu i Czerwieńsku. W latach 1977–1996 był funkcjonariuszem Milicji Obywatelskiej i następnie Policji. Początkowo był kontrolerem ruchu drogowego, od 1979 pracował w sekcji ds. wypadków drogowych, zaś od 1987 w plutonie konwojowo-ochronnym. W 1989 brał udział w zakładaniu związku zawodowego funkcjonariuszy MO. Od 1990 kierował wydziałem ruchu drogowego w Gorzowie Wielkopolskim, a od 1993 pracował w wydziale kryminalnym. W 1996 został dyscyplinarnie zwolniony z Policji za „naruszenie apolityczności służby”, po czym przeszedł na emeryturę.
Od 1987 do 1990 był członkiem Stronnictwa Demokratycznego, wiceprzewodniczącym miejskiego komitetu w Gorzowie Wielkopolskim. Od 1997 należał do Zjednoczenia Chrześcijańsko-Narodowego (był sekretarzem lubuskiego zarządu regionalnego), a w latach 2000–2001 do Przymierza Prawicy. Po przyłączeniu się PP do PiS został członkiem tej partii, zasiada w jej władzach regionalnych. W latach 1997–2001 był asystentem w biurze poselskim, zaś w latach 2001–2005 dyrektorem biura poselskiego Kazimierza Marcinkiewicza.
W latach 1990–2005 zasiadał w radzie miasta, był wiceprzewodniczącym (w latach 1994–1998), przewodniczącym komisji rewizyjnej (w latach 2003–2005), a w latach 1990–1992 i w 1998 członkiem zarządu miasta.
W 1993 bez powodzenia kandydował do Senatu z ramienia ZChN w województwie gorzowskim. W 1997 w tym samym województwie gorzowskim kandydował w wyborach do Senatu z poparciem Ruchu Odbudowy Polski; nie uzyskał mandatu, otrzymując 31 903 głosy (20,6%).
W wyborach do Parlamentu Europejskiego w 2004 bezskutecznie kandydował z ramienia PiS w okręgu obejmującym województwa zachodniopomorskie i lubuskie. W wyborach parlamentarnych w 2005 został wybrany do Sejmu V kadencji z listy tej samej partii w okręgu zielonogórskim. Do października 2006 był wiceprzewodniczącym Komisji Administracji i Spraw Wewnętrznych. Od marca do czerwca 2006 kierował Komisją nadzwyczajną do rozpatrzenia przedstawionych przez Prezydenta RP projektów ustaw dotyczący służb wojskowych.
24 sierpnia 2006 powołano go na stanowisko sekretarza stanu w Ministerstwie Spraw Wewnętrznych i Administracji, odpowiedzialnego m.in. za nadzór nad policją, Biurem Ochrony Rządu i Strażą Graniczną. Zdobył rozgłos medialny, wydając w listopadzie 2006 policjantom z komisariatu kolejowego we Wrocławiu polecenie dostarczenia hamburgerów podróżującej pociągiem wiceminister pracy i polityki społecznej Elżbiecie Rafalskiej.
Marek Surmacz został odwołany ze stanowiska wiceministra 18 maja 2007. W wyborach parlamentarnych w tym samym roku bez powodzenia ubiegał się o reelekcję.
Od 1 sierpnia 2008 do 10 kwietnia 2010 był doradcą prezydenta Lecha Kaczyńskiego ds. bezpieczeństwa. W wyborach samorządowych w 2010 wybrany ponownie na radnego Gorzowa Wielkopolskiego, został przewodniczącym komisji rewizyjnej. W wyborach parlamentarnych w 2011 bez powodzenia ubiegał się o mandat senatora w okręgu wyborczym nr 21, otrzymując 22 035 głosów (17,01%). W 2014 był kandydatem Prawa i Sprawiedliwości w wyborach na urząd prezydenta Gorzowa Wielkopolskiego. Uzyskał natomiast mandat radnego sejmiku lubuskiego. W 2015 ponownie kandydował z ramienia PiS na posła.
27 listopada 2015 minister pracy Elżbieta Rafalska powołała Marka Surmacza na stanowisko komendanta głównego Ochotniczych Hufców Pracy. 1 lutego 2018 zastąpił go Bogdan Ścibut. Od lipca 2018 do września 2021 był pełniącym obowiązki zastępcy głównego inspektora ochrony środowiska. Również w 2018 ponownie uzyskał mandat radnego sejmiku. W 2019 uzyskał możliwość objęcia mandatu poselskiego w miejsce wybranej do Europarlamentu Elżbiety Rafalskiej, jednak nie skorzystał z niej. W wyborach w tym samym roku ubiegał się natomiast o mandat senatora; mandatu nie uzyskał, otrzymał 48 062 głosy (29,3%). W grudniu 2021 został zastępcą prezesa Kasy Rolniczego Ubezpieczenia Społecznego.
Życie prywatne.
Jest żonaty, ma troje dzieci.
Odznaczenia.
W 2016 otrzymał Krzyż Komandorski Orderu Odrodzenia Polski. Za uratowanie życia tonącemu w 1985 odznaczony Medalem za Ofiarność i Odwagę.

</doc>
<doc id="336501" url="https://pl.wikipedia.org/wiki?curid=336501" title="Przemysław Edgar Gosiewski">
Przemysław Edgar Gosiewski



</doc>
<doc id="336502" url="https://pl.wikipedia.org/wiki?curid=336502" title="Marek Jerzy Łatas">
Marek Jerzy Łatas



</doc>
<doc id="336503" url="https://pl.wikipedia.org/wiki?curid=336503" title="Marek Łatas">
Marek Łatas

Marek Jerzy Łatas (ur. 20 kwietnia 1960 w Myślenicach) – polski polityk, nauczyciel, poseł na Sejm V, VI i VII kadencji.
Życiorys.
W 1980 ukończył Technikum Mechaniczne w Zespole Szkół Techniczno-Ekonomicznych im. Mikołaja Reja w Myślenicach. W 1987 ukończył studia w Wyższej Szkole Pedagogicznej im. Komisji Edukacji Narodowej w Krakowie. Pracował jako nauczyciel, następnie dyrektor zespołu szkół w Myślenicach. Od 1998 do 2002 zasiadał w sejmiku małopolskim I kadencji. W wyborach w 2001 bez powodzenia kandydował do Sejmu z listy AWSP. Działał w Ruchu Społecznym AWS, następnie przystąpił do PiS.
W wyborach w 2005 z listy Prawa i Sprawiedliwości został wybrany na posła V kadencji w okręgu chrzanowskim. W wyborach parlamentarnych w 2007 po raz drugi uzyskał mandat poselski, otrzymując 16 169 głosów.
25 marca 2009 został zatrzymany podczas prowadzenia samochodu w stanie nietrzeźwości. Prokurator przedstawił mu zarzut w tej sprawie. Na posiedzeniu z 30 września 2009 Sąd Rejonowy w Kielcach, uznając go winnym popełnienia tego przestępstwa, warunkowo umorzył postępowanie karne na roczny okres próby, orzekając nadto świadczenie pieniężne i roczny zakaz prowadzenia pojazdów.
W wyborach do Sejmu w 2011 z powodzeniem ubiegał się o reelekcję, dostał 12 466 głosów. Nie kandydował w kolejnych wyborach w 2015.
Odznaczenia i wyróżnienia.
W 1999, "za wzorowe, wyjątkowo sumienne wykonywanie obowiązków wynikających z pracy zawodowej", został odznaczony przez prezydenta Aleksandra Kwaśniewskiego Brązowym Krzyżem Zasługi. W 2008 władze Uniwersytetu Ekonomicznego w Krakowie wyróżniły go tytułem „Zasłużony dla UEK”.

</doc>
<doc id="336505" url="https://pl.wikipedia.org/wiki?curid=336505" title="Marek Matuszewski">
Marek Matuszewski

Marek Matuszewski (ur. 14 sierpnia 1959 w Zgierzu) – polski polityk i przedsiębiorca, poseł na Sejm V, VI, VII, VIII i IX kadencji.
Życiorys.
W młodości uprawiał hokej na lodzie we Włókniarzu Zgierz, później podjął występy w amatorskim zespole AKH Zgierz. 3 czerwca 2016 został wiceprezesem Polskiego Związku Hokeja na Lodzie.
Ukończył Technikum Samochodowe w Łodzi w 1988. Prowadził własną działalność jako współwłaściciel dwóch stacji benzynowych. W latach 1994–1998 był radnym Zgierza, później przez cztery lata zasiadał w radzie powiatu zgierskiego. Od 2002 do 2005 przewodniczył zgierskiej radzie miejskiej. Należał do Ruchu Społecznego AWS, w 2002 przystąpił do Prawa i Sprawiedliwości.
W 2005 z listy PiS został wybrany na posła V kadencji w okręgu sieradzkim. W wyborach parlamentarnych w 2007 po raz drugi uzyskał mandat poselski, otrzymując 12 777 głosów. W 2011 ponownie wybrany do Sejmu, dostał 16 207 głosów. 
W 2009 i 2014 bez powodzenia kandydował do Parlamentu Europejskiego. W 2015 został ponownie wybrany do Sejmu, otrzymując 13 880 głosów. 20 listopada 2018 został zawieszony w prawach członka partii w związku z „działaniem na szkodę PiS w okręgu łódzkim”.
W wyborach w 2019 z powodzeniem ubiegał się o poselską reelekcję, otrzymując 13 392 głosy.

</doc>
<doc id="336506" url="https://pl.wikipedia.org/wiki?curid=336506" title="Marek Kuchciński">
Marek Kuchciński

Marek Tadeusz Kuchciński (ur. 9 sierpnia 1955 w Przemyślu) – polski polityk i dziennikarz. 
Od 2001 poseł na Sejm IV, V, VI, VII, VIII i IX kadencji, w latach 2006–2007 przewodniczący klubu parlamentarnego Prawa i Sprawiedliwości, w latach 2008–2010 wiceprezes PiS, w latach 2010–2015 wicemarszałek Sejmu VI i VII kadencji. Marszałek Sejmu VIII kadencji w latach 2015–2019. Od 2022 minister-członek Rady Ministrów w drugim rządzie Mateusza Morawieckiego oraz szef Kancelarii Prezesa Rady Ministrów.
Życiorys.
Wykształcenie i praca zawodowa.
Uzyskał wykształcenie średnie. Od 1974 do 1978 studiował historię sztuki na Katolickim Uniwersytecie Lubelskim, lecz studiów nie ukończył. W 1978 został absolwentem Pomaturalnego Studium Ogrodnictwa. W młodości związany z subkulturą hipisów. Od 1979 do 1991 prowadził rodzinne gospodarstwo ogrodnicze.
Od 1990 do 2000 kierował Przemyskim Towarzystwem Kulturalnym. Od 1989 do 1993 był redaktorem naczelnym miesięcznika „Spojrzenia Przemyskie”. Od 1989 do 1992 pełnił funkcję wiceprezesa oddziału rzeszowskiego Stowarzyszenia Dziennikarzy Polskich. Od 1994 do 1998 przewodniczył radzie programowej Polskiego Radia Rzeszów. Był także korespondentem Radia Lwów. Współpracował również m.in. z „Nowym Państwem”, „Rolą Katolicką” i nowojorskim „Nowym Dziennikiem”.
Został wyróżniony m.in. nagrodą Polskiego Radia i Telewizji w Rzeszowie i nagrodą wojewody przemyskiego za osiągnięcia w dziedzinie kultury.
Działalność publiczna.
Działalność opozycyjna.
Pod koniec lat 70. współpracownik niezależnego ruchu ludowego. Od 1981 r. członek NSZZ Rolników Indywidualnych „Solidarność”. Po wprowadzeniu stanu wojennego 13 grudnia 1981 r. podjął działalność opozycyjną: drukował i kolportował podziemne wydawnictwa, współpracował ze środowiskiem Kultury Niezależnej w Warszawie, organizował pomoc żywnościową dla robotników. Od grudnia 1982 r. członek Duszpasterstwa Rolników w Krasiczynie kierowanego przez ks. Stanisława Bartmińskiego, a od 1984 r. członek Ogólnopolskiego Komitetu Oporu Rolników. Współorganizował Dni Kultury Chrześcijańskiej w Przemyślu. Był współtwórcą audycji radiowych podziemnej „Solidarności”. 26 września 1985 r. funkcjonariusze SB przeprowadzili w jego domu rewizję. Podczas przeszukania zarekwirowali broszury i literaturę bezdebitową, znaczki „Solidarności” oraz druk do podrobienia świadectwa ukończenia szkoły podoficerskiej MO. Po stwierdzeniu, że powyższe materiały zawierają informacje mogące szkodzić interesom państwa został zatrzymany, a następnie tymczasowo aresztowany pod zarzutem gromadzenia i przechowywania podziemnych wydawnictw. Podczas przesłuchań odmówił składania wyjaśnień, a w ramach protestu odmówił przyjmowania posiłków w Areszcie Śledczym w Jarosławiu. Z Zakładu karnego w Przemyślu został zwolniony 22 listopada 1985 r. na wniosek Miejskiego Komitetu PRON w Przemyślu, która uwzględniła apel Rady Krajowej PRON o złagodzenie rygorów wobec podejrzanych o popełnienie przestępstw niekryminalnych. Od 1987 r. współredagował literacko-artystyczny periodyk „Strych Kulturalny” oraz współtworzył niezależny klub dyskusyjny. W ramach tej działalności organizował spotkania z politykami, intelektualistami z Europy Zachodniej, USA i Australii. Od 1989 r. redaktor naczelny miesięcznika „Spojrzenie Przemyskie”. W 1989 r. został powołany na członka Komitetu Obywatelskiego „Solidarność” w Przemyślu. Posiadał zastrzeżenie wjazdu do wszystkich krajów świata w latach 1985–1989 wniesione przez Wydział Śledczy SB i Wydział VI SB WUSW w Przemyślu. Był inwigilowany i represjonowany przez Służbę Bezpieczeństwa w latach 1985–1989.
Działalność po 1989 roku.
W 1989 był w Komitecie Obywatelskim w województwie przemyskim oraz w Krajowym Komitecie Obywatelskim „Solidarność” przy Lechu Wałęsie. W 1989 roku poznał Jarosława Kaczyńskiego. Od 1990 do 1999 należał do Porozumienia Centrum. Kierował zarządem wojewódzkim oraz zasiadał w zarządzie głównym tej partii. W 1999 odszedł z PC do PPChD, gdzie również zasiadał w zarządzie głównym. W 2001 przystąpił do Prawa i Sprawiedliwości i tworzył struktury PiS na Podkarpaciu. Został przewodniczącym zarządu regionalnego PiS na Podkarpaciu. Wszedł również w skład komitetu politycznego partii.
W latach 1994–1999 był radnym rady miasta w Przemyślu. W latach 1999–2001 zajmował stanowisko drugiego wicewojewody podkarpackiego. W tym czasie wydzierżawił od Agencji Własności Rolnej Skarbu Państwa prawie 90 ha ziemi w Bieszczadach.
Jako radny w 1996 r. przedstawił ideę utworzenia międzynarodowej uczelni na Podkarpaciu, która ostatecznie powstała w 2001 roku z przekształcenia uczelni zawodowej na Państwową Wyższą Szkołę Wschodnioeuropejską w Przemyślu.
W 2001 został wybrany na posła Sejmu IV kadencji z listy wyborczej PiS w okręgu wyborczym nr 22, zasiadał w kilku komisjach sejmowych. Był wiceprzewodniczącym Parlamentarnej Grupy Polsko-Ukraińskiej oraz członkiem Zgromadzenia Polski i Ukrainy.
Był współtwórcą i propagatorem projektu „Europa Karpat” – inicjatywy rozwijania współpracy międzynarodowej siedmiu państw: Czech, Polski, Rumunii, Serbii, Słowacji, Ukrainy i Węgier.
W wyborach w 2005 ponownie uzyskał mandat poselski, w 2006 objął stanowisko przewodniczącego Klubu Parlamentarnego PiS. Od 2005 do 2007 przewodniczył Komisji Administracji i Spraw Wewnętrznych. W przedterminowych wyborach w 2007 po raz trzeci został posłem, otrzymując w okręgu krośnieńskim 35 060 głosów. 12 stycznia 2008 powołano go na wiceprezesa PiS, a 24 lipca 2010 przestał pełnić tę funkcję. W 2010 został p.o. przewodniczącego Klubu Parlamentarnego PiS w miejsce Grażyny Gęsickiej, która zginęła 10 kwietnia tego samego roku w katastrofie polskiego samolotu Tu-154M w Smoleńsku. 4 sierpnia 2010 został wybrany na wicemarszałka Sejmu z ramienia PiS po śmierci Krzysztofa Putry, który również zginął w katastrofie w Smoleńsku.
W wyborach parlamentarnych w 2011 został ponownie liderem listy PiS do Sejmu w okręgu krośnieńskim i uzyskał mandat poselski (dostał 23 128 głosów). 8 listopada 2011 wybrany na wicemarszałka Sejmu VII kadencji. Także w wyborach parlamentarnych w 2015 z powodzeniem ubiegał się o poselską reelekcję (dostał 34 558 głosów). Na pierwszym posiedzeniu Sejmu VIII kadencji, 12 listopada 2015, został wybrany na marszałka Sejmu, zdobywając 409 głosów.
Marszałek Sejmu VIII kadencji.
Jako Marszałek Sejmu VIII kadencji był inicjatorem ustawy o Straży Marszałkowskiej, która weszła w życie 20 maja 2018 r., zgodnie z którą stała się ona służbą mundurową, a jej funkcjonariusze zyskali nowe uprawnienia. Decyzją marszałka Marka Kuchcińskiego wprowadzone zostały nowe mundury nawiązujące do ubiorów historycznych.
Zainicjował spotkania #EUROWAW2017, #EUROWAW2018 i #EUROWAW2019. Za jego kadencji Kancelarie Sejmu i Senatu zorganizowały w 2018 r. wiosenną sesję Zgromadzenia Parlamentarnego NATO. Jako współtwórca projektu "Europa Karpat" organizował spotkania parlamentarzystów państw karpackich. W uznaniu wkładu włożonego przez Marszałka Sejmu w rozwijanie relacji polsko-węgierskich Marek Kuchciński został odznaczony Krzyżem Wielkim Orderu Zasługi.
15 kwietnia 2016 przewodniczył obradom Zgromadzenia Narodowego zwołanemu z okazji 1050-lecia chrztu Polski.
16 grudnia 2016, podczas 33. posiedzenia Sejmu VIII kadencji, wykluczył z obrad posła PO Michała Szczerbę, co wywołało protest części posłów opozycji i zablokowanie przez nich Sali Posiedzeń. Przeniósł wtedy obrady do Sali Kolumnowej, do której nie zostali wpuszczeni przedstawiciele mediów, posłom opozycji uniemożliwiono zgłaszanie wniosków formalnych, poprawki do ustawy budżetowej na 2017 rok przegłosowano blokami, a część posłów Prawa i Sprawiedliwości podpisała listy obecności na posiedzeniu już po jego zamknięciu.
W lipcu 2017 jako Marszałek Sejmu nakazał wprowadzenie na salę plenarną Sejmu funkcjonariuszy Straży Marszałkowskiej w celu ochrony fotela marszałkowskiego przed posłami opozycji. Zarządzeniem wydanym 18 lipca 2017 zakazał posłom (z wyjątkiem osób przez siebie wskazanych) wstępu do części prezydialnej sali posiedzeń.
13 lipca 2018 przewodniczył obradom Zgromadzenia Narodowego zwołanemu z okazji 550-lecia polskiego parlamentaryzmu.
Wniosek o odwołanie Kuchcińskiego z funkcji Marszałka Sejmu.
26 lipca 2019 klub Platforma Obywatelska–Koalicja Obywatelska złożył wniosek o odwołanie Marka Kuchcińskiego z funkcji Marszałka Sejmu, w związku prywatnymi podróżami rządowymi samolotami. Wraz z Kuchcińskim pasażerami rządowego samolotu byli m.in. siostra marszałka, jego syn oraz żona (wpisana jako jedyny pasażer). Ponadto z marszałkiem w różnych dniach podróżowali m.in. posłowie PiS, minister infrastruktury, doradca szefa Kancelarii, marszałek województwa podkarpackiego, przewodniczący rady nadzorczej PAP, europosłowie PiS oraz asystentka marszałka i wicedyrektorka gabinetu.
5 sierpnia 2019 Marek Kuchciński wydał oświadczenie, w którym stwierdził, że odbył 23 loty z rodziną rządowym samolotem ze statusem HEAD. Tego samego dnia Centrum Informacyjne Sejmu opublikowało tabelę informującą o lotach Kuchcińskiego rządowymi samolotami. Kontrowersje wzbudziły m.in. loty marszałka w celu wzięcia udziału w XXXV Dożynkach Archidiecezji Przemyskiej oraz dożynkach powiatu jarosławskiego, uczczenia 125-lecia OSP w Zarszynie, a także wmurowania aktu erekcyjnego pod budowę Przemyskiego Centrum Rozwoju Badmintona. Innym przykładem jest lot marszałka w celu złożenia oficjalnej wizyty w Szwecji, która to wizyta faktycznie odbyła się dwa dni wcześniej niż zapisane to było w dokumentach, a lot odbył się na trasie z Warszawy do Rzeszowa.
Niektóre media nazwały prywatne loty marszałka mianem afery "Air Kuchciński".
7 sierpnia 2019 prokuratura wszczęła postępowanie sprawdzające w sprawie lotów Marka Kuchcińskiego.
9 sierpnia 2019 roku złożył rezygnację z funkcji Marszałka Sejmu.
Poseł na Sejm IX kadencji.
Ponownie wybrany do Sejmu w wyborach parlamentarnych w 2019 roku. W listopadzie tego samego roku został wybrany na funkcję wiceprzewodniczącego Klubu Parlamentarnego Prawo i Sprawiedliwość. 15 września 2020 został przewodniczącym Komisji Spraw Zagranicznych. W 2021 powołany w skład Rady Doradców Politycznych Prezesa Rady Ministrów Mateusza Morawieckiego.
Minister-członek Rady Ministrów.
12 października 2022 prezydent RP Andrzej Duda powołał go na stanowisko ministra-członka Rady Ministrów. Następnego dnia został powołany na stanowisko szefa Kancelarii Prezesa Rady Ministrów.
Życie prywatne.
Syn Zbigniewa i Janiny. Jest żonaty po raz drugi, ma troje dzieci.

</doc>
<doc id="336509" url="https://pl.wikipedia.org/wiki?curid=336509" title="Marek Opioła">
Marek Opioła

Marek Opioła (ur. 24 września 1976 w Warszawie) – polski polityk, poseł na Sejm V, VI, VII, VIII i IX kadencji (2005–2019), w latach 2019–2021 wiceprezes Najwyższej Izby Kontroli, od 2021 członek Europejskiego Trybunału Obrachunkowego.
Życiorys.
Ukończył w 2003 studia z zakresu politologii na Wydziale Dziennikarstwa i Nauk Politycznych Uniwersytetu Warszawskiego oraz w 2004 Podyplomowe Studium Bezpieczeństwa Narodowego przy Instytucie Stosunków Międzynarodowych UW. Od 1997 do 2002 pracował jako referent w jednostce wojskowej.
W 2002 wstąpił do Prawa i Sprawiedliwości, zatrudniony przez trzy lata jako etatowy pracownik struktur partyjnych. W latach 2006–2007 był pełnomocnikiem okręgowym partii w Płocku, w 2007 wybrano go na funkcję prezesa płockiego zarządu okręgowego PiS.
W 2005 z listy PiS został wybrany na posła V kadencji w okręgu płockim z wynikiem 5301 głosów. Był wiceprzewodniczącym Komisji Obrony Narodowej, członkiem Komisji do Spraw Służb Specjalnych i wiceprzewodniczącym Komisji Nadzwyczajnej do rozpatrzenia przedstawionych przez Prezydenta RP projektów ustaw o Służbie Kontrwywiadu Wojskowego i o Służbie Wywiadu Wojskowego. W wyborach parlamentarnych w 2007 po raz drugi uzyskał mandat poselski, otrzymując 14 709 głosów. W wyborach w 2011 z powodzeniem ubiegał się o reelekcję, dostał 9545 głosów. W 2015 został ponownie wybrany do Sejmu z wynikiem 14 708 głosów. W Sejmie VIII kadencji objął funkcję przewodniczącego Komisji do Spraw Służb Specjalnych oraz zastępcy przewodniczącego Komisji Regulaminowej i Spraw Poselskich, był też członkiem Komisji Obrony Narodowej. Bezskutecznie startował w wyborach do Parlamentu Europejskiego w 2019. 1 lipca 2019 zrezygnował z funkcji przewodniczącego Komisji do Spraw Służb Specjalnych po ujawnieniu, że w swoim spocie wyborczym wykorzystał policyjny śmigłowiec Black Hawk.
W wyborach krajowych w 2019 uzyskał mandat posła na Sejm IX kadencji, otrzymując 14 111 głosów. 27 listopada 2019 został przez marszałek Sejmu Elżbietę Witek powołany na stanowisko wiceprezesa Najwyższej Izby Kontroli, w związku z czym wygasł jego mandat poselski. 1 lutego 2021 został natomiast członkiem Europejskiego Trybunału Obrachunkowego (w związku z czym zakończył pełnienie funkcji wiceprezesa NIK).

</doc>
<doc id="336510" url="https://pl.wikipedia.org/wiki?curid=336510" title="Marek Polak">
Marek Polak

Marek Władysław Polak (ur. 19 listopada 1963 w Wadowicach) – polski polityk, poseł na Sejm V, VI, VII, VIII i IX kadencji.
Życiorys.
Absolwent technikum mechanicznego. Pracował w przedsiębiorstwach przemysłowych. Od 2002 do 2005 zasiadał w radzie miejskiej Andrychowa. W 2005 z listy Prawa i Sprawiedliwości został wybrany na posła V kadencji w okręgu chrzanowskim. W wyborach parlamentarnych w 2007 po raz drugi uzyskał mandat poselski, otrzymując 12 549 głosów. W wyborach w 2011 z powodzeniem ubiegał się o reelekcję, dostał 6341 głosów. W 2015 i 2019 był ponownie wybierany do Sejmu, otrzymując odpowiednio 3345 głosów oraz 16 130 głosów.

</doc>
<doc id="336511" url="https://pl.wikipedia.org/wiki?curid=336511" title="Marek Sawicki">
Marek Sawicki

Marek Wacław Sawicki (ur. 8 kwietnia 1958 w Sawicach-Dworze) – polski polityk i inżynier rolnik, poseł na Sejm II, III, IV, V, VI, VII, VIII i IX kadencji (od 1993). W latach 2007–2012 i 2014–2015 minister rolnictwa i rozwoju wsi.
Życiorys.
Syn Stanisława i Jadwigi Sawickich. Ukończył Technikum Rolnicze w Sokołowie Podlaskim, a w 1983 studia na Wydziale Rolniczym Wyższej Szkoły Rolniczo-Pedagogicznej w Siedlcach. W 1997 ukończył studia podyplomowe w zakresie wspólnotowego prawa rolnego w Instytucie Prawa Rolnego Polskiej Akademii Nauk. W 2006 uzyskał w Akademii Podlaskiej w Siedlcach stopień naukowy doktora na podstawie rozprawy doktorskiej poświęconej uprawie ziemniaka.
W latach 1983–1986 był asystentem w Wyższej Szkole Rolniczo-Pedagogicznej w Siedlcach. Od 1987 do 1988 pracował jako inspektor w cukrowni w Sokołowie Podlaskim. W latach 1989–1990 był nauczycielem w Zespole Szkół Rolniczych w Sokołowie Podlaskim. W latach 1990–1996 pełnił urząd wójta gminy Repki, do 1994 zasiadał także w radzie gminy. W latach 1996–1997 pełnił w rządzie Włodzimierza Cimoszewicza funkcję sekretarza stanu w Ministerstwie Łączności, pełnomocnika rządu ds. telekomunikacji na wsi. Jest właścicielem indywidualnego gospodarstwa rolnego.
Od 1985 jest członkiem Związku Ochotniczych Straży Pożarnych, zasiadał w prezydium zarządu wojewódzkiego ZOSP.
Od 1988 należał do Zjednoczonego Stronnictwa Ludowego, a od 1990 jest członkiem Polskiego Stronnictwa Ludowego. Od 1997 był wiceprezesem Naczelnego Komitetu Wykonawczego PSL, następnie sekretarzem Rady Naczelnej PSL. W 2008 został ponownie wiceprezesem NKW partii (zajmował to stanowisko do 2012), a w 2015 wiceprzewodniczącym Rady Naczelnej PSL (którym był do 2022).
Od 1993 jest posłem na Sejm (kolejno: II, III, IV, V, VI, VII, VIII, IX kadencji) z okręgów siedleckich: nr 39 i nr 18. W Sejmie II kadencji (1993–1996) pełnił funkcję sekretarza Sejmu, w Sejmie III kadencji (1997–2001) przewodniczył Komisji Ochrony Konkurencji i Konsumentów, był wiceprzewodniczącym Polskiej Grupy Unii Międzyparlamentarnej, w Sejmie IV kadencji przewodniczył Klubowi Parlamentarnemu Polskiego Stronnictwa Ludowego. W 2004 bezskutecznie kandydował do Parlamentu Europejskiego. W wyborach parlamentarnych w 2007 po raz piąty uzyskał mandat poselski, otrzymując 10 995 głosów.
16 listopada 2007 objął urząd ministra rolnictwa i rozwoju wsi w pierwszym rządzie Donalda Tuska. W wyborach w 2011 po raz szósty wybrano go do Sejmu, dostał 23 901 głosów. W drugim rządzie Donalda Tuska zachował stanowisko ministra rolnictwa i rozwoju wsi.
16 lipca 2012 media ujawniły nagranie rozmowy między byłym prezesem ARR Władysławem Łukasikiem i prezesem kółek rolniczych Władysławem Serafinem, w której pierwszy z nich sugerował m.in. nepotyzm i niegospodarność w spółkach Skarbu Państwa, jakich mieli się dopuszczać działacze PSL uznawani za związanych z Markiem Sawickim. Marek Sawicki odrzucił te zarzuty, domagając się postępowań celem ich wyjaśniania i zapowiadając złożenie dymisji, co uczynił 18 lipca 2012. 26 lipca 2012 został odwołany przez prezydenta Bronisława Komorowskiego ze stanowiska ministra rolnictwa i rozwoju wsi. 14 marca 2014 Naczelny Komitet Wykonawczy Polskiego Stronnictwa Ludowego zatwierdził jego kandydaturę na stanowisko ministra rolnictwa i rozwoju wsi. 17 marca 2014 objął po raz drugi ten urząd w drugim rządzie Donalda Tuska.
22 września 2014 ponownie powołany na ten urząd w rządzie Ewy Kopacz. W 2015 z powodzeniem ubiegał się o poselską reelekcję (dostał 11 892 głosy). 16 listopada 2015 zakończył pełnienie funkcji ministra. W Sejmie VIII kadencji został wiceprzewodniczącym Klubu Parlamentarnego PSL, a następnie (w lutym 2018) Klubu Poselskiego PSL-UED. W 2019 został wybrany na kolejną kadencję Sejmu, otrzymując 18 950 głosów.

</doc>
<doc id="336515" url="https://pl.wikipedia.org/wiki?curid=336515" title="Sekunda wielka">
Sekunda wielka



</doc>
<doc id="336516" url="https://pl.wikipedia.org/wiki?curid=336516" title="Sekunda mała">
Sekunda mała



</doc>
<doc id="336519" url="https://pl.wikipedia.org/wiki?curid=336519" title="Partia Zielonych (Irlandia)">
Partia Zielonych (Irlandia)

Partia Zielonych (irl. "Comhaontas Glas", dosł. "Zielony Sojusz", ang. "Green Party") – irlandzka partia polityczna utworzona w 1981. Od 2006 ma charakter ponadgraniczny: działa zarówno w Irlandii, jak i w Irlandii Północnej. Liderem partii jest Eamon Ryan.
Historia.
Partia została założona w 1981 jako Ekologiczna Partia Irlandii (ang. "Ecology Party of Ireland") przez Christophera Fettesa. W 1983 zmieniła angielską nazwę na "Green Alliance" (dosł. "Zielony Sojusz"). Od 1987 angielska nazwa ugrupowania to "Green Party". Nazwa irlandzka ("Comhaontas Glas") nie została zmieniona od czasu powstania partii i jest używana także obecnie.
Zieloni mają lub mieli przedstawicieli we władzach samorządowych (od 1985), w Dáil (1989–2011), w Parlamencie Europejskim (dwa mandaty w kadencji 1994–2004) oraz w Zgromadzeniu Irlandii Północnej (od 2007).
Udział w rządzie.
Od 14 czerwca 2007 do 23 stycznia 2011 Zieloni uczestniczyli w koalicji rządowej z Fianna Fáil i Progresywnymi Demokratami, zaś po samorozwiązaniu Progresywnych Demokratów z samą Fianna Fáil. Jednocześnie z wejściem do rządu dokonała się zmiana na stanowisku przewodniczącego partii – dotychczasowy lider, Trevor Sargent, obiecywał bowiem w kampanii wyborczej, że nie wprowadzi Zielonych do koalicji z Fianna Fáil, przyjął jednak stanowisko ministra stanu ds. żywności i rolnictwa w nowym rządzie. Na specjalnej konwencji członkowie Zielonych poparli wejście do rządu większością 86%. Nowy przewodniczący partii John Gormley został ministrem środowiska ziemi i samorządu lokalnego, zaś Eamon Ryan został ministrem komunikacji, energii i bogactw naturalnych. W dniu zerwania koalicji Zieloni mieli czworo ministrów. Oprócz Gormleya i Ryana byli to: Ciarán Cuffe (minister stanu ds. rolnictwa, zrównoważonego transportu, planowania i ochrony zabytków) oraz Mary A. White (minister stanu ds. równości, praw człowieka i integracji).
Stosunek do Unii Europejskiej.
W odróżnieniu od większości partii w należących do Europejskiej Partii Zielonych w irlandzkich Zielonych istniało silne skrzydło eurosceptyczne. Podczas referendum w sprawie ratyfikacji Traktatu Lizbońskiego w 2008, partia nie zajęła oficjalnego stanowiska, ponieważ na specjalnej konwencji poświęconej tej kwestii za traktatem opowiedziało się 63,5% delegatów, czyli mniej niż wymagane przez statut 2/3. Jednak w ponownym referendum Zieloni opowiedzieli za przyjęciem przez Irlandię Traktatu Lizbońskiego. Na specjalnym kongresie 18 lipca 2009 za poparciem dla traktatu opowiedziało się dokładnie 2/3 delegatów (214 za, 107 przeciw).
Liderzy.
Do 2001 partia nie miała oficjalnego lidera.

</doc>
<doc id="336520" url="https://pl.wikipedia.org/wiki?curid=336520" title="Ryszard Ulicki">
Ryszard Ulicki

Ryszard Jan Ulicki (ur. 20 lipca 1943 w Łodzi, zm. 2 sierpnia 2016 w Koszalinie) – polski polityk, dziennikarz, poeta, działacz PZPR, poseł na Sejm I, II, III i IV kadencji.
Życiorys.
Syn Wincentego i Stefanii. W 1977 ukończył studia na Wydziale Nauk Społecznych Wyższej Szkoły Nauk Społecznych przy KC PZPR.
Od 1969 do rozwiązania należał do Polskiej Zjednoczonej Partii Robotniczej. Od 1971 był etatowym pracownikiem aparatu partyjnego. W latach 80. kierował wydziałem propagandy i agitacji Komitetu Wojewódzkiego PZPR w Koszalinie. W stanie wojennym zasiadał w komisji weryfikującej lokalnych dziennikarzy. Szczeciński oddział IPN w 2006 wszczął postępowanie w tej sprawie.
W latach 1984–1990 był redaktorem naczelnym Polskiego Radia w Koszalinie. Od 1991 do 2003 sprawował mandat posła I, II, III i IV kadencji wybranego w okręgach koszalińsko-słupskim i koszalińskich: nr 20 i nr 40 z ramienia Sojuszu Lewicy Demokratycznej. W lipcu 2003 utracił mandat poselski w związku z powołaniem przez Sejm na członka Krajowej Rady Radiofonii i Telewizji (kadencja wygasła po nowelizacji ustawy medialnej w grudniu 2005).
Był także autorem kilkuset tekstów piosenek (m.in. „Kolorowych jarmarków” Janusza Laskowskiego), kilkudziesięciu widowisk, a także kilku książek. Od września 2000 do sierpnia 2003 był redaktorem naczelnym koszalińskiego miesięcznika społeczno-kulturalnego „Miesięcznik”.
Pochowany na cmentarzu komunalnym w Koszalinie.

</doc>
<doc id="336521" url="https://pl.wikipedia.org/wiki?curid=336521" title="Endosymbiont">
Endosymbiont

Endosymbioza – specyficzny rodzaj symbiozy, w którym komórki jednego organizmu żyją wewnątrz komórek lub tkanek drugiego.
Endosymbiont – organizm, którego środowiskiem życia jest inny organizm. Endosymbionty mogą występować w przestworach międzykomórkowych, jamistych wgłębieniach lub mogą wnikać bezpośrednio do komórki gospodarza. Endosymbiontami mogą być glony, np. sinice ("Nostoc", "Anabaena"), zielenice ("Chlorophyta"), bruzdnice. W toku ewolucji może dojść do powstania interakcji pomiędzy endosymbiontem a gospodarzem. Najczęściej jest to luźna interakcja, polegająca na wykorzystywaniu ciała gospodarza jako miejsce zamieszkania endosymbionta. Można także spotkać bardziej ścisłe interakcje, np. mutualizm, czy pasożytnictwo, np. "Azolla filiculoides" i "Anabaena azollae", czy pasożytnicze krasnorosty ("Ricardia") żyjące na plesze innych krasnorostów ("Laminaria"). Przykładami endosymbiontów są np. zoochlorelle, zooksantelle, cyjanelle.
W ujęciu ewolucyjnym według teorii endosymbiozy za endosymbionty uważa się niektóre organella komórki eukariotycznej.
Występowanie.
Endosymbioza występuje np. u owadów. W ich przewodzie pokarmowym lub w mycetocytach i mycetomach mogą żyć różne drobnoustroje: bakterie, grzyby niższe, pierwotniaki, które umożliwiają gospodarzom korzystanie z błonnika, produkują witaminy itp. Drobnoustroje te, tj. endosymbionty, przenoszone są z pokolenia na pokolenie przez samice lub wnikają do komórek jajowych; u karaczanów i termitów, endosymbionty bywają w ciele tłuszczowym. Endosymbioza znana jest u błonkówek, muchówek, chrząszczy, wszy, gryzków, pluskwiaków równoskrzydłych i różnoskrzydłych.
Inne przykłady: flora fizjologiczna człowieka i innych zwierząt, zoochlorelle u stułbi zielonej.

</doc>
<doc id="336524" url="https://pl.wikipedia.org/wiki?curid=336524" title="Teatr Strefa Ciszy">
Teatr Strefa Ciszy

Teatr Strefa Ciszy – poznański teatr offowy, istnieje od 1993 roku.
Historia.
Teatr Strefa Ciszy powstał w 1993 roku w Poznaniu.
Założycielem i liderem zespołu jest Adam Ziajski.
Teatr specjalizuje się w spektaklach plenerowych, akcjach ulicznych i happeningach, które odwołują się silnie do kultury miejskiej i odważnie wkraczają w przestrzenie publiczne.
Od początku istotną rolę w działaniach Strefy miała interaktywna relacja widza i aktora oraz żywioł karnawałowej, ludycznej zabawy. „Judasze”, „Wodewil Miejski” czy „Sąsiad 2000" to przykłady wydarzeń, w których każdy mógł wziąć aktywny udział i współtworzyć zaaranżowane przez aktorów teatralne święto.
W wielu realizacjach humor i zabawa stawały się jednak przewrotnym narzędziem demaskowania ludzkich zachowań oraz zasad rządzących życiem społecznym, np. „Postscriptum”, „Pressing”, „Koktajl z martwą naturą w tle” czy „Nauka Latania”, w których zespół podejmował takie tematy jak: konsumpcjonizm, uprzedmiotawianie relacji międzyludzkich, konformizm i granice wolności czy wszechobecny przymus rywalizacji.
Eksperymenty z różnymi przestrzeniami gry, estetycznymi i teatralnymi konwencjami zaowocowały m.in. widowiskiem zrealizowanym na fasadzie poznańskiego ratusza - „Kuranty”; kameralnym spektaklem w prywatnym mieszkaniu - „Kwatera”; spektaklem granym na pływalni - „DNA”; fantastyczną, plastyczną wizją świata jako zbiurokratyzowanej maszyny przedstawioną w poznańskiej Starej Rzeźni - „36,6” czy ogromnym happeningiem otwierającym Most św. Rocha w Poznaniu „Odsłanianie Mostu”.
Ostatnim dużym sukcesem Strefy był Spektakl „Salto Mortale”, stworzony we współpracy z Clipa Theater z Tel Avivu w ramach Roku Polskiego w Izraelu.
W sezonie 2008/2009 Teatr powrócił do działań interwencyjnych w przestrzeniach miejskich, realizując happening „Last Minute” oraz akcję uliczną „Domino”.
Skład zespołu.
Teatr współpracuje z ponad 30-osobową grupą przyjaciół i sympatyków.

</doc>
<doc id="336525" url="https://pl.wikipedia.org/wiki?curid=336525" title="E371">
E371



</doc>
<doc id="336527" url="https://pl.wikipedia.org/wiki?curid=336527" title="E371 (trasa europejska)">
E371 (trasa europejska)

E371 – oznaczenie europejskiej trasy łącznikowej (kategorii B), biegnącej przez południowo-wschodnią Polskę i wschodnią Słowację.
E371 zaczyna się w Radomiu, gdzie odbija od drogi wojewódzkiej nr 735 (dawnej trasy europejskiej E77). W Polsce biegnie szlakiem drogi krajowej nr 9 przez Ostrowiec Świętokrzyski, Rzeszów, następnie szlakiem drogi krajowej nr 19 przecina drogę krajową nr 28 w Miejscu Piastowym (koło Krosna) i dalej do granicy państwowej Vyšný Komárnik – Barwinek. Na terenie Słowacji biegnie szlakiem drogi krajowej nr 21 przez Svidník i Giraltovce do skrzyżowania z drogą krajową nr 18 koło wsi Chmeľov, a od tego miejsca – szlakiem drogi krajowej nr 18 do Preszowa. W Preszowie E371 łączy się z trasą europejską E50.
Ogólna długość trasy E371 wynosi około 353 km, z tego 279 km w Polsce, 74 km na Słowacji.

</doc>
<doc id="336529" url="https://pl.wikipedia.org/wiki?curid=336529" title="Partia Zielonych Anglii i Walii">
Partia Zielonych Anglii i Walii

Partia Zielonych Anglii i Walii (ang. "Green Party of England and Wales", wal. "Plaid Werdd Cymru a Lloegr", GPEW) – brytyjska partia polityczna należąca do Europejskiej Partii Zielonych. Liderami partii są Caroline Lucas i Jonathan Bartley, zaś wiceliderką Amelia Womack.
Historia.
Korzenie Partii Zielonych Anglii i Walii sięgają partii "PEOPLE" założonej w 1973 przez byłego działacza torysów Tony'ego Whittakera. W 1975 zmieniła ona nazwę na "Ecology Party" (Partia Ekologii), zaś w 1985 na "Green Party (UK)" (Partia Zielonych Zjednoczonego Królestwa). Pod obecną nazwą funkcjonuje od 1990, kiedy Zieloni ze Szkocji i Irlandii Północnej postanowili się uniezależnić, tworząc własne partie: Szkocką Partię Zielonych i "Green Party in Northern Ireland".
Udział w wyborach.
Wybory samorządowe.
Pierwsze mandaty radnych brytyjscy Zieloni uzyskali w wyborach w 1976 i 1977. Obecnie partia ma 160 radnych w samorządach Anglii i Walii wszystkich szczebli, w tym dwoje radnych w Zgromadzeniu Wielkiego Londynu. W wyborach w maju 2011 Zieloni po raz pierwszy zdobyli władzę na poziomie miejskim, kierują mniejszościową administracją w Brighton and Hove.
Izba Gmin i Izba Lordów.
W latach 1999–2008 Zieloni mieli przedstawiciela w Izbie Lordów: był nim od wstąpienia do GPEW w 1999 aż do śmierci w kwietniu 2008 były przywódca liberałów Timothy Beaumont. We wrześniu 2013 dożywotnie parostwo, a tym samym miejsce w Izbie Lordów otrzymała Jenny Jones, wcześniej radna Londynu. Inaczej niż w przypadku innych brytyjskich partii, których kandydatów do Izby Lordów wskazują liderzy, Jones zawdzięczała swoją nominację ogólnopartyjnemu referendum w GPEW.
Pierwszego posła do Izby Gmin Zielonym udało się wprowadzić w wyborach w 2010, została nim liderka partii Caroline Lucas wybrana w okręgu Brighton Pavilion.
Walijskie Zgromadzenie Narodowe.
Zielonym nie udało się dotąd zdobyć mandatu w Walijskim Zgromadzeniu Narodowym.
Parlament Europejski.
W wyborach w roku 1989 Zieloni zdobyli 15% głosów, ale nie uzyskali mandatu, ponieważ obowiązywała wówczas jeszcze ordynacja większościowa. Zmiana ordynacji pozwoliła im uzyskać dwa miejsca w wyborach do PE w 1999 roku. Mandaty w PE zdobyły wówczas: Jean Lambert i Caroline Lucas. W kolejnych wyborach w 2004 i w 2009 roku obu udało się uzyskać reelekcję. W 2010 Lucas złożyła mandat i została zastąpiona w PE przez Keitha Taylora. W kolejnych wyborach w 2014 roku Lambert i Taylor obronili mandaty, trzeci mandat dla Zielonych zdobyła Molly Scott Cato.
Liderzy partii.
Przed 1992 Partię Zielonych reprezentowało jednocześnie sześcioro głównych rzeczników ("Principal Speakers") wybieranych na roczną kadencję. W latach 1992–2008 wybierano na roczną kadencję dwoje głównych rzeczników: mężczyznę i kobietę. Od 2008 partii przewodzi jeden lider ("Leader"), przy czym obowiązuje zasada, że wybierany równocześnie wicelider ("Deputy Leader") musi być innej płci niż lider. Wybory lidera odbywają się co dwa lata.
Główni rzecznicy (1992–2008).
Główna rzeczniczka ("Female Principal Speaker"):
Główny rzecznik ("Male Principal Speaker"):

</doc>
<doc id="336531" url="https://pl.wikipedia.org/wiki?curid=336531" title="Samhain">
Samhain

Samhain (/ˈsɑːwɪn, ˈsaʊɪn/; : [ˈsˠəuɪnʲ] : [ˈs̪ãũ.ɪɲ]) – gaelickie święto wyznaczające koniec sezonu żniw i początek zimy lub „ciemniejszej połowy roku”. Tradycyjnie obchodzone jest od 31 października do 1 listopada, ponieważ celtycki dzień rozpoczynał się i kończył o zachodzie słońca. Data ta przypada mniej więcej w połowie pomiędzy równonocą jesienną, a przesileniem zimowym. Jest to jedno z czterech gaelickich świąt związanych z porami roku, pozostałe to Imbolc, Beltane i Lughnasadh. Historycznie związane z nim obrzędy można było zaobserwować w Irlandii, Szkocji i na Wyspie Man. Podobne święta obchodzono o tej samej porze roku na innych ziemiach celtyckich, na przykład w Calan Gaeaf (Walia), Kalan Gwav (Kornwalia), a także w Kalan Goañv (Bretania).
Od końca XX wieku celtyccy neopoganie i wiccanie obchodzą Samhain, lub przypominające je święta, jako święto religijne. Neopoganie na półkuli południowej często obchodzą Samhain z półrocznym przesunięciem (około 1 maja), ze względu na powiązanie święta z porą roku.
Etymologia.
We współczesnym irlandzkim oraz szkockim gaelickim nazwą święta jest "Samhain". Starsze formy tego słowa obejmują szkockie gaelickie pisownie "Samhainn" i "Samhuinn". W języku manx jego odpowiednikiem jest "Sauin". Są to też nazwy oznaczające "listopad" w każdym z tych języków.
Wszystkie te nazwy pochodzą od staroirlandzkiego słowa "Samain" lub "Samuin" [ˈsaṽɨnʲ]. Możliwe, że wywodzi się ono z praindoeuropejskiego "*semo-" („lato”). Jedną z sugestii jest to, że nazwa oznacza „koniec lata”, od "sam" („lato”) i "fuin" („koniec”), ale może to być etymologia ludowa. W 1907 roku Whitley Stokes zaproponował etymologię od praceltyckiego "*samani" („zgromadzenie”), a Joseph Vendryes zasugerował, że pochodzenie słowa nie ma związku z "*semo-" („lato”), ponieważ celtyckie lato kończyło się w sierpniu.
Historia.
Uważa się, że Samhain wywodzi się z celtyckich wierzeń pogańskich i istnieją dowody na to, że data ta była ważna już od czasów starożytnych. Niektóre neolityczne grobowce korytarzowe w Irlandii zostały zbudowane w taki sposób, by ich położenie było dostosowane do miejsca, w którym wschodzi słońce w okresie Samhain. Należą do nich Mound of the Hostages ("Dumha na nGiall") ("Kopiec Zakładników") na Wzgórzu Tara i Cairn L w Slieve na Calliagh. Wzmianki o Samhain znajdują się w niektórych z najwcześniejszych dzieł literatury irlandzkiej, a wiele ważnych wydarzeń w irlandzkiej mitologii ma miejsce lub zaczyna się w czasie tego święta.
Samain lub Samuin to nazwa święta rozpoczynającego zimę w gaelickiej Irlandii, co znajduje potwierdzenie w najwcześniejszej literaturze staroirlandzkiej, począwszy od X wieku. Było to jedno z czterech świąt gaelickich związanych z porami roku: Samhain (~ 1 listopada), Imbolc (~ 1 lutego), Bealtaine (~ 1 maja) i Lughnasadh (~ 1 sierpnia). Najważniejsze z nich są Samhain i Bealtaine, przypadające po przeciwnych stronach roku. James Frazer napisał w książce "Złota gałąź: studia z magii i religii", że 1 maja i 1 listopada nie są znaczące dla europejskiej uprawy roślin, ale mają ogromne znaczenie dla pasterzy. Na początku lata bydło jest wypędzane na wyżynne letnie pastwiska, a na początku zimy sprowadzane z powrotem. Dlatego Frazer sugeruje, że dzielenie roku na połowy przypadające 1 maja i 1 listopada pochodzi z czasów, gdy Celtowie byli głównie ludem pasterskim, zależnym od swoich stad.
W średniowiecznej Irlandii święto wyznaczało koniec sezonu handlu i działań wojennych, a także było czasem spotkań plemiennych. Spotkania te są częstym przedmiotem wczesnych opowieści irlandzkich.
W IX wieku zachodni kościół chrześcijański przesunął datę Dnia Wszystkich Świętych na 1 listopada, a 2 listopada stał się później Dniem Zadusznym. Z czasem zwyczaje związane z Samhain i Dniem Wszystkich Świętych/Dniem Zadusznym połączyły się, co doprowadziło do powstania Halloween. Historycy używali nazwy „Samhain” w odniesieniu do gaelickich zwyczajów „Halloween” aż do XIX wieku.
W mitologii irlandzkiej.
Mitologia irlandzka była pierwotnie tradycją mówioną, ale znaczna jej część została ostatecznie spisana w średniowieczu przez chrześcijańskich mnichów, którzy do pewnego stopnia ją schrystianizowali. Niemniej jednak te opowieści mogą rzucić nieco światła na to, co znaczyło Samhain i czym odznaczało się w starożytnej Irlandii.
Irlandzka mitologia mówi, że Samhain było jednym z czterech świąt związanych z porami roku. Według opowieści wyróżniało się wielkimi zgromadzeniami, podczas których organizowano spotkania, ucztowano, pito alkohol i organizowano konkursy. W szczególności, Samhain jest opisywane jako pogańskie święto, kiedy co siedem lat odbywa się Feast of Tara ("Uroczystość Tara)", podczas której ustanawia się nowe prawa i obowiązki oraz formuje się rady Irlandii. Każdy, kto złamałby prawa ustanowione w tym czasie, miał zostać wygnany. Wielki Król wyznaczał wówczas również 150 reprezentantów do egzekwowania swoich rządów, praw i polowań oraz mianował swojego namiestnika dla całej Irlandii. Inne ważne święta i ich obchody porównywalne do Samhain to Jarmark Tailtiu w Lughnasadh i Wielkie Spotkanie Uisneach w Beltaine.
Według irlandzkiej mitologii Samhain (podobnie jak Bealtaine) było czasem, gdy otwierały się „drzwi” do Innego Świata, pozwalając nadprzyrodzonym istotom i duszom umarłych przybyć do naszego świata. Tak jak Bealtaine było letnim świętem dla żywych, tak Samhain „było zasadniczo świętem dla umarłych”. Według "The Boyhood Deeds of Fionn" sídhe (wróżki lub portale do Innego Świata) „były zawsze otwarte w Samhain”. Według opowieści Wielki Król Irlandii miał być gospodarzem wielkiego spotkania w Tara w każde Samhain. Co roku oddychający ogniem Aillen miał wyłaniać się z zaświatów i spalać pałac Tary, po uśpieniu wszystkich za pomocą swojej muzyki.
Historyczne zwyczaje i wierzenia.
W czasie Samhain, tak samo jak w Beltaine, rozpalano specjalne ogniska. Uważano, że posiadały one moc ochronną i oczyszczającą i były powiązane z rytuałami. Podobnie jak Beltaine, Samhain było postrzegane jako czas graniczny, kiedy łatwiejsze staje się przekroczenie granicy pomiędzy tym światem, a światem niematerialnym. Oznaczało to, że "Aos Sí", czyli „duchy” lub „wróżki”, mogły łatwiej przedostawać się do naszego świata. Większość uczonych postrzega "Aos Sí" jako pozostałość po pogańskich bogach i duchach natury. Wierzono, że aby zapewnić ludziom oraz ich zwierzętom gospodarskim przetrwanie zimy należy w tym okresie przebłagać Aos Sí (dokonać ekspiacji). W tym celu ofiarowano im jedzenie oraz napoje, specjalnie pozostawiane dla nich na zewnątrz. Wierzono także, że podczas Samhain dusze zmarłych również powracają do swoich domów, szukając gościnności. Wyprawiano uczty, na które zapraszano dusze zmarłych krewnych i ustawiano dla nich miejsca przy stole.
Powszechnym zwyczajem związanym z Samhain było chodzenie "od drzwi do drzwi" i przebieranie się, często połączone z odgrywaniem mimicznych przedstawień lub recytowaniem wierszy w zamian za jedzenie. Przebieranie się mogło być sposobem naśladowania "Aos Sí" i ukrywania się przed nimi. Rytuały wróżbiarskie i gry były również ważnymi elementami obchodów. Często wykorzystywano do nich orzechy i jabłka. Pod koniec XIX wieku John Rhys i James Frazer zasugerowali, że Samhain było postrzegane jako „Celtycki Nowy Rok”, pogląd został później powtórzony przez innych uczonych.
Celtyckie Odrodzenie.
Pod koniec XIX i na początku XX wieku rozpoczęło się Celtyckie Odrodzenie, w związku z czym nastąpił wzrost zainteresowania Samhain i innymi celtyckimi świętami. John Rhys stwierdził, że Samhain było „Celtyckim Nowym Rokiem”. Wywnioskował to ze współczesnego mu folkloru Irlandii i Walii, który jego zdaniem był „pełen halloweenowych zwyczajów związanych z nowymi początkami”. Odwiedził Wyspę Man i stwierdził, że w języku manx czasami nazywano 31 października „Nocą Nowego Roku” lub "Hog-unnaa". W opowieści "Tochmarc Emire," będącej częścią Cyklu Ulsterskiego"," napisanego w średniowieczu, liczono rok wokół czterech świąt przypadających na początek każdej z pór roku i umieszczano Samhain na początku. Jednak Ronald Hutton uważa, że dowody na to, że Samhain rozpoczynało celtycki lub gaelicki Nowy Rok, są niewystarczające. Teorię Rhysa spopularyzował Frazer, chociaż czasami przyznawał, że dowody nie są jednoznaczne. Frazer stwierdził również, że Samhain było pogańskim celtyckim świętem zmarłych i że zostało ono schrystianizowane jako Dzień Wszystkich Świętych i Dzień Zaduszny. Od czasów Celtyckiego Odrodzenia Samhain zaczęło być powszechnie postrzegane jako celtycki Nowy Rok i starodawne święto zmarłych. Przykładowo, kalendarz Ligi Celtyckiej zaczyna się i kończy w Samhain.
Powiązane święta.
W brytańskiej gałęzi języków celtyckich Samhain jest znane jako „calends of winter” ("kalendarze zimy"). Brytańskie ziemie Walii, Kornwalii i Bretanii obchodziły 31 października święta podobne do gaelickiego Samhain. W Walii jest to Calan Gaeaf, w Kornwalii Allantide lub Kalan Gwav, a w Bretanii Kalan Goañv.
Na Wyspie Man 31 października obchodzi się Hop-tu-Naa, czyli święto odpowiadające swojego rodzaju Nocy Sylwestrowej. Zgodnie z tradycją dzieci rzeźbią w rzepach, a nie dyniach (jak w innych regionach), i noszą je po okolicy, śpiewając tradycyjne piosenki związane z Hop-tu-naa.
Wszystkich Świętych.
Rzymskokatolicki Dzień Wszystkich Świętych został wprowadzony w roku 609, jednak pierwotnie obchodzony był 13 maja. W 835 r. Ludwik Pobożny zmienił datę święta w Imperium Karolińskim na 1 listopada, na polecenie papieża Grzegorza IV. Jednak z tekstów Bedy Czcigodnego wiadomo, że kościoły w Anglii i Niemczech już świętowały Wszystkich Świętych 1 listopada na początku VIII wieku. James Frazer sugeruje, że 1 listopada wybrano właśnie ze względu na celtyckie święto zmarłych - Celtowie wpłynęli na swoich angielskich sąsiadów, a angielscy misjonarze na Niemców. Ronald Hutton zwraca uwagę, że według Óengusa z Tallaght (zm. ok. 824), kościół z VII/VIII wieku w Irlandii świętował Wszystkich Świętych 20 kwietnia. Sugeruje, że data 1 listopada była ideą germańską, a nie celtycką. W XI wieku 2 listopada został ustanowiony Dniem Zadusznym. W ten sposób powstało trzydniowe święto zwane Allhallowtide: Wigilia Wszystkich Świętych ("All Hallows 'Eve") (31 października), Dzień Wszystkich Świętych ("All Hallows' Day") (1 listopada) i Dzień Zaduszny "(All Souls' Day") (2 listopada). Uznaje się, że współczesne świeckie zwyczaje Wigilii Wszystkich Świętych (lub Halloween) powstały pod wpływem Samhain.
Dziady.
Na terenach polskich, a także białoruskich, rosyjskich i ukraińskich oraz Polesiu świętem podobnym do Samhain, a także podobnie przekształconym wskutek chrystianizacji są Dziady. Święto to wywodzi się z czasów przedchrześcijańskich a jego istota polega na nawiązywaniu relacji z duszami przodków, co ma służyć zapewnieniu sobie ich przychylności. Jedną z dat na które przypadały Dziady (w różnych rejonach było ich bowiem kilka) jest 31 października, tak samo jak w przypadku Samhain. Pokrywają się także niektóre obrzędy związane ze składaniem ofiar z jedzenia i picia duszom przodków.
Neopogaństwo.
Niektórzy neopoganie obchodzą Samhain lub zbliżone do niego święta. Ze względu na to, że istnieje wiele rodzajów neopogaństwa, uroczystości związane z Samhain mogą być bardzo różne, pomimo wspólnej nazwy. Niektórzy starają się naśladować historyczny przebieg święta w jak największym stopniu. Inni neopoganie opierają swoje obchody na różnych niepowiązanych źródłach, a kultura gaelicka jest tylko jednym ze nich. Folklorystka Jenny Butler opisuje, w jaki sposób irlandzcy poganie wybierają niektóre elementy historycznych obchodów Samhain i łączą je z odniesieniami do celtyckiej przeszłości, tworząc nowe Samhain, będące nieodłączną częścią kultury neopogańskiej.
Neopoganie zwykle świętują Samhain w dniach 31 października - 1 listopada na półkuli północnej oraz 30 kwietnia - 1 maja na półkuli południowej, rozpoczynając i kończąc o zachodzie słońca. Niektórzy neopoganie obchodzą Samhain w astronomicznym punkcie środkowym pomiędzy równonocą jesienną, a przesileniem zimowym (lub pełnią księżyca najbliższą w stosunku do tego punktu). Na półkuli północnej ten punkt środkowy przypada wtedy, gdy długość ekliptyki Słońca osiąga 225 stopni.
Celtycka rekonstrukcja.
Podobnie jak w innych tradycjach rekonstrukcyjnych, pogańscy celtyccy rekonstrukcjoniści przywiązują szczególną wagę do dokładności historycznej. Opierają swoje uroczystości i rytuały na tradycyjnej wiedzy, a także na badaniach wierzeń politeistycznych Celtów. 
Pogańscy celtyccy rekonstrukcjoniści często obchodzą Samhain w dniu pierwszych przymrozków lub gdy ostatnie żniwa zostaną zebrane, a ziemia jest wystarczająco sucha, aby rozpalić ognisko. Niektórzy odtwarzają starą tradycję budowania dwóch ognisk, pomiędzy którymi uczestnicy oraz zwierzęta gospodarskie chodzą lub tańczą w ramach rytuału oczyszczającego. Jest to dla nich czas, kiedy oddaje się szczególną cześć zmarłym. Chociaż rekonstrukcjoniści składają ofiary o każdej porze roku, Samhain to czas, w którym bardziej wymyślne ofiary są składane konkretnym przodkom. Może to wymagać wykonania małej kapliczki. Często organizowany jest posiłek, podczas którego stawia się dla zmarłych miejsce przy stole i zaprasza ich do przyłączenia się. Można też opowiadać tradycyjne bajki i wykonywać tradycyjne piosenki, wiersze i tańce. Innym zwyczajem jest otwieranie drzwi lub okien od strony zachodniej i pozostawianie świecy płonącej na parapecie, aby poprowadzić zmarłego do domu. Wykonywanie wróżb na nadchodzący rok jest również częstym elementem obchodów. Bardziej mistycznie usposobione osoby mogą także postrzegać Samhain jako czas na głęboką komunikację ze swoimi bóstwami, szczególnie tymi uważanymi za wyjątkowo związane z tym świętem.
Wicca.
Wiccanie świętują odmianę Samhain jako jeden z corocznych Sabatów należących do Koła Roku. Większość Wiccan uważa Samhain za najważniejszy z czterech „większych sabatów”. Samhain jest dla niektórych Wiccan czasem na upamiętnienie życia osób zmarłych i często wiąże się z okazywaniem szacunkiem dla przodków, członków rodziny, starszych w wierze, przyjaciół, zwierząt domowych i innych bliskich, którzy już nie żyją. W niektórych rytuałach duchy zmarłych są zapraszane na uroczystości. Samhain jest postrzegane jako święto ciemności, równoważone w przeciwległym punkcie Koła Roku przez wiosenne Beltane, które Wiccanie obchodzą jako święto światła i płodności.
Wiccanie wierzą, że w Samhain zasłona między tym światem a zaświatami znajduje się w najcieńszym punkcie w ciągu całego roku, co ułatwia komunikację z tymi, którzy opuścili już ten świat.

</doc>
<doc id="336533" url="https://pl.wikipedia.org/wiki?curid=336533" title="KParts">
KParts

KParts – podsystem komponentów dla KDE; pojedynczy nazywany jest "KPart". KParts są analogiczne do komponentów Bonobo w GNOME oraz kontrolek ActiveX w Component Object Model Microsoftu. Konsole jest dostępny jako KPart i jest używany jako część takich programów jak Konqueror czy Kate.
Przykłady użycia KParts:

</doc>
<doc id="336537" url="https://pl.wikipedia.org/wiki?curid=336537" title="Liza Minnelli">
Liza Minnelli

Liza May Minnelli (ur. 12 marca 1946 w Los Angeles) – amerykańska aktorka, piosenkarka, tancerka i choreografka.
Życiorys.
Okres debiutu.
Minnelli urodziła się w Hollywood jako córka reżysera Vincente Minnellego oraz aktorki Judy Garland. Zadebiutowała na ekranie w wieku trzech lat, w końcowej scenie filmu "In The Old Good Summertime", w którym główną rolę zagrała jej matka. Jako nastolatka Minnelli występowała w musicalach wystawianych na Broadwayu, zdobywając uznanie krytyki oraz publiczności.
W 1964 Minnelli rozpoczęła karierę muzyczną podpisując kontrakt z wytwórnią Capitol Records. W tym samym roku wystąpiła u boku swojej matki na jednym z jej koncertów w Londynie. Kilka miesięcy później ukazał się jej debiutancki album pt. "Liza! Liza!". Płyta sprzedała się w prawie półmilionowym nakładzie. Przełomem w karierze artystki była rola w filmie Alana J. Pakuli "Bezpłodna kukułka" (1969), za którą otrzymała swoją pierwszą nominację do Oscara. W następnym roku podpisała kontrakt z nową wytwórnią i nagrała udaną płytę "Come Saturday Morning".
Lata 70..
W 1972 Minnelli odniosła światowy sukces dzięki roli w musicalu "Kabaret". Film stał się kasowym przebojem oraz jednym z kultowych obrazów dekady. Za rolę Sally Bowles aktorka otrzymała Oscara, stając się pierwszą osobą w historii tej nagrody, której rodzice również byli jej laureatami. Minnelli zdobyła także Złoty Glob. Była pierwszą artystką, której wizerunek w tym samym tygodniu zdobił okładki pism „Time” oraz „Newsweek”. Ścieżka dźwiękowa do "Kabaretu", na której Liza wykonała kilka utworów, dotarła do TOP 20 amerykańskiej listy przebojów i zyskała status złotej płyty. W tym samym roku Liza Minnelli prowadziła własny program telewizyjny pt. "Liza With a Z", nagrodzony wieloma nagrodami (m.in. Emmy i Tony), a nagrana do niego ścieżka dźwiękowa była pierwszą platynową płytą w karierze artystki. Piosenki "Liza With a Z" czy "Yes" stały się standardami. W kolejnych latach Minnelli koncentrowała się głównie na wydawaniu płyt i trasach koncertowych. W 1973 ukazał się jej album "The Singer", a w 1974 koncertowa płyta "Live At The Winter Garden".
W 1976 zagrała u boku Roberta De Niro w filmie "New York, New York". Znalazł się na niej m.in. tytułowy przebój "New York, New York", który później spopularyzował Frank Sinatra. W 1977 ukazał się album "Tropical Nights". W kolejnych latach artystka występowała głównie na Broadwayu w takich przedstawieniach jak: "Chicago" czy "The Act".
Lata 80. i 90..
W 1981 zagrała rolę w filmie "Artur". W 1985 Minnelli otrzymała swój drugi Złoty Glob za rolę w telewizyjnym filmie "A Time To Live". W 1989 podjęła współpracę z duetem kompozytorsko-producenckim Pet Shop Boys. Efektem tej współpracy była płyta "Results". Album stał się przebojem w Wielkiej Brytanii, a pochodząca z niego kompozycja "Losing My Mind" dotarła do TOP 10 tamtejszych zestawień. W 1990 artystka otrzymała specjalną nagrodę Grammy za całokształt swojej twórczości muzycznej. W tym samym roku nagrała koncertową płytę "Liza Stepping Out Radio City Music Hall". Wystąpiła również na koncercie "The Freddie Mercury Tribute Concert", który odbył się 20 kwietnia 1992 na stadionie Wembley w Londynie, wykonując piosenkę zespołu Queen "We Are The Champions". W 1995 nagrała płytę "Gently", zawierającą jazzowe standardy. Album został nominowany do nagrody Grammy i trafił na listy przebojów. W 1999 powróciła z nowym show "Minnelli on Minnelli", w którym wykonywała utwory z filmów swojego ojca. Liczne choroby odcisnęły swoje piętno na głosie piosenkarki. Show otrzymał bardzo słabe recenzje i bardzo szybko zszedł ze sceny. Powrót nastąpił w 2002 za sprawą przedstawienia estradowego pt. "Liza’s Back".
Od 2001.
W 2001 wystąpiła gościnnie podczas koncertu "Michael Jackson – 30th Anniversary Concert" w Madison Square Garden z okazji trzydziestolecia kariery artystycznej Michaela Jacksona, śpiewając piosenkę artysty "You Are Not Alone". W 2004 i 2005 została uznana za najgorzej ubraną gwiazdę Hollywood. W 2006 wystąpiła gościnnie na płycie rockowego zespołu My Chemical Romance w piosence pod tytułem "Mama". W 2008 roku Liza Minnelli wystąpiła z nowym przedstawieniem Liza’s At The Palace, w którym zaprezentowała wraz z grupą tancerzy piosenki swojej matki chrzestnej, Kay Thompson. W 2009 roku ukazała się płyta pod tym samym tytułem, która przyniosła jej czwartą nagrodę Tony i nominację do nagrody Grammy.

</doc>
<doc id="336539" url="https://pl.wikipedia.org/wiki?curid=336539" title="Mikołaj (Jaruszewicz)">
Mikołaj (Jaruszewicz)

Mikołaj, imię świeckie Boris Dorofiejewicz Jaruszewicz (ur. 13 stycznia 1892 w Kownie, zm. 13 grudnia 1961 w Moskwie) – rosyjski biskup prawosławny, metropolita kruticki i kołomieński Rosyjskiej Cerkwi Prawosławnej w latach 1944–1960.
Życiorys.
Młodość i wczesna działalność.
Był synem prawosławnego duchownego służącego w soborze Świętych Piotra i Pawła w Kownie. Ukończył ze złotym medalem naukę w gimnazjum w Kownie. Następnie podjął studia na wydziale fizyczno-matematycznym Uniwersytetu Petersburskiego, które przerwał po I roku, wstępując w 1910 na Petersburską Akademię Duchowną. Studia te ukończył w 1914 z tytułem kandydata nauk teologicznych. Został stypendystą profesorskim na uczelni. W trakcie studiów zdecydował się również na wstąpienie do monasteru, na co wpływ miały wakacyjne wyjazdy na Wałaam, gdzie opiekował się wielkimi schimnikami. 23 października 1914 złożył wieczyste śluby mnisze, przyjmując imię zakonne Mikołaj. Dzień później został wyświęcony na hierodiakona, a dwa dni później – na hieromnicha.
Natychmiast po święceniach kapłańskich został kapelanem wojskowym, służącym w pociągu sanitarnym, a następnie przy Finlandzkim pułku lejbgwardii. Na froncie I wojny światowej przebywał trzy miesiące, po czym został odwołany do Petersburga z powodu choroby (reumatyzm). Został następnie wykładowcą seminarium duchownego w Petersburgu, gdzie prowadził zajęcia z zakresu liturgiki, homiletyki, praktycznych zajęć dla duchownych, archeologii cerkiewnej oraz języka niemieckiego. W 1917 obronił dysertację magisterską poświęconą sądownictwu cerkiewnemu w Rosji przed wydaniem "Sobornogo Ułożenija" w 1649, za którą otrzymał nagrodę im. metropolity Makarego. Od 1918 do 1919 był ponadto proboszczem parafii przy soborze Świętych Piotra i Pawła w Peterhofie. W 1919 otrzymał godność archimandryty, po czym objął urząd namiestnika Ławry św. Aleksandra Newskiego. Pozostawał na nim przez trzy lata, do chirotonii biskupiej.
Biskup.
1922–1939.
7 kwietnia 1922 przyjął w Ławrze św. Aleksandra Newskiego chirotonię biskupią z rąk metropolity piotrogrodzkiego i gdowskiego Beniamina. Został biskupem peterhofskim, wikariuszem eparchii piotrogrodzkiej. Po niecałych dwóch miesiącach (według różnych źródeł miało to miejsce 19 maja 1922 lub 1 czerwca 1922) został aresztowany pod zarzutem przynależności do nielegalnego bractwa cerkiewnego. Spędził kilka dni w piotrogrodzkim więzieniu przy ulicy Szpalernej, następnie został zwolniony po zobowiązaniu się do pozostania w mieście. Był również oskarżony o działalność antyradziecką, jednak sprawę tę we wrześniu 1922 umorzono. Mógł wrócić do aktywności duszpasterskiej. Po aresztowaniu biskupa jamburskiego Aleksego w październiku 1922 "de facto" kierował całą eparchią.
10 lutego 1923 został aresztowany po raz drugi i w marcu skazany na trzyletnią zsyłkę do Komi. Całość kary odbył w Ust-Kułym. W marcu 1926 wrócił do Leningradu i od kwietnia 1927 do lutego 1928 był "locum tenens" miejscowej eparchii. Poparł deklarację zastępcy "locum tenens" metropolity moskiewskiego Sergiusza, w której ten zobowiązywał prawosławnych do lojalności wobec władzy radzieckiej. W 1935 otrzymał godność arcybiskupią, pozostając wikariuszem eparchii leningradzkiej z dawnym tytułem, służył jako proboszcz w soborze św. Włodzimierza w Petersburgu od 1936 do 1937, a następnie od 1938 do 1939 (formalnie do 1940) w soborze św. Mikołaja i Objawienia Pańskiego. Od 1935 do 1940 był również "locum tenens" wakującej eparchii nowogrodzkiej i pskowskiej. Nie miał prawa zamieszkiwania w Leningradzie, toteż żył w Tatjaninie k. Gatczyny, a do leningradzkich świątyń jedynie dojeżdżał. Nabożeństwa odprawiał według rytu przewidywanego dla zwykłych kapłanów.
W 1939 był jednym z ostatnich rosyjskich biskupów prawosławnych, którzy nie padli ofiarą wielkiego terroru, nie znaleźli się w więzieniach i obozach.
Okres II wojny światowej.
W 1939, gdy wskutek napaści ZSRR na Polskę pod kontrolą radziecką znalazły się wschodnie województwa tego kraju, znajdujące się na ich obszarze struktury Polskiego Autokefalicznego Kościoła Prawosławnego zostały przyłączone do Rosyjskiego Kościoła Prawosławnego. Metropolita moskiewski i kołomieński Sergiusz powierzył w 1940 arcybiskupowi Mikołajowi godność arcybiskupa wołyńskiego i łuckiego, egzarchy zachodnich obwodów Ukrainy i Białorusi. W marcu 1941 arcybiskup Mikołaj otrzymał godność metropolity, zachowując dotychczasowe obowiązki. Pełnił je formalnie do 15 lipca 1941; faktycznie dwa tygodnie przed inwazją III Rzeszy na ZSRR wyjechał z Kijowa do Moskwy. Od lipca 1941 nosił tytuł metropolity kijowskiego i halickiego, egzarchy ukraińskiego.
Został ewakuowany razem z metropolitą moskiewskim i kołomieńskim Sergiuszem do Uljanowska, jednak zdecydował się na powrót do Moskwy i pozostał tam do końca działań wojennych. Wykonywał obowiązki kanclerza Patriarchatu Moskiewskiego. Wielokrotnie występował publicznie, wzywając ludność do walki w obronie ZSRR, wyjeżdżał także poza Moskwę, by odprawiać nabożeństwa i głosić patriotyczne kazania. 15 lipca 1941 został nagrodzony prawem noszenia dwóch panagii oraz niesienia krzyża przed sobą podczas nabożeństw. Od lutego 1942 do września roku następnego tymczasowo zarządzał eparchią moskiewską.
W 1943 brał udział w spotkaniu delegacji Rosyjskiego Kościoła Prawosławnego z Józefem Stalinem, obok metropolitów moskiewskiego i kołomieńskiego Sergiusza oraz leningradzkiego Aleksego. 7 marca 1944 wyjechał na front, by oficjalnie przekazać kolumnę czołgów im. Dymitra Dońskiego ufundowaną przez Cerkiew dla Armii Czerwonej.
W 1944 wszedł w skład sowieckiej Komisji Nadzwyczajnej (tzw. Komisji Burdenki) powołanej do zbadania zbrodni katyńskiej.
Metropolita kruticki i kołomieński.
Był najbliższym współpracownikiem patriarchy moskiewskiego i całej Rusi Aleksego. 28 stycznia 1944 objął wakującą od lat katedrę kruticką. Zaliczał się do głównych redaktorów „Żurnału Moskowskoj Patriarchii”, po utworzeniu Wydziału Wydawniczego Patriarchatu Moskiewskiego stanął na jego czele.
W 1946 został pierwszym przewodniczącym Wydziału Zewnętrznych Stosunków Cerkiewnych Patriarchatu Moskiewskiego. Odpowiadał w związku z tym za wszystkie instytucje Rosyjskiego Kościoła Prawosławnego poza granicami ZSRR. Wielokrotnie udawał się w podróże zagraniczne.
W 1947 otrzymał godność metropolity krutickiego i kołomieńskiego. Sygnatariusz apelu sztokholmskiego w 1950 roku.
Zmarł w niejasnych okolicznościach w Szpitalu Botkińskim w Moskwie w 1961, oficjalnie z powodu ataku serca. Został pochowany w cerkwi Smoleńskiej Ikony Matki Bożej w ławrze Troicko-Siergijewskiej.

</doc>
<doc id="336541" url="https://pl.wikipedia.org/wiki?curid=336541" title="Dwór Bractwa Świętego Jerzego w Toruniu">
Dwór Bractwa Świętego Jerzego w Toruniu

Dwór Bractwa Świętego Jerzego w Toruniu – późnogotycki budynek zbudowany po 1489 roku w Toruniu.
Lokalizacja.
Dwór znajduje się na terenie Zespołu Staromiejskiego, między Basztą Wartownią a tamą fosy zamkowej. 
Historia.
Dwór zbudowano po zburzeniu zamku krzyżackiego, prawdopodobnie z wykorzystaniem jego cegieł.
Bractwo św. Jerzego było patrycjuszowskim stowarzyszeniem istniejącym w Toruniu w latach 1311"–"1842; wchodziło w skład zinstytucjonalizowanego w formie Dworu Artusa stowarzyszenia arturiańskiego. Zostało ono rozwiązane w 1842 roku, po czym Dwór został przebudowany na mieszkania. W 1882 roku ogłoszono konkurs na projekt renowacji, jednak żadna z propozycji nie została zrealizowana z przyczyn finansowych i w 1883 roku Dwór i basztę przebudowano według projektu miejskiego radcy budowlanego Juliana Rehberga. Od 1924 roku budynek był własnością Kurkowego Bractwa Strzeleckiego; po II wojnie światowej znajdowało się tu schronisko młodzieżowe, obecnie Stowarzyszenie Współpracy z Miastami Bliźniaczymi Torunia.

</doc>
<doc id="336543" url="https://pl.wikipedia.org/wiki?curid=336543" title="Pepi I">
Pepi I

Pepi I – władca starożytnego Egiptu z VI dynastii, z okresu Starego Państwa.
Lata panowania i kontrowersje wokół długości rządów.
Według Manetona panował 53 lata, Kanon Turyński podaje 20 lat. Współcześni autorzy podają różne okresy: od 20 lat samodzielnych rządów ("Goedicke"), poprzez 32 lat ("Hornung"), co najmniej 40 lat ("Grimal"), 44 lata ("Vercouter") do 50 lat ("Baud/Dobrev"). Faktem jest, że wiele zachowanych zabytków pochodzi z roku po 18 spisie ludności (odbywającym się w Egipcie co 1,5 lub 2 lata) czyli roku pierwszego święta sed (które najczęściej miało miejsce po 30 latach panowania).
Pochodzenie i rodzina.
Był synem faraona Tetiego i królowej Iput I, córki faraona Unisa, ostatniego władcy V dynastii. Jego żonami były:
Obie królowe Anchnesmerire były córkami górnoegipskiego dostojnika, przypuszczalnie nomarchy z Abydos. Pepi poślubił Anchnesmerire II po śmierci swojej żony i starszej siostry nowej królowej. Niektórzy sądzą, że imiona Chui i Nebet były imionami pierwotnymi sióstr, używanymi przez nie do czasu zamążpójścia i przybrania dworskiego imienia Anchnesmerire ("Schneider"). Inni uważają, że Chui było imieniem ojca sióstr, ślub z jego córkami był wyrazem wdzięczności dla dostojnika, który pomógł odzyskać władzę prawowitemu władcy ("Kwiatkowski"). Mocne powiązania między domem panującym a rodziną arystokraty z Abydos potwierdza również fakt powierzenia godności wezyra jego synowi o imieniu Dżau.
Dojście do władzy i pierwsze decyzje.
Pepi objął władzę w bardzo młodym wieku po Userkare, uzurpatorze i prawdopodobnym przywódcy opozycji i spisku, w wyniku którego zamordowany został prawowity władca, ojciec Pepiego, Teti ("Helck, za Manetonem"). Istnieje także hipoteza, że Userkare sprawował rządy w imieniu niepełnoletniego jeszcze władcy wraz z jego matką Iput jako regentką ("Grimal"). Niemniej jednak w osobie Pepiego I władza powróciła w ręce prawowitego dziedzica tronu po oficjalnym okresie regencji jego matki Iput I, wdowy po Tetim. Zaraz po wstąpieniu na tron przybrał imię Nefersahor (egip. "Dobra jest opieka Horusa"), które następnie zmienił, nie wiadomo z jakiego powodu, na Merire (egip. "Umiłowany przez Re"). Według niektórych zmiana ta miała być wyrazem chęci nawrotu do dawnych wartości ("Grimal"). Jednym z pierwszych jego działań było również ukaranie morderców ojca, imiona i podobizny zdrajców starto ze ścian i wrót ich grobowców.
Polityka wewnętrzna władcy.
Przez cały okres jego panowania dają się zauważyć napięcia wewnętrzne. Wyrazem ich są dwa znane spiski przeciwko Pepiemu, pierwszy – wyżej wspomniany – zainicjowany przez jego pierwszą żonę, i drugi pod przywództwem odsuniętego od łask wezyra Rewera ("Kanawati"). Również poślubienie dwóch sióstr z Abydos było najprawdopodobniej związane z chęcią zdobycia silniejszego oparcia dla swoich rządów i wyrazem wdzięczności za dotychczasowe poparcie, jak i chęcią mocniejszego związania Górnego Egiptu z domem panującym i zapewnienia wewnętrznej stabilizacji ("Helck, Grimal"). Znane są imiona wielu wezyrów i wyższych urzędników z okresu rządów Pepiego, co może świadczyć o częstej ich zmianie i (lub) też o znacznej długości rządów Pepiego.
Za jego czasów pogłębił się proces stopniowego wzrostu wpływów lokalnych wielmożów, do czego przyczynił się sam władca, rozdając liczne zaszczyty, tytuły dworskie i dobra rodzinie swoich żon, nie pochodzących przecież z rodu królewskiego. Miało to na pewno demoralizujący wpływ na wyższych urzędników, a w perspektywie kilkudziesięciu lat przyczyniło się do schyłku Starego Państwa i zapoczątkowania okresu rozbicia jedności kraju, znanego jako Pierwszy Okres Przejściowy.
Działalność budowlana.
Pepi I prowadził również bardzo aktywną i rozległą działalność budowlaną, prowadząc wielkie prace w świątyniach w Denderze, Abydos, Bubastis, Koptos, Tanis, Heliopolis, Armant i Edfu, na Elefantynie i w Hierakonpolis, gdzie znaleziono dwie jego miedziane statuetki, przy czym istnieją wątpliwości, czy przypadkiem druga statuetka nie przedstawia jego syna Merenre I ("Tiradritti / De Luca, Grimal"). Zachowało się niewiele pozostałości po budowlach o charakterze sakralnym, wzniesionych przez Pepiego.
Polityka zagraniczna.
Panowanie Pepiego I przebiegało pod znakiem ekspansji Egiptu w Nubii oraz rozwoju kontaktów handlowych z Libanem (Byblos) oraz krajami położonymi na somalijskim wybrzeżu Afryki (Punt). Znanych jest 5 wypraw przeciwko Beduinom na Synaju w celu ochrony tamtejszych kopalni miedzi. 
Kompleks grobowy.
Pepi I pochowany został w Sakkarze. Jego kompleks grobowy znajduje się w sąsiedztwie kompleksów grobowych innych władców z V i VI dynastii. Kompleks ten, którego nazwa brzmi "Men-nefer-Pepi" (egip. "Trwały i Piękny-jest-Pepi"), da później nazwę nieopodal położonemu miastu („miastu przy piramidzie”), Memfis. Jest to grecka transkrypcja tej nazwy.

</doc>
<doc id="336544" url="https://pl.wikipedia.org/wiki?curid=336544" title="Inkub">
Inkub

Inkub ( od „leżeć na czymś”) – w demonologii inkubami nazywa się demony przybierające postać uwodzicielskich mężczyzn, nawiedzające kobiety we śnie i kuszące je współżyciem seksualnym (zespół „demona nocy”). Często przedstawiane są jako postacie z rogami poruszające się na koniach.
Według "Malleus Maleficarum" („Młot na czarownice”) miały zdolność zapładniania kobiet nasieniem, które sukkuby zbierały od skuszonych przez siebie mężczyzn. Dzieci spłodzone w ten sposób miały być szczególnie podatne na wpływ Szatana.
Syn inkuba i kobiety to kambion.

</doc>
<doc id="336547" url="https://pl.wikipedia.org/wiki?curid=336547" title="Granåsen HS140">
Granåsen HS140



</doc>
<doc id="336549" url="https://pl.wikipedia.org/wiki?curid=336549" title="Kolektura Lotto">
Kolektura Lotto

Kolektura Lotto – punkt sprzedaży zakładów w grach liczbowych Totalizatora Sportowego. Samodzielne kolektury mają często postać małego budynku w żółtym lub niebiesko-żółtym kolorze.

</doc>
<doc id="336551" url="https://pl.wikipedia.org/wiki?curid=336551" title="Komandosi">
Komandosi

Kultura, sztuka i rozrywka:
Zobacz też:

</doc>
<doc id="336552" url="https://pl.wikipedia.org/wiki?curid=336552" title="Pogwizdów (województwo śląskie)">
Pogwizdów (województwo śląskie)

Pogwizdów (niem. "Pogwisdau") – wieś sołecka w Polsce, położona w województwie śląskim, w powiecie cieszyńskim,w gminie Hażlach, w granicach historycznego regionu Śląska Cieszyńskiego, na Wysoczyźnie Kończyckiej, na prawym brzegu Olzy. 
W latach 1975–1998 wieś położona była w województwie bielskim.
Na obszarze 472,79 ha zamieszkana jest przez 3580 mieszkańców (2010), co daje gęstość zaludnienia równą 757,2 os./km².
Historia.
Po raz pierwszy wzmiankowana w 1447 roku jako "Pogwyzdow". 
W 1796 właścicielem Pogwizdowa został w spadku po ojcu Emanuel Traugott baron z rodu Spensów z Booden, który w następnym roku sprzedał miejscowość Komorze Cieszyńskiej.
W latach 1848-1849 podczas wielkiego głodu, nazwanego później „Głodne roki” w Pogwizdowie przetrwały tylko dwie rodziny.
W 1900 roku Pogwizdów był samodzielną gminą, obejmującą również Marklowice (obecnie dzielnica Cieszyna) o powierzchni 649 hektarów i liczbie mieszkańców 654 zamieszkałych w 81 budynkach, z tego w samym Pogwizdowie bez Marklowic mieszkało 490 osób w 61 domach. 435 (88,8%) mieszkańców było katolikami a 55 (11,2%) ewangelikami, 485 (99%) polsko-, 4 (0,8%) niemiecko- a 1 (0,2%) czeskojęzycznymi. Wg spisu z 1910 roku Pogwizdów (bez Marklowic) miał już 590 mieszkańców zamieszkałych w 72. budynkach na obszarze 433 hektarów, co dawało gęstość zaludnienia równą 136,3 os./km², z czego 582 było zameldowanych na stałe, 576 (99%) było polsko-, 4 (0,7%) niemiecko- a 2 (0,3%) czeskojęzycznymi, 527 (89,3%) było katolikami, 57 (9,7%) ewangelikami, 2 (0,3%) kalwinistami a 4 (0,7%) wyznawcami judaizmu.
W lipcu 1920 roku miejscowość decyzją Rady Ambasadorów znalazła się w granicach Polski. W okresie międzywojennym w miejscowości stacjonowała placówka Straży Granicznej I linii „Pogwizdów”.
W latach 80. XX wieku w Pogwizdowie wybudowano duże osiedle mieszkaniowe (), które miało się stać bazą mieszkaniową dla powstającej KWK Morcinek w Kaczycach i zakładów Polifarb w Cieszynie-Marklowicach. Poważnie brano pod uwagę wchłonięcie wsi przez miasto. Jednak upadek KWK Morcinek zaprzepaścił inwestycje. Mimo tego, Pogwizdów stał się zapleczem mieszkaniowym dla pobliskiego miasta, co spowodowane jest o wiele tańszymi mieszkaniami i podwójną linią autobusów miejskich kursujących do Cieszyna. Obecnie osiedle to zamieszkuje 1362 osób (38,4% populacji miejscowości).
W latach 1947–1991 stacjonowała tu strażnica Wojsk Ochrony Pogranicza. 16 maja 1991 roku strażnica została przejęta przez Straż Graniczną i funkcjonowała do 31 stycznia 2001 roku, kiedy to została rozformowania.
Religia.
Na terenie wsi działalność duszpasterską prowadzi Kościół Rzymskokatolicki (parafia św. Jana Nepomucena).
Turystyka.
Według Narodowego Instytutu Dziedzictwa, w miejscowości znajduje się jeden obiekt zabytkowy, a jest nim kościół parafialny pw. św. Jana Nepomucena z 1817 roku (nr rej.: 166/60 z 27.02.1960 oraz A-311/78 z 21.04.1978)
Przez miejscowość przechodzi czerwona trasa rowerowa nr 24 (Pętla rowerowa Euroregionu Śląsk Cieszyński).
Transport i komunikacja.
Przez Pogwizdów przebiega linia kolejowa nr 90 Zebrzydowice – Cieszyn i znajduje się tu przystanek kolejowy.
Przez wieś kursuje autobus PKS Cieszyn oraz prywatnego przewoźnik LINEA TRANS relacji Cieszyn – Jastrzębie-Zdrój. Do wsi kursują również podmiejskie linie ZGK w Cieszynie nr 30 do osiedla oraz linia 32 dalej do sąsiedniej miejscowości, jaką są Kaczyce.

</doc>
<doc id="336553" url="https://pl.wikipedia.org/wiki?curid=336553" title="E571 (trasa europejska)">
E571 (trasa europejska)

E571 – trasa europejska łącznikowa (kategorii B), biegnąca przez południową Słowację. 
E571 zaczyna się w Bratysławie, gdzie odbija od trasy europejskiej E75 (autostrady D1). Biegnie szlakami dróg krajowych: 
W Koszycach E571 łączy się z trasami europejskimi E50 i E71. 
Szlak trasy E571 pokrywa się ze szlakami projektowanych słowackich dróg ekspresowych R1 (na odcinku Sereď - Zvolen) i R2 (na odcinku Zvolen - Koszyce). 
Ogólna długość trasy E571 wynosi około 415 km. 

</doc>
<doc id="336554" url="https://pl.wikipedia.org/wiki?curid=336554" title="E571">
E571



</doc>
<doc id="336563" url="https://pl.wikipedia.org/wiki?curid=336563" title="Alicja Bobrowska">
Alicja Bobrowska

Alicja Bobrowska (ur. 8 stycznia 1936 we Włodzimierzu) – polska aktorka, prezenterka telewizyjna, pielęgniarka, malarka, rzeźbiarka, Miss Polonia 1957.
Życiorys.
Dzieciństwo.
Urodziła się we Włodzimierzu. Po zakończeniu II wojny światowej zamieszkała z rodzicami w Gdańsku. W 1959 ukończyła studia w Państwowej Wyższej Szkole Teatralnej im. Ludwika Solskiego w Krakowie.
Kariera.
W 1957 zdobyła tytuł I Wicemiss Wybrzeża, otrzymując ponad 2 tys. głosów. Wcześniej wygrała plebiscyt organizowany przez „Dziennik Bałtycki”. W sierpniu 1957 wzięła udział w konkursie Miss Polonia, który wygrała, zostając pierwszą powojenną laureatką tego konkursu piękności. Podczas konkursu piękności Miss Universe 1958, organizowanego w Stanach Zjednoczonych, zajęła 5. miejsce i zdobyła wyróżnienie za najlepsze przemówienie o swoim kraju. Po udziale w konkursie otrzymała wiele propozycji zawodowych, w tym m.in. możliwość podpisania rocznego kontraktu reklamowego z marką czy szansę trzyletniej współpracy na planie filmowym u boku aktora Marlona Brando. Bobrowska odrzuciła obie oferty i powróciła do Polski.
W kolejnych latach pracowała jako aktorka teatralna. Debiutowała na scenie Teatru im. Juliusza Słowackiego w Krakowie. Później grała w Teatrze Narodowym i Teatrze Polskim w Warszawie. Przez pół roku była spikerką Telewizji Polskiej.
W 2004 była gościem gali finałowej Miss Polonia.
Życie prywatne.
Wyszła za mąż za aktora Stanisława Zaczyka, z którym ma syna Macieja. Wraz z mężem mieszkała w wybudowanym przez parę domu na warszawskim Żoliborzu. Po rozstaniu z Zaczykiem, w 1981 wyemigrowała na stałe do Kalifornii, gdzie przez 17 lat pracowała jako pielęgniarka. Była również wolontariuszką na oddziale intensywnej terapii. Po przejściu na emeryturę realizuje się jako artystka sztuki współczesnej – jest malarką i rzeźbiarką, m.in. w stylu 3D-Art. Wielokrotnie wystawiała swoje prace w Kalifornii, Chicago i Nowym Jorku. Obecnie posługuje się nazwiskiem "Schilder".

</doc>
<doc id="336570" url="https://pl.wikipedia.org/wiki?curid=336570" title="Mediatyzacja">
Mediatyzacja

Mediatyzacja (niem. "Mediatisierung") była na początku XIX wieku procesem prawnym, który pozbawił niepodległości wiele drobnych państewek na terenie Świętego Cesarstwa Rzymskiego i poddał je pod zwierzchnictwo władców większych tworów państwowych na terenie Niemiec.
Po pokoju westfalskim z 1648 Rzesza składała się z około 360 państw pozostających pod nominalnym zwierzchnictwem cesarza. Mediatyzację rozpoczęto w 1801 od sekularyzacji 77 władztw kościelnych oraz zniesienia niepodległości 41 wolnych miast Rzeszy, 6 wsi ze statutem podległych tylko Rzeszy oraz 90 mniejszych państewek szlacheckich. Dalsze mediatyzacje z lat 1806 i 1815 zredukowały liczbę państw niemieckich do 38, przy czym do 1918 dotrwało 36 (po aneksji przez Prusy Hanoweru i Hesji-Kassel).
Byłe rody panujące w zmediatyzowanych państwach zachowały poprzez akt Bundu z roku 1815 swą "suwerenność rodową": były nadal równe rodem dynastiom aktualnie panującym, ich członkowie byli zwolnieni od służby wojskowej i podatków i zachowali pewne prawa (tzw. patronat) przy obsadzaniu stanowisk w szkolnictwie i kościele. W dawnym Almanachu Gotajskim te rody należały do tzw. (fr.) "Deuxième Partie, Les Maisons seigneuriales médiatisées", podczas gdy inni książęta, w tym wszyscy polscy posiadacze tytułu, umieszczani byli w "Troisième Partie, Les Maisons princières non-souveraines" i nie byli równymi rodem panującym. Znane i obecnie, zmediatyzowane rody niemieckie to np. Hohenlohe, Thurn und Taxis, Castell czy Schwarzenberg.
Jedynymi księstwami niemieckimi, które uniknęły mediatyzacji, są Luksemburg i Liechtenstein, a także dwa wolne miasta – Brema i Hamburg (obydwa do dziś są miastami na prawach kraju związkowego w Republice Federalnej Niemiec).
Mediatyzacja odbyła się także w Królestwie Włoch w trakcie procesu zjednoczenia po 1861 r.

</doc>
<doc id="336571" url="https://pl.wikipedia.org/wiki?curid=336571" title="Simple Network Management Protocol">
Simple Network Management Protocol

Simple Network Management Protocol – rodzina protokołów sieciowych wykorzystywanych do zarządzania urządzeniami takimi jak routery, przełączniki, komputery czy centrale telefoniczne za pośrednictwem sieci IP. Do transmisji wiadomości SNMP wykorzystywany jest głównie protokół UDP: standardowo port 161 wykorzystywany jest do wysyłania i odbierania żądań, natomiast port 162 wykorzystywany jest do przechwytywania sygnałów "trap" od urządzeń. Możliwe jest także wykorzystanie innych protokołów do przekazywania żądań, na przykład TCP.
Istnieją trzy wersje protokołu:
Każdy komunikat dotyczy określonej zmiennej, tzw. OID (ang. Object IDentifier). Dla przykładu zmienna OID o nazwie sysUpTime (czas pracy urządzenia od ostatniego włączenia) ma postać 1.3.6.1.2.1.1.3.0, co odpowiada jej adresowi w drzewie MIB.
Funkcjonowanie.
Protokół SNMP zakłada istnienie w zarządzanej sieci dwóch rodzajów urządzeń: "zarządzających" i "zarządzanych". Urządzenie (komputer) jest "zarządzającym" (tzw. NMS, ang. "Network Management Station"), gdy jest na nim uruchomiony odpowiedni program, manager SNMP (zarządca SNMP). Urządzenie jest "zarządzane", jeśli działa na nim program agent SNMP.
W procesie zarządzania używane są bazy MIB (ang. "Management Information Base" – baza informacji zarządzania), czyli zbiory zmiennych, które manager SNMP w zależności od uprawnień może odczytać lub zmienić. W tym celu manager SNMP kontaktuje się z agentem na danym zarządzanym urządzeniu wykorzystując jedno z dwóch wcześniej skonfigurowanych haseł:
Odczytanie wybranej zmiennej daje managerowi określoną informację o stanie danego elementu sieci, podczas gdy zapis do danej zmiennej pozwala mu na sterowanie zachowaniem się urządzenia w sieci.
Oprócz operacji odczytu i zapisu zmiennych w agencie przez managera istnieje również możliwość takiego skonfigurowania agenta, aby sam poinformował danego managera o zmianie swojego stanu w przypadku zajścia określonego zdarzenia. Odbywa się to przy pomocy wysyłanego przez agenta komunikatu Trap lub (od wersji drugiej protokołu SNMP) przy pomocy komunikatu Inform.
SNMP domyślnie działa na porcie 161 TCP oraz UDP.
Komunikaty Trap są domyślnie wysyłane do portu 162 TCP lub UDP.
Budowa komunikatów.
Budowa komunikatów protokołu SNMP zdefiniowana jest przy pomocy notacji zwanej Abstract Syntax Notation One (oznaczanej ASN.1). Sposobem kodowania struktur danych komunikatów SNMP jest uproszczony BER.
Wady i zalety.
SNMP to obecnie najpopularniejszy protokół służący do zarządzania sieciami. Swoją popularność zawdzięcza następującym zaletom:
Główne wady SNMP:
Rodzaje komunikatów.
W wersji pierwszej protokołu dostępne są następujące komunikaty:
W wersji drugiej, oprócz komunikatów wersji pierwszej dostępne są:
Wersja trzecia nie dodaje do protokołu nowych komunikatów. 
Bezpieczeństwo.
Kwestie bezpieczeństwa są największym problemem użytkowników protokołu SNMP w wersji pierwszej i drugiej. Jedyne zabezpieczenie w tym protokole, tzw. "community string" będący "de facto" hasłem, jest wysyłany poprzez sieć w postaci niezaszyfrowanej. Pozwala to na jego podsłuchanie przy użyciu programów typu sniffer.
SNMPv3 znacząco poprawia bezpieczeństwo protokołu poprzez wprowadzenie bardziej zaawansowanych metod uwierzytelniania.

</doc>
<doc id="336573" url="https://pl.wikipedia.org/wiki?curid=336573" title="Alnilam">
Alnilam

Alnilam ("Epsilon Orionis", "ε Ori") – jedna z jaśniejszych gwiazd w gwiazdozbiorze Oriona (obserwowana wielkość gwiazdowa: +1,69), odległa od Słońca o około 1340 lat świetlnych. Jest środkową gwiazdą pasa Oriona.
Nazwa.
Nazwa Alnilam wywodzi się z języka arabskiego. Słowo oznacza „sznurek pereł” i jest inną nazwą pasa Oriona. Międzynarodowa Unia Astronomiczna w 2016 formalnie zatwierdziła użycie nazwy Alnilam dla określenia tej gwiazdy.
Charakterystyka fizyczna.
Wielkość absolutna tej gwiazdy to −6,38. Jest to błękitny nadolbrzym, gwiazda należąca do typu widmowego B0. Jest bardzo gorąca i jasna, ma temperaturę i jasność 375 000 razy większą niż jasność Słońca, przy czym znaczna część energii jest wypromieniowywana w ultrafiolecie. Promieniowanie oświetla otaczającą mgławicę NGC 1990. Masa gwiazdy jest oceniana na podstawie jasności na około 40 mas Słońca. Jak wiele nadolbrzymów, Alnilam traci masę przez wiatr gwiazdowy uciekający z niej z prędkością do 2000 km/s, w tempie około dwóch milionowych masy Słońca na rok (20 milionów razy więcej niż Słońce). Choć ma tylko około 4 milionów lat, kończy już lub zakończył syntezę wodoru w hel w jądrze i rozpoczął przemianę w czerwonego nadolbrzyma. W tym stadium będzie jaśniejszy niż Betelgeza leżąca w tym samym gwiazdozbiorze. W przyszłości eksploduje jako supernowa.

</doc>
<doc id="336577" url="https://pl.wikipedia.org/wiki?curid=336577" title="Magdalena Jaworska">
Magdalena Jaworska

Magdalena Jaworska–Przychoda (ur. 3 czerwca 1961 w Warszawie, zm. 26 lipca 1994 tamże) – polska Miss Polonia 1984, dziennikarka i projektantka mody.
Młodość.
Była studentką Wydziału Filozoficznego na Uniwersytecie Warszawskim. W 1988 obroniła pracę magisterską, którą napisała o koncepcji wolności u Jean-Paul Sartre’a.
Kariera.
W maju 1984 wygrała wybory Miss Polonia, a podczas ceremonii otrzymała także tytuły Miss Publiczności i Najmilsza Miss. Po roku królowania oddała koronę, a w kolejnych latach pracowała jako dziennikarka, wydawca i projektantka odzieży. Była prezesem firmy odzieżowej "Miss Top". Przez krótki czas prowadziła program informacyjny "Teleexpress".
W 1990 wydała autobiografię pt. "Być albo nie być Miss".
Śmierć.
8 lipca 1994 w trakcie kąpieli uległa porażeniu prądem, gdy do wanny wpadła suszarka do włosów. W stanie krytycznym trafiła do szpitala przy ul. Goszczyńskiego w Warszawie, gdzie 18 dni później zmarła nie odzyskawszy przytomności. 29 lipca 1994 została pochowana na Cmentarzu Powązkowskim w Warszawie.
Upamiętnienie.
W 2009 była bohaterką jednego odcinka serii "Miejsca przeklęte" zrealizowanej przez TVP Info.
W 2016 w brytyjskim serialu "Coronation Street" jego bohaterka Mary Taylor wspomina o okolicznościach, w jakich zginęła Jaworska.
Życie prywatne.
Po roku sprawowania władzy jako Miss Polonia, Magdalena Jaworska wyszła za mąż za Dariusza Przychodę, któremu urodziła syna, Michała.

</doc>
<doc id="336582" url="https://pl.wikipedia.org/wiki?curid=336582" title="Kamaryla">
Kamaryla

Kamaryla (z hiszp. "camarilla" – 'mała sala', w domyśle: 'prywatny pokój króla') – grupa dworzan lub faworytów otaczających króla lub władcę. Zwykle nie zajmują oni żadnego stanowiska w oficjalnej strukturze władzy, jednak wpływają na władcę w sposób nieformalny. Dzięki temu mogą uprawiać politykę i snuć intrygi, nie ponosząc jednocześnie odpowiedzialności za efekty swych rad.
Słowo to weszło choćby do języka niemieckiego ("Kamarilla") i było używane na określenie klik otaczających cesarza Wilhelma II i prezydenta Paula von Hindenburga.
Polskie kamaryle.
Za czasów króla Władysława IV kamarylę dworską stanowiła familia Kazanowskich.

</doc>
<doc id="336583" url="https://pl.wikipedia.org/wiki?curid=336583" title="Chania">
Chania

Chania (, , ) – miasto w południowej Grecji, na północno-zachodnim wybrzeżu Krety, w administracji zdecentralizowanej Kreta, w regionie Kreta, w jednostce regionalnej Chania. Siedziba gminy Chania. Zlokalizowane na wybrzeżu Morza Śródziemnego (Morza Kreteńskiego), nad Zatoką Chania. W 2011 r. liczyło 53 910 mieszkańców (drugie pod tym względem miasto wyspy). W latach 1898–1971 główny ośrodek administracyjny Krety.
Miasto zostało założone przez Wenecjan na miejscu starożytnego, istniejącego tu już ok. 3400 p.n.e., minojskiego osiedla Kydonia. Obecnie Chania słynie z atrakcyjnej nabrzeżnej dzielnicy portowej i charakterystycznej zabudowy z czasów weneckich.
W okolicach miasta znajduje się śródziemnomorska baza sił zbrojnych USA oraz port lotniczy im. Daskalojannisa (na półwyspie Akrotiri).

</doc>
<doc id="336585" url="https://pl.wikipedia.org/wiki?curid=336585" title="Kliczków Wielki">
Kliczków Wielki

Kliczków Wielki – wieś w Polsce położona w województwie łódzkim, w powiecie sieradzkim, w gminie Brzeźnio, nad rzeką Myją.
W latach 1975–1998 miejscowość administracyjnie należała do województwa sieradzkiego, w odległości 2 km w kierunku zach. od Kliczkowa Małego. 
Wraz z Kliczkowem Małym, Chajewem i Bukowcem tworzyła niegdyś jeden majątek. Pierwotnie była własnością Kliczkowskich, później (krótko) w poł. XVI w. Benedykta Wiktorowskiego, a od 2 poł. XVI w. aż do 1930 r. – Tarnowskich h. Jelita o przydomku Saryusz. Po śmierci Antoniego Tarnowskiego, ostatniego potomka męskiego tej linii, majątek trafił do Wierzchlejskich (poprzez małżeństwo jego siostry Zofii). Majątek miał pow. 800 ha Zachował się w niej murowany dwór neoklasycystyczny, wzniesiony w 1 ćw. XIX w. Jest to budynek parterowy, o dwutraktowym układzie przyziemia, z korytarzem pośrodku. Do dworu przylega dobrze zachowany park z pomnikowymi okazami drzew. Naprzeciwko parku dworskiego rośnie największy we wsi i jeden z większych w województwie dąb szypułkowy o obwodzie 700 cm i wysokości 32 metry. Jego pień jest widoczny aż do wierzchołka, co w połączeniu z ponadprzeciętnym wzrostem czyni go wyjątkowym w skali regionu. Dąb jest pomnikiem przyrody.
W okolicy stwierdzono obecność złóż ropy naftowej i gazu ziemnego.
4 września 1939 żołnierze Wehrmachtu dokonali zbrodni na ludności wsi. Zamordowali 6 mieszkańców.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="336587" url="https://pl.wikipedia.org/wiki?curid=336587" title="Katarzyna Zawidzka">
Katarzyna Zawidzka

Katarzyna Zawidzka (ur. 1961 w Gorzowie Wielkopolskim) – modelka, wielokrotna uczestniczka konkursów piękności w Polsce i na świecie, Miss Polonia 1985.
Życiorys.
Dzieciństwo i edukacja.
Katarzyna Zawidzka jest jedynym dzieckiem swoich rodziców, którzy z zawodu byli ekonomistami. Ukończyła naukę w I Liceum Ogólnokształcącym im. Tadeusza Kościuszki w Gorzowie Wielkopolskim oraz jest absolwentką Wydziału Inżynieryjno-Ekonomicznego Akademii Ekonomicznej we Wrocławiu.
Kariera.
W 1985 roku wygrała tytuł Miss Polonia, dzięki czemu reprezentowała Polskę w międzynarodowych konkursach piękności. W tymże roku została IV Wicemiss Miss International i zajęła 8. miejsce na wyborach Miss World. Była też uczestniczką wyborów Miss Universe 1985.
Przez wiele lat była modelką w Paryżu, pracowała z wieloma agencjami modowymi, takimi jak m.in. Karin Models w Paryżu, Louisa Models w Monachium, Fashion Model w Mediolanie i Next w Nowym Jorku. Jej zdjęcia ukazywały się w wielu prestiżowych magazynach, jak m.in. „Madame Figaro”, „Elle”, „Cosmopolitan” i „Vogue”.
Pracowała dla znanych domów mody, m.in. Christian Lacroix, Donna Karan i Ralph Laurent. Pozowała do zdjęć reklamowych dla Esprit, Victoria’s Secret, Cacharel, Oil of Olay i YSL.
Życie prywatne.
Wyszła za mąż za biznesmena Serga Varsano, ciotecznego siostrzeńca Zuzanny Ginczanki, z którym ma dwóch synów. Mieszkają w Paryżu.

</doc>
<doc id="336588" url="https://pl.wikipedia.org/wiki?curid=336588" title="Alnitak">
Alnitak

Alnitak ("Zeta Orionis", "ζ Ori") – jedna z jaśniejszych gwiazd w gwiazdozbiorze Oriona (obserwowana wielkość gwiazdowa: +1,79). Odległa od Słońca o około 1260 lat świetlnych.
Nazwa.
Nazwa Alnitak wywodzi się z języka arabskiego. Słowo oznacza „pas” (Oriona). Międzynarodowa Unia Astronomiczna w 2016 formalnie zatwierdziła użycie nazwy Alnitak dla określenia tej gwiazdy.
Charakterystyka obserwacyjna.
Jest to wschodnia gwiazda pasa Oriona. Na ziemskim niebie sąsiaduje z mgławicami Płomień i IC 434, w pobliżu słynnej Mgławicy Koński Łeb.
Charakterystyka fizyczna.
Alnitak jest gwiazdą potrójną, w skład której wchodzą dwa bardzo bliskie składniki (ζ Ori Aa i Ab) oraz jeden obiegający tę parę w większej odległości (ζ Ori B). Różne metody pomiaru dają różne wartości odległości tego systemu gwiezdnego, co ma wpływ na wyznaczone parametry gwiazd, jednak wynik otrzymany dzięki fotometrii – około 387 pc (1260 lat świetlnych) – jest spójny z przynależnością systemu do asocjacji Orion OB1. Podane niżej parametry fizyczne zakładają taką odległość.
Zeta Orionis Aa.
Zeta Orionis Aa, czyli właściwy Alnitak, to błękitny nadolbrzym, najjaśniejsza gwiazda typu widmowego O (O9,5 Iab) na ziemskim niebie. Ma obserwowaną wielkość gwiazdową 2,1 i wielkość absolutną −6,0m. Gwiazda ma temperaturę około , przez co promieniuje głównie w ultrafiolecie. Jej jasność w zakresie widzialnym jest 10 tysięcy razy większa niż jasność Słońca, ale po uwzględnieniu emisji nadfioletowej okazuje się być łącznie 100 000 razy większa. Pomiary ruchu orbitalnego składników Aa i Ab pozwalają określić masę pierwszego na 33 ± 10 mas Słońca, jego promień to 20,0 ± 3,2 promienia Słońca. Prędkość jego rotacji to 110 ± 10 km/s, co 7 dni wykonuje pełny obrót wokół osi ustawionej pod kątem 40° względem kierunku obserwacji z Ziemi. Gwiazda ma kilka milionów lat (modele ewolucji gwiazd, na podstawie których określa się wiek, są zależne od metaliczności). Mając tak dużą masę eksploduje jako supernowa.
Zeta Orionis Ab.
Składnik ten został odkryty dzięki interferometrii w 2000 roku. Wraz z jaśniejszą towarzyszką okrąża wspólny środek masy w czasie 7,3 roku. Jest to podolbrzym, gwiazda typu widmowego B1. Ma wielkość obserwowaną 4,3m i wielkość absolutną −3,9m. Masa tej gwiazdy to 14 ± 3 , a promień 7,3 ± 1,0 .
Zeta Orionis B.
Składnik ten został odkryty przez śląskiego astronoma Georga Kunowskiego w 1819 roku. Jest to gwiazda o wielkości 3,70 ± 0,01, oddalona od jaśniejszej pary o 2,40 sekundy kątowej (pomiar z 2013 roku). Niewielka zmiana położenia i odległości od ζ Ori A w ciągu ponad stulecia wskazuje na ruch orbitalny. Jest to błękitny olbrzym, należy do typu widmowego B0 III. Jego wielkość obserwowana to 4,0m, zaś absolutna to −4,1m. Jest to gwiazda zmienna typu Beta Cephei, która obraca się wokół osi z prędkością 350 km/s.
Zeta Orionis C.
Optyczny składnik Zeta Orionis C jest gwiazdą o wielkości 9,54 ± 0,03, oddaloną o 58,10″ od składnika A (pomiar z 2013 r.) i 59,8″ od składnika B (w 2002 r.).

</doc>
<doc id="336590" url="https://pl.wikipedia.org/wiki?curid=336590" title="Święto Świętych Młodzianków, Męczenników">
Święto Świętych Młodzianków, Męczenników

Święto Świętych Młodzianków, Męczenników (także "Dzień Niewinnych Dzieci Betlejemskich") – święto liturgiczne obchodzone w Kościele katolickim 28 grudnia.
Święto to obchodzone jest dla upamiętnienia Rzezi Niewiniątek dokonanej na rozkaz namiestnika Galilei Heroda w Betlejem (Mat 2, 16 BT). Młodziankowie – dzieci – oddając za Boga życie, otrzymali chrzest krwi i zasłużyli u Boga na podwójną aureolę: dziewictwa i męczeństwa. Kolekta mówi, że Młodziankowie obwieścili chwałę Bożą nie słowem, lecz śmiercią.
Święci Młodziankowie są uważani za patronów chórów kościelnych.
W okresie I Rzeczypospolitej było to święto radosne dla dzieci, które otrzymywały podarki.
Obecnie w polskiej tradycji liturgicznej, każde dziecko obecne w tym dniu na mszy otrzymuje indywidualne błogosławieństwo.

</doc>
<doc id="336591" url="https://pl.wikipedia.org/wiki?curid=336591" title="Wilhelm Koppe">
Wilhelm Koppe

Wilhelm Koppe (ur. 15 czerwca 1896 w Hildesheimie, zm. 2 lipca 1975 w Bonn) – Wyższy Dowódca SS i Policji w Kraju Warty i Generalnym Gubernatorstwie oraz SS-Obergruppenführer, generał Waffen-SS. Zbrodniarz hitlerowski, odpowiedzialny za masowe zbrodnie na Polakach i Żydach w czasie okupacji niemieckiej w Polsce. Sekretarz stanu do spraw bezpieczeństwa (niem. Staatssekretar fur das Sicherheitswesen) w rządzie Generalnego Gubernatorstwa.
Życiorys.
Koppe urodził się w Hildesheimie, był weteranem I wojny światowej. Początkowo był drobnym kupcem i hurtownikiem. Do NSDAP wstąpił w 1930, do SA w 1931, a w 1932 do SS. Do wybuchu II wojny światowej pełnił funkcję regionalnego dowódcy SS i SD m.in. w Münster, Gdańsku, Dreźnie i Lipsku.
II wojna światowa.
W październiku 1939 Koppe został powołany na stanowisko Wyższego Dowódcy SS i Policji w Kraju Warty (niem. "Wartheland") w okupowanej Polsce. Był współpracownikiem gauleitera Arthura Greisera w prześladowaniu miejscowej ludności żydowskiej i polskiej – m.in. ofiarował Greiserowi jeden ze swych oddziałów policyjnych do eksterminacji ludzi chorych na gruźlicę. Na przełomie maja i czerwca 1940 organizował masowy mord przy użyciu samochodowych komór gazowych na 1558 niemieckich i ok. 500 polskich niepełnosprawnych pacjentach z ośrodka opiekuńczego w Działdowie.
Jego zwierzchników uderzała jego nadgorliwość i bezwzględność, pozbawiona cienia ludzkich uczuć. Był teoretykiem kolonizacji wschodu przez element germański. W listopadzie 1939 roku Wilhelm Koppe wydał polecenie, aby Poznań w przeciągu trzech miesięcy stał się wolny od Żydów (niem. "judenrein") – był wówczas odpowiedzialny zarówno za eksterminację Żydów, jak i za stosowanie represji (w tym masowe egzekucje i deportacje) wobec pozostałej ludności (m.in. masowe wysiedlenia Polaków), którą III Rzesza pozbawiła większości praw. Był również współodpowiedzialny za mord na kilku tysiącach Żydach w Lesie Krążel w gminie Kazimierz Biskupi. Za swoją służbę w Kraju Warty uzyskał 30 stycznia 1942 awans na jeden z najwyższych stopni w SS: Obergruppenführera.
W listopadzie 1943 Koppe został członkiem rządu generalnego gubernatorstwa dzięki powołaniu go na stanowisko Wyższego Dowódcy SS i Policji GG, z siedzibą w Krakowie. Zastąpił on Friedricha Wilhelma Krügera. Równolegle sprawował funkcję sekretarza stanu do spraw bezpieczeństwa (niem. "Staatssekretär für das Sicherheitswesen") w „rządzie” Generalnego Gubernatorstwa. Również na tych stanowiskach Koppe był jednym z głównych organizatorów terroru wobec cywilnej ludności polskiej, stosując odpowiedzialność zbiorową i akcje pacyfikacyjne. Na przełomie stycznia i lutego 1944 wydał rozkaz rozstrzelania 100 Polaków, więźniów politycznych z hitlerowskiego więzienia Montelupich, w odwecie za nieudany zamach na generalnego gubernatora Hansa Franka (akcji dokonała Armia Krajowa dnia 29 stycznia 1944). Zgodnie z tym poleceniem 50 Polaków rozstrzelano w dniu 2 lutego 1944 w Dębicy, a następnych 50 w miejscowości Podłęże.
6 czerwca 1944 przygotował akcję przeciwpartyzancką w lasach biłgorajskich, połączoną z rozkazem z 27 czerwca 1944 nakazującym stosowanie metod odwetowych wymierzonych w ludność cywilną za zamachy na Niemców lub próby sabotażu ważnych urządzeń (wbrew opinii szefa RSHA Ernsta Kaltenbrunnera, który stwierdził, iż metody odwetowe nie dają pożądanych rezultatów) – zgodnie z jego rozkazem wydanym 19 lipca 1944 roku miano rozstrzeliwać nie tylko ujętych sprawców, ale wszystkich mężczyzn z ich rodzin (ojciec, synowie od lat 16, bracia, szwagrowie, wujowie i stryjowie). Kobiety miały być deportowane do obozów koncentracyjnych.
Za dokonane w Polsce zbrodnie Polskie Państwo Podziemne wydało na Wilhelma Koppego wyrok śmierci – 11 lipca 1944 w Krakowie w ramach tzw. Akcji Główki miał miejsce nieudany zamach (Akcja Koppe) na jego życie, dokonany przez 1 kompanię „Pegaz” Batalionu Parasol. Koppe został w nim ranny, lecz udało mu się zbiec. Zginął za to jadący z nim tego dnia adiutant, kapitan Felix Hoheisel.
Jako Wyższy Dowódca SS i Policji w Generalnym Gubernatorstwie (niem. "Höhere SS und Polizei Führer", HSSPF), 20 lipca 1944 wydał rozkaz ewakuowania lub mordowania więźniów, podczas wycofywania się oddziałów niemieckich z terytorium okupowanej Polski. Zwłoki rozstrzelanych polecił palić lub wysadzać w powietrze budynki więzienne. W instrukcji zaznaczał, iż więźniowie nie mogą być wyzwoleni. W kwietniu 1945 przeniesiono go na stanowisko Wyższego Dowódcy SS i Policji na tzw. obszarze „Süd” (siedzibę miał w Monachium, od listopada 1943 był także dowódcą miejscowego Nadregionu SS „Ost”).
Okres powojenny.
Po 1945 Wilhelm Koppe został dyrektorem jednej z fabryk czekolady w RFN pod fałszywym nazwiskiem Lohmann. Został także oskarżony przez władze polskie o zbrodnie wojenne popełnione w okupowanej Polsce. Po zakończeniu wojny, mimo powtarzających się próśb o ekstradycję (także w okresie PRL), Koppe nie został wydany przez władze RFN i uniknął odpowiedzialności karnej za zbrodnie przeciwko ludzkości. W 1960 został aresztowany, ale 19 kwietnia 1962 zwolniony za kaucją w wysokości 30 tysięcy marek. W 1964 prokuratura w Bonn wszczęła przeciw niemu postępowanie, oskarżając m.in. o współudział w zamordowaniu 145000 osób. W 1966 postępowanie zostało oddalone przez sąd krajowy w Bonn, z powodu złego stanu zdrowia oskarżonego. Wilhelm Koppe nigdy nie poniósł kary za zbrodnie dokonane podczas II wojny światowej. Zmarł w 1975 w Bonn.
Miał być jednym z rozmówców Krzysztofa Kąkolewskiego w jego zbiorze wywiadów ze zbrodniarzami nazistowskimi "Co u pana słychać?"

</doc>
<doc id="336592" url="https://pl.wikipedia.org/wiki?curid=336592" title="Przesłona">
Przesłona



</doc>
<doc id="336593" url="https://pl.wikipedia.org/wiki?curid=336593" title="Świętych Młodzianków Męczenników">
Świętych Młodzianków Męczenników



</doc>
<doc id="336594" url="https://pl.wikipedia.org/wiki?curid=336594" title="Dzień Niewinnych Dzieci Betlejemskich">
Dzień Niewinnych Dzieci Betlejemskich



</doc>
<doc id="336595" url="https://pl.wikipedia.org/wiki?curid=336595" title="Zimmerit">
Zimmerit

Zimmerit – specjalna masa, nakładana w czasie II wojny światowej na pancerze niemieckich czołgów i dział pancernych, której zadaniem było uniemożliwienie przymocowania do kadłubów pojazdów, posiadających silne magnesy ręcznych granatów przeciwpancernych z ładunkiem kumulacyjnym.
Historia.
Zimmerit składał się z polioctanu winylu (popularny klej do drewna WIKOL – jako spoiwo) (25%), trocin (10%), siarczanu baru (40%), siarczku cynku (10%), oraz ochry (barwnik) (15%).
Masa przed użyciem miała konsystencję rzadkiego kitu lub też gipsu, który nakładano na pojazdy kielnią w dwóch warstwach, których celem było utrudnienie przymocowania min magnetycznych. Aby przyspieszyć proces schnięcia, po nałożeniu drugiej warstwy całość była wygrzewana lampą lutowniczą.
Wbrew temu, co donosił aliancki wywiad, zimmerit nie był antymagnetyczny, a jedynie amagnetyczny (neutralny na wpływ magnesów). Jedynym państwem, które w czasie II wojny światowej wykorzystywało przeciwczołgowe miny magnetyczne na dużą skalę, była III Rzesza.
We wrześniu 1944 roku zaniechano nanoszenia zimmeritu na pancerze czołgów z uwagi na pogłoski o jego łatwopalności. Po przeprowadzeniu testów pogłoski te nie potwierdziły się, jednak postęp broni przeciwpancernej stosowanej przez aliantów spowodował, że zimmerit stał się mało przydatny i nie został już przywrócony do użytku. Nie bez znaczenia był także czas, jaki pochłaniały te czynności – w okresie ciągłych bombardowań niemieckich zakładów starano się robić wszystko, by pojazd jak najszybciej opuścił fabrykę.
Zimmerit jako środek przeciwdziałający przyczepianiu min magnetycznych nie spełnił swojego zadania (chociaż dzięki chropowatej powierzchni nieco trudniej było je przyczepić, ale nadal było to możliwe). Jednak chropowata i matowa powierzchnia ograniczała powstawanie refleksów światła, dzięki czemu pojazdy pokryte zimmeritem były znacznie trudniejsze do zauważenia, tak z powietrza jak i ziemi.
Zgodnie z rozkazem Oberkommando der Wehrmacht wydanym 29 grudnia 1943 roku, zimmeritem pokrywano następujące pojazdy:
Poza powyższymi okazjonalnie pokrywano zimmeritem także inne pojazdy, takie jak Sd.Kfz.251, oraz samobieżne działa przeciwpancerne. Nie przewidywano pokrywania tym materiałem jednostek, które nie brały udziału w bezpośredniej walce na froncie.

</doc>
<doc id="336598" url="https://pl.wikipedia.org/wiki?curid=336598" title="Ortodoksyjny Zakon Szpitalników św. Jana z Cypru">
Ortodoksyjny Zakon Szpitalników św. Jana z Cypru



</doc>
<doc id="336601" url="https://pl.wikipedia.org/wiki?curid=336601" title="Herb Skoczowa">
Herb Skoczowa

Herb Skoczowa – jeden z symboli miasta Skoczów i gminy Skoczów w postaci herbu.
Wygląd i symbolika.
Herb przedstawia basztę forteczną ze ściętym wysokim dachem u góry oraz tarczą z orłem Piastów cieszyńskich poniżej. Po bokach baszty widnieją dwa skoczki z małymi wieżami trzymanymi na głowach.
Skoczki te są aluzją do nazwy miasta, zaś piastowski orzeł nawiązuje do początków miasta i przynależności do Księstwa Cieszyńskiego.
Historia.
Herb Skoczowa ukształtował się w XIV w., zaś najstarsze jego zachowane wyobrażenie pochodzi z pieczęci z 1565 r. W ciągu wieków wizerunek herbu zmieniał się: w XIX w. zamiast skoczków boczne wieże podtrzymywały aniołki, zaś po 1918 r. wprowadzono herb ze skoczkami, ale bez tarczy z herbem książęcym. Nigdy wcześniej nie było też orła cieszyńskiego w bramie.

</doc>
<doc id="336602" url="https://pl.wikipedia.org/wiki?curid=336602" title="Izabela Opęchowska">
Izabela Opęchowska

Izabela Opęchowska-Gardocka (ur. 1980 w Biskupcu) – Miss Polonia 1998, finalistka konkursu Miss World 1998.
Ma 181 cm wzrostu. Jej mężem jest warszawski adwokat i badacz stosunków międzynarodowych, dr hab. Sylwester Gardocki.

</doc>
<doc id="336603" url="https://pl.wikipedia.org/wiki?curid=336603" title="Klonowa (województwo łódzkie)">
Klonowa (województwo łódzkie)

Klonowa – wieś w Polsce położona w województwie łódzkim, w powiecie sieradzkim, w gminie Klonowa.
Wieś królewska (tenuta) w powiecie sieradzkim województwa sieradzkiego w końcu XVI wieku. W latach 1954–1972 wieś należała i była siedzibą władz gromady Klonowa. W latach 1975–1998 miejscowość administracyjnie należała do województwa sieradzkiego.
Miejscowość jest siedzibą gminy Klonowa.
Duża wieś z wieloma przysiółkami, w otoczeniu rozległych lasów, głównie sosnowych, położona w odległości 14 km na zachód od Złoczewa.
Historia.
Wzmiankowana w 1272 r., była własnością książąt sieradzkich. Z przywileju nadanego przez Leszka Czarnego w 1279 r. wynika, że eksploatowano tu kopaliny żelaza. W XVII w. w Klonowej powstało starostwo niegrodowe. W XVIII w. zbudowano tutaj hutę szkła, której wyroby eksportowano m.in. na Śląsk. W 1884 r. zatrudniano w niej 70 robotników, należała do L. Jajtego. O tej hucie pisano jeszcze w nr 97/1898 "Gazety Kaliskiej". Huta spłonęła w 1899 r. 27 lutego 1863 r. pomiędzy Klonową a Kuźnicą Grabowską doszło do bitwy 300-osobowego oddziału powstańczego pod dowództwem Józefa Oxińskiego z kozakami. W bitwie poległo 12 powstańców i 34 kozaków.
Zabytki.
We wsi znajduje się neogotycki kościół Przemienienia Pańskiego z lat 1909–1910, wzniesiony według projektu Zdzisława Mączeńskiego z Warszawy. Kościół ten został zbudowany na miejscu drewnianej kaplicy wystawionej w 1755 r. (którą następnie wyniesiono do godności kościoła) przez Melchiora Szymanowskiego, starostę klonowskiego i stolnika warszawskiego. Konfesjonał i ławki barokowe. Obraz "„Zdjęcie z Krzyża"" z poł. XVII w. Na uwagę zasługuje rzeźba artysty ludowego Szczepana Muchy z przysiółka Szale.
Na skwerku przed kościołem obelisk z nazwiskami 32 mieszkańców wsi poległych i pomordowanych w czasie ostatniej wojny. 
W różnych częściach wsi zabytkowe drewniane chałupy, najstarsze z XVIII w. i dwa nieczynne już wiatraki typu „koźlak" (z 1877 i 1932 r.)
Według rejestru zabytków Narodowego Instytutu Dziedzictwa na listę zabytków wpisany jest obiekt:
 rowerowy.
 rowerowy przez wieś przebiegają oba szlaki rowerowe.
Przypisy.
4 | Słownik Geograficzno-Krajoznawczy Polski 

</doc>
<doc id="336604" url="https://pl.wikipedia.org/wiki?curid=336604" title="Kalwaria Wejherowska">
Kalwaria Wejherowska

Kalwaria Wejherowska (kasz. "Wejrowskô Kalwarëjô") – kalwaria to zespół 26 kaplic ufundowanych przez wojewodę malborskiego Jakuba Wejhera – założyciela Wejherowa, na trzech wzniesieniach noszących nazwy: "Góry Oliwnej", "Góry Syjon" i "Góry Kalwarii". Została zbudowana w latach 1649–1655. Jest ona perłą architektury sakralnej Polski Północnej i obok Kalwarii Zebrzydowskiej i Pakoskiej jest najstarszym sanktuarium Męki Pańskiej w Polsce. Wspólnie z zabudową miejską Wejherowa i zespołem pałacowo-parkowym, tworzy ona jednolity kompleks o dużych walorach krajobrazowo – przestrzennych. Jest jednym z trzech najwybitniejszych tego rodzaju założeń w Polsce. Opiekują się nią franciszkanie z wejherowskiego klasztoru św. Anny.
„Duchowa stolica Kaszub”.
Wejherowo, nazywane „duchową stolicą Kaszub”, to silny ośrodek pielgrzymkowo-maryjny na Pomorzu. Już od ponad 300 lat Kalwaria Wejherowska przyciąga do miasta rzesze pątników, przyczyniając się do systematycznego rozwoju ruchu pielgrzymkowego. Co roku do Wejherowa przybywa około 60 samodzielnych pielgrzymek.
Pierwsze pielgrzymki zaczęły przychodzić do Wejherowa pod koniec XVII wieku. W roku 1678 papież Innocenty XI wydał specjalne brewe, w którym zawarł wieczystą ważność uzyskiwanych na Kalwarii Wejherowskiej odpustów zupełnych. Od 1717 roku pielgrzymującym do Wejherowa służą Modlitewniki Wejherowskie, tzw. kalwaryjki, cyklicznie wznawiane po dzień dzisiejszy. Na Kalwarii Wejherowskiej celebruje się aktualnie pięć odpustów: Wniebowstąpienia Pańskiego, Trójcy Przenajświętszej, Uzdrowienia Chorych, Wniebowzięcia Najświętszej Marii Panny i Podwyższenia Krzyża Świętego.
Pozostałe trzy, to odpusty lokalne, w których nie uczestniczą zorganizowane grupy pielgrzymów.
W czasie pielgrzymek na te odpusty odbywają się słynne pokłony feretronów.
W okresie wielkiego postu, w każdy piątek na Kalwarii Wejherowskiej odprawiane jest nabożeństwo drogi krzyżowej rozpoczyna się o godz. 16.00 wyjściem z kościoła klasztornego procesją do Kaplicy Piłata.
Wejherowskie Misterium Męki Pańskiej.
Od 2002 roku na Kalwarii Wejherowskiej wystawiane jest Misterium męki Pańskiej, w którym aktorzy przebrani w stylizowane stroje, przedstawiają poszczególne wydarzenia Drogi Krzyżowej. Najbardziej rozbudowana jest scena pierwsza – Skazanie Chrystusa przed Piłatem – oraz ciąg stacji od Obnażenia do Zdjęcia z Krzyża.
Inscenizacji, w której udział biorą tysiące wiernych, towarzyszy muzyka skomponowana do słów Tomasza Pohla, przez znanego muzyka jazzowego, Cezarego Paciorka.
W 2005 Yach Paszkiewicz i Tomasz Żmuda Trzebiatowski zarejestrowali to niezwykłe przedstawienie na taśmie filmowej i nakręcili film dokumentalny, który w kwietniu 2007 roku doczekał się premiery na antenie Telewizji Polskiej. 

</doc>
<doc id="336607" url="https://pl.wikipedia.org/wiki?curid=336607" title="Niski skrzydłowy">
Niski skrzydłowy

Niski skrzydłowy ("small forward", "SF", "3") – zawodnik w koszykówce, od którego wymagana jest największa wszechstronność – pomimo nie największego wzrostu, ma sprawdzać się zarówno w ataku (zdobywać punkty z dystansu, rozpoczynać zagrywki), jak i bardzo skutecznie grać w obronie. W ataku musi mieć umiejętność gry zarówno z daleka od kosza, jak również pod koszem. Powinien mieć zarówno umiejętności typowe dla graczy niskich, jak i te typowe dla graczy wysokich. Musi być na tyle agresywny i silny, by poradzić sobie blisko kosza, oraz na tyle zwinny i szybki, by poradzić sobie za linią rzutów za 3 punkty. Do jego obowiązków należy przede wszystkim zdobywanie punktów oraz zbieranie piłek z kosza.
Znani niscy skrzydłowi: LeBron James, Scottie Pippen, Kevin Durant, Larry Bird, a w Polsce – Adam Waczyński oraz Mateusz Ponitka.

</doc>
<doc id="336611" url="https://pl.wikipedia.org/wiki?curid=336611" title="Narnia">
Narnia

Narnia – fantastyczny świat stworzony przez brytyjskiego pisarza C.S. Lewisa, w którym rozgrywa się akcja jego powieści z cyklu "Opowieści z Narnii". Świat ten zawdzięcza swoją nazwę znajdującej się w nim krainie Narnii, wokół której w głównej mierze toczą się opowieści.
Mieszkańcami Narnii są liczne fantastyczne stworzenia, takie jak fauny, centaury, karły oraz mówiące zwierzęta. W Narnii bardzo powszechna jest magia. Kraina ta została stworzona przez lwa Aslana.
Lewis prawdopodobnie zaczerpnął nazwę swej magicznej krainy z łacińskiej wersji nazwy włoskiego miasta Narni.
Geografia.
Fantastyczny świat, w którym rozgrywa się akcja, podzielony jest na liczne kraje. Najważniejsze z nich to Narnia, Archenlandia, Kalormen i Harfang.
Stolica narnijskiego królestwa znajduje się w położonym nad Wschodnim Oceanem zamku Ker-Paravel, który podczas złotego wieku (panowania Wielkiego Króla Piotra, Królowej Zuzanny, Króla Edmunda i Królowej Łucji) leżał na półwyspie. Półwysep ten podczas kilkusetletniej nieobecności legendarnych władców stał się wyspą. Właściwa Narnia jest jedną z krain, na południe od której leżą Archenlandia i (za wielką pustynią) Kalormen. Od wschodu Narnia graniczy z Morzem Wschodnim, którego najdalej na wschód wysuniętą częścią jest Srebrne Morze.
Na zachód od Narnii leży Zachodnie Pustkowie, za którym znajduje się Granatowe Jezioro. Za tym jeziorem położone jest wysokie Wzgórze z Ogrodem i Drzewem (analogia do drzewa poznania dobra i zła z Biblii.
Od północy Narnia sąsiaduje z krainą olbrzymów, Ettinsmoor (z "ettin", dawny wariant "eten" – „olbrzym” i "moor" – „otwarty, żyzny teren”). Jest to obszerne wrzosowisko, przecięte licznymi strumieniami, na północ od rzeki Sucha Woda, a na południe od Harfangu – królestwa olbrzymów.
Archenlandia.
Archenlandia położona jest między Narnią właściwą na północy, od której dzielą ją Góry Północne (czyli narnijskie Góry Południowe), a Południowymi Marchiami (gdzie mieszka Pustelnik, którego spotykają bohaterowie powieści "Koń i jego chłopiec"). Południową granicą Marchii jest rzeka Kręta Strzała, północna granica Wielkiej Pustyni (za którą znajduje się Kalormen). Kraj pokryty prześwietlonymi lasami na łagodnych wzgórzach, sławny z bardzo mocnego wina. Siedzibą królów Archenlandii jest zamek Anward. Pierwszym królem i założycielem Archenlandii był młodszy syn pierwszego Króla Narnii – Franka.
Kalormen.
Kalormen został założony w 204 roku czasu narnijskiego przez przestępców-banitów z Archenlandii. Kalormen położony jest na południe od Narnii i Archenlandii, od której dzieli go pustynia. Od wschodu ma dojście do Wielkiego Oceanu Wschodniego. Stolicą Kalormenu jest Taszbaan, położony na wyspie na rzece. Jest krajem o wiele większym od Narnii, która ma powierzchnię równą 1/4 najmniejszej kalormeńskiej prowincji. Nazwa wywodzi się z łacińskiego "calor" (ciepło) i angielskiego "men" (ludzie), czyli Kalormeńczycy to „ludzie z ciepłego [kraju]”.
Kalormen zamieszkują ciemnoskórzy ludzie, których kultura i ubiór przypominają kulturę arabską lub turecką. Władca Kalormenu nosi tytuł Tisrok i jest despotą rządzącym ściśle hierarchicznym społeczeństwem, którego arystokrację stanowią Tarkaanowie' Noszą oni bogate, zdobione szaty, turbany i zbroje kolcze oraz uzbrojenie we wschodnim typie (sejmitary i okrągłe tarcze). Kalormeńczycy opisani są jako „tajemniczy”, „mądrzy” i „okrutni”; wspaniałość ich pełnej ogrodów stolicy przesłania biedę przeciętnych mieszkańców, ordynarnych i cuchnących. Kultura Kalormeńczyków, wrogów Narnijczyków, jest prawdopodobnie wzorowana na "Baśniach z tysiąca i jednej nocy", których Lewis nie lubił. Społeczna hierarchia Kalormenu obejmuje zarówno zwykłych, ubogich ludzi chodzących w łachmanach i mieszkających w brudzie, jak i pozbawionych wszelkich praw niewolników; handel tymi ostatnimi jest powszechny. Kobiety są ściśle podporządkowane mężczyznom.
W Kalormenie nie mieszkają zwierzęta mówiące ludzkim głosem, tak jak w Narnii. Wyjątek stanowią zwierzęta, które zostały porwane (konie Bri i Hwin). Ogólnie Kalormen i jego społeczeństwo są przedstawiani jako opozycja, antyteza Narnii, w której rozgrywa się część akcji powieści "Koń i jego chłopiec"; inwazja Kalormeńczyków na Narnię stanowi istotną część akcji "Ostatniej bitwy".
Samotne Wyspy.
Archipelag trzech wysp, położony na wschód od Ker-Paravel. Do czasów Kaspiana X wyspy uważane były za krawędź znanego świata.
Od czasów, gdy król Narnii Zefir zabił terroryzującego wyspy smoka, królowie Narnii nosili nadany im przez mieszkańców archipelagu tytuł Cesarza Wysp. W czasach rządów Białej Czarownicy uzurpowała ona ten tytuł. Władców Narnii reprezentowali gubernatorowie; ostatni z nich, Gumpas, wykorzystując brak zainteresowania losami archipelagu w czasach rządów królów telmarskich, zezwalał na handel niewolnikami. Proceder ten ukrócił Kaspian X, likwidując tytuł i mianując barona Berna Księciem Samotnych Wysp.
W skład archipelagu wchodziły wyspy:

</doc>
<doc id="336613" url="https://pl.wikipedia.org/wiki?curid=336613" title="Lateks naturalny">
Lateks naturalny



</doc>
<doc id="336615" url="https://pl.wikipedia.org/wiki?curid=336615" title="Górnik Złotoryja">
Górnik Złotoryja

Złotoryjski Klub Sportowy Górnik Złotoryja — klub piłkarski ze Złotoryi, występujący w sezonie 2022/2023 w IV lidze, gr. dolnośląskiej zachód.

</doc>
<doc id="336616" url="https://pl.wikipedia.org/wiki?curid=336616" title="Agnieszka Zielińska">
Agnieszka Zielińska

Agnieszka Zielińska-Richter (ur. 6 stycznia 1976 w Poznaniu) – Miss Polonia 1996, I Wicemiss Europe 1997.
Życiorys.
Kariera.
Agnieszka Zielińska jest zdobywczynią wielu tytułów piękności, takich jak m.in. Miss Polonia 1996 (Miss Gracja, Miss Foto i Miss Publiczności), I Wicemiss Europe, I Wicemiss World University 1997 oraz top Miss Millenium 2000.
Życie prywatne.
Obecnie pracuje jako notariusz w Poznaniu. Ma dwoje dzieci.

</doc>
<doc id="336622" url="https://pl.wikipedia.org/wiki?curid=336622" title="Kenule Beeson Saro-Wiwa">
Kenule Beeson Saro-Wiwa



</doc>
<doc id="336623" url="https://pl.wikipedia.org/wiki?curid=336623" title="Unnur Birna Vilhjálmsdóttir">
Unnur Birna Vilhjálmsdóttir

Unnur Birna Vilhjálmsdóttir (ur. 25 maja 1984 w Reykjavíku) - Miss World 2005. 
Unnur Birna jest niezwykle popularna na Islandii. Jej matka zdobyła tytuł Miss Islandii w 1983 roku. Studiuje prawo i antropologię. Pracuje jako policjantka i tancerka.

</doc>
<doc id="336639" url="https://pl.wikipedia.org/wiki?curid=336639" title="USS Corry (DD-463)">
USS Corry (DD-463)

USS Corry (DD-463) – amerykański niszczyciel typu "Gleaves" z okresu II wojny światowej.
Historia.
Zwodowany 28 lipca 1941 roku w stoczni Charleston Navy Yard w Karolinie Południowej. Nazwany na cześć Williama Merrilla Corry'ego, oficera marynarki odznaczonego Medalem Honoru podczas pierwszej wojny światowej. 
USS "Corry" pełnił głównie misje patrolowe i pływał w eskorcie konwojów. 25 października 1942 brał udział w lądowaniu w Afryce Północnej jako eskorta lotniskowca USS "Ranger". 16 marca 1944 okręt współuczestniczył w zatopieniu niemieckiego U-Boota U-801. 19 marca 1944 uratował 8 członków załogi U-1059, zatopionego przez samoloty z lotniskowca eskortowego USS "Block Island".
6 czerwca 1944 wziął udział w inwazji aliantów w Normandii, gdzie zatonął rozerwany przez minę morską na pół, a później ostrzelany przez baterie artylerii. Z 294 osobowej załogi zginęło 13 marynarzy, a 33 zostało rannych. Godne uwagi jest to, że gdy okręt szedł już na dno, jeden z marynarzy wspiął się na maszt okrętu będącego pod silnym ostrzałem i podniósł banderę, po czym odpłynął.

</doc>
<doc id="336640" url="https://pl.wikipedia.org/wiki?curid=336640" title="Saif (gwiazda)">
Saif (gwiazda)

Saif ("Kappa Orionis", "κ Ori") – gwiazda w gwiazdozbiorze Oriona, odległa od Słońca o około 646 lat świetlnych.
Nazwa.
Tradycyjna nazwa gwiazdy pochodzi z języka arabskiego. Wyrażenie oznacza „miecz olbrzyma” i zostało błędnie przeniesione na tę gwiazdę z położonych dalej na północ gwiazd Miecza Oriona. Pierwotna arabska nazwa tej gwiazdy, lepiej odpowiadająca jej położeniu w postaci Oriona, brzmiała „prawa noga Olbrzyma”. Międzynarodowa Unia Astronomiczna w 2016 roku formalnie zatwierdziła użycie nazwy Saiph dla określenia tej gwiazdy.
Charakterystyka obserwacyjna.
Saif jest szóstą co do jasności gwiazdą w konstelacji i jedną z tworzących zarys sylwetki Oriona. Jej obserwowana wielkość gwiazdowa to 2,07, zaś wielkość absolutna jest równa −4,41m.
Charakterystyka fizyczna.
Jest to błękitny jasny olbrzym należący do typu widmowego B0; był także klasyfikowany jako nadolbrzym, na podstawie dawniejszej, wyższej oceny odległości. Temperatura tej gwiazdy to około . Saif ma masę ok. 15,5 razy większą niż Słońce, świeci ok. 56 900 razy jaśniej i jest 11 razy większy od Słońca. Prędkość obrotu mierzona na równiku gwiazdy to ok. 83 km/s. Tak masywna gwiazda zakończy życie jako supernowa.

</doc>
<doc id="336642" url="https://pl.wikipedia.org/wiki?curid=336642" title="Tomasz Misiak">
Tomasz Misiak

Tomasz Wojciech Misiak (ur. 7 lipca 1973 we Wrocławiu) – polski przedsiębiorca, ekonomista, menedżer, polityk i samorządowiec, w latach 2005–2011 senator VI i VII kadencji.
Życiorys.
Absolwent Wydziału Zarządzania i Informatyki Akademii Ekonomicznej we Wrocławiu, a także różnych studiów podyplomowych z zakresu zarządzania (IESE Business School, Global Leadership Seminar na Georgetown University oraz Global CEO Program).
Założył i został wiceprezesem zarządu spółki akcyjnej Work Service, która stała się jedną z największych w Polsce agencji pracy tymczasowej, był też przewodniczącym jej rady nadzorczej, objął pakiet akcji tej spółki. Został laureatem nagród biznesowych, m.in. Teraz Polska i tytułu przedsiębiorca roku przyznawanego przez Ernst &amp; Young. W latach 1998–2005 zasiadał we wrocławskiej radzie miejskiej, był wówczas przewodniczącym komisji gospodarki.
W czasie studiów wstąpił do Unii Wolności. W wyborach parlamentarnych w 2005 z ramienia Platformy Obywatelskiej został wybrany na senatora VI kadencji w okręgu wrocławskim (uzyskał 113 203 głosy). W Senacie pełnił funkcję wiceprzewodniczącego Komisji Gospodarki Narodowej. W przedterminowych wyborach parlamentarnych w 2007 po raz drugi uzyskał mandat senatorski, otrzymując tym razem w okręgu legnickim 161 392 głosy. Zasiadał w zarządzie regionu PO, pełnił funkcję sekretarza jej klubu senackiego.
W 2009 spółka Work Service podpisała z Agencją Rozwoju Przemysłu (w ramach konkursu) umowę na szkolenia i doradztwo świadczone przez DGA oraz pośrednictwo pracy świadczone przez Work Service dla pracowników zwalnianych ze stoczni w Gdyni i Szczecinie. Wcześniej (jesienią 2008) Tomasz Misiak był przewodniczącym senackiej Komisji Gospodarki Narodowej w okresie prac nad ustawą dotyczącą przemysłu stoczniowego. 17 marca 2009 odszedł z PO i jej klubu parlamentarnego po tym, jak Donald Tusk zapowiedział złożenie wniosku o jego wykluczenie z tych gremiów. Zrezygnował także z kierowania i z członkostwa w Komisji Gospodarki Narodowej. W raporcie Ministerstwa Skarbu Państwa stwierdzono, że wybór związanej z senatorem firmy Work Service, która doradzała zwalnianym stoczniowcom, odbył się zgodnie z prawem. Część mediów opublikowała sprostowania wcześniej przedstawianych informacji w tej sprawie. W międzyczasie Tomasz Misiak zrezygnował z członkostwa w radzie nadzorczej tej spółki akcyjnej i z posiadania w niej akcji (aktywa finansowe zostały przekazane do zarządzania funduszom inwestycyjnym). W 2011 został członkiem koła senackiego Obywatele do Senatu. W wyborach parlamentarnych w 2011 jako kandydat komitetu wyborczego wyborców Unia Prezydentów – Obywatele do Senatu nie uzyskał ponownie mandatu.
Powrócił do aktywności biznesowej. W 2011 wszedł w skład kapituły „Mistrza Biznesu” miesięcznika „Businessman.pl”. Powoływany w skład rad nadzorczych takich przedsiębiorstw jak HAWE, Domu Maklerskiego IDMSA, Columbus Energy oraz EO Networks zajmującej się rynkiem IT.
W latach 2013–2019 przewodniczył radzie nadzorczej Work Service, która to spółka w tym czasie zaczęła być notowana na London Stock Exchange. Został w międzyczasie jednym z inwestorów funduszu bValue, działającego na rynku startupów technologicznych. Od 2012 był wiceprezydentem Pracodawców RP.
W październiku 2022 został zatrzymany przez funkcjonariuszy Centralnego Biura Śledczego pod zarzutem dokonania wielomilionowych wyłudzeń z Państwowego Funduszu Rehabilitacji Osób Niepełnosprawnych i udziału w grupie przestępczej. Sąd rejonowy nie uwzględnił wniosku prokuratora o jego tymczasowe aresztowanie, stwierdzając brak podstaw do stosowania tego środka. Decyzję tę zmienił częściowo sąd okręgowy na skutek zażalenia prokuratora. Stwierdził duże prawdopodobieństwa popełnienia zarzucanych czynów i zastosował wobec Tomasza Misiaka poręczenie majątkowe, dozór policji oraz zakaz opuszczania kraju.
Życie prywatne.
Zawarł związek małżeński, ma dwóch synów.

</doc>
<doc id="336647" url="https://pl.wikipedia.org/wiki?curid=336647" title="Antoni Motyczka">
Antoni Motyczka

Antoni Andrzej Motyczka (ur. 9 czerwca 1941 w Rybniku, zm. 24 stycznia 2013 w Czyżowicach) – polski naukowiec, inżynier, nauczyciel akademicki i polityk, profesor nauk technicznych, senator VI, VII i VIII kadencji.
Życiorys.
W 1968 ukończył studia na Wydziale Górniczym Politechniki Śląskiej w Gliwicach. Doktoryzował się, a w 1981 został doktorem habilitowanym (dziedzina górnictwo). Profesorem tej uczelni był od 1992. W latach 1990–1996 pełnił funkcję dziekana Wydziału Budownictwa. Specjalizował się w technologiach drążenia małych tuneli w budownictwie podziemnych obiektów inżynierskich, opublikował kilkadziesiąt publikacji naukowych. W 2010 otrzymał tytuł profesora nauk technicznych.
Był członkiem NSZZ „Solidarność” Politechniki Śląskiej. Od 1998 do 2005 zasiadał w radzie powiatu wodzisławskiego (w 1998 został wybrany z listy Akcji Wyborczej Solidarność, a w 2002 z ramienia Niezależnej Inicjatywy Powiatowej).
W wyborach parlamentarnych w 2005 z ramienia Platformy Obywatelskiej został wybrany na senatora VI kadencji w okręgu rybnickim. W wyborach w 2007 po raz drugi uzyskał mandat senatorski, otrzymując 40 929 głosów. W wyborach w 2011 z powodzeniem ubiegał się o reelekcję, w nowym okręgu jednomandatowym dostał 27 392 głosy.
Chorował na serce, zmarł 24 stycznia 2013.
Życie prywatne.
Syn Jana i Reginy. Był żonaty, miał jedno dziecko. Mieszkał na terenie powiatu wodzisławskiego w Czyżowicach, został pochowany na cmentarzu w tej miejscowości.

</doc>
<doc id="336654" url="https://pl.wikipedia.org/wiki?curid=336654" title="Mintaka">
Mintaka

Mintaka ("Delta Orionis", "δ Ori") – gwiazda wielokrotna, jedna z jaśniejszych gwiazd w gwiazdozbiorze Oriona (obserwowana wielkość gwiazdowa: 2,41). Jest to zachodnia gwiazda pasa Oriona. Odległa od Słońca o około 1200 lat świetlnych.
Nazwa.
Gwiazda ma tradycyjną nazwę Mintaka, która wywodzą się z arabskiego i oznacza „pas”, co nawiązuje do jej położenia w gwiazdozbiorze. Międzynarodowa Unia Astronomiczna w 2016 formalnie zatwierdziła użycie nazwy Mintaka dla określenia tej gwiazdy.
Charakterystyka fizyczna.
Jest to układ sześciokrotny, w którego skład wchodzą jasne, masywne gwiazdy. Różne metody pomiaru dają różne wartości odległości tego systemu gwiezdnego, co ma wpływ na wyznaczone parametry gwiazd, jednak wiadomo że należą one do asocjacji Orion OB1b, odległej o około 380 pc (~1200 lat świetlnych). Odległość uzyskana z użyciem fotometrii jest spójna z takim założeniem, sprawia ono także, że parametry fizyczne gwiazd nie mają anomalnych wartości. Podane niżej wartości zakładają taką odległość.
Delta Orionis A.
Główny składnik to gwiazda potrójna. Gwiazdy δ Ori Aa1 i Aa2 tworzą układ spektroskopowo podwójny, jest to także gwiazda zmienna zaćmieniowa typu Algola. W większej odległości okrąża je składnik δ Ori Ab, odległy od pary Aa o 0,30 sekundy kątowej (pomiar z 2013 r.); mają one wielkości gwiazdowe 2,41 (Aa) i 3,76m (Ab). Zaćmienia powodują spadki jasności o 0,2m.
Układ podwójny Delta Orionis Aa (właściwa Mintaka) ma okres orbitalny (a także zmienności) równy 5,732 doby. Tworzy go jasny błękitny olbrzym należący do typu widmowego O9,5 II i gwiazda ciągu głównego reprezentująca typ widmowy B1 V. Składnik Aa1 ma temperaturę i jasność około 190 tysięcy razy większą niż jasność Słońca; jego masa to 24 , a promień fotosfery jest równy 16,5 ± 1,0 . Składnik Aa2 ma temperaturę i jasność około 16 tysięcy razy większą niż Słońce; jego masa to około 8,4 masy Słońca, a promień fotosfery jest równy 6,5 R☉.
Delta Orionis Ab okrąża tę parę w okresie 346 lat, w odległości około 100 au. Odpowiada za około 25% światła emitowanego przez układ. Gwiazda ta ma temperaturę i jasność około 63 tysiące razy większą niż Słońce; jej masa to około 22,5 masy Słońca, a promień fotosfery jest równy 10,4 ± 2,0 promienia Słońca
Delta Orionis B.
Słaba gwiazda Delta Orionis B znajduje się 33,0″ od głównego składnika (pomiar z 2014 roku), ma wielkość obserwowaną 14,20. Odkrył ją Sherburne Wesley Burnham.
Delta Orionis C.
Składnik C znajduje się 53,3″ od głównego składnika (w 2015 r.) i ma wielkość obserwowaną 6,83m. Odkrył go Friedrich Struve. Charakteryzują ją wyraźne, ostre linie spektralne helu i silne pole magnetyczne. Jest to gwiazda spektroskopowo podwójna. Główny składnik to gwiazda ciągu głównego typu widmowego B3, a jego słabsza towarzyszka należy najprawdopodobniej do typu widmowego A0. Okres obiegu składników wokół wspólnego środka masy to 29,96 ± 0,02 doby, orbity mają mimośród 0,32 ± 0,07. Jaśniejsza gwiazda ma temperaturę ok. i masę ok. 7 , zaś słabsza i masę około 2,5 masy Słońca. Masywniejsza gwiazda szybko rotuje, co powoduje zmienność emisji w linii wodoru Hα z okresem około 1,5 dnia, a to odpowiada prędkości obrotu 32 km/s; słabszy składnik obraca się z prędkością około 15 km/s.
W fikcji.
"Mintakanie" to fikcyjna rasa przedstawiona w serialu w odcinku "Who Watches the Watchers?" zamieszkująca planetę Mintaka III – trzecią planetę w systemie Mintaki.

</doc>
<doc id="336657" url="https://pl.wikipedia.org/wiki?curid=336657" title="Herb Strumienia">
Herb Strumienia

Herb Strumienia – jeden z symboli miasta Strumień i gminy Strumień w postaci herbu.
Wygląd i symbolika.
Herb przedstawia na dwupolowej tarczy – w pierwszym polu pół orła Piastów cieszyńskich, w drugim figurę św. Barbary z mieczem i wieżą.
Historia.
Strumień uzyskał prawa miejskie wraz z herbem w 1503 roku, a wizerunek herbowy znalazł się w iluminowanym przywileju cesarskim z tegoż roku. Pierwszy herb przedstawiał czarnego orła śląskiego w pierwszym polu i błogosławiącą postać św. Barbary.
W 2011 r. władze miasta i gminy przygotowały nowy herb nawiązujący do pierwszego herbu, lecz stało się to przedmiotem kontrowersji.

</doc>
<doc id="336658" url="https://pl.wikipedia.org/wiki?curid=336658" title="Letizia Ortiz">
Letizia Ortiz



</doc>
<doc id="336660" url="https://pl.wikipedia.org/wiki?curid=336660" title="Los Angeles Lakers">
Los Angeles Lakers

Los Angeles Lakers – amerykański klub koszykarski, mający siedzibę w Los Angeles, w stanie Kalifornia. Występują w Dywizji Pacyficznej, Konferencji Zachodniej w National Basketball Association (NBA). Swoje domowe spotkania Lakers rozgrywają w Staples Center, którą dzielą z lokalnym rywalem z NBA, Los Angeles Clippers, z Los Angeles Kings z ligi NHL i drużyną Los Angeles Sparks występującą w WNBA. Lakers są jedną z najbardziej utytułowanych drużyn w historii NBA. Mają na swoim koncie 17 tytułów mistrzowskich, a ostatnie z nich zdobyli w 2020 roku. W 2012 roku Lakers zostali wybrani przez magazyn Forbes najdroższą drużyną NBA, a ich wartość wyszacowano na 900 milionów dolarów. Rok później magazyn Forbes oszacował ich wartość na miliard dolarów, jednakże kwota ta dała im dopiero drugie miejsce za New York Knicks. W 2018 dziennikarze magazynu Forbes wycenili wartość klubu na 3,3 mld dolarów.
Początki zespołu sięgają 1947 roku, gdy zakupiono rozwiązany klub Detroit Gems. Nowa drużyna miała swoją siedzibę w Minneapolis, w stanie Minnesota, i przyjęła nazwę „Lakers” („Jeziorowcy”), na cześć przydomku stanu, w którym grali – „Kraina 10 000 Jezior”. W Minneapolis Lakers zdobyli pięć tytułów mistrzowskich, mając w swoim składzie centra George’a Mikana, który przez NBA został nazwany jej „pierwszą supergwiazdą”. Wkrótce po zakończeniu kariery przez Mikana, przed sezonem 1960/61 drużyna przeniosła swoją siedzibę do Los Angeles.
Prowadzeni przez członków Koszykarskiej Galerii Sław, Elgina Baylora i Jerry Westa, Los Angeles sześć razy w latach 60. awansowali do finałów NBA, ale za każdym razem przegrywali z Boston Celtics, rozpoczynając długą i legendarną już rywalizację między obydwoma klubami. W 1968 roku Lakers pozyskali czterokrotnego MVP rozgrywek Wilta Chamberlaina, który grał na pozycji centra. Po kolejnych porażkach w finałach 1969 i 1970 roku prowadzeni przez nowego trenera Billa Sharmana Lakers wygrali sześć kolejnych tytułów mistrzowskich. Po zakończeniu kariery przez Westa i Chamberlaina, drużyna sprowadziła innego centra, Kareema Abdula-Jabbara, który wygrał wcześniej kilka tytułów MVP ligi, ale pod koniec lat 70. nie był w stanie awansować ze swoją poprzednią drużyną do finałów NBA. Lata 80. w wykonaniu Lakers zostały okrzyknięte mianem „Showtime’u”, głównie dzięki duetowi Magic Johnson i Abdul-Jabbar, którzy prowadzali w Lakers szybką ofensywną grę i wygrali w przeciągu dziewięciu lat pięć tytułów mistrzowskich, w tym pokonując w 1985 roku po raz pierwszy w finale Celtics. Drużynę prowadził Pat Riley, a oprócz Johnsona i Abdul-Jabbara w zespole czołową rolę odgrywał James Worthy – wszyscy zostali później członkami Koszykarskiej Galerii Sław. Po zakończeniu kariery przez Abdul-Jabbara i Magica zespół przez wiele lat borykał się z problemami, do czasu, gdy w 1996 roku do drużyny trafili Shaquille O’Neal i Kobe Bryant. Prowadzeni przez innego członka Galerii Sław, trenera Phila Jacksona, Lakers wygrali trzy kolejne tytuły mistrzowskie w latach 2000–2002, zdobywając po raz drugi w historii zespołu tzw. „three-peat”. Po porażkach w latach 2004–2008 Lakers wrócili na tron w latach 2009 i 2010, pokonując w finałach kolejno Orlando Magic i, po raz kolejny, Boston Celtics.
Lakers są posiadaczami rekordu w liczbie zwycięstw z rzędu (33), który ustanowili w sezonie 1971/72, co jest również najdłuższą zwycięską passą w historii amerykańskiego zawodowego sportu. Zawodnikami Lakers było szesnastu obecnych członków Galerii Sław, jak również czterech trenerów. Czterech koszykarzy Lakers: Kareem Abdul-Jabbar, Magic Johnson, Shaquille O’Neal i Kobe Bryant zdobywało nagrodę dla najbardziej wartościowego koszykarza NBA, dając wspólnie drużynie osiem takich tytułów.
Historia.
1946–1959 – Dominacja Mikana.
Zespół powstał w 1946 w Detroit pod nazwą Detroit Gems. Występował przez jeden sezon w lidze NBL i osiągnął fatalny bilans 4-40. W 1947 klub został sprzedany, a nowi właściciele przenieśli go do Minneapolis. Tam otrzymał nową nazwę – "Lakers" od nazwy stanu Minnesota – „Krainy 10 000 jezior”. Jako najgorszy w lidze, klub miał pierwsze miejsce w drafcie 1947 i skorzystał z tego, wybierając centra George’a Mikana. Mikan i nowy trener John Kundla poprowadzili zespół do mistrzostwa już w pierwszym roku po przenosinach. W następnym sezonie drużyna przeniosła się do ligi BAA, gdzie także zdobyła mistrzostwo. Liga BAA rok później przekształciła się w NBA, więc mistrzostwo z 1949 liczy się jako pierwsze w historii Lakers.
W nowej lidze zespół, prowadzony przez Mikana, Verna Mikkelsena i Jima Pollarda, zdobył cztery następne tytuły: w latach 1950 oraz 1952/1954. 22 listopada 1950 mecz Lakers z Fort Wayne Pistons zakończył się najniższym wynikiem w historii ligi: 19 – 18. Nowe przepisy (24-sekundowy czas na rzut, limit 6 fauli) oraz zakończenie kariery przez Mikana ograniczyły dominację Lakers, w sezonie 1956/1957 zespół zajął nawet ostatnie miejsce w lidze. Efektem był jednak pierwsze miejsce w drafcie i znów bardzo trafny wybór skrzydłowego Elgina Baylora. Nowy zawodnik, wraz z Mikkelsenem, ożywił zespół, który znów wystąpił w finałach. Tam przegrał z, wchodzącymi na mistrzowską ścieżkę, Boston Celtics, rozpoczynając wieloletnią rywalizację obu zespołów.
1960–1978 – Rywalizacja z Celtics.
W 1960, aby uratować finanse, poważnie nadwątlone po odejściu George’a Mikana, drużyna przeniosła się do Los Angeles. Jednocześnie przybył następny wielki gracz – obrońca Jerry West. Lakers wciąż osiągali sukcesy, ale przez całą dekadę nie mogli zdobyć mistrzostwa, powstrzymywani przez niepokonanych Celtów. W 1965 do zespołu dołączył Gail Goodrich, a w 1968 Wilt Chamberlain, który miał powstrzymać Billa Russella. Bez powodzenia – Lakers grali w latach 60. w siedmiu z dziewięciu kolejnych finałów, ale wszystkie przegrali. W finałach 1969 MVP został Jerry West – jedyny raz w historii, kiedy tytuł trafił do rąk zawodnika przegranej drużyny.
W 1971 na emeryturę odszedł filar zespołu Elgin Baylor, a nowym trenerem został Bill Sharman. Pod jego kierownictwem zespół osiągnął historyczny wynik – na przełomie lat 1971–1972 odniósł kolejne 33 zwycięstwa – do dziś najwięcej w historii wszystkich amerykańskich lig zawodowych. Sezon skończył się również rekordowym bilansem 69-13, a rok uwieńczyło upragnione mistrzostwo, pierwsze od 18 lat. Po następnym finale, przegranym z New York Knicks, zespół opuścił następny wielki gracz – Wilt Chamberlain. Dwa lata później znalazł się jego następca – trzykrotny MVP ligi, Kareem Abdul-Jabbar. W nowej drużynie Jabbar zdobędzie następne trzy tytuły najwartościowszego gracza ligi.
1979–1996 – Era Magica.
W 1979 właścicielem Lakers został Jerry Buss, a do zespołu trafiła następna wielka gwiazda, Magic Johnson. Już w pierwszym roku Magic poprowadził Lakersów do tytułu mistrza NBA, pierwszego, ale nie ostatniego w latach 80., a sam zdobył swój pierwszy tytuł MVP finałów. W 1982 trenerem został niedawny gracz, Pat Riley, który doprowadził zespół do mistrzowskiego tytułu w pierwszym roku swojej pracy. Był to zarazem pierwszy z czterech występów w finałach ligi z rzędu, kolejny tytuł Lakers zdobyli w 1985 Po roku przerwy w występach finałowych Jeziorowcy wrócili w 1987, silniejsi niż kiedykolwiek, zdobywając dwa tytuły z rzędu. Drużynę tę ocenia się jako jeden z najsilniejszych teamów wszech czasów, w składzie którego występowali: Magic Johnson, James Worthy, Kareem Abdul-Jabbar, Michael Cooper, Byron Scott, A.C. Green, Mychal Thompson i Kurt Rambis. Lansowany przez nich „Showtime” do dziś pozostaje wzorem radosnej, ofensywnej i efektownej, a zarazem skutecznej gry dla wielu zespołów NBA. W tym czasie Magic trzykrotnie został wybrany MVP ligi oraz trzykrotnie MVP finałów.
Następny rok, szumnie zapowiadany jako „Three-peat” (skrót od "three repeat"), przyniósł jednak porażkę w finałach z Detroit Pistons i koniec kariery Abdul-Jabbara. Po następnej klęsce, w play-offach 1990 z Phoenix Suns, Riley zrezygnował z prowadzenia zespołu. Paradoksalnie, otrzymał wtedy swój pierwszy tytuł trenera roku. Nowym centrem został Serb – Vlade Divac, a trenerem Mike Dunleavy. W 1991 Magic Johnson zaszokował świat, oznajmiając o swoim zakażeniu wirusem HIV i przedwczesnym zakończeniu kariery sportowej. Zespół nie mógł podnieść się po odejściu swych frontmanów przez połowę dekady. Nie pomagały nawet desperacki kroki, jak zatrudnienie Magica na stanowisku trenera. Jasne punkty w tym okresie to sezon 1994/1995, kiedy pod wodzą Dela Harrisa zespół dotarł do finału konferencji, przynosząc swemu trenerowi tytuł coacha roku, a menedżerowi Jerry’emu Westowi tytuł menedżera roku.
1996–2016 – Shaq &amp; Kobe.
Właśnie Jerry West w następnym roku wykonał dwa ruchy, które przywróciły wielkość zespołowi: zatrudnił perspektywicznego centra Shaquille’a O’Neala, oraz wymienił Divaca za 18-letniego rzucającego obrońcę Kobego Bryanta. Jako jedyna drużyna w lidze Lakers nie mieli wtedy gracza powyżej 30 roku życia. Młody zespół, mający w składzie m.in. Roberta Horry’ego, Dereka Fishera i Ricka Foksa, odnosił umiarkowane sukcesy w play-offach. W 1999 do drużyny dołączyli Glen Rice i, na krótko, charyzmatyczny Dennis Rodman, ale decydująca zmiana przyszła rok później, z zatrudnieniem na stanowisku trenera Phila Jacksona. W nowej hali Staples Center Lakers zdominowali ligę w nowym millenium. Zdobyli kolejne trzy tytuły mistrzowskie z rzędu, w latach 2000–2002, a O’Neal trzykrotnie otrzymał tytuł MVP finałów, w 2000 dokładając tytuł MVP ligi i MVP Meczu Gwiazd. Phil Jackson zdobywając dziewiąty tytuł mistrza w ciągu dwunastu lat, dogonił legendarnego Reda Auerbacha. Oprócz wymienionych w mistrzowskiej drużynie prym wiedli Ron Harper i Brian Shaw, a po jednym sezonie zaliczyli weterani: John Salley, A.C. Green, Horace Grant i Mitch Richmond.
Następne lata to schyłek potęgi Lakersów, spowodowany w dużej mierze gwiazdorskimi kaprysami liderów. Mimo pozyskania takich gwiazd jak Karl Malone czy Gary Payton, zespół nie osiągnął niczego ponad mistrzostwo konferencji i przegrany finał w 2004. Po tym sezonie zespół opuścili Phil Jackson i Shaquille O’Neal, a efektem było niezakwalifikowanie się do fazy play-off. Kolejne sezony, mimo powrotu Phila Jacksona, to właściwie tylko indywidualne popisy Kobego Bryanta, które jednak nie dawały niczego zespołowi.
Dopiero sezon 2007/08 przyniósł pozytywne zmiany. Pozyskano młodego centra z Hiszpanii Pau Gasola, a Kobe Bryant stał się prawdziwym liderem zespołu. Swoją grą zasłużył na pierwszy w karierze tytuł MVP NBA, ale drużyna przegrała w finałach ze znakomitymi Boston Celtics. W sezonie 2008/09 Lakers skończyli sezon zasadniczy z bilansem 65-17 i tym samym zajęli pierwsze miejsce w Konferencji Zachodniej. Po zwycięstwie nad Utah Jazz w pierwszej rundzie playoffów 4-1, drużyna z Los Angeles potrzebowała aż siedmiu meczów żeby zwyciężyć z Houston Rockets i sześciu aby pokonać Denver Nuggets w finale Konferencji Zachodniej. W finałach NBA drużyna wygrała w pięciu meczach z Orlando Magic i tym samym zdobyła mistrzostwo NBA piętnasty raz w swojej historii. Kobe Bryant zdobył tytuł MVP finałów. W sezonie 2009/10 Lakers w finałach ponownie zmierzyli się z Celtics – w siedmiomeczowej serii Lakers ostatecznie zwyciężyli 4:3, zdobywając swoje 16. mistrzostwo NBA. Tytuł MVP finałów ponownie zdobył Kobe Bryant. Dla coacha Phila Jacksona były to kolejne, dziesiąty i jedenasty, pierścienie mistrzowskie, co uczyniło go najbardziej utytułowanym trenerem w historii NBA.
W kolejnym sezonie Lakers zakończyli sezon na drugim miejscu w konferencji. W pierwszej rundzie play-offów, Lakers spotkali się z New Orleans Hornets i pokonali ich 4-2. Jednak ich droga po kolejne mistrzostwo została przerwana w kolejnej rundzie przez przyszłych mistrzów, Dallas Mavericks, którzy pokonali ich 4-0. W przerwie międzysezonowej ze stanowiska trenera odszedł Phil Jackson, a na jego miejscu pojawił się młody coach, Mike Brown. W związku z zablokowaną przez komisarza NBA, Davida Sterna wymianą Chrisa Paula do Lakers, z zespołu odszedł też najlepszy rezerwowy poprzedniego sezonu, Lamar Odom.
Lakers, po zakończeniu sezonu na trzecim miejscu, natrafili w pierwszej rundzie na Denver Nuggets. Po czterech meczach, prowadząc 3-1, Lakers przegrali kolejne dwa, wyrównując stan serii 3-3. Zdołali jednak wygrać mecz nr 7 i awansowali do półfinałów Konferencji Zachodniej, gdzie czekali na nich Oklahoma City Thunder. Mimo bardzo dobrej postawy Bryanta, który w tej serii zdobywał średnio 31,2 punktu na mecz, Lakers udało się ostatecznie wygrać tylko jedno spotkanie, odpadając ponownie w drugiej rundzie play-offów.
Po zakończeniu kolejnego nieudanego sezonu nic w obozie Lakers nie wskazywało na poważne zmiany kadrowe. Brak środków potrzebnych do zaangażowania najlepszych wolnych agentów na rynku oraz zawodników, którzy mogliby być atrakcyjni w wymianie z innym zespołem wskazywało na to, że Lakers przystąpią do sezonu 2012/2013 z jedynie kosmetycznymi zmianami w składzie. Wbrew tym oczekiwaniom, już 11 czerwca 2012 roku, Lakers pozyskali na zasadzie sign-and-trade 38-letniego wybitnego rozgrywającego Phoenix Suns, Steve’a Nasha. W zamian do klubu z Arizony powędrowały przyszłe wybory w drafcie należące do Lakers. W dniu 10 sierpnia, w wymianie obejmującej również Denver Nuggets oraz Philadelphia 76ers, do Lakers trafił również gwiazdor Orlando Magic – Dwight Howard. Uzupełnienie składu podpisanymi jako wolni agenci Jodie Meeksem oraz Antawnem Jamisonem sprawiło, że Lakers zostali okrzyknięci głównym, obok broniących tytułu Miami Heat, faworytem do zdobycia mistrzostwa w 2013 roku. Trenerem początkowo był Mike Brown, ale wkrótce zastąpił go Mike D’Antoni. Sezon okazał się jednak dość przeciętny, drużyna zakończyła go bilansem 45-37. Lakers startując z 7. miejsca w play-offach zostali zdecydowanie pokonani przez San Antonio Spurs w pierwszej rundzie. 18 lutego 2013 zmarł w wieku 80 lat właściciel Lakers Jerry Buss.
Przez kolejne 6 sezonów drużyna nie zdołała awansować nawet do fazy play-off. Z Los Angeles do Houston odszedł Dwight Howard, zaś Kobe Bryant przez serię kontuzji rozegrał tylko 6 meczów w sezonie. W kwietniu 2014 po sezonie zakończonym bilansem 27-55 ze stanowiska głównego trenera zrezygnował Mike D’Antoni. W lipcu nowym trenerem został były zawodnik Lakersów, Byron Scott.
Przed kolejnym sezonem z drużyny odeszli Pau Gasol do Chicago i Jodie Meeks do Detroit. W drafcie 2014 roku, Lakers wybrali z siódmym numerem Juliusa Randle’a, który szybko odniósł poważną kontuzję i nie mógł wspomóc drużyny w trakcie sezonu. Po kolejnej pladze kontuzji (w tym Bryanta) i zakończeniu kariery przez Steve’a Nasha, Lakersi zakończyli sezon bijąc niechlubny rekord nieskuteczności: 21–61 i zajmując ostatnie miejsce w swojej dywizji.
W sezonie 2015-2016 do drużyny dołączyli Lou Williams, Larry Nance Jr. i, wybrany w drafcie z nr 2., rozgrywający Ohio State D’Angelo Russell. Zespół opuścił play-offy trzeci rok z rzędu. 13 kwietnia 2016 roku po 20 latach karierę zakończył Kobe Bryant. W swoim ostatnim meczu w karierze zdobył 60 punktów i poprowadził Los Angeles Lakers do zwycięstwa nad Utah Jazz 101:96. Niestety, w przekroju całego sezonu drużyna osiągnęła najgorszy wynik w swojej historii, kończąc sezon z bilansem 17–65 i zajmując ostatnie miejsce w całej konferencji.
2016 – dziś.
24 kwietnia 2016 władze Lakers rozstały się z trenerem Byronem Scottem po najgorszym w historii klubu sezonie – z 82 meczów wygrali zaledwie 17. Stanowisko pierwszego trenera objął były zawodnik Lakersów, Luke Walton. Zmiany dotknęły także pion zarządzający – z zespołem pożegnali się prezes ds. koszykarskich, Jim Buss i generalny menedżer, Mitch Kupchak. Zastąpili ich legenda drużyny, Magic Johnson i Rob Pelinka. W tym samym sezonie ogłoszono, że głównym właścicielem drużyny została córka byłego właściciela Jerry’ego Bussa, Jeanie Buss. Lakers w drafcie 2016 wybrali z 2. numerem skrzydłowego Duke – Brandona Ingrama oraz z 32. sięgnęli po Chorwata, Ivicę Zubaca. Oprócz dwójki zawodników wybranych w drafcie do zespołu dołączyła dwójka wolnych agentów, Timofiej Mozgow oraz Luol Deng. Zespół rozpoczął sezon od bilansu 10-10, niestety dalsza część sezonu nie wyglądała już tak dobrze – w wyniku urazów z gry wypadali kolejni zawodnicy. 23 lutego 2017 oddano do Houston Rockets Lou Williamsa i Marcelinho Huertas w zamian za Coreya Brewera i Tylera Ennisa oraz wybór w pierwszej rundzie draftu 2017. W trakcie sezonu odsunięto od gry nowe nabytki, Mozgova i Denga, stawiając na młodych zawodników i ostatecznie Lakers skończyli sezon jako trzecia najgorsza drużyna w lidze z bilansem 26–56.
Nowi włodarze klubu latem wysłali D’Angelo Russella i Timofieja Mozgowa do Brooklyn Nets w zamian za Brooka Lopeza i 27. wybór w pierwszej rundzie draftu Kyle’a Kuzmę oraz związali się roczną umową z utalentowanym 24-latkiem, Kentaviousem Caldwellem-Pope. W drafcie "Jeziorowcy" wybrali Lonzo Balla, Josha Harta oraz Thomasa Bryanta. W przedsezonowych zmaganiach Los Angeles Lakers wygrali turniej Ligi Letniej NBA w Las Vegas, w finale pokonując Portland Trail Blazers 110:98. Statuetkę dla MVP Ligi w Vegas otrzymał Lonzo Ball. Niemniej w sezonie 2017/18 po raz piąty z rzędu Lakers nie zakwalifikowali się do play-off, kończąc z bilansem 35–47.
9 lipca 2018 Lakers podpisali kontrakt z trzykrotnym mistrzem NBA, LeBronem Jamesem w nadziei, że zagrają po raz pierwszy od 2013 w fazie play-off. Do zespołu dołączyli także Rajon Rondo i Tyson Chandler. Do świąt Bożego Narodzenia drużyna legitymowała się z przyzwoitym bilansem 20 wygranych i 14 porażek. W ciągu sezonu doszło do kilku kontuzji, w tym Jamesa, Rajona Rondo, Lonzo Balla, Brandona Ingrama, a Lakers tuż przed przerwą na Weekend Gwiazd, mieli 28 wygranych i 29 porażek. W marcu zostali ostatecznie wyeliminowani z rywalizacji o fazę play-off.
10 kwietnia, po zakończeniu sezonu, Magic Johnson zrezygnował z funkcji prezesa, zaś trzy dni później z drużyną rozstał się trener Luke Walton. W maju 2019 nowym szkoleniowcem został Frank Vogel, a jego asystentem były znakomity rozgrywający, Jason Kidd. 6 lipca "Jeziorowcy" dokonali wymiany z New Orleans Pelicans, na mocy której do Kalifornii powędrował Anthony Davis w zamian za Lonzo Balla, Brandona Ingrama oraz Josha Harta. Sezon 2019–2020 Lakers zakończyli rekordem 52-19, wchodząc do playoffów po raz pierwszy od 2013 i jako pierwszy rozstawiony zespół po raz pierwszy od 2010 roku. W fazie play-off pokonali kolejno: Portland Trail Blazers, Houston Rockets i Denver Nuggets w finale konferencji – wszystkie pojednynki w pięciu meczach, i awansowali do finałów NBA po raz pierwszy od 2010. W finale pokonali Miami Heat 4–2, zdobywając swoje 17. mistrzostwo w historii, wyrównując rekord Boston Celtics jako najbardziej utytułowanej drużyny wszech czasów. LeBron James został MVP finałów po raz czwarty w swojej karierze.
Rywalizacje.
Boston Celtics.
Rywalizacja pomiędzy Los Angeles Lakers a Boston Celtics obejmuje dwa najbardziej utytułowane zespoły w historii National Basketball Association. Została ona wymieniona w rankingu najlepszych rywalizacji NBA. Obie drużyny spotykały się rekordową liczbę razy (12) w Finałach NBA, poczynając od pierwszego spotkania, które odbyło się w 1959 roku. Lakers z Celtics zdominowali ligę w latach 60. i 80. XX wieku, stając naprzeciw siebie sześć razy w latach 60. i trzy razy w latach 80.
Ich rywalizacja osłabła na początku lat 90., po odejściu na emeryturę Magica Johnsona i Larry’ego Birda, ale w 2008 roku została odbudowana, gdyż Lakers i Celtics spotkali się w finałach NBA, po raz pierwszy od 1987 roku. Celtics wygrali tą serie 4-2, zostając mistrzami NBA. Ich kolejne spotkanie w Finałach NBA miało miejsce w 2010 roku, wtedy jednak Lakers wygrali w siedmiu meczach. Oba zespoły zdobyły największą liczbę mistrzostw, spośród wszystkich drużyn – po 17. Razem zdobyli 34 tytuły, co daję blisko połowę wszystkich możliwych do zdobycia mistrzostw (74).
Los Angeles Clippers.
Rywalizacja pomiędzy Los Angeles Lakers a Los Angeles Clippers jest wyjątkowa, ponieważ są to dwie jedyne drużyny w NBA, które korzystają z tej samej hali – Staples Center. Jest również jednym z dwóch pojedynków, w którym biorą udział dwie drużyny z tego samego miasta, obok New York Knicks i Brooklyn Nets.
Fani z Los Angeles historycznie kibicowali Lakers. Niektórzy twierdzą ze termin „rywalizacja” jest nieodpowiedni, gdyż Clippers od lat prezentowali niższy poziom, jednakże, po dołączeniu do drużyny Chrisa Paula i Blake’a Griffina, stali się oni pretendentami do playoffs, a ich wspólna rywalizacja przybrała znacznie wyższej skali ważności. Ich pojedynek z 2012, transmitowany przez stację ESPN osiągnął najwyższą oglądalność transmisji w historii obu drużyn w sezonie zasadniczym.
San Antonio Spurs.
San Antonio Spurs i Los Angeles Lakers to dwie drużyny Konferencji Zachodniej, które grały ze sobą od lat 70. Pod koniec lat 90. i na początku XXI wieku ich rywalizacja nabrała rozmachu. Od 1999 roku obie drużyny spotykały się w playoffs pięć razy, wymieniając się w siedmiu kolejnych występach w finałach NBA od 1999 do 2005 roku. Dodatkowo oba zespoły podzieliły pomiędzy siebie wszystkie mistrzostwa NBA od 1999 do 2003 roku. Spurs zdobywali tytuł w 1999, 2003, 2005 i 2007 roku, zaś Lakers w 2000, 2001, 2002, 2009 i 2010. Od 1999 do 2004 roku rywalizacja obu zespołów była uznawana za czołowe pojedynki NBA, i z każdym razem stawali oni naprzeciw siebie w finałach konferencji. Rywalizacja zagasła w latach 2005–2007, gdy Lakers nie awansowali do playoffs w 2005 roku i w dwóch kolejnych latach ulegali w pierwszej rundzie Phoenix Suns. Ich rywalizacja odnowiła się w 2008 roku, gdy mierzyli się ze sobą w Finale Konferencji Zachodniej.
Kibice.
Los Angeles Lakers to najpopularniejsza drużyna koszykarska w Stanach Zjednoczonych. Dzięki niedalekiemu położeniu od hali Hollywood, fanami Lakers są liczne gwiazdy, do których zaliczają się przedstawiciele baraży filmowej (Dyan Cannon, Andy García, Denzel Washington, Penny Marshall, Leonardo DiCaprio, Arsenio Hall, Doris Day, Chris Rock, Tobey Maguire, Jessica Alba, Matthew Perry, Michael Clarke Duncan, Cuba Gooding Jr., Adam Sandler, Edward Norton, Demi Moore, Charlize Theron, Antonio Banderas, Jim Carrey, Jaden Smith, Will Ferrell, Jonah Hill czy Cameron Diaz), muzycznej (Ice Cube), Kanye West, Anthony Kiedis czy Snoop Dogg, jak i również celebryci (jak siostry Kholé i Kim Kardashian). Do fanów Lakers zaliczają się również sportowcy uprawiający inne dyscypliny: David Beckham czy Robbie Keane. Za najsłynniejszego kibica Lakers uznaje się Jacka Nicholsona, który jest posiadaczem sezonowego karnetu od lat 70. XX wieku.
Nazwa, logo i stroje.
Nazwa
Po przeniesieniu zespołu do Minneapolis postanowiono, że klub otrzyma nową nazwę. Max Winter menedżer zespołu i zarazem udziałowiec klubu miał skandynawskie korzenie, więc chciał, aby zespół nazywał się Minneapolis Vikings. Posunął się nawet do tego, że zamówił materiały z zaprojektowanym przez siebie logo Vikings. Nie zdołał jednak przekonać do swojego pomysłu pozostałych udziałowców, więc postanowiono, że to kibice wybiorą nazwę. W lokalnej stacji radiowej KSTP urządzono oficjalny konkurs. Nagrodą był karnet na inauguracyjny sezon albo obligacje oszczędnościowe o wartości 100$. Wśród wielu pomysłów były tak zaskakujące nazwy, jak Aquacagers i Millcitians. Ben Frank właściciel lokalnej firmy zadzwonił i zasugerował Lakers. I wygrał. Nowa nazwa odzwierciedlała stan Minnesota, który znany jest jako „Kraina 10 000 jezior”. Lakers to potoczna nazwa statków, które przewoziły rudę żelaza, wapień i inny ładunek z Minnesoty do portów wokół Wielkich Jezior. Zwycięski wpis został ogłoszony w Minneapolis Times 2 października 1947 roku.
Logo
Pierwsza wersja została stworzona w 1948 roku, kiedy zespół miał siedzibę w Minneapolis i nosił nazwę Minneapolis Lakers. Najstarsze logo Lakersów zawierało białą mapę stanu Minnesota, na tle złotej piłki do koszykówki. Na mapie stanu została umieszczona żółta gwiazda w pobliżu miejsca, gdzie znajduje się Minneapolis. Nad piłką znajdował się napis „MPLS.” z gwiazdą na początku i na końcu.
W 1960 roku, kiedy zespół przeprowadził się z Minneapolis do Los Angeles, pojawiło się zapotrzebowanie na nowe logo. W następnym roku powstało całkowicie nowe godło. Zawierał on słowa „Lakers” i „Los Angeles” napisane czerwoną purpurą na złotej piłce do koszykówki. Po raz pierwszy pojawiły się charakterystyczne smugi na logo.
W sezonie 1976/1977 symbol Lakers został odświeżony. Piłka została obrócona i uzyskała czarny zarys, dzięki czemu projekt był wyraźniejszy. Ponadto odcienie zostały nieznacznie zmodyfikowane. Złoty kolor piłki zbliżył się do żółtego, a purpurowy napis został zastąpiony jasnofioletowym bzem.
W sezonie 2001/2002 ponownie logo zostało odświeżone. Napis „Los Angeles Lakers” został rozciągnięty i zastąpiony ciemny fioletem. W porównaniu z poprzednią wersją kolory są mocniejsze, dzięki czemu emblemat się wyróżnia. Jednak kształt napisu i piłki jest dokładnie taki sam.
Stroje
Kolorami drużyny są purpura, złoto i biel. Purpurowe stroje są używane w meczach wyjazdowych, a złote w meczach u siebie. Drużyna posiada także białe stroje, które zawodnicy przywdziewają podczas spotkań odbywających się w niedzielę i święta. Od sezonu 2013/14 do sezonu 2016/17 Lakers występowali również w czarnych strojach w których grali wybranych meczach tzw. „Hollywódzkich wieczorach” był to hołd dla gwiazd filmów, które od wielu lat wspierają drużynę.
Zawodnicy.
Kadra w sezonie 2022/23.
"Stan na 22 marca 2023"
Trenerzy.
"Stan na koniec sezonu 2020/21"
Los Angeles Lakers: Osiągnięcia trenerskie
Zastrzeżone numery.
Ponadto kilku zawodników i trenerów, którzy przyczynili się do sukcesu, podczas gdy drużyna miała swoją siedzibę w Minneapolis została uhonorowana banerem, lecz ich numery nie zostały zastrzeżone. Ceremonia odbyła się w przerwie meczu z Minnesotą 11 kwietnia 2002 roku.
Włączeni do Koszykarskiej Galerii Sław.
Ponad 34 osób związanych z Lakers zostało włączonych do Basketball Hall of Fame (6+23 graczy, 1+5 trenerów).

</doc>
<doc id="336666" url="https://pl.wikipedia.org/wiki?curid=336666" title="Michael Gerber (pisarz)">
Michael Gerber (pisarz)

Michael Gerber (ur. 14 czerwca 1969) – amerykański pisarz, twórca serii książek o , parodiujących cykl Harry Potter autorstwa J.K. Rowling.
Bibliografia.
Seria „...”
Tłumaczenia wszystkich trzech części serii podjęła się Paulina Braiter.
Pozostałe książki

</doc>
<doc id="336672" url="https://pl.wikipedia.org/wiki?curid=336672" title="Orlando Magic">
Orlando Magic

Orlando Magic – profesjonalna drużyna koszykarska, mająca swoją siedzibę w Orlando na Florydzie. Występuje w dywizji południowo-wschodniej, konferencji wschodniej National Basketball Association. Magic dołączyli do NBA w 1989 roku. Początkowo mieli nosić nazwę Heat, jednakże rok wcześniej do NBA dołączył ich lokalny rywal Miami Heat, przez co Magic nie mogli już przyjąć tej nazwy. Po raz pierwszy w finałach NBA, Magic zagrali w 1995 roku, kiedy to w zespole grali m.in. Penny Hardaway i Shaquille O’Neal. Przegrali jednak wówczas z broniącymi tytułu Houston Rockets. Drugi raz w finałach NBA znaleźli się w 2009 roku, gdy trenerem zespołu był Stan Van Gundy. Wówczas także nie zdobyli mistrzowskiego tytułu, przegrywając z Los Angeles Lakers
Zawodnicy.
Kadra w sezonie 2018/19.
"Stan na 25 października 2018"
Trenerzy.
"Adnotacja: Stana na koniec rozgrywek 2017/18."

</doc>
<doc id="336678" url="https://pl.wikipedia.org/wiki?curid=336678" title="Josef Bühler">
Josef Bühler

Josef Bühler (ur. 16 lutego 1904 w Bad Waldsee, zm. 22 sierpnia 1948 w Krakowie) – niemiecki zbrodniarz hitlerowski, sekretarz stanu w rządzie Generalnego Gubernatorstwa i zastępca Hansa Franka.
Życiorys.
Pracował w zawodzie prawniczym z Hansem Frankiem, który wówczas był adwokatem Hitlera. Właśnie za namową Franka Bühler wstąpił do NSDAP w 1932, a później został wiceprezydentem Akademii Prawa Niemieckiego.
Po wybuchu II wojny światowej i utworzeniu Generalnego Gubernatorstwa (GG) z okupowanych ziem II Rzeczypospolitej, Frank powołał Bühlera na stanowisko szefa swojego biura. W maju 1940 został sekretarzem stanu (premierem rządu GG ("Leiter der Regierung des Generalgouvernements")) i zastępcą Franka, na stanowisku Generalnego Gubernatora. To stanowisko Bühler sprawował do końca okupacji, będąc wiernym wspólnikiem Franka w prześladowaniach ludności polskiej. Współodpowiedzialny za niszczenie i grabienie mienia i kultury narodu polskiego i za deportacje na roboty przymusowe do III Rzeszy, a także politykę eksterminacyjną. Bühler otrzymał od Himmlera honorowy tytuł SS-Brigadeführera.
20 stycznia 1942 brał udział w Konferencji w Wannsee jako reprezentant rządu Generalnego Gubernatorstwa. Podczas spotkania, na którym prominentni działacze nazistowscy omawiali "Endlösung der Judenfrage" (eksterminację Żydów europejskich), Bühler domagał się jak najszybszego rozwiązania kwestii żydowskiej na terenie GG.
Okres powojenny.
Po wojnie schwytany przez aliantów i wydany władzom polskim. Następnie oskarżonym w ostatnim procesie zbrodniarzy hitlerowskich przed Najwyższym Trybunałem Narodowym. Proces Bühlera toczył się w Krakowie od 17. czerwca do 10. lipca 1948. Został skazany za udział w zbrodniach na narodzie polskim na śmierć. Wyrok wykonano przez powieszenie 22 sierpnia 1948 w więzieniu Montelupich w Krakowie.

</doc>
<doc id="336680" url="https://pl.wikipedia.org/wiki?curid=336680" title="Nowy Targ (ujednoznacznienie)">
Nowy Targ (ujednoznacznienie)



</doc>
<doc id="336681" url="https://pl.wikipedia.org/wiki?curid=336681" title="Komórka generatywna">
Komórka generatywna

Komórka generatywna – komórka występująca w gametoficie męskim, w ziarnkach pyłku roślin nasiennych. Po zapyleniu komórka wegetatywna tworzy łagiewkę pyłkową, zaś komórka generatywna dzieli się na dwie komórki plemnikowe, które dzięki łagiewce przedostają się do środka nucellus i zlewają się z komórką jajową, tworząc zygotę. U okrytozalążkowych jedna komórka plemnikowa tworzy zygotę, zaś druga komórkę triploidalną, tzw. bielmo wtórne, poprzez zlanie z jądrem wtórnym.

</doc>
<doc id="336682" url="https://pl.wikipedia.org/wiki?curid=336682" title="Unnur Birna Vilhjalmsdottir">
Unnur Birna Vilhjalmsdottir



</doc>
<doc id="336683" url="https://pl.wikipedia.org/wiki?curid=336683" title="Boston Celtics">
Boston Celtics

Boston Celtics – amerykański klub koszykarski uczestniczący w rozgrywkach ligi NBA, w której są członkami Dywizji Atlantyckiej (Konferencja Wschodnia). Swoje mecze rozgrywa w hali TD Garden. Celtics obok LA Lakers jest najbardziej utytułowanym klubem NBA – oba kluby zdobyły po 17 tytułów mistrzowskich. Ich zawodnicy otrzymali łącznie 10 tytułów najbardziej wartościowego zawodnika sezonu, a 28 osób związanych z Celtics jest członkiem koszykarskiej galerii sław.
Klub powstał w 1946 roku w Bostonie, współtworząc ligę BAA, która trzy lata później przekształciła się w NBA. W pierwszych latach istnienia zespół prowadził Red Auerbach, a gwiazdą zespołu był Bob Cousy. Nieco później do drużyny dołączył Bill Russell, który wkrótce objął też stanowisko głównego i grającego trenera. Za ich czasów, Celtics zdobyli 11 tytułów mistrzowskich, dominując resztę ligi. W końcówce lat 70., w Bostonie pojawił się Larry Bird, który doprowadził Celtics do trzech tytułów mistrzowskich. Jego rywalizacje z Magikiem Johnsonem w owych latach, stały się klasykiem światowej koszykówki. Po zakończeniu kariery przez Birda w 1993 roku, Celtics przeżywali kryzys, jednakże wszystko zmieniło się, gdy wybrali oni w drafcie NBA 1998 Paula Pierce’a. Przez 9 kolejnych lat drużyna wracała powoli do dawnej sławy. W 2007 roku zawodnikami Celtics zostali Kevin Garnett i Ray Allen, którzy wraz z Pierce’em stworzyli tzw. Wielką Trójkę. Ówczesny sezon zasadniczy, Celtics zakończyli z bilansem 66–16, zwyciężając o 40 spotkań więcej niż sezon wcześniej. Dotarli do Finałów NBA, gdzie to pokonali wynikiem 4:2 Los Angeles Lakers. Tym samym zdobyli kolejny – 17 tytuł mistrzowski, po 22 latach przerwy. W 2010 roku, Celtics awansowali do Finałów NBA i prowadzili już 3:2, jednakże przegrali ostatecznie w 7 meczach z Los Angeles Lakers.
Historia.
1946–1950: Pierwsze lata.
Boston Celtics zostali utworzeni w 1946, przez prezydenta Boston Garden-Arena Corporation Waltera A. Browna i dołączyli do Basketball Association of America, stając się też po połączeniu BAA i National Basketball League członkiem nowej ligi, National Basketball Association. W 1950 roku Celtics stali się pierwszym zespołem, który wybrał w drafcie afroamerykańskiego gracza, którym stał się Chuck Cooper. W 1951 roku, Brown stał się właścicielem Boston Bruins z National Hockey League, kiedy to ich poprzedni zarządca Charles Adams borykał się z problemami finansowymi. Brown posiadał już wówczas dwie zawodowe drużyny, które rozgrywały swoje mecze w Boston Garden.
1950–1969: Lata Auerbacha i Russella.
Prawie od początku istnienia drużyną kierował trener Arnold „Red” Auerbach. Za jego kadencji Celtics zdobyli dziewięć tytułów mistrzowskich NBA, z czego osiem zostało wywalczonych rok po roku. Pierwszy znaczącym posunięciem transferowym Auerbacha było pozyskanie w 1951 znakomitego rozgrywającego Boba Cousy. Kilka lat później oddał do St. Louis Hawks dwóch doświadczonych zawodników, Eda Macauleya i Cliffa Hagana, w zamian za prawo pierwszego wyboru w drafcie przed sezonem 1956–1957, zyskując w ten sposób 208-centymetrowego Billa Russella, grającego na pozycji środkowego. Auerbach zaangażował również K.C. Jonesa i Tommy’ego Heinsohna. Po roku korzystając z przysługującego Celtics wyboru w pierwszej rundzie draftu, dodał do ekipy obrońcę, Sama Jonesa. Z tymi zawodnikami Auerbach zdominował ligę w latach 60.
Po zakończeniu sezonu 1965-1966 Auerbach przekazał swoje obowiązki Russellowi, który stał się pierwszym w NBA czarnym głównym trenerem. Pod wodzą Russella, pełniącego przez trzy sezony podwójną rolę trenera i zawodnika, Boston Celtics wywalczyli mistrzostwo ligi jeszcze dwa razy.
1970–1978: Duet Heinsohn-Cowens.
Dorobek ten powiększył się o dwa tytuły w latach 70., gdy trenerem był Heinsohn, a czołowymi zawodnikami John Havlicek i Dave Cowens. Jednak bostończycy już w sezonie 1977-1978 uzyskali poniżej 50% zwycięstw.
1979–1993: Era Larry’ego Birda.
Auerbach, mając prawo pierwszego wyboru w drafcie zdecydował się na Larry’ego Birda. Następne posunięcie Auerbacha polegało na dość skomplikowanym „handlu wymiennym” z Golden State Warriors. „Red” oddał im dwa prawa wyboru w drafcie za środkowego Roberta Parisha oraz wybór nr 3, który został wykorzystany później na Kevina McHale’a. Auerbachowi udało się też pozyskać obrońców, Dennisa Johnsona i Danny’ego Ainge'a. W tym składzie Celtics, pod wodzą Larry’ego Birda, pięciokrotnie walczyli wówczas w finałach NBA, trzy razy zdobywając mistrzostwo ligi. W 1986, dwa dni po drafcie, umarł utalentowany Len Bias na skutek przedawkowania narkotyków, w 1992 kontuzja wyeliminowała z gry Larry’ego Birda, a w lecie 1993 zmarł nowy lider drużyny, Reggie Lewis. Te wydarzenia zapoczątkowały wielki kryzys w zespole.
1993–2007: Przebudowa zespołu.
W 1997 Auerbach ściągnął do Bostonu trenera Ricka Pitino, który wcześniej pomógł wrócić do świetności New York Knicks, a następnie doprowadził drużynę uniwersytetu Kentucky do mistrzostwa uczelnianej ligi NCAA. Pitino dokonał gruntownej przebudowy Boston Celtics angażując młodych graczy. Trzon zespołu tworzyli: dwaj utalentowani debiutanci – rozgrywający Chauncey Billups i wszechstronny Ron Mercer, grający wcześniej w drużynie uniwersytetu Kentucky, a także młodzi skrzydłowi Antoine Walker i Eric Williams oraz środkowy Travis Knight. Niestety, duże rotacje kadrowe nie przyniosły efektów. Po rezygnacji Pitino w 2001, zespół prowadzili kolejno: Jim O’Brien, Danny Ainge i w końcu Doc Rivers, a zespół przechodził bezustanną przebudowę. Wskutek tego, największym sukcesem w ciągu ostatnich 15 lat był zaledwie finał konferencji w 2002.
W 2006 Celtowie pozyskali nowego gracza wybrany z numerem 21 w drafcie. Był to Rajon Rondo który został wysłany do Phoenix Suns jednak natychmiast został odesłany do Bostonu. W swoim drugim sezonie stał się graczem pierwszej piątki, a zespół z wielkimi gwiazdami: Paulem Pierce’em, Kevinem Garnettem i Rayem Allenem, w składzie sięgnął po mistrzowskie pierścienie. Obecnie uznawany za jednego z najlepszych rozgrywających NBA.
2007–2013: Wielcy Celtowie.
2007 rok przyniósł największe pozytywne zmiany w składzie od lat. Do zespołu zaangażowano dwie wielkie gwiazdy: Kevina Garnetta i Raya Allena. Wraz z Paulem Pierce’em i Rajonem Rondo stanowili oni trzon Celtów, których od początku stawiało się w gronie faworytów ligi w sezonie 2007-2008. Sezon zasadniczy Celtics zakończyli na pierwszym miejscu w lidze, odnosząc najwięcej zwycięstw (bilans 66-16). W fazie play-off bostończycy, mający zapewnioną przewagę własnego boiska, rozegrali aż 20 meczów (Lakers – 15), zwyciężając kolejno Atlanta Hawks 4-3, Cleveland Cavaliers 4-3 i Detroit Pistons 4-2, i po raz pierwszy od 1987 wystąpili w finałach ligi, spotykając się z odwiecznymi rywalami – Los Angeles Lakers. Zakończyli je zwyciężając w serii 4-2, a w ostatnim, szóstym meczu w swojej własnej hali deklasując przeciwników 39 punktami (131-92). MVP finałów został ogłoszony Paul Pierce.
W sezonie 2009-10 Celtics ponownie – pomimo dopiero czwartego miejsca w Konferencji Wschodniej po sezonie zasadniczym – dotarli do finałów NBA, w których zmierzyli się z Lakers. W siedmiomeczowej serii Celtics ostatecznie przegrali 3:4.
W sezonie 2010-11 do klubu dołączył Shaquille O’Neal. Zespół z Bostonu zakończył jednak sezon na półfinale konferencji, przegrywając 1-4 z Miami Heat.
Rok później gracze Celtics postraszyli Heat w finale konferencji. Jednakże pomimo prowadzenia w serii 3-2, Boston przegrał 3-4 ,a po sezonie, do zwycięzców tej serii dołączył rzucający obrońca Celtics Ray Allen.
W sezonie 2012-13 Boston odpadł już w pierwszej rundzie playoffs, przegrywając z New York Knicks 2-4. Pracę w klubie stracił Doc Rivers, a do Brooklyn Nets w wyniku transferu odeszli Kevin Garnett, Paul Pierce i Jason Terry.
Stanowisko Riversa objął Brad Stevens, trener uniwersyteckiej drużyny Butler Bulldogs. Przez sezony 2013-14, 2014-15 i 2015-16 w klubie dokonywano zmian w składzie. Celtics raz nie dostali się do playoffs, a dwa razy zakończyli sezon na 1. rundzie.
W sezonie 2016-17 prowadzeni przez Isaiaha Thomas gracze z Bostonu uzyskali najlepszy wynik w konferencji wschodniej, notując 53 zwycięstwa. W playoffs pokonali Chicago Bulls 4-2 oraz Washington Wizards 4-3 i dotarli do finału konferencji, po raz pierwszy od 2012 roku. Ulegli w nim 1-4 Cleveland Cavaliers.
W drafcie 2017 roku, Boston Celtics wybrali z trzecim numerem Jaysona Tatuma.
Nazwa.
Celtowie to rdzenni mieszkańcy obszarów zachodniej Europy – Irlandii, Bretanii i Wysp Brytyjskich. Nazwa nawiązuje w ten sposób do licznych emigrantów, głównie irlandzkich, spośród których rekrutuje się trzon ludności zamieszkującej północno-wschodnie stany USA, w tym Massachusetts. Do tej tradycji nawiązuje także logo klubu – Lucky the Leprechaun.
Zawodnicy.
Skład na sezon 2020/21.
"Stan na 7 lutego 2021"
Skład na sezon 2021/22.
"Stan na 26 października 2021"
Trenerzy.
Główni trenerzy.
"Stan na koniec sezonu 2017/18"
Nagrody i wyróżnienia.
NBA All-Star Weekend.
^ – nie wystąpił z powodu kontuzji

</doc>
<doc id="336686" url="https://pl.wikipedia.org/wiki?curid=336686" title="Czaje-Wólka">
Czaje-Wólka

Czaje-Wólka – wieś w Polsce położona w województwie podlaskim, w powiecie wysokomazowieckim, w gminie Ciechanowiec.
W 1921 wieś należała do gminy Rudka.
W latach 1954-1959 wieś należała i była siedzibą władz gromady Czaje-Wólka, po jej zniesieniu w gromadzie Pobikry. W latach 1975–1998 miejscowość administracyjnie należała do województwa łomżyńskiego.
Historia.
Wieś pierwotnie nazwana: "Czahy". Od 1505 r. nadana Jakubowi Karwatowi i nazwana: "Karwatowo". Do 1512 roku wieś pierwszego wojewody podlaskiego Iwana Sapiehy.
W roku 1921 w Czajach-Wólce naliczono 26 budynków z przeznaczeniem mieszkalnym i 6 "innych zamieszkałych" oraz 301 mieszkańców (149 mężczyzn i 152 kobiety). Narodowość polską zgłosiło 286 osób, żydowską 14, białoruską 1. Wyznanie rzymskokatolickie zadeklarowało 286 osób, mojżeszowe 14, a prawosławne 1.
27 czerwca 1949 roku pod Czajami zginął kpt. Władysław Łukasiuk ps. „Młot”.
Współcześnie.
Wieś leży na terenie dawnej Puszczy Nureckiej, rozciągającej się od Nurca przez Koryciny i dalej w kierunku Siemiatycz.
Przez miejscowość przepływa lewobrzeżny dopływ Nurca – Siennica.
We wsi funkcjonują:

</doc>
<doc id="336688" url="https://pl.wikipedia.org/wiki?curid=336688" title="Czaje">
Czaje

Czaje – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Historia.
Pod koniec XIX wieku wieś i dobra w powiecie bielskim, gubernia grodzieńska, gmina Grodzisk. 
Wieś z sąsiednim Małyszczynem miała powierzchnię 437 dziesięcin. "Dobra Czaje": w części Szczuków o powierzchni 2222 dziesięcin, w części własność skarbowa – 1110 dziesięcin.

</doc>
<doc id="336691" url="https://pl.wikipedia.org/wiki?curid=336691" title="Christo Stoičkov">
Christo Stoičkov



</doc>
<doc id="336693" url="https://pl.wikipedia.org/wiki?curid=336693" title="Hatysa">
Hatysa

Hatysa ("Jota Orionis", "ι Ori") – jedna z jaśniejszych gwiazd w gwiazdozbiorze Oriona (obserwowana wielkość gwiazdowa: 2,25m). Odległa od Słońca o około 2330 lat świetlnych.
Nazwa.
Gwiazda ma nazwę własną Hatysa, która pojawia się w atlasie Bečvářa. Arabska nazwa tej gwiazdy oznacza „jasną w mieczu”, gdyż jest ona najjaśniejszą gwiazdą miecza Oriona, położoną na jego czubku. Międzynarodowa Unia Astronomiczna w 2017 roku formalnie zatwierdziła użycie nazwy Hatysa dla określenia najjaśniejszego składnika (ι Ori Aa) tej gwiazdy.
Właściwości fizyczne.
Jota Orionis jest gwiazdą wielokrotną. Jasna, widoczna gołym okiem gwiazda to w rzeczywistości gwiazda spektroskopowo podwójna. Jego główny składnik, Jota Orionis Aa to błękitny olbrzym należący do typu widmowego O9, gwiazda ta ma towarzyszkę typu B1, będącą także olbrzymem lub podolbrzymem, o około dwukrotnie mniejszej masie. Składniki okrążają wspólny środek masy w okresie 29,1138 d (29 d 2 h 44 min) po orbitach o dużym mimośrodzie (0,764). Te jasne, gorące gwiazdy (składnik Aa ma temperaturę ) emitują silny wiatr gwiazdowy. Zderzenie wiatrów tych składników tworzy promieniowanie rentgenowskie.
Składniki tej gwiazdy okazują się mieć różny wiek: słabsza gwiazda ma ponad 9 milionów lat i jest około dwukrotnie starsza od jaśniejszej. Ekscentryczna orbita gwiazd wskazuje, że wymiana masy między składnikami, która mogłaby zakłócić oceny wieku, nie jest prawdopodobna. To wskazuje, że gwiazdy te nie powstały jako obserwowany układ podwójny. Prześledzenie ruchów własnych gwiazd uciekających wskazuje że dwie z nich, Mi Columbae i AE Aurigae, 2,5 miliona lat temu musiały znajdować się w przestrzeni blisko Jota Orionis. Układ Jota Orionis mógł powstać w wyniku wymiany partnerów między dwoma gwiazdami podwójnymi – AE Aurigae byłaby wówczas odrzuconą partnerką Jota Orionis Aa, zaś Mi Columbae tworzyłaby dawniej parę z Jota Orionis Ab.
Jota Orionis A ma dwie towarzyszki, oznaczone jako składniki B i C. Pierwszy z nich, odległy o 11,6″ (pomiar z 2012 roku) to błękitny olbrzym typu B8, siódmej wielkości gwiazdowej. Przy założeniu, że jest związany z Hatysą, okrąża centralną parę w czasie co najmniej 75 tysięcy lat w odległości 4400 au. Składnik C to gwiazda typu A0 o wielkości 9,8m, oddalona o 49,4″ od składnika A (i niewiele mniej od składnika B). Jeżeli byłaby ona związana z Jota Orionis A, to musiałaby obiegać ją w czasie co najmniej 700 tysięcy lat, w odległości nie mniejszej niż .

</doc>
<doc id="336694" url="https://pl.wikipedia.org/wiki?curid=336694" title="Lechosław Jarzębski">
Lechosław Jarzębski

Lechosław Stefan Jarzębski (ur. 5 lipca 1946 w Sosnowcu) – polski polityk, były wojewoda śląski, z wykształcenia inżynier odlewnik.
Życiorys.
Ukończył w 1964 III Liceum Ogólnokształcące im. Bolesława Prusa w Sosnowcu, a następnie w 1970 ukończył studia na Wydziale Odlewnictwa Akademii Górniczo-Hutniczej w Krakowie. W latach 1970–1982 pracował jako asystent (potem starszy asystent i adiunkt) w Instytucie Podstaw Inżynierii Środowiska PAN w Zabrzu. W 1976 obronił doktorat w Instytucie Inżynierii Środowiska Politechniki Wrocławskiej. W latach 1976–1982 (niezależnie od pracy w Instytucie Podstaw Inżynierii Środowiska) kierował Ośrodkiem Konstrukcyjno-Badawczym w Zabrzu, zajmującym się projektowaniem urządzeń, pomiarami oraz badaniem środowiska na potrzeby przemysłu odlewniczego. W latach 1982–1984 wykładał w College of Technology w nigeryjskim Owerri.
W 1984 organizował Wojewódzki Inspektorat Ochrony Środowiska w Katowice i stał na jego czele do 1999. Pracował też jako ekspert Dyrektoriatu Generalnego XI Komisji Europejskiej w Brukseli. Jest autorem publikacji z zakresu ochrony środowiska, w tym raportów o stanie środowiska w województwie katowickim w latach 1993–1996 i programu ochrony środowiska dla województwa śląskiego. Publikuje na łamach "Trybuny" jako jej stały, śląski współpracownik.
Wstąpił do Sojuszu Lewicy Demokratycznej, wchodził w skład władz lokalnych partii (m.in. zarządu Śląskiej Rady Wojewódzkiej i rady miejskiej w Sosnowcu). W październiku 2001 został powołany przez premiera Leszka Millera na stanowisko wojewody śląskiego, pełnił funkcję do grudnia 2005. W wyborach parlamentarnych w tym samym roku bez powodzenia ubiegał się o mandat senatora z ramienia SLD.
Jest żonaty, ma syna.
W 2000 otrzymał Złoty Krzyż Zasługi.

</doc>
<doc id="336696" url="https://pl.wikipedia.org/wiki?curid=336696" title="Heiðar Helguson">
Heiðar Helguson

Heiðar Helguson (ur. 22 sierpnia 1977 w Akureyri) – piłkarz reprezentacji Islandii oraz angielskiego klubu Cardiff City. Gra na pozycji napastnika.
Heiðar Helguson trafił do angielskiego klubu Watford w styczniu 2000 roku. Wcześniej występował w islandzkim Þróttur oraz norweskiej drużynie Lillestrøm. Islandczyka sprowadził do siebie menedżer klubu, Graham Taylor, za rekordową sumę 1.5 mln £. W swoim premierowym sezonie, a właściwie w połówce sezonu, napastnik strzelił 6 bramek dla Watford, co jednak nie uchroniło klubu z Vicarage Road przed spadkiem z Premiership.
W drużynie Watford Helguson grał jeszcze przez następnych pięć sezonów. Tuż po relegacji do Division 1 doszło w tym klubie do zmiany trenera i Taylora zastąpił Włoch Gianluca Vialli. Wówczas nastały gorsze czasy dla Heiðara. Vialli, niegdyś znany i ceniony napastnik, widocznie nie widział w Islandczyku dobrego materiału na „swoją” pozycję, ponieważ ustawiał go głównie na prawej obronie. Na tej flance popularny "Ice Man" nie mógł się odnaleźć.
Jak bardzo mylił się Włoch, można było się przekonać niedługo po tym, jak zespół z Vicarage Road objął nowy menedżer, Ray Lewington. Helguson wrócił na swoją pozycję i ukończył sezon 2002/03 z 13 trafieniami, będąc najlepszym strzelcem drużyny. Ale lepsze czasy miały jeszcze nadejść. W sezonie 2004/05 napastnik strzelił 20 bramek we wszystkich rozgrywkach, za co został nagrodzony m.in. mianem „Zawodnika Sezonu” w Watford. W tym sezonie Helguson, podczas styczniowego meczu Pucharu Anglii, strzelił także bramkę drużynie Fulham, która latem zgłosiła chęć kupna Islandczyka. Pomimo więzi łączących go z klubem i kibicami Watford, Helguson zapragnął powrócić do Premiership. Ponieważ "Szerszenie" borykały się również w tym czasie z problemami finansowymi, napastnik został sprzedany do klubu z Craven Cottage za 1.1 mln £. Latem 2007 Helguson przeszedł do Boltonu Wanderers. 20 listopada 2008 roku został wypożyczony do Queens Park Rangers. Wystąpił tam w siedmiu ligowych spotkaniach, po czym, 2 stycznia 2009 roku został wykupiony od Boltonu Wanderers. Do końca sezonu w londyńskim klubie rozegrał 18 meczów. We wrześniu 2009 roku wypożyczony go do Watford, gdzie w debiutanckim meczu z Leicesterem City zdobył dwa gole.
2 sierpnia 2012 roku podpisał jednoroczny kontrakt z Cardiff City.

</doc>
<doc id="336697" url="https://pl.wikipedia.org/wiki?curid=336697" title="Wybory samorządowe w Polsce w 1994 roku">
Wybory samorządowe w Polsce w 1994 roku

Wybory samorządowe w 1994 zostały przeprowadzone w dniu 19 czerwca 1994 roku.
Wybierano:
Frekwencja wyborcza w wyborach do rad gmin wyniosła 33,78%; głosów nieważnych było 1,60%. Ponadto, oddano 1,69% tzw. głosów ważnych bez dokonania wyboru (czystych kart do głosowania).
W dużych miastach 62% mandatów uzyskały partie polityczne. Startujący samodzielnie SLD wygrał w 29 miastach wojewódzkich Polski centralnej, północnej, zachodniej. Na listy partii prawicowych więcej głosów oddano w Polsce wschodniej i południowej. Koalicje centroprawicowe zwyciężyły w ośmiu miastach, a Unia Wolności z koalicjantami w siedmiu. W pozostałych wygrały lokalne koalicje. W gminach najlepiej wypadło PSL.

</doc>
<doc id="336703" url="https://pl.wikipedia.org/wiki?curid=336703" title="Reprezentacja grafu">
Reprezentacja grafu

Reprezentacja grafu to sposób zapisu grafu umożliwiający jego obróbkę z użyciem programów komputerowych. Dwa najpopularniejsze sposoby zapisu informatycznego grafów to macierz sąsiedztwa oraz listy sąsiedztwa.
Niech formula_1 będzie grafem, formula_2 zbiorem wierzchołków, a formula_3 zbiorem krawędzi.
Bez straty ogólności możemy nadać każdemu wierzchołkowi indeks formula_4 Zbiór wierzchołków formula_5
Sam wierzchołek najlepiej reprezentować za pomocą rekordu, klasy lub innych struktur danych. Jeżeli formula_7 miałby reprezentować strukturę pracowników firmy, definicja wierzchołka (pracownika) mogłaby wyglądać tak:
class CVertex
 char Imie[16] ;
 char Nazwisko[16] ;
 double DochodNaDzien;
Reprezentacja przez macierz sąsiedztwa.
Macierz sąsiedztwa to dwuwymiarowa macierz, reprezentowana przez tablicę M o wymiarach formula_8 na formula_9 gdzie formula_2 to liczba wierzchołków grafu. Jeżeli pomiędzy wierzchołkami formula_11 i formula_12 jest krawędź to formula_13 w przeciwnym wypadku formula_14
Własności reprezentacji:
Macierz sąsiedztwa:
Reprezentacja przez listę sąsiedztwa.
Zapamiętanie tablicy o rozmiarze formula_17 jest dość kosztowne, zwłaszcza gdy bada się grafy rzadkie, tj. grafy o niewielkiej liczbie krawędzi w stosunku do grafu pełnego złożonego z tej samej liczby wierzchołków. W praktyce lista sąsiedztwa często okazuje się najefektywniejszą reprezentacją grafu.
Korzysta się z list – struktur danych, które przechowują różne wartości w komórkach zwanych węzłami. Tutaj w listach będziemy trzymać numery indeksów.
Tworzy się tablicę o rozmiarze równym liczbie wierzchołków, zawierającą wskaźniki na (początkowo puste) listy – kolejne elementy list oznaczać będą kolejnych sąsiadów danego wierzchołka, do którego lista jest przyporządkowana. Niech tablica nazywa się formula_18
Dla każdej krawędzi formula_19 do listy wskazywanej przez formula_20 dodaje się indeks wierzchołka formula_21
formula_20 wskazuje teraz na listę zawierającą indeksy wszystkich sąsiadów wierzchołka formula_23
Aby usunąć krawędź formula_24 wystarczy usunąć z listy formula_20 indeks formula_26 a z formula_27 indeks formula_23
W przypadku grafów skierowanych stosuje się "listy następników" lub "listy poprzedników" – odpowiednio w tym wypadku zamiast dodawać sąsiadów, dodajemy do listy związanej z danym wierzchołkiem informacje o wierzchołkach, do których krawędź „wychodzi” lub z których krawędź „wchodzi” z tego, danego wierzchołka.
Reprezentacja przez pęki wyjściowe (ang. forward star).
Jeżeli w trakcie działania algorytmu teoriografowego graf nie ulega zmianie, to możemy zrezygnować ze wskaźników i zapamiętać wszystkie krawędzie po kolei w jednym wektorze. Uporządkowany zbiór wszystkich sąsiadów wierzchołka i nosi nazwę "pęków wyjściowych" (ang. "forward star") tego wierzchołka i stąd nazwa tej struktury. Dla każdego formula_33 sąsiedzi wierzchołka i są umieszczeni bezpośrednio za wierzchołkami-sąsiadami wierzchołka formula_34
Taka struktura wykorzystuje więc dwie tablice, pierwsza długości formula_35 (nazwijmy ją Pntr), której numery indeksu odpowiadają kolejnym wierzchołkom grafu, a wartości pod indeksem formula_36-tym i formula_37 wskazują odpowiednio na początek i koniec fragmentu drugiej tablicy (nazwijmy ją EndVertex), w którym są wymienieni sąsiedzi wierzchołka formula_36-tego (dzięki temu można wyliczyć stopień wierzchołka w czasie stały odejmując po prostu wartości w tablicy pod indeksem i oraz i+1 (stopień wierzchołka i = Pntr[i]-Pntr[i+1])).
Krawędzie wychodzące z wierzchołka nr i to po prostu: {i, Endvertex[Pntr[i]]}, {i, Endvertex[Pntr[i]+1]}, ..., {i, Endvertex[Pntr[i+1]-1]}. Przypadek i=n może być rozwiązany za pomocą wartownika który wskazuje na adres |E|+1 w wektorze EndVertex.
Dla grafu nieskierowanego pęki wyjściowe wymagają (|V|+1) + 2|E| komórek pamięci (wierzchołki + wartownik + podwójnie zapisane krawędzie (graf nieskieowany)).
Przypadek grafów skierowanych w żaden sposób nie komplikuje struktury pęków wyjściowych, zmniejsza jedynie ilość zajmowanego miejsca – |V|+1 + |E|, gdyż krawędzie nie są powielane.
Implementacja grafu w C++ (reprezentacja macierzowa).
Realizacja obsługi grafu poprzez macierz jest dość prosta:
class CGraph
 unsigned V,E; // liczba wierzcholkow i krawedzi
 bool DiGraph; // czy digraf?
 bool MultiGraph; // czy multigraf?
 unsigned **GMatrix; // macierz
 public:
 CGraph(unsigned _V, bool _di, bool _mu);
 ~CGraph();
 bool Insert(unsigned v,unsigned u);
 bool Delete(unsigned v,unsigned u);
 unsigned Degree(unsigned v);
 bool Search(unsigned v,unsigned u);
Konstruktor rezerwuje pamięć na macierz sąsiedztwa i tworzy graf o formula_2 wierzchołkach i formula_45 krawędziach. Destruktor zwalnia pamięć.
CGraph::CGraph(unsigned _V, bool _di, bool _mu) : V(_V), DiGraph(_di), MultiGraph(_mu)
 GMatrix = new unsigned*[_V];
 for(int i=0;i&lt;V;++i)
 GMatrix[i]= new unsigned[V];
 for(int j=0;j&lt;V;++j) GMatrix[i][j]=0;
CGraph::~CGraph()
 for(int i = 0; i &lt; V; ++i)
 delete[] GMatrix[i];
 delete[] GMatrix;
Dodanie krawędzi, jeżeli graf jest prosty i krawędź już istnieje funkcja zwraca formula_46 Jeżeli graf nie jest skierowany symetryczna krawędź jest dodana.
bool CGraph::Insert(unsigned v,unsigned u)
 if(!MultiGraph &amp;&amp; (GMatrix[v][u]&gt;0)) return false; // już jest!
 ++GMatrix[v][u];
 if(!DiGraph) ++GMatrix[u][v]; // krawędź symetryczna
Aby usunąć krawędź, należy sprawdzić czy takowa istnieje i w przypadku grafu prostego usunąć krawędź symetryczną.
bool CGraph::Delete(unsigned v,unsigned u)
 if(GMatrix[v][u]==0) return false; // nie ma co usunąć!
 --GMatrix[v][u];
 if(!DiGraph) --GMatrix[u][v];
Zliczanie sąsiadów wierzchołka formula_47 realizujemy przez zsumowanie wartości formula_48 formula_49 tj. liczby krawędzi o końcu w wierzchołku formula_50 Jeżeli obsługujemy graf skierowany funkcja formula_51 zwróci liczbę krawędzi wychodzących z formula_50
unsigned CGraph::Degree(unsigned v)
 unsigned Result=0;
 for(int i=0;i&lt;V;++i) Result+=GMatrix[v][i];
 return Result;
bool CGraph::Search(unsigned v,unsigned u)
 if(GMatrix[v][u]&gt;0) return true;
 else return false;
Implementacja grafu w C++ (reprezentacja listowa).
Definicja klasy CGraph jest niemal taka sama:
class CGraph
 unsigned V,E; // liczba wierzcholkow i krawedzi
 bool DiGraph; // czy digraf?
 bool MultiGraph; // czy multigraf?
 node *vPrev,*vNext,*uPrev,*uNext;
 node **GLists; // tablica wskazników na listy wierzchołków
 public:
 CGraph(unsigned _V, bool _di, bool _mu);
 ~CGraph();
 bool Insert(unsigned v,unsigned u);
 bool Delete(unsigned v,unsigned u);
 unsigned Degree(unsigned v);
 bool Search(unsigned v,unsigned u);
Konstruktor rezerwuje pamięć na formula_2 elementową tablicę wskaźników na listy, oraz ustawia początkowe zawartości list na NULL (graf bez krawędzi).
CGraph::CGraph(unsigned _V, bool _di, bool _mu) : V(_V), DiGraph(_di), MultiGraph(_mu)
 GLists = new node*[V];
 for(int i=0;i&lt;V;++i) GLists[i]=NULL;
Funkcja formula_54 przechodzi całą listę sąsiadów do napotkania węzła reprezentującego wierzchołek u, lub do końca listy, tj. węzła, którego wskaźnik next wskazuje na NULL;
bool CGraph::Search(unsigned v,unsigned u)
 node* hand; //pomocnik
 hand=GLists[v] ; //szuka wśród sąsiadów v
 while(hand!=NULL) //dopóki nie sprawdzi wszystkich
 if((*hand). Index()==u) //jest!
 uPrev=(*hand). GetPrev();
 uNext=(*hand). GetNext();
 return true;
 hand=(*hand). GetNext();
 if(DiGraph) return false;
 hand=GLists[u] ; //szuka wśród sąsiadów u
 while(hand!=NULL) //dopóki nie sprawdzi wszystkich
 if((*hand). Index()==v) //jest!
 vPrev=(*hand). GetPrev();
 vNext=(*hand). GetNext();
 return true;
 hand=(*hand). GetNext();
 return false; //nie znalazł
Funkcja formula_55 wywołuje funkcję formula_56 która w przypadku istnienia krawędzi formula_57 zapamiętuje wskaźniki odpowiednio na poprzedni i następny węzeł na liście. Jeżeli krawędź nie istnieje, formula_58 zwraca formula_46 Jeżeli istnieje, węzeł formula_60 jest usuwany z listy sąsiadów formula_61 i odwrotnie.

</doc>
<doc id="336704" url="https://pl.wikipedia.org/wiki?curid=336704" title="Leowigild (władca Wizygotów)">
Leowigild (władca Wizygotów)

Leowigild – król Wizygotów w latach 569–586. W 572 odzyskał Andaluzję z rąk bizantyjczyków. Pokonał Basków (581) i Swebów (585). Zniósł zakaz małżeństw Wizygotów i ludności hiszpano-rzymskiej. W 585 zjednoczył plemiona wizygockie na Półwyspie Iberyjskim. Wprowadził kodeks prawny, najbardziej zbliżony do praw Cesarstwa Rzymskiego spośród ówczesnych państw.
Jego syn Hermenegild (święty) ożenił się z księżniczką frankijską, Ingundą – katoliczką, by później zmienić wiarę z ariańskiej na katolicką. Po tym zdarzeniu Leowigild odsunął swojego najstarszego syna od dworu i dziedzictwa, by następnie w wyniku wieloletnich walk i śmierci syna zacząć niszczyć kościoły i zwalczać katolicyzm. Jednak po jego śmierci jego syn i następca – Rekkared I przeszedł na katolicyzm i został pierwszym katolickim władcą Wizygotów.
W 578 roku założył miasto Reccopolis w centralnej części półwyspu Iberyjskiego.

</doc>
<doc id="336711" url="https://pl.wikipedia.org/wiki?curid=336711" title="Grań Hrubego">
Grań Hrubego

Grań Hrubego(, , ), w lokalnym dialekcie liptowskim "Hrubô") – grań w słowackich Tatrach Wysokich, odchodząca od głównej grani odnogi Krywania w wierzchołku Hrubego Wierchu w kierunku północno-zachodnim (dokładniej ku NWW).
Ogólny opis.
Grań oddziela Dolinę Hlińską od doliny Niewcyrki i na długości około 2 km jest niemal pozioma. Jej północne ściany (od strony Doliny Hlińskiej) tworzą wysoki (od 400 m na wschodzie do około 600–700 m na zachodzie) i urwisty mur skalny, jeden z najbardziej masywnych w Tatrach i mocno zaznaczający się w krajobrazie (szczególnie od strony polskiej). Pozębiony i niemal poziomy odcinek Grani Hrubego ku zachodowi kończy Garajowa Strażnica. Dalej grzbiet górski szybko obniża się i rozgałęzia na kilka grzęd, schodzących nisko do Doliny Koprowej i doliny Niewcyrki.
Pierwotną nazwą w rejonie jest jednowyrazowe określenie grani jako całości ("hrube" po spolszczeniu jak i w góralszczyźnie oznacza "grube", "masywne"), od której dopiero nazwano sam Hruby Wierch jako najwyższe wzniesienie tej grani.
Cała grań dzieli się na trzy odcinki, różniące się ukształtowaniem:
Obiekty w grani.
W Grani Hrubego, poza zwornikowym wierzchołkiem Hrubego Wierchu, znajduje się 17 nazwanych turni i kulminacji, oddzielonych od siebie stosowną liczbą przełęczy bądź płytszych wcięć. Cała grań ma wyrównany charakter, stąd względne relacje wysokościowe poszczególnych wzniesień nie były w literaturze jednoznaczne i w kolejnych publikacjach ulegały drobnym zmianom, czasem przeciwstawnym. Wysokości większości obiektów w grani były jedynie oszacowane metodą barometryczną. Poniższe wartości zaczerpnięto z wykonanych w 2018 roku pomiarów lidarowych, które pozwoliły na dokładne określenie wysokości wszystkich wierzchołków i wcięć. 
W kierunku od wschodu na zachód w grani Hrubego znajdują się kolejno turnie, przełęcze i przełączki (wytłuszczono nazwy najwybitniejszych wzniesień i przełączek w grani):
Nazwę turniom i przełęczom nadał Witold Henryk Paryski w 8 tomie przewodnika wspinaczkowego, dwie nazwy dodał Władysław Cywiński w 2008 r.. Nazwy podrzędnych turni i przełęczy w Grani Hrubego zostały na ogół zaczerpnięte od położonej w pobliżu doliny Niewcyrki, Teriańskich Stawów i Dolinki Garajowej. Dla upamiętnienia przewodnika Jędrzeja Wali starszego, który jako pierwszy najdokładniej przemierzył okolice Hrubego Wierchu, nadano nazwę kilku turniom i przełęczom – Walowe Turnie i Walowe Ławki. Nazwa Bednarzowych Turni pochodzi od nazwiska przewodnika Wojciecha Bednarza, który jako pierwszy umożliwił wejście turyście na jedną z turni Grani Hrubego – Pośrednią Bednarzową Turnię. 
Taternictwo.
W Grani Hrubego jest bardzo wiele dróg wspinaczkowych o zróżnicowanym stopniu trudności. Oddalenie od schronisk powoduje, że wspinanie się tutaj stanowi poważny problem kondycyjno-logistyczny. Z tego też powodu rejon ten wśród taterników nie należy do popularnych. Niewcyrka jest obszarem ochrony ścisłej i wspinanie od jej strony jest zabronione.
Przejście Grani Hrubego ma charakter wspinaczkowy (trudności minimum II przy wyborze najłatwiejszych i niełatwych do odszukania wariantów) i wymaga obycia w bardzo trudnym orientacyjnie terenie (jest więc niedostępne dla turystów – brak oznakowanych szlaków turystycznych). Wśród taterników najbardziej popularne jest przejście w kierunku od Hrubego Wierchu do Garajowej Strażnicy.
Pierwsze przejścia grani:
Bardzo znany satyryczny opis przejścia tej grani dał Ferdynand Goetel w opowiadaniu-humoresce: "Wycieczka, jak się o niej nie pisze" (pierwsza publikacja w „Taterniku” nr 3 z 1912 r., wielokrotnie przedrukowywane).

</doc>
<doc id="336717" url="https://pl.wikipedia.org/wiki?curid=336717" title="Gençlerbirliği SK">
Gençlerbirliği SK

Gençlerbirliği Spor Kulübü – turecki klub piłkarski z siedzibą w stolicy kraju – Ankarze, nazwa klubu znaczy dosłownie "Zjednoczenie Młodych", obecnie klub występuje w rozgrywkach TFF 1. Lig.
Historia.
Gençlerbirliği zawsze było jedną z tureckich "kopalń talentów", które z czasem były zatrudniane przez większe kluby. Klub został założony w 1923 roku. Od 1977 prezydentem jest İlhan Cavcav, który uczynił z Gençlerbirliği jeden z najlepiej radzących sobie finansowo klubów Turcji. W sezonie 2002/2003 zespół walczył nawet o mistrzostwo kraju i zdołał zakwalifikować się do rozgrywek o Puchar UEFA, z których w 4. rundzie wyeliminowany został przez późniejszego triumfatora Valencię. W sezonie 2004/2005 zespół zajął w Superlidze 5. miejsce. W latach 2000 – 2003 zawodnikiem Gençlerbirliği był były reprezentant Polski Tomasz Zdebel, który zdobył z klubem nawet Puchar Turcji w 2001 roku. Z Pucharu UEFA w 2005 Gençlerbirliği zostało wyeliminowane w I rundzie przez grecki zespół AO Egaleo.
Skład na sezon 2015/2016.
 

</doc>
<doc id="336719" url="https://pl.wikipedia.org/wiki?curid=336719" title="Genclerbirligi Ankara">
Genclerbirligi Ankara



</doc>
<doc id="336721" url="https://pl.wikipedia.org/wiki?curid=336721" title="Roderyk (król Wizygotów)">
Roderyk (król Wizygotów)

Roderyk, Rodryg – król Wizygotów w latach 710–711. Został pokonany przez Arabów, którzy w kilka lat podbili niemal całą Hiszpanię i położyli kres królestwu Wizygotów.
Po śmierci króla Wizygotów Wittiza w 710, Wizygoci z południa obwołali Roderyka królem. – do namiestnika arabskiej Afryki Północnej Musy ibn Nusajra, który wysłał swego podwładnego, namiestnika Tangeru, Tarika ibn Zijada na wyprawę do Hiszpanii. W bitwie nad rzeką Guadalete w 711 wojska Wizygotów poniosły klęskę, a sam Roderyk zginął (lub zaginął bez wieści).
Uważany jest za ostatniego króla Wizygotów, którego panowanie potwierdzone zostało w źródłach szanowanych historyków i kronikarzy. Jako następca Roderyka na terenach północno-wschodniej Hiszpanii znany jest tylko z monet król Agila II oraz Ardo wymieniany jako panujący w Septymanii.

</doc>
<doc id="336727" url="https://pl.wikipedia.org/wiki?curid=336727" title="Sylwester (święto)">
Sylwester (święto)

Sylwester ("tłusta wigilia") – wigilia Nowego Roku, dzień poprzedzający Nowy Rok – 31 grudnia (imieniny Sylwestra; w Kościele katolickim, jako wspomnienie liturgiczne papieża Sylwestra I), kiedy to świętuje się koniec starego roku i początek nowego, stanowiąca czas hucznych zabaw i balów, toastów, sztucznych ogni, petard lub pokazów laserowych.
Obchody.
Samo święto pożegnania starego i powitania nowego roku narodziło się dopiero na przełomie XIX i XX wieku. Początkowo obchodzono je tylko w bogatszych warstwach społeczeństwa, stopniowo zwyczaj przedostawał się do życia uboższych ludzi. Na początku XX wieku pojawiły się lokalne zwyczaje przeżywania nocy sylwestrowych. Na przykład w Danii zeskakiwano z krzesła o północy, a w Hiszpanii od 1909 wraz z każdym uderzeniem zegara zjada się jedno winogrono.
W wielu państwach (w tym w Polsce) tradycyjnym trunkiem jest wtedy szampan.

</doc>
<doc id="336728" url="https://pl.wikipedia.org/wiki?curid=336728" title="Dalälven">
Dalälven

Dal (szw. "Dalälven") – rzeka w środkowej Szwecji, mająca źródło w Górach Skandynawskich, o długości 520 km, przepływająca przez krainę Svealand i wpływająca do Zatoki Botnickiej. Ma ujście lejkowe (estuarium), należy do zlewiska Morza Bałtyckiego. Należy do typu rzek północnoeuropejskich, płynie w klimacie umiarkowanym przejściowym chłodnym.

</doc>
<doc id="336729" url="https://pl.wikipedia.org/wiki?curid=336729" title="Ośrodek Sportu i Rekreacji Skałka">
Ośrodek Sportu i Rekreacji Skałka

Ośrodek Sportu i Rekreacji Skałka – ośrodek sportu i rekreacji w Świętochłowicach-Piaśnikach.
Historia powstania i rozbudowy OSiR Skałka sięga lat sześćdziesiątych. W 1964 z inicjatywy przedstawicieli Miejskiej Rady Narodowej, zakładów pracy i organizacji społecznych podjęto uchwałę o zagospodarowaniu nieużytków w mieście w dzielnicy Piaśniki, przy ulicy Bytomskiej. Potężne doły i nierówności oraz znajdująca się w pobliżu hałda stwarzały dobre warunki dla przyszłego ośrodka sportowego, tym bardziej, że zaczęto likwidować inne obiekty sportowe na terenie miasta, kosztem rozbudowy Huty Florian. Usytuowanie ośrodka dawało gwarancję służenia nie tylko mieszkańcom Świętochłowic, ale i także okolicznych miast: Chorzowa, Bytomia i Rudy Śląskiej. Obiekt sportowo-rekreacyjny, przekazywano etapami przy zaangażowaniu społeczeństwa, oficjalnie oddany został do użytku 22 czerwca 1968, a było to otwarte kąpielisko wraz z zapleczem gospodarczym. W kolejnych latach następowała jego rozbudowa. Otwarcie stadionu nastąpiło 1 czerwca 1979 r.
Rekord frekwencji padł zaraz na początku istnienia, 22 czerwca, kiedy to na stadionie zasiadło blisko 27 000 osób. Ostatnimi wielkimi imprezami na stadionie Skałka były: mecz młodzieżowej reprezentacji Polski U21 oraz spotkania majowe z żużlem.
Na terenie OSiR Skałka odbywały się m.in. imprezy: Festiwal Polki i Blues na Skałce. Na stadionie swoje mecze rozgrywa zespół piłkarski Śląsk Świętochłowice oraz miały miejsce mecze żużlowe.
W skład OSiR Skałka wchodzą:

</doc>
<doc id="336730" url="https://pl.wikipedia.org/wiki?curid=336730" title="Houston Rockets">
Houston Rockets

Houston Rockets – amerykański klub koszykarski, mający siedzibę w Houston, w stanie Texas. Występują w Dywizji Południowo-zachodniej, Konferencji Zachodniej w National Basketball Association (NBA). Swoje domowe spotkania Rockets rozgrywają w Toyota Center.
Historia.
Klub założony został w 1967 roku, a jego pierwotną siedzibą było San Diego.Cztery lata później „Rockets” przenieśli się do Houston. W inauguracyjnym sezonie 1967-1968 uzyskali bilans 15-67. Wraz z wyborem Elvine’a Hayesa w 1 rundzie draftu z numerem 1, sytuacja uległa znacznej poprawie i w następnym sezonie koszykarze z San Diego dotarli do półfinału konferencji gdzie ulegli w potyczce z Atlanta Hawks. Kolejne dwa sezony dla drużyny były mniej udane i nie uzyskała ona miejsc umożliwiających grę w play-offach.
W 1970 w drafcie „Rockets” uzyskali przyszłego członka Basketball Hall of Fame Calvina Murphy’ego oraz solidnego skrzydłowego Rudy’ego Tomjanovicha. W 1975 odnotowali oni pierwszy występ w play-offach od wspomnianego 1969 roku. W głównej mierze ci dwaj koszykarze stanowili o sile zespołu przez kolejne kilka sezonów do czasu przybycia do zespołu centra Mosesa Malone’a (MVP 1979 oraz 1982 jako gracz Houston) znanego ze świetnego operowania w strefie podkoszowej. Miało to miejsce w 1976 roku, Malone nabył już doświadczenie w rozgrywkach ABA, w których to rozegrał 2 sezony. Z kolejnym liderem w składzie, w 1977 „Rockets” dobrnęli do finału konferencji gdzie musieli uznać wyższość Philadelphia 76ers z Juliusem Ervingiem na czele.
„Sixers” zwyciężyli 4-2. Następujący sezon rozpoczął się dla drużyny w postaci nieprzyjemnego incydentu, w którym Rudy-T nabawił się ciężkich urazów twarzy jako mediator pojedynku. Rockets tracąc jednego z liderów na 5 miesięcy skończyli sezon z jedynie 28 zwycięstwami na koncie. W 1979 rekordem 47-35 gracze z Houston zafundowali sobie grę w play-offach. Odpadli jednak w I rundzie w rywalizacji z Atlantą Hawks. Począwszy od sezonu 1980-1981, Houston Rockets rozpoczęli grę w gronie zespołów z Konferencji Zachodniej. W tym też roku rozgrywkowym gracze z Teksasu mimo ujemnego bilansu (40-42) dostali się do finałów rozgrywek. Był to drugi taki przypadek w historii ligi, a zarazem pierwszy w dziejach klubu sukces takiej miary. Ich rywalami byli Boston Celtics, ówczesna rodzącą się potęga koszykówki dowodzona przez Larry’ego Birda. Po kilku ciężkich spotkaniach Rockets stracili inicjatywę i ostatecznie przegrali 4-2. Po nieudanych rozgrywkach w sezonie 1981-1982 zdecydowano o wymianie Malone’a na Caldwella Jonesa z 76ers. W tym okresie Rockets przeżywali kryzys. W sezonie 1982–1983 pobili swój niechlubny rekord pod względem liczby przegranych (14-68).
Sytuacja zmieniła się po 2 kolejnych wyborach nr 1 w drafcie. Byli to kolejno Ralph Samson, pierwsza supergwiazda ligi akademickiej, jeden z najwyższych graczy w historii. Hakeem Olajuwon, niewątpliwa legenda i ikona klubu, w którym spędził 17 lat. Obaj wymiennie grali na pozycjach silnego skrzydłowego oraz środkowego przez co zyskali miano „The Twin Towers”.
W 1994 roku drużyna zwyciężyła w rozgrywkach NBA, wygrywając w finałach 4:3 z New York Knicks. Rok później znów dotarli do finałów NBA, gdzie pokonując Orlando Magic 4-0, po raz drugi z rzędu zostali mistrzami NBA. MVP finałów dwukrotnie został środkowy Hakeem Olajuwon. W lutym 2006 Moochie Norris został wymieniony z New Orleans/Oklahoma City Hornets za Macieja Lampe. 19 lutego 2006 i 17 lutego 2013 w Houston w Toyota Center odbył się NBA All-Star Game. W sezonie 2007/2008 drużyna Houston Rockets wygrała 22 mecze z rzędu ustanawiając drugi w tej kategorii rekord, niestety w sezonie 2012/2013 Miami Heat wyprzedziło ich w tej klasyfikacji, równocześnie spychając ich na 3 miejsce.
Po odejściu Daryla Moreya ze stanowiska generalnego managera, nowym GM został Rafael Stone.
W październiku 2020 nowym trenerem zespołu został Stephen Silas.
Zawodnicy.
Kadra w sezonie 2019/20.
"Stan na 3 września 2020"
Kadra w sezonie 2021/22.
"Stan na 22 października 2021"
Trenerzy.
"Stan na koniec sezonu 2019/20"
Statystyczni liderzy NBA.
Liderzy Asyst
James Harden 2017
Statystyczni liderzy wszech czasów klubu.
Pogrubiony – oznacza aktywnego zawodnika, nadal występującego w klubie
"Kursywa" – oznacza aktywnego zawodnika, nie występującego już w klubie
Punkty (sezon regularny – stan na koniec sezonu 2014–15)
Pozostałe statystyki (sezon regularny – stan na koniec sezonu 2014–15)

</doc>
<doc id="336732" url="https://pl.wikipedia.org/wiki?curid=336732" title="Puchar Turcji w piłce nożnej">
Puchar Turcji w piłce nożnej

Puchar Turcji w piłce nożnej () – cykliczne rozgrywki piłkarskie o charakterze pucharu krajowego w Turcji. Organizowane co sezon przez Turecki Związek Piłki Nożnej (TFF) i przeznaczone są dla krajowych klubów piłkarskich. Najważniejsze po Süper Lig piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W sezonie 1962/63 roku rozpoczęły się pierwsze rozgrywki o Puchar Turcji. Zwyciężył klub Galatasaray SK, który w dwumeczu pokonał Fenerbahçe SK. Od sezonu 1980/81 do sezonu 1992/93 rozgrywki nosiły nazwę "Puchar Federacji", ale od sezonu 1992/93 do sezonu 2005/06 kontynuowano pod starą nazwą "Puchar Turcji". Potem przed nazwą "Puchar Turcji" zaczęły pojawiać się nazwiska sponsorów. Od sezonu 2005/06 do końca sezonu 2008/09 puchar oficjalnie nazywał się "Fortis Puchar Turcji", a od sezonu 2009/10 "Ziraat Puchar Turcji". Do sezonu 1998/99 za wyjątkiem kilku sezonów finał składał się z dwóch meczów. W sezonach 2019/20 i 2020/21 z powodu pandemii COVID-19 wiele meczów prowadzono bez obecnosci widzów. Rekordzistą pod względem liczby zdobytych tytułów jest klub Galatasaray SK, który zdobył ich 18.
Format.
Format rozgrywek był wiele razy zmieniany. W rozgrywkach uczestniczą 133 kluby występujących w Mistrzostwach Turcji. Startują wszystkie kluby Süper Lig oraz z pierwszej, drugiej i trzeciej ligi. Obecnie wszystkie rywalizacje od rundy pierwszej do finału (oprócz półfinału) grane są w jednym meczu (rewanże tylko w półfinałach). Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2017/18 rozgrywki składają się z 9 etapów: rundy 1-5 eliminacyjnej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Olimpijski im. Atatürka w Stambule.
Zwycięzcy i finaliści.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Turcji na podium oficjalnie stawało w sumie 24 drużyn. Liderem klasyfikacji jest Galatasaray SK, który zdobył 18 Pucharów.
Stan na 31.05.2022.
Klasyfikacja według miast.
Siedziby klubów: Stan na 31.05.2022.

</doc>
<doc id="336734" url="https://pl.wikipedia.org/wiki?curid=336734" title="Parafia Wszystkich Świętych w Grocholicach">
Parafia Wszystkich Świętych w Grocholicach

Parafia Wszystkich Świętych – parafia rzymskokatolicka w Grocholicach (dawniej odrębnym miasteczku, obecnie części Bełchatowa). Najstarsza parafia w dekanacie bełchatowskim, w archidiecezji łódzkiej.
Murowana świątynia wzniesiona w początkach XIII wieku, jedna z najstarszych świątyń w archidiecezji łódzkiej.
Historia parafii.
Parafię w Grocholicach erygowano ok. 1230 r. jako pierwszą w okolicach Bełchatowa. Fundatorem świątyni był arcybiskup gnieźnieński Wincenty z Czarnkowa.
W 1220 roku arcybiskup Gnieźnieński Wincenty z Niałka herbu Nałęcz ufundował w Grocholicach kościół. Był to pierwszy kościół w tym rejonie. Jego budowa trwała od 1230 do 1233 roku. Ksiądz arcybiskup erygował parafię pw. Wszystkich Świętych w 1230 roku. Tak rozpoczęła się historia najstarszej parafii Bełchatowa.
W 1683 roku parafia liczyła 400 osób, w 1729 roku 800 parafian, a największy zasięg terytorialny i liczebny w 1886 roku. Parafia liczyła wówczas 4984 osoby.
Od roku 1893 terytorium parafii uległo zmniejszeniu w wyniku erygowania nowych parafii i tak:
Obecnie do parafii oprócz Grocholic i Zamościa należą miejscowości: Zdzieszulice Górne, Zdzieszulice Dolne, Kielchinów, Augustynów, Mazury, Wólka Łękawska, Bugaj, Księży Młyn, Rząsawa, Oleśnik, Kurnos Pierwszy i Poręby.
Obecnie w 777 roku istnienia parafia liczy 1453 rodziny, co łącznie daje 4540 parafian.
W swojej historii kościół był wielokrotnie niszczony i grabiony, a w latach 1781–1785 był nawet nieczynny wskutek pożaru oraz braku należytej opieki spowodowanej wyludnieniem Grocholic. W 1788 r., gdy proboszczem parafii był ksiądz Tomasz Kararski, kościół przeszedł gruntowny remont.
W latach 1897–1910 ówczesny proboszcz ks. Franciszek Zając dokonał gruntownej odbudowy i rozbudowy kościoła w stylu neogotyckim. Zwiększył długość świątyni, odbudował prezbiterium i kruchty, dobudował trzy kaplice i zakrystię oraz wybudował dwie wieże. Ze starego kościoła pozostała wówczas tylko część murów nawy głównej i szkarpy dwóch przęseł nawy.
Inne kościoły na terenie parafii.
Dla kościoła w Łękawie i Bełchatowie kościół w Grocholicach pełnił rolę fary.
Architektura.
Kościół Wszystkich Świętych wybudowany został w latach 1220–1233 z cegły i polnego kamienia, w stylu gotyckim o sklepieniu w prezbiterium murowanym, a w nawie głównej drewnianym. Pierwotnie kościół został wybudowany w stylu gotyckim, jednak z upływem czasu stracił on swój charakter. Obecny neogotycki kształt kościół zawdzięcza rozbudowie ukończonej w 1910 r.
Budowla świątyni z roku 1233 należała do najstarszych zabytków tego rodzaju w tej części kraju. Świątynia w pierwotnej formie dotarła aż do 1897 roku. Kościół zbudowany był z polnego kamienia i cegły w stylu przejściowym z romanizmu w ostrołuk (gotyk). Składał się z dwóch części; prezbiterium i nawy głównej. Nawa prostokątna o długości 11,5m., prezbiterium półkoliste o długości 7,0m. i szerokości 5,0m. zamknięte u góry kopułą. Wysokość świątyni wynosiła 9,0m. a grubość murów 0,8m. W nawie głównej były cztery okna, a sufit był płaski i wykonany z desek. Podłoga była również drewniana. Dach kryty był drewnianymi gontami. Na kościele znajdowała się niewielka wieżyczka z sygnaturką. Od strony północnej przylegała niewielka zakrystia. Wyposażenie kościoła stanowiły trzy drewniane ołtarze. W roku 1781 podczas wielkiego pożaru Grocholic kościół uległ znacznemu zniszczeniu i w latach 1781–1785 był zamknięty. W 1788 roku proboszcz parafii Tomasz Kararski przeprowadził gruntowny remont świątyni. Następujący po roku 1836 napływ ludności osiedlającej się na terenie parafii spowodował, że istniejący kościół stał się zbyt mały. Od 20 maja 1885 roku ks. prob. Zając rozpoczął starania o powiększenie kościoła. Po ponad 10 latach starań, 3 sierpnia 1897 roku rozpoczęto prace przy rozbudowie kościoła. Plan i kosztorys wykonał p. Kornelin Szretter z Piotrkowa Trybunalskiego, a zatwierdziło Ministerstwo w Petersburgu. W czasie realizacji budowy plan uległ modyfikacji za przyczyną Feliksa Nowickiego. Zmiana dotyczyła sklepienia w tzw. pół cyrkiel i powiększenia kaplic bocznych. Rozbudowa kościoła trwała 13 lat i zakończyła się 4 sierpnia 1910 roku. Powiększono o 1/3 nawę główną, przebudowano prezbiterium i kruchtę. Wybudowano dwie boczne kaplice, zakrystie i dwie wieże o wysokości 41m. Ze starego kościoła została część murów nawy głównej o długości 6 m. i szkarpy dwóch przęseł. Podczas działań wojennych w 1914 roku mury kościoła zostały częściowo zniszczone. W latach 1917–1920 kościół został odbudowany z zachowaniem pierwotnego stylu, który istnieje do chwili obecnej.
Cmentarze parafialne.
Na przestrzeni dziejów parafii zmarłych chowano na cmentarzu przykościelnym. Edykt cesarza pruskiego – Grocholice były wówczas pod zaborem pruskim – zabraniał takich pochówków, wprowadzał też nakaz tworzenia osobnych cmentarzy. Na mocy nowego prawa pierwszy cmentarz grzebalny w Grocholicach powstał w 1810 roku. W nowo utworzonej nekropolii pierwsze pochowano pięciotygodniowe dziecko z Zawadowa. Miejsce tego cmentarza okazało się niewygodne z uwagi na gliniasty grunt i nie było możliwości kopania głębokich dołów ze względu na zbieranie się i „podchodzenie” wody. Dlatego też rozpoczęty się działania mające na celu znalezienie nowego miejsca na cmentarz. W sumie na pierwszym cmentarzu pochowano 637 osób (głównie ofiary epidemii cholery z pierwszej dekady XIX w. – stąd potoczna nazwa „cmentarz choleryczny”). Ostatnim zmarłym, pochowanym tam 2 maja 1822 r., był Sebastian Skalski z Grocholic. Pozostałością po pierwszym cmentarzu istniejącą do początku lat 80. XX w. był wystający nieco ponad teren czworoboczny kurhan z drewnianym krzyżem pośrodku. Teraz miejsce tego już nieistniejącego cmentarza upamiętnia metalowy krzyż w ogrodzeniu i kilka akacji przy ul. Szkolnej (siedziba przedszkola).
W 1822 roku na Zamościu (dziś ul. Wojska Polskiego) urządzono drugi cmentarz na terenie piaszczystym i suchym. Pierwsze zostało pochowane jednoroczne dziecko 7 maja 1822 roku. W 1878 roku cmentarz powiększono, a mimo to już w 1893 roku okazał się zbyt mały. Brak możliwości powiększenia spowodował konieczność wyboru kolejnego miejsca. Aktualnie cmentarz jest dostępny do pochówku zmarłych. Znajduje się na nim kilka zabytkowych nagrobków oraz mogiła powstańców z 1863 roku.
Trzeci cmentarz urządzono w 1894 roku przy obecnej ul. Tylnej. Grzebanie zmarłych rozpoczęto od pochowania 3 stycznia 1901 roku Ignacego Widlickiego z Grocholic. Cmentarz był powiększany w latach 1934 i 1963. W czasie II wojny światowej zbudowano na terenie cmentarza budynek prosektoryjny, zwany potocznie „trupiarnią”. Obiekt ze ścianami z tzw. muru pruskiego istniał do lat 70. ubiegłego wieku. Na tym cmentarzu istnieje kwatera żołnierska, gdzie spoczywają pochowani we wrześniu 1939 roku obrońcy Gór Borowskich, i pomnik im poświęcony.
Obecnie powierzchnia cmentarza wynosi 2,08 ha.
Proboszczowie.
"Źródło": 
Grupy parafialne.
Służba liturgiczna ołtarza, Rycerstwo Niepokalanej, Apostolstwo Dobrej Śmierci, Koło Żywego Różańca, chór parafialny, schola parafialna, rada parafialna, Katolickie Stowarzyszenie Młodzieży.

</doc>
<doc id="336739" url="https://pl.wikipedia.org/wiki?curid=336739" title="Maja Hirsch">
Maja Hirsch

Maja Hirsch (ur. 15 października 1977 w Warszawie) – polska aktorka filmowa, teatralna i telewizyjna.
Życiorys.
Jest córką Rosjanki i Polaka pochodzenia niemieckiego. Jej rodzice poznali się w Niemieckiej Republice Demokratycznej, gdzie jej matka, Galina, była tłumaczką, a ojciec pracował jako dziennikarz. Maja Hirsch znaczną część dzieciństwa spędziła w Rosji, pod Moskwą. Ma brata, Dymitra.
Jest absolwentką Akademii Teatralnej w Warszawie (2000). Podczas studiów współpracowała ze Studiem Teatralnym Koło, występując w jego pierwszym przedstawieniu pt. "Wynajmę pokój". Zagrała w przedstawieniach dyplomowych Akademii Teatralnej: "Mewa" i "Dziady zbliżenia".
Od 2000 jest aktorką Teatru Dramatycznego w Warszawie, w którym zadebiutowała 24 lutego tytułową rolą w spektaklu "Salome". W 2005 występowała w Teatrze Syrena.
Życie prywatne.
Ze związku z Jackiem Braciakiem ma córkę, Marię.

</doc>
<doc id="336741" url="https://pl.wikipedia.org/wiki?curid=336741" title="Jon (patriarcha Moskwy)">
Jon (patriarcha Moskwy)



</doc>
<doc id="336743" url="https://pl.wikipedia.org/wiki?curid=336743" title="Zofia Rogoszówna">
Zofia Rogoszówna

Zofia Rogoszówna (ur. w 1881 lub 1882 w Nowym Siole pod Stryjem, zm. 10 maja 1921 w Szczawnicy) – polska pisarka dla dzieci, tłumaczka i poetka. Zapoczątkowała adaptowanie utworów ludowych w literaturze dla dzieci.
Biografia i twórczość.
Zofia Rogoszówna urodziła się w Nowym Siole pod Stryjem w 1881 lub 1882, starsze źródła podają rok 1890.
Ojciec pisarki Józef Rogosz znany był jako publicysta i pisarz. Zofia, podtrzymując rodzinne tradycje, zajęła się pisarstwem. Wydała kilkanaście książek dla młodszych dzieci, wykazując głębokie zrozumienie dziecka, oryginalność pomysłów, duże poczucie humoru i wysoki poziom literacki. Swoją działalność traktowała jako pracę oświatową na rzecz nie tylko dzieci, ale i ich opiekunów.
W 1909 (lub 1911) ogłosiła "", zbiór prekursorskich opowiadań czerpiących znacznie z prozy psychologicznej przełomu XIX i XX] w., traktujący o małych dzieciach, przeznaczony bardziej dla dorosłych niż dla ich pociech. Pod wspólnym tytułem znalazły się tu utworki takie jak: "Jędruś" – historia wiejskiego chłopca, pełna prostego humoru sytuacyjnego, "Jureczek" – opowiadający o tym, w jaki sposób budzi się świadomość dziecka wychodzącego z okresu niemowlęctwa, czy też "Haluśka" – szkic o wrażliwej i obdarzonej bogatą wyobraźnią dziewczynce, wychowywanej w środowisku artystów. Młoda pisarka dała w nich wyraz przenikliwej znajomości psychiki małych bohaterów.
W 1911 wydała powieść dla starszych dzieci pt. "Dziecinny dwór". Utwór czyta się z przyjemnością, szczególnie ze względu na dobrze zarysowane sylwetki dziecięcych bohaterów. W opiniach niektórych krytyków utwór wzbudzał jednak swego czasu zastrzeżenia co do wartości pedagogicznych.
Jako pierwsza wprowadziła do literatury drobne utwory ludowe, przeznaczone dla dzieci i wydała je w trzech zbiorach: ' (1920), "Klituś bajduś" (1920 lub 1925) i ' (1920 lub 1928). Zawierały one gadki, piosenki i zabawy dziecięce, spisane z ust ludu lub zaczerpnięte z wspomnień dzieciństwa. Rogoszówna rysuje się w nich jako wprawna zbieraczka wiejskiego folkloru. Dzięki niej znamy ludową wersję rymowanki "Tańcowały dwa Michały", którą zaadaptował później Jan Brzechwa:
Kolejna rymowanka jest dawną wersją zabawy:
czy też:
Wśród tekstów zabaw zgromadzonych przez Rogoszównę jest wiele obscenów – roją się one od drastycznych wydarzeń i wątków miłosnych. Nie przeszkadza to jednak dzieciom w adaptowaniu ich do swoich potrzeb ludycznych.
W zbiorku "Sroczka kaszkę ważyła" znajduje się oryginalny wierszyk, zaczerpnięty wprost z folkloru wiejskiego, którego następne wersje – rymowanki są już tylko literacką adaptacją tego fragmentu:
Te trzy zbiorki Rogoszówny ujawniają zainteresowanie autorki światem dziecka i dziecięcym folklorem. Okazuje się, że to, co przetrwało w tradycji ludowej, bawiło od zarania dziejów i bawi do dziś. Ze względu na wierszowaną formę, melodyjność i rytmikę zagnieździło się w pamięci kolejnych pokoleń. Właściwości mnemotechniczne tych tekstów współgrają z potrzebą umysłowego treningu i rozwoju dzieci. Autorka we wstępie do zbiorku "Sroczka kaszkę ważyła" sama uzasadniła cele zbieractwa:
Z przytoczonego cytatu wynika, że dla autorki nie było to zwyczajne zamiłowanie do zbieractwa, ale również chęć do wychowywania patriotycznego, do szerzenia wiedzy o bogactwie polskiego dorobku kulturowego – szczególnie tego, który przechował się pod strzechą. Był to także sposób na budzenie w dzieciach i rodzicach świadomości, że mimo długiej niebytności kraju polskiego na mapach, przetrwała nasza tożsamość narodowa – język, a z nim dowcip i zamiłowanie do dobrej zabawy.
Po wydaniu prekursorskich utworów Rogoszówny przez polską literaturę dziecięcą przetoczyła się fala adaptacji i publikacji utworów ludowych. Stało się to w owych czasach pewną modą, która powróciła w latach 50. XX w., wtedy też pojawiało się najwięcej wznowień prac autorów literatury dziecięcej czasów dwudziestolecia międzywojennego.
Dużą popularnością cieszyły się wielokrotnie wznawiane "Dzieci pana majstra" (1921) – wierszowane opowiadanie fantastyczne, odznaczające się żywą, barwną akcją. Treścią jego są przygody niesfornych dzieci majstra Tygodnia, za kradzież owoców w ogrodzie wróżki zamienionych w świnki i odczarowanych dzięki dzielności najmłodszej siostry Sobótki. Myśl pedagogiczna książki skupia się na zagadnieniu poszanowania cudzej własności. Język utworu jest chwilami niewolny od pewnych łatwizn i dłużyzn, lecz częściej okazuje się żywy i obrazowy. Książka, pełna humoru słownego, została opatrzona w barwne i wyraziste ilustracje Zbigniewa Rychlickiego.
Z utworów własnych Rogoszówny można wymienić jeszcze: "Konfitury panny Michaliny" ([911) i "Wesołego ludka" – zbiór krótkich realistycznych opowiadań prozą dla najmłodszych czytelników oraz wydane pośmiertnie: "Pomyłkę jarzębią" (1936) i "Wesele Kuby" (1936), a także napisane wespół z Józefiną Rogosz-Walewską opowiadanie "Przez kolorowe okienko" (1936).
Oprócz twórczości własnej i zbieractwa Rogoszówna uprawiała również przekład połączony z adaptacją. Na angielskim tekście oparła "Przygody małego Murzynka i czterech łakomych tygrysów" (1911). Przyswoiła w doskonałym tłumaczeniu kilka arcydzieł światowej literatury dla dzieci, m.in. "O Gdakaczu, Gdakuli i Gdakuleńce" Clemensa Brentano, "Zazulkę" Anatole’a France’a (wspólnie z Józefiną Rogosz-Walewską), "Pierścień i Różę" Williama Makepeace'a Thackeraya oraz "Przygody Piotrusia Pana" Jamesa Matthew Barriego.
Zofia Rogoszówna zmarła przedwcześnie 10 maja 1921 roku, w Szczawnicy. Pochowana została na Cmentarzu Rakowickim w Krakowie.
Lista dokonań literackich.
Tłumaczenia:

</doc>
<doc id="336744" url="https://pl.wikipedia.org/wiki?curid=336744" title="Atlanta Hawks">
Atlanta Hawks

Atlanta Hawks – amerykański klub koszykarski mający swoją siedzibę w Atlancie, w stanie Georgia. Występuje w Dywizji Południowo-Wschodniej, Konferencji Wschodniej w National Basketball Association (NBA). Swoje domowe spotkania Hawks rozgrywają w hali State Farm Arena.
Historia.
Klub powstał w 1946 jako Tri-Cities Blackhawks i miał swoją siedzibę w obszarze tzw. Quad Cities, na granicy stanów Iowa i Illinois. Trzema miastami z nazwy były: Moline, Rock Island i Davenport. Klub był jednym z 17 założycieli ligi NBA, powstałej w 1949 z połączenia lig NBL i BAA. W pierwszym sezonie zespół prowadził legendarny trener Red Auerbach.
W 1951 klub przeniósł się do Milwaukee, a nazwę skrócono do „Hawks” („Jastrzębie”). W następnych latach, mimo pozyskania późniejszego MVP Boba Pettita, klub spisywał się fatalnie. Po kolejnej przeprowadzce, w 1955 do Saint Louis, osiągnięcia zespołu się poprawiły. W 1957 Hawks awansowali do finału ligi, gdzie przegrali z, będącymi na początku swej mistrzowskiej passy, Boston Celtics. Rok później jednak zrewanżowali się, czyniąc wyłom w serii mistrzostw Celtów w latach 1957-1969 i zdobywając, jedyne w dziejach zespołu, mistrzostwo NBA. Zespół, trenowany przez Alexa Hannuma poprowadzili do mistrzostwa Bob Pettit, Ed Macauley i Cliff Hagan.
Hawks stali się w następnych latach prawie etatowymi przeciwnikami Celtics, przegrywając z nimi w dwóch kolejnych finałach, w latach 1960 i 1961. Kolejne sezony to stale wysoka forma zespołu, jednak bez osiągania największych laurów – Hawks w latach 1963-1967 poprzestali na zdobyciu czterech tytułów mistrzów swojej dywizji.
Mimo sukcesów zespół został sprzedany i w 1968 przeniesiony do Atlanty. Tam zdobyli jeszcze raz tytuł mistrza dywizji w 1970, ale potem zespół przestał odnosić sukcesy. Wiązało się to m.in. z pechowymi wyborami w drafcie (np. w 1975 mając wybory nr 1. i 3. zespół zdecydował się na Davida Thompsona i Marvina Webstera, którzy wybrali jednak kariery w lidze ABA). W 1976 właścicielem klubu został znany biznesmen Ted Turner. W 1980 zespół, po latach przerwy wygrał rywalizację w Centralnej Dywizji. Dwa lata później do zespołu trafiła wielka gwiazda – Dominique Wilkins, z którym od połowy lat 80. zespół stale był w elicie ligi, jednak nigdy nie mógł się przebić choćby do finałów konferencji.
W 1994, po roku pracy nowego trenera Lenny’ego Wilkensa, Hawks znów zdobyli tytuł mistrza dywizji, ale na tym poprzestali. Po tym sezonie odszedł Wilkins, zaś jego następcy, Danny Manning czy Steve Smith nie potrafili nadać zespołowi mistrzowskiego szlifu. Jedynie Lenny Wilkens, dzięki w sumie dobrej grze drużyny w sezonach zasadniczych pobił stary rekord Reda Auerbacha w liczbie zwycięstw (939 w 1995).
Do dziś zespół spisuje się przeciętnie, bijąc rekordy pod względem braku uczestnictwa w playoffach (8), czy braku zawodnika uczestniczącego w Meczach Gwiazd (23 lata). Inne niechlubne rekordy to seria sezonów z więcej niż 50 porażkami (4) i drugie miejsce w historii pod względem okresu od zdobycia mistrzostwa ligi (50 lat).
Nazwa.
Nazwa klubu nawiązuje do wojny Czarnego Jastrzębia, która rozgrywała się na terenach stanu Illinois.
Zawodnicy.
Kadra w sezonie 2020/21.
"Stan na 8 kwietnia 2021"

</doc>
<doc id="336745" url="https://pl.wikipedia.org/wiki?curid=336745" title="Włókna naturalne">
Włókna naturalne

Włókno naturalne – włókno produkowane z surowców naturalnych. Włókna pochodzenia organicznego (roślinne i zwierzęce) są szeroko wykorzystywane w przemyśle włókienniczym.
Włókna naturalne dzielą się na:

</doc>
<doc id="336749" url="https://pl.wikipedia.org/wiki?curid=336749" title="Tibesti">
Tibesti

Tibesti (Tibasti, Tibisti) – wulkaniczny, najwyższy na Saharze masyw górski. Jego przeważająca część znajduje się na północy terytorium Czadu, pozostała – na południu Libii.
Najwyższym szczytem Tibesti jest wygasły wulkan Emi Kussi (3415 m n.p.m.).
Góry Tibesti znane są z malowideł naskalnych datowanych od piątego do trzeciego tysiąclecia p.n.e., gejzerów oraz gorących źródeł.

</doc>
<doc id="336750" url="https://pl.wikipedia.org/wiki?curid=336750" title="Minneapolis Lakers">
Minneapolis Lakers



</doc>
<doc id="336751" url="https://pl.wikipedia.org/wiki?curid=336751" title="Detroit Gems">
Detroit Gems



</doc>
<doc id="336752" url="https://pl.wikipedia.org/wiki?curid=336752" title="LA Lakers">
LA Lakers



</doc>
<doc id="336755" url="https://pl.wikipedia.org/wiki?curid=336755" title="Nike z Olimpii">
Nike z Olimpii

Nike z Olimpii (także Lecąca Nike) – marmurowy posąg bogini zwycięstwa Nike dłuta Pajoniosa z Mende z ok. 420 p.n.e., wykonany na zamówienie Meseńczyków jako dar dziękczynny dla Zeusa za zwycięską bitwę ze Spartą, umieszczony przed świątynią Zeusa Olimpijskiego w Olimpii; zachowany fragmentarycznie, obecnie w Muzeum Archeologicznym w Olimpii.
Historia odkrycia.
Posąg został odnaleziony przez ekspedycję niemiecką podczas wykopalisk w Olimpii w grudniu 1875 roku i styczniu 1876 roku. Odkryta rzeźba, zachowana w odosobnionych fragmentach, obecnie znajduje się w miejscowym muzeum archeologicznym.
Opis.
Posąg.
Posąg przedstawia boginię zwycięstwa Nike ukazaną w locie – po raz pierwszy w sztuce greckiej – gdy zstępuje z Olimpu, by obwieścić tryumf Meseńczyków nad Lakonią w II wojnie peloponeskiej. Jej postać szczelnie opina peplos, który zsunął się z lewego ramienia, odsłaniając lewą pierś; również lewa noga pozostaje odsłonięta. W tym ujęciu bogini wydaje się lekka i zwiewna. W oryginale trzymała w dłoniach poły płaszcza, który wydymał się z tyłu niczym żagiel pod wpływem wiatru. Pozostałości polichromii wskazują, że peplos miał kolor czerwony, a włosy bóstwa były czarne.
Do dziś nie zachowały się twarz, skrzydła, przedramiona, dłonie i płaszcz. Pod stopami postaci znajdował się orzeł, z którego dotąd przetrwała jedynie głowa, a na jej plecach zachowały się pozostałości przyczepów skrzydeł.
Rzeźba została wykonana z marmuru paryjskiego przez Pajoniosa z Mende. Różne źródła podają rozmaite wymiary posągu: od 1,98 m, poprzez 2 m i 2,16 m aż do 2,90 m. Według Curtiusa i innych (1897), jego wysokość liczona do szczytu głowy wraz z bazą wynosi 2,16 m, a 2,90 m to wysokość liczona do szczytów niezachowanych skrzydeł.
Jest to najstarszy znany posąg Nike w sztuce greckiej i charakterystyczny przykład stylu bogatego. Opisał go grecki geograf Pauzaniasz.
Piedestał.
Posąg osadzony był na dziewięciometrowym piedestale zbudowanym z sześciu bloków, który zachował się ok. 30 m na południowy wschód od świątyni Zeusa Olimpijskiego. Piedestał skonstruowano na planie trójkąta równobocznego. Statua wraz z piedestałem miała ok. 12 m wysokości.
Na piedestale znajdują się dwie inskrypcje wotywne. Pierwsza, wyryta na trzecim bloku od dołu, to dedykacja posągu Zeusowi Olimpijskiemu przez mieszkańców Mesenii i Nafpaktos, sojuszników Aten, po ich zwycięstwie nad Lakonią (Spartą) w II wojnie peloponeskiej (bitwa pod Sfakterią w 425 roku p.n.e.), wraz z nazwiskiem artysty, który posąg wykonał – Pajoniosem z Mende.
Ufundowanie posągu było wyzwaniem rzuconym Spartanom, którzy po ostatecznym zwycięstwie nad Atenami i ich sojusznikami, na polecenie wodza Lizandra w odpowiedzi wystawili w Sparcie dwa pomniki unoszącej się Nike, również opisane przez Pauzaniasza.
Druga inskrypcja Meseńczyków z ok. 135 p.n.e. znajduje się na prawym boku piedestału i upamiętnia arbitraż pomiędzy Meseńczykami a Lakończykami w sprawie o sporny teren na górze Tajget – Dentheliatis.
Rekonstrukcje.
Pierwszą rekonstrukcję posągu w skali 1:5 przeprowadził w 1883 roku niemiecki rzeźbiarz Richard Grüttner (1854–1919). Na podstawie znalezionych fragmentów sporządził szkice jego prawdopodobnego wyglądu i model gipsowy. Nike otrzymała twarz, przedramiona i dłonie, płaszcz oraz gałąź palmową w prawej dłoni. Gipsowy model Grüttnera znajduje się w zbiorach Muzeum Archeologicznego w Olimpii. Zmieniał on swój model na przestrzeni czasu, pracując nad nim przez 40 lat.
Kolejny model – bez gałęzi palmowej – wykonał na zlecenie archeologa Georga Treu (1843–1921) rzeźbiarz Oskar Rühm, który wzorował się na pracy Grüttnera i wskazówkach archeologa.

</doc>
<doc id="336756" url="https://pl.wikipedia.org/wiki?curid=336756" title="St. Louis Hawks">
St. Louis Hawks



</doc>
<doc id="336757" url="https://pl.wikipedia.org/wiki?curid=336757" title="Milwaukee Hawks">
Milwaukee Hawks



</doc>
<doc id="336758" url="https://pl.wikipedia.org/wiki?curid=336758" title="Tri-Cities Blackhawks">
Tri-Cities Blackhawks



</doc>
<doc id="336759" url="https://pl.wikipedia.org/wiki?curid=336759" title="Tomasz Zdebel">
Tomasz Zdebel

Tomasz Zdebel, niem. Thomas Zdebel (ur. 25 maja 1973 w Katowicach) – polski piłkarz (mający także obywatelstwo niemieckie), występujący na pozycji pomocnika, reprezentant Polski. Obecnie jest trenerem.
Kariera klubowa.
Tomasz Zdebel rozpoczynał swoją karierę klubową jako młodzieżowiec w klubach śląskich, najpierw w Rozwoju, a potem GKS Katowice. Jeszcze w latach 80. wyjechał do Niemiec, gdzie kontynuował karierę w 2. Bundeslidze, w zespołach Fortuna Düsseldorf, a od 1990 roku Rot-Weiss Essen. W klubie z Essen grał do 1992, kiedy to przeszedł do zespołu Bundesligi 1. FC Köln. W 1. lidze zadebiutował dopiero w sezonie 1993/1994. Z drużyną z Kolonii grał regularnie w Bundeslidze, zawsze plasując się w środku tabeli. Ogółem rozegrał dla klubu 57 meczów i zdobył 2 bramki. W 1997 przeszedł do klubu belgijskiego Lierse SK, z którym występował w Eerste klasse, a w 1999 roku zdobył Puchar Belgii. Ogółem do sezonu 1999/2000 rozegrał tam 88 meczów i zdobył 8 bramek. Sezon 2000/2001 zaczął jako zawodnik tureckiego Gençlerbirliği Ankara, występującego w Superlidze. Już w 2001 roku zdobył z drużyną Puchar Turcji. Występował również w rozgrywkach Pucharu UEFA. Dla Gençlerbirliği zagrał 79 razy w trzech sezonach i zdobył 12 goli. Od 2003 roku Tomasz Zdebel jest zawodnikiem VfL Bochum. W 2004 zajął z klubem wysokie, 5. miejsce, w Bundeslidze i zakwalifikował się do Pucharu UEFA, jednak sezon później klub Zdebela spadł z ligi. W 1. Bundeslidze w barwach klubu z Bochum Polak zagrał 62 razy i zdobył 3 bramki. Po przesunięciu na początku roku 2009 do rezerw VfL Bochum zawodnik wyznawał w wywiadach, iż czuje się "oszukany i wykorzystany", zaś przesunięcie do drużyny występującej w Oberlidze nazwał "ciosem w twarz". W związku z tym zdecydował się na zmianę klubu. W przerwie zimowej sezonu 2008/09, 7 stycznia 2009 roku został zakupiony przez Bayer 04 Leverkusen. Po ponad rocznym pobycie w Leverkusen i nielicznych występach, 29 marca 2010 podpisał kontrakt z klubem 2. Bundesligi, Alemannia Aachen, ważny do 30 czerwca 2011. Umowa nie została przedłużona.
Od marca 2015 roku jest trenerem piątoligowego SV Bergisch Gladbach 09.
Kariera reprezentacyjna.
W reprezentacji Polski Tomasz Zdebel zadebiutował za kadencji Jerzego Engela, jako zawodnik Lierse SK, 29 marca 2000 roku w towarzyskim spotkaniu w Debreczynie z Węgrami. W kadrze rozegrał kilka meczów, jednak, ze względu na przebytą operację mięśni przywodzicieli ud, nie został powołany do składu na Mistrzostwa Świata 2002. Reprezentacyjną karierę zakończył po meczu z Łotwą w Rydze 6 września 2003 w eliminacjach do Euro 2004 pod wodzą Pawła Janasa. Ogółem Tomasz Zdebel zagrał w barwach narodowych 14 razy, nie zdobył bramki.

</doc>
<doc id="336760" url="https://pl.wikipedia.org/wiki?curid=336760" title="Denver Rockets">
Denver Rockets



</doc>
<doc id="336761" url="https://pl.wikipedia.org/wiki?curid=336761" title="Emi Kussi">
Emi Kussi

Emi Kussi (Emi Koussi) także ang. Mount Koussi – wysoki, wygasły wulkan tarczowy na południowo-wschodnim krańcu masywu wulkanicznego Tibesti na Saharze, w północno-zachodnim Czadzie; najwyższy szczyt na terenie Czadu i Sahary.
Położenie.
Emi Kussi leży 176 km na północny zachód od miasta Faya na południowo-wschodnim krańcu masywu wulkanicznego Tibesti na Saharze w północno-zachodnim Czadzie.
Opis.
Emi Kussi (3415 m n.p.m.) jest najwyższym szczytem na Saharze i najwyższym szczytem na terenie Czadu. Znajduje się on w obrębie masywu (60 × 80 km) zbudowanego z piaskowców z okresu kredy i ery paleozoicznej. Emi Kussi to wulkan tarczowy, zbudowany ze skał wylewnych: trachitu, ryolitu, bazaltu i andezytu.
Na wierzchołku znajduje się rozległy krater o średnicy 19 km i głębokości 1200 m. Znajdują się tu dwie kaldery – system kalder jedna w drugiej – o wymiarach 12 × 15 km. W południowo-wschodniej części kaldery znajduje się trzecia, mniejsza kaldera "Era Kohor" (fr. "Trou au Natron du Koussi") o średnicy 2–3 km i głębokości 350 m.
Najwyższy punkt (3415 m n.p.m.) leży na południowej krawędzi kaldery. W kalderach odnotowano kilka mniejszych kraterów, kopuł wulkanicznych i kopuł szlakowych, a także strumienie zastygniętej lawy. Wskutek ostatniej aktywności w kalderach powstały m.in. trzy maary. Na południowym stoku, na wysokości 850 m n.p.m., znajduje się obszar aktywności termicznej "Yi-Yerra". Według jednych szacunków wulkan był aktywny ok. 1 320 000 BP, inne szacunki to 2,42–1,32 milionów lat temu.
Zbocza Emi Kussi rozcinają suche doliny (wadi), porośnięte ubogą roślinnością trawiastą.
Historia.
Szczyt zdobył w latach 30. XX wieku Wilfred Thesiger, a kolejne wejście przeprowadziła grupa Brytyjczyków (P.R. Steele, R.F. Tuck i W.W. Marks) w 1957 roku.

</doc>
<doc id="336762" url="https://pl.wikipedia.org/wiki?curid=336762" title="Algol (gwiazda w Perseuszu)">
Algol (gwiazda w Perseuszu)



</doc>
<doc id="336763" url="https://pl.wikipedia.org/wiki?curid=336763" title="Tropico (gra komputerowa)">
Tropico (gra komputerowa)

Tropico – gra komputerowa z gatunku strategią czasu rzeczywistego rozwijaną przez PopTop Software i opublikowaną przez Gathering of Developers (znany też jako "GOD Games", teraz znany jako „The Gathering”).
Opis.
Gracz wciela się w postać dyktatora ("El Presidente") jednej z karaibskich wysp podczas zimnej wojny od lat 50. XX wieku do czasów współczesnych. Gry oparte na budowie karaibskiego miasta były tworzone przedtem, ale "Tropico" było pierwszą grą, która skupiła się na tematach związanych z kubańską rewolucją oraz zimną wojną. Poważne tematy, takie jak totalitaryzm, wyborcze oszustwo i interwencje potężnych spółek i narodów (Stany Zjednoczone i Związek Radziecki) są w grze przedstawione z poczuciem humoru, w formie parodii.
Tryby gry.
W grze zarządzamy niewielką wyspą o nazwie „Tropico”. Przed rozpoczęciem właściwej gry określamy dokładnie, jakie cele chcemy osiągnąć (np. szczęśliwość ludu, bogactwo itp.) oraz ustalamy swoje wady, zalety, wykształcenie, sposób dojścia do władzy itp. Wszystkie te zmiany mają zasadniczy wpływ na to, jak gracz będzie odbierany przez poszczególne grupy ludzi (frakcje) na wyspie oraz na inne szczegóły, jak np. przychód z hazardu, turystyki, rolnictwa albo wysokość finansowania ze strony takich państw jak Stany Zjednoczone czy Związek Radziecki. Przepływem pieniądza na wyspie steruje gracz, ustalając wysokość zarobków oraz cen towarów i usług. Poza pieniądzem żadna własność prywatna nie istnieje – wszystko jest w rękach państwa. El Presidente ma władzę absolutną, na wyspie nie ma żadnych regulacji prawnych ograniczających swobodę działania; nawet decyzje o tym, czy przeprowadzić wybory, podejmuje gracz. Decyzje gracza mają wpływ na wskaźnik zadowolenia oraz szacunek wśród ludności. Niskie wartości tych wskaźników mogą doprowadzić do przegrania wyborów, jeśli gracz podejmie decyzję o ich przeprowadzeniu. Jeśli niezadowolenie mieszkańców jest bardzo duże, nawet sfałszowanie 20% list wyborczych nie pomoże. Jeśli pomimo żądań mieszkańców wybory nie zostaną rozpisane, może to doprowadzić do buntu i zamachu stanu. By się przed tym uchronić, niezbędne są duże ilości wojska do utrzymania porządku. Wojsko nie jest potrzebne, jeśli gracz zadba o odpowiednio wysoki wskaźnik zadowolenia społecznego. W tym celu może budować najróżniejsze obiekty na wyspie, takie jak szpitale, kościoły, restauracje oraz odpowiednią liczbę budynków mieszkalnych. Kolejnym sposobem na zwiększenie zadowolenia, np. tuż przed wyborami, jest organizowanie różnego rodzaju rozrywek mieszkańcom, jak np. zorganizowanie igrzysk pankaraibskich, zaproszenie na wyspę znanego piosenkarza, a nawet papieża. Pieniądze na te inwestycje można pozyskać z wielu źródeł, takich jak eksport produktów (np. cygara, konserwy, rum) lub turystyka. Gracz ma również możliwość odprowadzenia części pieniędzy z państwa na swoje własne szwajcarskie konto. Jako El Presidente posiadamy doradcę, który od czasu do czasu chwali nas za osiągnięcia oraz nieśmiało informuje np. o niedostatku pożywienia. W grze nie jest powiedziane, czy to postać z krwi i kości, czy tylko głos w głowie El Presidente. Towarzyszy nam zarówno podczas rządzenia, przy opuszczaniu wyspy łodzią (np. po przegranych wyborach), jak i komentując nasze rządy po ukończonej grze i podsumowując nasze osiągnięcia. Jeśli gracz spełni zadania postawione w grze oraz dotrwa do końca kadencji ustalonej przed obraniem rządów, otrzymuje odpowiednią liczbę punktów i miejsce w tabeli zwycięzców.
Technika.
Grafika 2D przedstawiona w rzucie izometrycznym niczym nie wyróżnia się na tle innych strategii pochodzących z tego okresu.
Dźwięk jest na wysokim poziomie. Muzyka w grze w stylu latynoamerykańskim w większości wykonana przez Daniela Indarta dobrze oddaje klimat gry. Gra zdobyła w 2002 r. nagrodę Interactive Achievement Awards w kategorii Oryginalna Kompozycja Muzyczna.
W grze życie każdego mieszkańca, jego potrzeby, upodobania, zadowolenie są symulowane osobno. Dlatego na wyspie mieszka stosunkowo niewielka liczba mieszkańców (poniżej 1000), ale za to symulacja wiernie oddaje rzeczywistość.
Dodatki.
Do gry został wydany dodatek "", a sama gra wydana została także w specjalnej wersji "Mucho Macho Edition"

</doc>
<doc id="336764" url="https://pl.wikipedia.org/wiki?curid=336764" title="Denver Nuggets">
Denver Nuggets

Denver Nuggets – amerykański klub koszykarski, mający siedzibę w Denver, w stanie Kolorado. Występują w Dywizji Północno-zachodniej, Konferencji Zachodniej w National Basketball Association (NBA).
Historia.
Klub Denver Nuggets powstał w 1967, jako Denver Rockets i występował w lidze ABA. Odnosił tam pewne sukcesy, zdobywając mistrzostwo dywizji w 1970. Nazwę zmieniono w 1974, przymierzając się do dołączenia do NBA, w której grał już klub o nazwie Rockets. Już jako Nuggets drużyna rozegrała swój najlepszy sezony w ABA – 1975-1976, kiedy to, pod wodzą Larry Browna, jedyny raz grała w finałach ligi. Po tym sezonie ABA zaprzestała działalności, a Nuggets, obok trzech innych klubów, dołączyli do NBA. Tutaj kontynuowali dobrą passę, wygrywając kolejne dwa kolejne tytuły mistrza dywizji, nie przekładając tego jednak na dobrą grę w fazie play-off.
Lata 80. to ofensywna strategia trenera Douga Moe, realizowana głównie przez Aleksa Englisha i Kiki Vandeweghe. Szczyt formy to 1985, kiedy to „Bryłki” dotarły do finału Konferencji, ulegając tam Los Angeles Lakers. Nowy trener, Paul Westhead, przyczynił się do osłabienia gry obronnej zespołu, który na początku lat 90. osiągał najgorsze wyniki w lidze. Odmiana przyszła wraz z draftem 1992 i wyborem centra Dikembe Mutombo. Bilans nieco się poprawił, ale klub w dalszym ciągu nie mógł osiągnąć fazy pucharowej. Dopiero w 1994, prowadzeni przez Mutombo, Mahmouda Abdul-Raufa i LaPhonso Ellisa, Nuggets osiągnęli więcej zwycięstw niż porażek i zagrali w play-offach. Startując z ósmego miejsca niespodziewanie, jako pierwsza drużyna w historii NBA, pokonali zwycięzców Konferencji – Seattle SuperSonics, a w drugiej rundzie ulegli Utah Jazz po zaciętej siedmiomeczowej walce. Następnie drużyna przeżywała kryzys, zwłaszcza w sezonie 1997-1998, wygrywając tylko 11 z 82 meczów (w tym 23 porażki z rzędu).
Dopiero wybór z nr 3. w drafcie 2003 młodego skrzydłowego Carmelo Anthony’ego odmienił drużynę. Do tego dołożyły się udane transfery nowego menedżera Kiki Vanderweghe (byłego gracza z lat 80.) – m.in. Andre Millera, Marcusa Camby i Jona Barry – i drużyna po latach przerwy awansowała do play-offów. Powtarzała to przez kolejne lata, jednak bez sukcesów. W 2006 klub, po 18 latach przerwy, zdobył tytuł mistrza swojej dywizji. Na początku następnego sezonu, w grudniu 2006 zatrudniono nową supergwiazdę – obrońcę Allena Iversona, ale nie sprawdził się on w zespole i po dwóch latach został sprzedany do Detroit Pistons.
W sezonie 2007–2008 zespół osiągnął bilans 50-32, mimo to zajmując dopiero 8. miejsce w swojej Konferencji – po raz pierwszy w historii wszystkie 8 drużyn jednej konferencji osiągnęło co najmniej 50 zwycięstw – niemniej kolejny raz odpadł w pierwszej rundzie fazy play-off.
W sezonie 2008–2009 zespół zakończył sezon zasadniczy z bilansem 54-28, zwyciężył w swojej dywizji.
W sezonie 2009–2010 zespół zakończył sezon zasadniczy z bilansem 53-29 i podobnie jak przed rokiem, zwyciężył w swojej dywizji.
Od lipca 2013 na stanowisku skauta pracuje Polak. Został nim Rafał Juć, który tym samym został najmłodszym w historii skautem w NBA.
Zawodnicy.
Kadra w sezonie 2020/21.
"Stan na 4 lutego 2021"
Statystyczni liderzy wszech czasów klubu.
Pogrubienie – oznacza zawodnika występującego nadal w klubie;
„*” – oznacza uwzględnienie statystyk z ligi ABA;
"Kursywa" – oznacza nadal aktywnego zawodnika, nie występującego już w klubie.
Punkty – sezon regularny (koniec sezonu 2014–15)

</doc>
<doc id="336765" url="https://pl.wikipedia.org/wiki?curid=336765" title="Tropico (album)">
Tropico (album)

Tropico – album płytowy amerykańskiej wokalistki rockowej Pat Benatar, wydany pod koniec 1984 roku.
Album zdołał dotrzeć do 14. pozycji na liście Billboardu i zyskać status platynowego krążka. "Tropico" w chwili swojej premiery rozczarowało wielu fanów artystki. Główny zarzut kierowano pod adresem bardziej popowych niż zazwyczaj aranżacji utworów, co wyraźnie oddalało Benatar od nurtu muzyki rockowej. Pomimo tych zarzutów album spotkał się z raczej życzliwym przyjęciem ze strony światowej krytyki. Krążek promowany był dwoma singlami: "We Belong" (pierwsza w karierze Benatar ballada wydana na singlu), które dotarło do 3. pozycji na liście Billboardu oraz "Ooh Ooh Song" (które najwyżej dotarło do pozycji 36.).

</doc>
<doc id="336766" url="https://pl.wikipedia.org/wiki?curid=336766" title="Komisja Brundtland">
Komisja Brundtland

Światowa Komisja ds. Środowiska i Rozwoju (ang. "the World Commission on Environment and Development"), zwana też „Komisją Brundtland”, została powołana w 1983 roku przez Gro Harlem Brundtland na zaproszenie ówczesnego Sekretarza Generalnego ONZ.
Komisja jest najbardziej znana z wypracowania szerokiej koncepcji politycznej zrównoważonego rozwoju oraz opublikowania w kwietniu 1987 roku raportu „Nasza Wspólna Przyszłość”. Działalność Komisji przyczyniła się do zwołania Szczytu Ziemi w 1992 w Rio de Janeiro.

</doc>
<doc id="336768" url="https://pl.wikipedia.org/wiki?curid=336768" title="Philadelphia Warriors">
Philadelphia Warriors



</doc>
<doc id="336769" url="https://pl.wikipedia.org/wiki?curid=336769" title="Ciało migdałowate">
Ciało migdałowate

Ciało migdałowate, jądro migdałowate (łac. "corpus amygdaloideum") – część układu limbicznego, ośrodek mózgowy znajdujący się między biegunem skroniowym półkuli mózgu a rogiem dolnym komory bocznej (anatomia i zależności między poszczególnymi częściami są jak dotąd sprawą sporną).
Ciało migdałowate ma bogaty system połączeń aferentnych (dochodzące) i eferentnych (wychodzące), zarówno podkorowych, jak i korowych.
Po raz pierwszy ciało migdałowate zostało wyróżnione jako odrębna część mózgowia na początku XIX wieku, a nazwa została nadana ze względu na podobieństwo kształtu do migdałów.
Ogólnie zasadne jest stwierdzenie, iż odgrywa pewną rolę w generowaniu "negatywnych" emocji i agresji oraz odpowiada za reakcje obronne, ponieważ pobudza układ współczulny. Odgrywa ważną rolę w przetwarzaniu informacji w sferze kontaktów międzyludzkich, o czym świadczy fakt, że objętość ciała migdałowatego u ludzi jest pozytywnie skorelowana z wielkością sieci społecznej.
W komorze bocznej swoim przebiegiem wywołać może guzek migdałowaty.
Części ciała migdałowatego.
W obrębie ciała migdałowatego wyróżnia się dwie części:
Informacje docierające do ciała migdałowatego dochodzą do zespołu jąder bocznych, skąd przekazywane są do zespołu jąder podstawnych. W ich obrębie zachodzi analiza i przetworzenie napływających informacji oraz porównanie ich z zapamiętanymi wzorcami pamięci emocjonalnej. Wynik zostaje przekazany do jądra środkowego, który wysyła na zewnątrz polecenia wykonawcze. Informacje docierają do podwzgórza, pnia mózgu i narządów efektorowych.
Drogi dochodzące do ciała migdałowatego.
Ciało migdałowate posiada co najmniej dwie drogi, którymi docierają do niego informacje ze świata zewnętrznego:
Połączenia podkorowe.
Połączenia aferentne podkorowe.
Wśród aferentnych połączeń podkorowych należy zwrócić uwagę m.in. na połączenia z ośrodkami przekazującymi informacje czuciowe:
Połączenia eferentne podkorowe.
Wśród eferentnych połączeń podkorowych warto zauważyć drogi biegnące do:
Połączenia z ośrodkami neuromodulacyjnymi.
Jądra migdałowate mają również dwukierunkowe połączenia z ośrodkami neuromodulacyjnymi:
Objawy dysfunkcji ciała migdałowatego.
Uszkodzenie ciała migdałowatego może objawiać się u pacjenta następująco:
Ciało migdałowate to ośrodek występujący jedynie u ssaków.
Ciało migdałowate w zaburzeniach autystycznych.
Osoby autystyczne mają znacznie mniejszą niż przeciętnie liczbę neuronów w części mózgu przetwarzającej emocje – wskazują badania mózgów pobieranych pośmiertnie od pacjentów.
Już wcześniej naukowcy podejrzewali, że te trudności mogą mieć związek z niedoborami w centrum przetwarzającym emocje w mózgu, tj. jądrze migdałowatym. Pierwszych ilościowych dowodów na potwierdzenie tej hipotezy dostarcza najnowsza analiza zespołu z Uniwersytetu Kalifornijskiego w Davis. Zespół pod kierunkiem Davida Amarala przebadał mózgi 9 zmarłych autystycznych mężczyzn i – dla porównania – mózgi 10 mężczyzn, którzy nie mieli tego zaburzenia. Pacjenci zmarli w wieku od 10 do 44 lat. Przyczyny ich zgonów były różne, np. utonięcie lub wypadek samochodowy. Co ważne, żaden z 19 pacjentów nie cierpiał za życia na epilepsję, która mogłaby ewentualnie spowodować utratę neuronów w jądrze migdałowatym i zaciemnić wyniki. Okazało się, że mózgi autystycznych osób miały zdecydowanie mniej neuronów w jądrze migdałowatym. Dla przykładu w jądrze migdałowatym mózgu 27-letniego pacjenta bez autyzmu naukowcy znaleźli ok. 14 mln komórek nerwowych, a u starszego o rok pacjenta – 8,5 mln. Jak komentują autorzy pracy, neuroanatomiczne nieprawidłowości w jądrze migdałowatym mogą być przyczyną typowych dla autyzmu problemów w kontaktach socjalnych. Nie można jednak wykluczyć, że jest odwrotnie – brak prawidłowych kontaktów z innymi ludźmi zaburza rozwój jądra migdałowatego.
Bardzo typowe dla osób z zaburzeniami w jądrze migdałowatym jest unikanie kontaktu wzrokowego, będącego źródłem istotnych informacji potrzebnych człowiekowi do prawidłowego rozwoju emocjonalnego i społecznego. Poszukując źródeł tego nietypowego zachowania, naukowcy z Uniwersytetu Wisconsin w Madison przebadali mózgi dzieci zdrowych i dzieci z autyzmem za pomocą techniki rezonansu magnetycznego. W czasie badania pokazywali małym pacjentom zdjęcia różnych dobrze znanych i obcych twarzy. Dzieci musiały ocenić, czy twarz wyraża emocje, czy jest obojętna pod względem emocjonalnym, i sygnalizowały to za pomocą jednego z dwóch przycisków. Przez cały czas, oprócz pracy mózgu, śledzono też ruch gałek ocznych dzieci, by sprawdzić, którym partiom twarzy się przyglądają i jak dużo czasu im to zajmuje. Poza potwierdzeniem, że dzieci zdrowe znacznie lepiej niż autystyczne rozpoznawały ekspresję twarzy, naukowcom udało się wykryć istotne zmiany w pracy mózgu dzieci z autyzmem. Dotyczyły one struktury nazywanej jądrem migdałowatym, uważanej za centrum przetwarzania w mózgu negatywnych emocji jak strach czy złość. U pacjentów z autyzmem reagowało ono zbyt silnie nawet na znajome twarze, które nie wyrażały złych emocji. „To tak, jakbyśmy, chodząc po świecie, postrzegali wszystkie spoglądające na nas twarze, nawet twarz własnej matki, jako zagrożenie” – wyjaśnia prowadząca badania Kim Dalton. Badaczka uważa, że to właśnie ta nadmierna reakcja lękowa mózgu wywołana przez kontakt wzrokowy każe dzieciom z autyzmem uciekać przed wzrokiem innych ludzi. Autorzy pracy liczą, że ich odkrycie pomoże w przyszłości opracować nowe metody terapeutyczne dla pacjentów z autyzmem. Może to być np. rodzaj treningu, który nauczy dzieci pewnej strategii spoglądania na twarze innych – tak, by patrząc w okolice oczu, unikali jednocześnie bezpośredniego kontaktu wzrokowego.
Kolejny zespół naukowców, kierowany przez Brendona Nacewicza z University of Wisconsin-Madison, odkrył, że odpowiadające za przetwarzanie emocji ciała migdałowate były mniejsze zarówno u autystycznych dzieci, jak i ich braci. Bracia, podobnie jak sami autyści, unikali kontaktu wzrokowego.

</doc>
<doc id="336770" url="https://pl.wikipedia.org/wiki?curid=336770" title="San Francisco Warriors">
San Francisco Warriors



</doc>
<doc id="336771" url="https://pl.wikipedia.org/wiki?curid=336771" title="Vancouver Grizzlies">
Vancouver Grizzlies



</doc>
<doc id="336772" url="https://pl.wikipedia.org/wiki?curid=336772" title="Rochester Royals">
Rochester Royals



</doc>
<doc id="336773" url="https://pl.wikipedia.org/wiki?curid=336773" title="Cincinnati Royals">
Cincinnati Royals



</doc>
<doc id="336774" url="https://pl.wikipedia.org/wiki?curid=336774" title="Kansas City Kings">
Kansas City Kings



</doc>
<doc id="336775" url="https://pl.wikipedia.org/wiki?curid=336775" title="Światowa Komisja ds. Środowiska i Rozwoju">
Światowa Komisja ds. Środowiska i Rozwoju



</doc>
<doc id="336779" url="https://pl.wikipedia.org/wiki?curid=336779" title="Jezierzyca">
Jezierzyca

Jezierzyca – rzeka w województwie dolnośląskim, prawy dopływ Odry o długości 33,63 km. Płynie w całości przez powiat wołowski, jej główny dopływ to Mojęcka Struga wraz z Juszką, nad którą leży Wołów. Jezierzyca jest główną osią hydrologiczną Parku Krajobrazowego Dolina Jezierzycy, w dolnym biegu używana jako szlak kajakowy.

</doc>
<doc id="336780" url="https://pl.wikipedia.org/wiki?curid=336780" title="Grań Praojców">
Grań Praojców



</doc>
<doc id="336786" url="https://pl.wikipedia.org/wiki?curid=336786" title="Skojarzenie (teoria grafów)">
Skojarzenie (teoria grafów)

 
Skojarzenie () – podzbiór krawędzi grafu (ozn. formula_1) o tej własności, że każdy wierzchołek jest końcem co najwyżej jednej krawędzi z formula_1. Pary wierzchołków połączone bezpośrednio krawędzią należącą do formula_1 są skojarzone przez formula_4 Wierzchołki będące końcami krawędzi należących do formula_1 są M-nasycone. Wierzchołki niebędące końcami krawędzi należących do formula_1 są M-nienasycone.
Skojarzenie maksymalne () – takie skojarzenie w grafie formula_7 że po dodaniu dowolnej krawędzi spośród krawędzi formula_8 do tego skojarzenia, przestaje ono być skojarzeniem.
Skojarzenie największe () – takie skojarzenie w grafie formula_7 że nie istnieje skojarzenie o większej liczbie krawędzi.
Skojarzenie doskonałe (albo „pełne”, ) – podzbiór formula_1 krawędzi grafu formula_8 o tej własności, że każdy wierzchołek formula_8 jest M-nasycony. Aby w grafie istniało skojarzenie doskonałe, musi on mieć parzystą liczbę wierzchołków. Skojarzenie doskonałe jest zawsze skojarzeniem największym i maksymalnym. W grafie może być wiele skojarzeń doskonałych.
Ścieżka przemienna () – ścieżka ułożona naprzemiennie z krawędzi grafu formula_8 należących i nienależących do formula_1.

</doc>
<doc id="336787" url="https://pl.wikipedia.org/wiki?curid=336787" title="Przewrót interwału">
Przewrót interwału



</doc>
<doc id="336791" url="https://pl.wikipedia.org/wiki?curid=336791" title="Osiecznica (województwo lubuskie)">
Osiecznica (województwo lubuskie)

Osiecznica (niem. "Güntersberg") – wieś w Polsce położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość położona była w województwie zielonogórskim.
Wieś wzmiankowana w 1202, około 1000 mieszkańców, leży ok. 4 km od Krosna Odrzańskiego nad potokiem Biela.
Jest to wieś o genezie wczesnośredniowiecznej, nosząca nazwę słowiańską Osnetnice. Po raz pierwszy odnotowana w źródłach w 1202 roku jako własność śląskiego klasztoru w Lubiążu zatwierdzona przez księcia Henryka Brodatego. Nazwa wsi Ossecznicza vel Gunterberg pojawiła się w źródłach około 1300 roku. Według kopii jednego z dokumentów z 1417 roku wiadomo, że dobra tutejsze mieli dominikanie z Krosna Odrzańskiego. W 1523 roku źródła wspomniały o Osiecznicy, kiedy to książę Joachim I postanowił zwolnić nowo osadzonych tu ogrodników z pańszczyzny na rzecz Krosna. Wraz z reformacją miejscowość przeszła pod zarząd domeny w Krośnie. Nazwa pochodzi prawdopodobnie od zasieków chroniących przejście przez bród na Bieli i osłaniających gród w Krośnie. W XVI wieku zmiana nazwy w związku z zakupem wsi przez krośnieńskiego mieszczanina – Güntera; w XIX wieku następuje rozbudowa wsi wzdłuż drogi Krosno Odrzańskie – Frankfurt, powstaje Osiecznica Robotnicza w odróżnieniu od odległej o kilkaset metrów Osiecznicy Gospodarczej.
W odległości ok. 2 km na północny zachód od centrum wsi położone jest jezioro Moczydło. W okolicy znajduje się ścieżka rowerowa łącząca miejscowość z Marcinowicami. Kilka kilometrów od wsi przebiega południk 15°, według którego liczy się czas środkowoeuropejski.
Zabytki.
Do wojewódzkiego rejestru zabytków wpisane są:

</doc>
<doc id="336794" url="https://pl.wikipedia.org/wiki?curid=336794" title="Władcy Longobardów">
Władcy Longobardów

Chronologiczna lista władców longobardzkich
Królowie Longobardów.
Dynastia Beleos.
Rządy książąt - okres bezkrólewia trwający w latach 574-584
"Władcy bez dynastii".
774 – państwo Longobardów podbił Karol Wielki i koronował się na króla Longobardów. Na początku IX wieku zamiast tytułu "rex Langobardorum" zaczęto używać tytułu "rex Italiae" (patrz dalej Królowie Włoch)

</doc>
<doc id="336797" url="https://pl.wikipedia.org/wiki?curid=336797" title="Theo Snelders">
Theo Snelders

Theodorus "Theo" Antonius Gerardus Snelders (ur. 7 grudnia 1963 w Westervoort) – holenderski piłkarz, grający na pozycji bramkarza.
Snelders zaczynał piłkarską karierę w klubie z rodzinnej miejscowości o nazwie SC Westervoort. Pierwszym profesjonalnym klubem Sneldersa było FC Twente, w którym zadebiutował w Eredivisie w 1980 roku. W FC Twente nie zawsze był pierwszej jedenastce. Do 1988 roku Snelders rozegrał w barwach FC Twente 176 ligowych meczów. Potem przeszedł do szkockiego Aberdeen FC. I w pierwszym sezonie gry został uznany najlepszym bramkarzem ligi Scottish Premier League. Do 1995 roku rozegrał 199 ligowych meczów. Snelders był bohaterem konkursu rzutów karnych, kiedy to Aberdeen FC pokonało Rangers w finale Pucharu Szkocji. W 1995 roku przeszedł właśnie do Rangersów, jednak tam rozegrał jedynie 13 meczów przez 4 sezony. Ostatecznie w 1999 roku odszedł do MVV Maastricht, a w 2001 roku zakończył piłkarską karierę. Obecnie Snelders jest trenerem bramkarzy w FC Twente.
W reprezentacji Holandii jedyny mecz Snelders zagrał 22 marca 1989 roku w wygranym 2-0 meczu z ZSRR. Potem na MŚ w 1994 był tylko trzecim bramkarzem.

</doc>
<doc id="336798" url="https://pl.wikipedia.org/wiki?curid=336798" title="Ekolodzy-Zieloni">
Ekolodzy-Zieloni

Partia Ekolodzy-Zieloni (gr. Οικολόγοι Πράσινοι) – grecka partia polityczna należąca do Europejskiej Partii Zielonych.
W wyborach do Parlamentu Europejskiego w 2004 uzyskała 40 873 głosów (0,7%) i nie wprowadziła swoich przedstawicieli do Parlamentu Europejskiego. W wyborach do Parlamentu Europejskiego w 2009 uzyskała jeden mandat, który przypadł Michalisowi Tremopoulosowi. Należy on do Grupy Zielonych - Wolny Sojusz Europejski.

</doc>
<doc id="336800" url="https://pl.wikipedia.org/wiki?curid=336800" title="Creative MuVo">
Creative MuVo



</doc>
<doc id="336804" url="https://pl.wikipedia.org/wiki?curid=336804" title="Pomorze Wołogoskie">
Pomorze Wołogoskie



</doc>
<doc id="336806" url="https://pl.wikipedia.org/wiki?curid=336806" title="Partia Ekolodzy-Zieloni">
Partia Ekolodzy-Zieloni



</doc>
<doc id="336808" url="https://pl.wikipedia.org/wiki?curid=336808" title="BAA">
BAA

BAA może oznaczać:

</doc>
<doc id="336809" url="https://pl.wikipedia.org/wiki?curid=336809" title="Basketball Association of America">
Basketball Association of America



</doc>
<doc id="336813" url="https://pl.wikipedia.org/wiki?curid=336813" title="N.B.A.">
N.B.A.



</doc>
<doc id="336817" url="https://pl.wikipedia.org/wiki?curid=336817" title="3xKlan">
3xKlan

3xKlan – polska grupa muzyczna wykonująca hip-hop. Powstała w Mikołowie w listopadzie 1994 roku. W skład zespołu wchodzili: Sebastian „Rahim-O-Logus” Salbert, Mateusz „Maczo” Rajda, Arkadiusz „B.U.C” Juńczyk oraz Sebastian „DJ Bambus” Michalski.
Jedyny album formacji zatytułowany "Dom pełen drzwi" ukazał się pod koniec 1997 roku. Zespół szybko zyskał na popularności m.in. dzięki kontraktowi wydawniczemu z firmą Sławomira Pietrzaka – S.P. Records, a kojarzoną głównie z formacją Kult. 
W 1998 roku grupa została rozwiązana, a jej członkowie podjęli się kontynuacji działalności artystycznej w ramach innych projektów. W latach późniejszych w środowisku muzyki hip-hopowej 3xKlan obok składu Kaliber 44 zyskał miano kultowego. Natomiast nagrania z płyty "Dom pełen drzwi" zostały powszechnie zaliczone do nurtu hardcore psycho rapu, gatunku, terminu ukutego przez Kaliber 44. Faktycznie jednak ów gatunek nigdy nie uległ wykształceniu.
Historia.
W 1995 roku członkowie 3xKlan nawiązali współpracę z zespołem Kaliber 44. W efekcie powstał utwór „Psychodela", który znalazł się na wydany w 1996 roku debiucie K44 zatytułowanym "Księga Tajemnicza. Prolog". Ponadto na płycie ukazał się wyprodukowany przez Salberta utwór „Moja obawa (bądź a klęknę)” w wykonaniu Michała „Joki” Martena. Rok później ukazał się debiutancki album 3xKlan pt. "Dom pełen drzwi". Nagrania były w znacznym stopniu zbliżone stylistycznie do debiutanckiego albumu formacji Kaliber 44. Wydawnictwo było promowane teledyskami do utworów „Pozytywka” i „Łza wyobraźni”. Piosenki zyskały pewną popularność w kraju, były notowane na Szczecińskiej Liście Przebojów Polskiego Radia, odpowiednio na 3. i 10. miejscu. Płyta uzyskała ponadto nominację do nagrody polskiego przemysłu fonograficznego Fryderyka w kategorii "Album roku – rap &amp; hip-hop".
W międzyczasie grupa wzięła udział w projekcie wytwórni muzycznej R.R.X. pt. "Wspólna scena". Na potrzeby zrzeszającej polską scenę hip-hopową kompilacji 3xKlan zrealizował utwór zatytułowany „Jak to się stało...”. W międzyczasie Rahim uczestniczył w projekcie MZD, którego piosenka pt. „Spadaj” również znalazła się na wspomnianej kompilacji. Drugim projektem Salberta była Erka. Producent wraz z zespołem nagrał trzy utwory które trafiły m.in. na wydane w 1998 roku składanki "Osiedle pełne rymów czyli hip hop jak okiem sięgnąć" i "Znasz zasady". Również w 1998 roku pochodzący repertuaru 3xKlan utwór „Olewały go” znalazł się na kompilacji różnych wykonawców dołączonej do branżowego magazynu Brum. Tego samego roku skład 3xKlan został rozwiązany. Rahim kontynuował działalność artystyczną w utworzonym wraz z Magikiem i Fokusem zespole Paktofonika. Wraz ze składem współpracował także DJ Bambus. W latach późniejszych także członek kolejnego projektu Rahima i Fokusa pod nazwą Pokahontaz. Matho RaDamez powołał zespół Alkomatyka. Natomiast B.U.C utworzył Cztery Pokoje Projekt.

</doc>
<doc id="336819" url="https://pl.wikipedia.org/wiki?curid=336819" title="Warszawianka 1905">
Warszawianka 1905

Warszawianka 1905 – polska pieśń socjalistyczna powstała w 1879 roku. Napisał ją Wacław Święcicki podczas odsiadywania w X pawilonie Cytadeli Warszawskiej wyroku za działalność socjalistyczną. Za mury więzienne przekazał tekst w postaci oryginalnego grypsu, kropkując odpowiednie litery w "Panu Tadeuszu". Muzykę, częściowo w oparciu o "", napisał osadzony wraz z Święcickim w cytadeli Józef Pławiński.
Pierwszy raz tekst został wydrukowany 15 września 1883 roku w pierwszym numerze pisma „Proletariat”. Na ulicach zaśpiewano ją po raz pierwszy poza gronem socjalistów w marcu 1885 roku podczas demonstracji ulicznej w Warszawie. Swą nazwę zyskała podczas manifestacji pierwszomajowej 1905 roku, kiedy to stała się hymnem demonstrujących robotników podczas rewolucji 1905 w Królestwie Polskim. Nazwa nawiązywała do pieśni powstańców listopadowych.
Popularność międzynarodowa pieśni.
Już podczas odbywającego się w Paryżu 14 lipca 1889 Międzynarodowego Kongresu Socjalistycznego (tzw. Druga Międzynarodówka), powstał hymn Święta Pracy, zatytułowany „Na Dzień 1 Maja”. Wykorzystywał on melodię „Warszawianki 1905”. Jednak, w przeciwieństwie do utworu pierwotnego, zwrotki pieśni „Na Dzień 1 Maja” zostały skrócone do czterech wersów.
W roku 1909, w związku z nasilającym się ruchem socjalistycznym łódzkich robotników, na melodię i w oparciu o tekst „Warszawianki 1905” Bolesław Lubicz-Zahorski napisał „Łodziankę”.
Pieśń w rosyjskim przekładzie G. M. Krzyżanowskiego, znana po prostu jako "Warszawianka", zyskała popularność w Związku Radzieckim jako "pieśń rewolucyjna". Stało się to dzięki filmowi "Młodość Maksyma" z 1934 roku, w którym utwór odegrał ważną rolę dramatyczną. W rosyjskim tekście nie ma jednak odniesień do Warszawy, ale powstać do boju ma "lud robotniczy".
„Warszawianka 1905” znana pod hiszpańską nazwą „A las barricadas” zyskała również popularność podczas wojny domowej w Hiszpanii w latach 1936-1939, gdzie stała się hymnem anarchosyndykalistycznego związku pracy CNT.
Temat pieśni został zacytowany przez Edwarda Elgara w preludium symfonicznym „Polonia”. Na angielski „Warszawiankę” przetłumaczyli w dwóch różnych wersjach Douglas Robson i Randall Swingler.

</doc>
<doc id="336820" url="https://pl.wikipedia.org/wiki?curid=336820" title="Aleksander I Karadziordziewić">
Aleksander I Karadziordziewić

Aleksander I Karadziordziewić, (), (ur. 16 grudnia 1888 w Cetynii, zm. 9 października 1934 w Marsylii) – ostatni władca Królestwa Serbów, Chorwatów i Słoweńców (1921–1929), następnie król Jugosławii (1929–1934), sprawujący władzę w sposób dyktatorski. Zamordowany w czasie oficjalnej wizyty we Francji z inspiracji chorwackich separatystów.
Życiorys.
Był synem Piotra I Karadziordziewicia i Zorki, księżniczki czarnogórskiej. Dzieciństwo spędził razem z ojcem na wygnaniu w Genewie, następnie od 1899 przebywał w Sankt Petersburgu, gdzie służył w carskim korpusie paziów. W latach 1914–1918 z nominacji ojca pełnił urząd regenta, a w latach 1912–1918 kierował armią serbską jako naczelny wódz.
W pierwszych latach swego panowania był królem Królestwa Serbów, Chorwatów i Słoweńców (1921–1929). Aby wzmocnić jedność państwa, zmienił jego nazwę i 3 października 1929 roku proklamował powstanie nowego państwa o nazwie Jugosławia. Zmianie uległa nie tylko nazwa państwa ale również jego podział administracyjny, zniesiono dotychczasowy podział na departamenty ("oblasti") a wprowadzono 9 banowin z banem na czele. Prowadził rządy dyktatorskie i politykę profrancuską. Przeprowadził reformy w sądownictwie, szkolnictwie i zmiany w kalendarzu mające służyć pogłębić jednorodność państwa. Konstytucja z 3 września 1931 roku legalizowała jego rządy. Aleksander I Karadziordziewić był zwolennikiem silnej władzy centralnej, a przeciwnikiem separatyzmu chorwackiego, chociaż starał się mieć dobre stosunki z Chorwacją. Król usiłował też zawrzeć porozumienie z Bułgarią. Pomimo sprawowania władzy "silnej ręki", jego rządy spotkały się z poparciem znacznej części społeczeństwa Jugosławii. Niemniej, likwidacja rządów parlamentarnych (rozwiązanie Skupsztiny), rozwiązanie partii politycznych i ścisła cenzura spowodowały opór społeczny, demonstrowany głównie pod hasłem: "Precz z dyktaturą!". Został zamordowany w czasie wizyty we Francji przez Włada Czernozemskiego, w zamachu dokonanym przez Wewnętrzną Macedońską Organizacją Rewolucyjną (VMRO) i ustaszy (operacja „Miecz teutoński”). Pochowany w cerkwi św. Jerzego w Topoli.
W momencie śmierci Aleksandra I jego syn, Piotr II Karadziordziewić, był nieletni, dlatego rządy w jego imieniu do marca 1941 sprawował jako regent książę Paweł Karadziordziewić.

</doc>
<doc id="336821" url="https://pl.wikipedia.org/wiki?curid=336821" title="Sklepienie (anatomia)">
Sklepienie (anatomia)

Sklepienie () – struktura anatomiczna mózgowia, część układu limbicznego.
Stanowi ono jedno z najważniejszych połączeń śródlimbicznych, łączących zespół hipokampa ("hippocampus") z ciałem suteczkowatym ("corpus mamillare"), jądrami przegrody ("nuclei septi") oraz jądrem przednim wzgórza ("nucleus anterior thalami").

</doc>
<doc id="336822" url="https://pl.wikipedia.org/wiki?curid=336822" title="Golden State Warriors">
Golden State Warriors

Golden State Warriors – amerykański klub koszykarski uczestniczący w rozgrywkach ligi NBA (Dywizja Pacyficzna w Konferencji Zachodniej) z siedzibą w San Francisco. Siedmiokrotni mistrzowie ligi w: 1947, 1956, 1975, 2015, 2017, 2018 i 2022 Mecze domowe rozgrywają w Chase Center.
Dwóch koszykarzy występujących w zespole zdobywało tytuł MVP sezonu regularnego – Wilt Chamberlain w 1960 oraz Stephen Curry w 2015 i 2016.
Historia.
W latach 1946–1962 klub mieścił się w Filadelfii w stanie Pensylwania. W 1962 został przeniesiony do San Francisco, gdzie rezydował do 1971. Następnie jego siedzibą stało się Oakland, w stanie Kalifornia. Jest jednym z trzech zespołów, obok Boston Celtics i New York Knicks, istniejących od początków założenia ligi w 1946, jeszcze jako Basketball Association of America (BAA).
Warriors zdobywali pięciokrotnie mistrzostwo NBA. W 1947, jeszcze w ramach ligi BAA, w 1956 – jako Philadelphia Warriors oraz w 1975, już jako Golden State Warriors. W finale pokonali wtedy Washington Bullets 4-0. Do mistrzostwa klub poprowadzili Rick Barry i Jamaal Wilkes. Ostatni tytuł wywalczyli w 2017, pokonując w finale Cleveland Cavaliers 4:1.
2 marca 1962, zawodnik Warriors, Wilt Chamberlain, zdobył 100 punktów w meczu przeciwko New York Knicks, co jest do dziś rekordem rozgrywek NBA.
25 listopada 2015 w meczu przeciwko Los Angeles Lakers odnieśli 16 zwycięstwo z rzędu od początku rozgrywek, czym poprawili dotychczasowy rekord NBA należący do Washington Capitols (sezon 1948/49) oraz Houston Rockets (sezon 1993/94). Rekord ten wyśrubowali do liczby 24 – 12 grudnia 2015 pokonując na wyjeździe po dwóch dogrywkach drużynę Boston Celtics. Pierwszymi pogromcami wojowników w sezonie 2015/16 okazali się następnego dnia Milwaukee Bucks.
8 marca 2016 w meczu sezonu zasadniczego przeciwko Orlando Magic odnieśli 45 kolejne zwycięstwo we własnej hali czym poprawili dotychczasowy rekord NBA należący do Chicago Bulls z lat 1995–1996. Ostatecznie ich seria została zakończona na 54 zwycięstwach 2 kwietnia 2016 przez Boston Celtics.
26 marca 2016 w meczu przeciwko Dallas Mavericks na 10 spotkań przed końcem rozgrywek sezonu zasadniczego pobili rekord Houston Rockets z sezonu 2014/2015 w liczbie celnych rzutów za 3 punkty oddając 938 takich rzutów (poprzedni rekord 933).
11 kwietnia 2016 w meczu przeciwko San Antonio Spurs wyrównali historyczny rekord 72 zwycięstw w sezonie zasadniczym należący do Chicago Bulls z mistrzowskiego sezonu 1995/96, jednocześnie przerwali serię gospodarzy 48 kolejnych zwycięstw na własnym parkiecie oraz zaprzepaścili ich szanse na stanie się pierwszą drużyną w historii NBA, która by wygrała wszystkie mecze we własnej hali w sezonie zasadniczym.
3 dni potem, 14 kwietnia w meczu kończącym sezon zasadniczy, odnieśli zwycięstwo nad Memphis Grizzlies dzięki czemu ustanowili nowy rekord z bilansem 73:9.
W sezonie 2015/2016 jako pierwsza drużyna w historii NBA przekroczyli liczbę 1000 celnych rzutów za 3 kończąc sezon zasadniczy z 1077 rzutami dystansowymi na koncie.
W sezonie 2015/2016 zanotowali 28,9 asysty na mecz co jest najlepszym osiągnięciem od czasów mistrzowskich Chicago Bulls z sezonu 1991/1992.
W sezonie 2015/2016 w finale Konferencji Zachodniej przeciwko Oklahoma City Thunder wygrali rywalizację od stanu 1-3 i tym samym stali się pierwszą drużyną w historii NBA, która dokonała tej sztuki w finale Zachodu.
11 czerwca 2016 w meczu numer 4 przeciwko Cleveland Cavaliers ustanowili rekord finałów NBA w liczbie celnych rzutów za 3 punkty na poziomie 17.
W sezonie 2016/2017 Golden State Warriors dotarli do fazy Play-off będąc na pierwszym miejscu konferencji zachodniej. Do finału klub nie poniósł żadnej porażki. Ostatecznie wojownicy sięgnęli po mistrzostwo ligi, pokonując w finale Cleveland Cavaliers 4-1. W sezonie 2017/2018, podczas play-off wygrywali niekiedy 4:0. W finale po raz kolejny grali z Cleveland Cavaliers, których pokonali 4:0. Ostatni raz w finale takiej sztuki dokonali San Antonio Spurs w 2007. Wtedy ich rywalem także był zespół z Cleveland.
W 2019 klub został przeniesiony do San Francisco.
Nazwa.
"„Golden State”" to popularne określenie Kalifornii, wywodzące się z okresu gorączki złota.
Zawodnicy.
Kadra w sezonie 2019/2020.
"Stan na 24 sierpnia 2020"
Kadra w sezonie 2021/22.
"Stan na 25 października 2021"

</doc>
<doc id="336823" url="https://pl.wikipedia.org/wiki?curid=336823" title="Mercedes-Benz W202">
Mercedes-Benz W202



</doc>
<doc id="336827" url="https://pl.wikipedia.org/wiki?curid=336827" title="Wzgórze (ujednoznacznienie)">
Wzgórze (ujednoznacznienie)

Integralne części miejscowości w Polsce.
Inne:

</doc>
<doc id="336828" url="https://pl.wikipedia.org/wiki?curid=336828" title="Wolf 359">
Wolf 359

Wolf 359 ("CN Leo") – gwiazda położona w gwiazdozbiorze Lwa w odległości 7,9 roku świetlnego. Jest to jedna z gwiazd najbliższych Ziemi, piąta pod względem odległości od Układu Słonecznego. Może mieć układ planetarny.
Charakterystyka fizyczna.
Wolf 359 to czerwony karzeł, gwiazda niewidoczna nieuzbrojonym okiem. Należy do typu widmowego M6 i mając temperaturę ok. 2500 K jest znacznie chłodniejsza od Słońca. Jej masa jest oceniana na około 0,1 . Promień tej gwiazdy to około 0,16 promienia Słońca. Jej jasność to mniej niż 0,00002 jasności Słońca, ale jest to gwiazda rozbłyskowa, której jasność może zmieniać się w skali czasu rzędu 6 godzin; jako gwiazda zmienna ma oznaczenie CN Leonis. Modele ewolucji gwiazd wskazują, że Wolf 359 jest młodą gwiazdą, licząca od 100 do 350 milionów lat. Temperatura fotosfery jest dostatecznie niska, aby istniały niektóre związki chemiczne, jak tlenek tytanu(II), tlenek wanadu(II) i woda, których linie absorpcyjne zostały zaobserwowane w widmie gwiazdy.
Układ planetarny.
Analizy zmian prędkości radialnej tej gwiazdy z 2019 roku wskazywały, że mogą okrążać ją dwie planety (Wolf 359 b i c). Byłyby to odpowiednio: chłodna planeta gazowa masywniejsza od Neptuna i gorąca superziemia. Praca z 2021 roku wskazała jednak, że autorzy nie uwzględnili wszystkich wskaźników aktywności gwiazdy i krótkookresowy sygnał pochodzi od obrotu Wolfa 359, który trwa ok. 2,7 doby – co przeczy istnieniu planety c.
Wolf 359 w fikcji.
W serialu science-fiction "" Wolf 359 jest miejscem ważnej bitwy między flotą Zjednoczonej Federacji Planet i pojedynczym sześcianem Borga, zakończonej klęską Federacji.

</doc>
<doc id="336833" url="https://pl.wikipedia.org/wiki?curid=336833" title="Dallas Mavericks">
Dallas Mavericks

Dallas Mavericks – amerykański klub koszykarski, mający siedzibę w Dallas, w stanie Teksas. Występują w Dywizji Południowo-zachodniej, Konferencji Zachodniej w National Basketball Association (NBA). Swoje domowe spotkania Mavericks rozgrywają w American Airlines Center.
Historia.
Po przenosinach do San Antonio, grającej w lidze ABA drużyny Chaparrals (która później przekształciła się w San Antonio Spurs), w Dallas przez kilka lat nie było zawodowej koszykówki. Ale już w 1979 tutejszy biznesmen Don Carter założył nowy zespół. Po wybraniu westernowej nazwy „Mavericks” ("Renegaci"), zespół zadebiutował w lidze w sezonie 1980-1981, a pierwszym trenerem został Dick Motta. W pierwszym roku Mavs wygrali jedynie 15 meczów, ale z każdym rokiem notowali postęp. Po raz pierwszy dodatni bilans (43-39) zanotowali w 1984, debiutując w fazie play-off, gdzie skończyli na drugiej rundzie. Trzon drużyny stanowili wtedy: Rolando Blackman, Mark Aguirre, Derek Harper, Sam Perkins i Detlef Schrempf. Po pozyskaniu dodatkowo znakomitego obrońcy Roya Tarpleya przez następnych kilka lat zespół odnosił sukcesy, których ukoronowaniem był tytuł mistrza Dywizji w 1987 i występ w finale Konferencji w następnym roku. W tym samym roku Tarpley otrzymał tytuł najlepszego rezerwowego ligi.
Od tej pory jednak nastąpił regres. Tarpley wdał się w problemy z narkotykami, a Aguirre, Perkins i Schrempf zostali sprzedani. Zespół w latach 90. stał się czerwoną latarnią ligi. Zaledwie rok po uzyskaniu znakomitego wyniku 47-35 w sezonie 1989-1990 zespół stoczył się do bilansu 28-54. Później było jeszcze gorzej – 22-60 w 1992 i 11-71 w 1993 (drugi najgorszy wynik w historii ligi). Udane wybory w draftach w następnych latach przyniosły młodych, przebojowych zawodników – Jima Jacksona, Jamala Mashburna i w końcu Jasona Kida w 1994. Trio „The Tree Js” w połowie lat 90. znacząco zmieniło oblicze zespołu – w sezonie 1995-1996 drużyna wygrała dwukrotnie więcej spotkań niż w poprzednim. Był to jednak krótkotrwały zryw. Mimo znakomitej gry Kidda (w 1995 Rookie of the Year, w 1996 pierwszy występ zawodnika Mavericks w Meczu Gwiazd) i Jacksona, brak wsparcia ze strony pozostałych graczy spowodował ponowny spadek. Don Carter zdecydował wtedy o sprzedaży zespołu grupie inwestorów, z synem słynnego Rossa Perota na czele.
Nowi właściciele wprowadzili duże zmiany. Jason Kidd został wymieniony m.in. za Michaela Finleya, a generalnym menedżerem mianowano Dona Nelsona. Nelson dokonał serii wielkich wymian, które zupełnie zmieniły oblicze zespołu, choć niekoniecznie na lepsze. Dopiero dwa udane nabytki – zdobyty w drafcie 1998 Dirk Nowitzki i kupiony z Phoenix Suns Steve Nash – przyniosły wreszcie zdecydowaną zmianę na lepsze. Po dziesięciu latach w sezonie 1999-2000 zespół osiągnął dodatni bilans w sezonie zasadniczym. Inna wielka zmiana, która zaszła w nowym millenium to kolejny właściciel, którym został dynamiczny biznesmen i wielki fan koszykówki Mark Cuban. Cuban zasłynął zwłaszcza niekonwencjonalną polityką transferową, zatrudniając masę nowych zawodników, nie licząc się z kosztami i ograniczeniami ligi.
Sezony nowego tysiąclecia przynosiły zespołowi coraz lepsze wyniki sezonów zasadniczych, lecz drużyna szybko odpadała z play-offów. Dopiero rok 2003, zakończony rekordowym bilansem 60-22, przyniósł występ w finałach Konferencji, przegranych z San Antonio Spurs. Cuban cały czas dokonywał wielkich zmian, zostawiając tylko trzon Finley-Nowitzki-Nash. W końcu w 2005 drużynę opuścili dwaj wielcy zawodnicy, najpierw odszedł Steve Nash, a potem Michael Finley. Także Dona Nelsona na stanowisku trenera zastąpił mistrz NBA, Avery Johnson. Nowy trener znacząco wzmocnił defensywę, czego efektem był pierwszy w historii występ w finałach NBA 2006 i nagroda Trenera Roku dla Johnsona.
Rok 2007, mimo kolejnego rekordu w sezonie zasadniczym – 67-15 (szósty najlepszy w historii NBA) i tytułu MVP dla Dirka Nowitzkiego, przyniósł klęskę w pierwszej rundzie fazy pucharowej. 2008, mimo powrotu do drużyny Jasona Kidda, to znów porażka w pierwszej rundzie play-off i w efekcie zwolnienie Avery Johnsona.
W sezonie 2010/2011 drużyna Mavericks zdobyła po raz pierwszy w swojej historii tytuł mistrza NBA, zwyciężając w finale Miami Heat.
Zawodnicy.
Kadra w sezonie 2022/23.
"Stan na 7 lutego 2023"
Zastrzeżone numery.
Po śmierci byłego koszykarza Los Angeles Lakers, Kobe’go Bryanta w 26 stycznia 2020 roku, właściciel Mark Cuban ogłosił, że drużyna nie wyda swoim graczom koszulki z numerem 24 na cześć Bryanta.
Nagrody i wyróżnienia.
All-Star Weekend.
Nominowani do All-Star Game

</doc>
<doc id="336836" url="https://pl.wikipedia.org/wiki?curid=336836" title="Aleksander I Karadjordjević">
Aleksander I Karadjordjević



</doc>
<doc id="336842" url="https://pl.wikipedia.org/wiki?curid=336842" title="Piotr II Karadziordziević">
Piotr II Karadziordziević



</doc>
<doc id="336843" url="https://pl.wikipedia.org/wiki?curid=336843" title="Simon Tahamata">
Simon Tahamata

Simon Melkianus Tahamata (ur. 26 maja 1956 w Vught) – były holenderski piłkarz, grający na pozycji napastnika.
Zaczynał karierę w małym mieście Tiel, w klubie o nazwie Theole. Potem trafił do znanej szkółki piłkarskiej Ajaksu Amsterdam. Tahamata do pierwszego zespołu został włączony w sezonie 1976–1977. W Eredivisie zadebiutował 24 października 1976 roku w wygranym 7-0 meczu z zespołem FC Utrecht. Ten lewoskrzydłowy już w następnym sezonie był graczem pierwszej jedenastki i przez 3 lata gry w Ajaksie był jednym z objawień. Wtedy to w Ajaksie brylowali Ruud Geels, Frank Arnesen czy Søren Lerby. Tahamata 2 razy był Mistrzem Holandii (1979 i 1980) oraz 1 raz zdobył Puchar Holandii (1979).
W 1980 roku Tahamata przystał na transfer do belgijskiego Standardu Liège. Przez 4 sezony w 129 meczach zdobył 40 bramek, a Standard w tym czasie zdobył 2 tytuły mistrzowskie w latach 1982 i 1983. W 1984 Tahamata wrócił do Holandii. Tym razem zasilił szeregi Feyenoordu. Tam grał 3 sezony jednak nie zdobywając żadnych trofeów. W 1987 roku powrócił tym razem do Belgii i trafił do drużyny Beerschotu Antwerpia, a w 1990 roku był zawodnikiem Germinalu Ekeren, w którym grał do 1996 roku, kończąc piłkarską karierę w wieku 40 lat. Ogółem w belgijskiej ekstraklasie rozegrał aż 408 meczów, zdobywając 71 goli.
W reprezentacji Holandii Tahamata zadebiutował 22 maja 1979 roku w zremisowanym 0-0 meczu z Argentyną. Jednak nie zagrał nigdy w wielkiej imprezie. Ogółem wystąpił w niej 22 razy i zdobył 2 bramki.

</doc>
<doc id="336847" url="https://pl.wikipedia.org/wiki?curid=336847" title="Dżedefre">
Dżedefre

Dżedefre (Didufri, Redżedef; z egip. "Wieczny-jak-Re") – władca starożytnego Egiptu z IV dynastii, z okresu Starego Państwa, syn Cheopsa i nieznanej z imienia jego żony lub też libijskiej konkubiny.
Rodzina.
Pojął za żony kolejno 3 córki Cheopsa i jego 2 prawowitych żon:
Znane są imiona jego synów:
oraz córki:
Działalność.
Według Kanonu Turyńskiego jego panowanie trwało 8 lat, a według Manethona aż 63 lata (wydaje się to jednak mało prawdopodobne). Jako pierwszy z władców wprowadził do swej tytulatury imię "Sa-Ra" – Syn-Re. Zachowane nieliczne annały z czasów jego panowania mówią o budowie statków i świątyń.
Przypuszczalnie Dżedefre poślubił Hetepheres II, swoją przyrodnią siostrę, byłą żonę i zarazem siostrę rodzoną Kawaba. Kawab był następcą Cheopsa, lecz zmarł przed nim, nie osiągając sukcesji. Istnieją przypuszczenia, że został zamordowany przez prącego do władzy Dżedefre. Hetepheres II i Dżedefre byli rodzicami księżniczki Neferhetepes, prawdopodobnej matki Userkafa, pierwszego władcy V dynastii.
Po śmierci Kawaba Dżedefre rywalizował o pozycję następcy tronu z innym przyrodnim bratem, Dżedefhorem. Przyjmuje się, że był w dużym stopniu skłócony z rodziną, która uważała go za uzurpatora, co wiązało się prawdopodobnie z jego pochodzeniem, oskarżeniami o zamordowanie brata oraz z walką o zdobycie, a następnie utrzymanie władzy. Najprawdopodobniej też z tego powodu dla swojego pochówku wskazał inną lokalizację niż pozostała część rodziny.
Kompleks grobowy.
Na swój kompleks grobowy wybrał nekropolę Abu Roasz z okresu III dynastii, oddaloną o około 10 km na północ od Gizy, stanowiącą obecnie północną część nekropoli memfickiej. Piramida Dżedefre jest obecnie najdalej na północ wysuniętą znaną piramidą władcy starożytnego Egiptu.
Następcy.
Po Dżedefre władzę objął Chefren, a wraz z nim starsza gałąź dynastii, wywodząca się bezpośrednio od Huni, Snofru i Cheopsa.

</doc>
<doc id="336850" url="https://pl.wikipedia.org/wiki?curid=336850" title="Krąg Papeza">
Krąg Papeza

Krąg Papeza – element układu limbicznego po raz pierwszy opisany przez Jamesa Papeza w 1937 roku.
Krąg ten opisuje drogę konfiguracji zamkniętej niektórych z zespoleń limbicznych. Pamięć istnieje w nich dopóty, dopóki informacja krąży w tym kręgu.
Schemat drogi Kręgu Papeza.
formacja hipokampa → sklepienie → ciało suteczkowate → droga suteczkowo-wzgórzowa → jądro przednie wzgórza → odnoga przednia torebki wewnętrznej → zakręt obręczy → zakręt hipokampa → droga przeszywająca → formacja hipokampa
Inne elementy drogi kręgu Papeza.
Nowe badania w neuroanatomii przynoszą nowe wnioski dotyczące dróg Kręgu Papeza. Rozważa się również większe zamknięte konfiguracje włączające inne struktury anatomiczne mózgowia:
Historia.
Christfried Jakob odkrył w 1907–1908 roku funkcję zakrętu obręczy, jaką jest zbieranie bodźców proprioceptywnych i interoceptywnych z (odpowiednio) mięśni i trzewi, a między 1911 a 1913 rokiem w monografiach poświęconych neuroanatomii porównawczej opisał udział ciał suteczkowatych, przednich jąder wzgórza i hipokampa (czyli elementów kręgu Papeza) w kontroli emocji (na kilkanaście lat przed pracami Papeza).

</doc>
<doc id="336853" url="https://pl.wikipedia.org/wiki?curid=336853" title="Norddeutscher Rundfunk">
Norddeutscher Rundfunk

Norddeutscher Rundfunk (NDR) – regionalny publiczny nadawca radiowo-telewizyjny, obsługujący północne regiony Niemiec: landy Dolna Saksonia, Meklemburgia-Pomorze Przednie, Szlezwik-Holsztyn i miasto na prawach landu Hamburg. Zajmuje ważne miejsce wśród członków ARD: sytuuje się na pierwszym miejscu pod względem powierzchni obsługiwanego obszaru, drugie, jeśli chodzi o udział produkowanych przezeń programów w emisji głównego ogólnokrajowego kanału ARD, Das Erste, i trzeci co do liczby ludności. Specjalnością NDR są informacje – to właśnie w siedzibie stacji w Hamburgu znajduje się główny newsroom Das Erste, skąd nadawany jest m.in. czołowy niemiecki dziennik telewizyjny, "Tagesschau". Inne studia znajdują się w Hanowerze dla Dolnej Saksonii, Kilonii dla Szlezwika-Holsztynu i Schwerinie dla Meklemburgii-Pomorza Przedniego.
16 lutego 1955 roku landy Dolnej Saksonii, Szlezwika-Holsztyna i Hansa Hamburg zawarły postanowienie o powstaniu Norddeutscher Rundfunk. 23 września 1955 wszedł w życie Traktat Państwowy o likwidacji i reorganizacji nadawania Nordwestdeutscher Rundfunk (NWDR), który od 1 stycznia 1956 roku został podzielony na NDR oraz Westdeutscher Rundfunk (WDR). Obie stacje należą do powstałego 1 kwietnia 1956 roku Stowarzyszenia Nadawców Północno-Zachodnio-Niemieckich (NWRV) i jako osobne stacje uwzględnione są w ARD.
Najbardziej rozpoznawalnym programem stacji jest codzienny program informacyjny Tagesschau, który pojawił się 26 grudnia 1952 roku, jeszcze na antenie NWDR. Od 4 stycznia 1965 ruszyła telewizja NDR Fernsehen. 
Oprócz udziału w ogólnoniemieckich i międzynarodowych projektach ARD, NDR produkuje 9 kanałów radiowych i telewizję NDR, pełniącą w północnej części kraju rolę trzeciego programu telewizji publicznej. W Polsce kanał ten dostępny jest za pośrednictwem satelity Astra. Telewizja produkuje teletekst pod nazwą NDR Text.
Kanały radiowe NDR:

</doc>
<doc id="336857" url="https://pl.wikipedia.org/wiki?curid=336857" title="Zakręt przyhipokampowy">
Zakręt przyhipokampowy

Zakręt przyhipokampowy, zakręt hipokampa () – struktura anatomiczna kresomózgowia, część układu limbicznego.
Stanowi część kory mózgowej o funkcji kory węchowej drugorzędowej, entorynalnej. W numeracji ośrodków korowych jej numer to 28 pole Brodmana.
Pierwszorzędowa kora węchowa położona jest na haku hipokampa (34 pole Brodmana).

</doc>
<doc id="336859" url="https://pl.wikipedia.org/wiki?curid=336859" title="Muzyka w starożytności">
Muzyka w starożytności

Muzyka w starożytności
Chiny.
Muzyka chińska jest najstarszą ze wszystkich. Sposób śpiewania odbiegał od naturalnego sposobu wydobywania dźwięków i zbliżał się do towarzyszących mu instrumentów. Słowa miały większą wagę niż melodia. Muzyką często zajmowali się cesarze. Powstała wówczas muzyka kultowa, wokalna, ludowa i kameralna.
Muzyka wyrastała z filozofii. Ideał to dźwięki długo brzmiące, wprowadzające słuchacza w określony stan emocji. Muzyka pomagała osiągnąć spokój. Powstaje pierwsza instytucja muzyczna – Cesarskie Biuro Muzyki.
Opierano się na skali pięciotonowej (pentatonika): c, d, e, g, a. Za Konfucjusza wprowadzono półtony. Każdy dźwięk w skali odpowiadał jednemu członkowi rodziny:
Instrumenty:
Istotne były również dzwony, których barwa miała znaczenie symboliczne. Dźwięk dzwonu oznaczał jesień, przemijanie, metal. Barwa bębnów mogła być natomiast symbolem północy, zimy, wody czy skóry.
Muzyka wokalna została rozwinięta na gruncie obrzędów i biesiad. Śpiewano nosowo, melizmatycznie. Muzykę wokalną wykonywano a capella lub z towarzyszeniem instrumentów.
Wiadomości na temat starożytnej muzyki chińskiej czerpie się z obserwacji dzisiejszej muzyki ludowej. W obecnych czasach pieśni są wykonywane na wzór starożytnych pieśni obrzędowych, religijnych, historycznych.
Mezopotamia.
Muzyka związana z ceremoniałem religijnym (głównie Sumerowie) i jako muzyka dworska (Akadowie, Asyryjczycy). Wierzono, że między mikro- a makrokosmosem istnieje harmonia. Muzyka może odbijać harmonię dzięki proporcjom matematycznym. Muzyka starożytnej Mezopotamii wywarła wielki wpływ na dzieje muzyki europejskiej, ponieważ stała się jednym z jej źródeł (obok muzyki Egiptu legła u podstaw muzyki Izraela, a także antycznej Grecji).
Teoria muzyki i szkoły.
W Mezopotamii powstały zręby pierwszego systemu teoretycznego, łączącego muzykę, magię, astrologię i matematykę. Przez swój uporządkowany charakter muzyka łączona była z kosmosem, czyli ładem wszechświata; np. interwały muzyczne (unison, oktawa, kwinta, kwarta), będące niczym innym jak proporcjami matematycznymi, wynikłymi z podziału struny na części, łączono z porami roku. W ten sposób muzyka odbijała harmonię makrokosmosu. Te zagadnienia przejęli i rozwinęli w następnym tysiącleciu greccy pitagorejczycy.
Przez swój związek z magią muzyka dostępna była wyłącznie kapłanom. W zasadzie praktyka muzyczna (śpiewy, tańce) uznawana była za działanie magiczne, a więc posiadające moc sprawczą na równi z zaklęciami. Muzycy szkoleni byli w szkołach, początkowo istniejących wyłącznie przy świątyniach, gdzie oprócz wiedzy muzycznej szkolono ich w zakresie teologii, kosmologii czy wiedzy o demonach. W Mezopotamii nie znano notacji muzycznej, stąd wszystkie utwory przekazywane były na drodze pamięciowej.
Instrumentarium i formy muzyczne.
Znano liczne instrumenty, zbliżone do instrumentów starożytnego Egiptu (lira, harfa, flet, obój). Przedmioty te traktowane były jak obiekty magiczne o wielkiej mocy. W ciągu wieków ich konstrukcja ulegała zmianie; np. lira ewoluowała z postaci 3-strunowej (ok., 3000 p.n.e.) do 15-strunowej (ok. 2300 p.n.e.), podobnie jak harfa (ewolucja od 4 do 22 strun). W mezopotamskich instrumentach strunowych po raz pierwszy zastosowano progi na gryfach.
Z form muzycznych znano monodię oraz responsorium. Dominowała muzyka wokalna (zaklęcia, inkantacje).
Starożytny Egipt.
U Egipcjan muzyka była związana z religią, a także ze spędzaniem wolnego czasu. Obok muzyki wokalnej rozwijali także instrumentalną. Wykorzystywano instrumenty:
Za pomocą ruchów dłoni informowano śpiewaków o kierunku zmiany melodii (tzw. cheironomia, rozwijana też w muzyce europejskiego średniowiecza). Kapłanki mogły wykonywać muzykę. Od I tys. p.n.e. istniało szkolnictwo muzyczne.
Egipcjanie nie znali pisma nutowego, zatem dziś czerpie się wiadomości o egipskiej muzyce starożytnej z zachowanych zabytków czy traktatów teoretycznych. Na zabytkach architektonicznych były przedstawiane sceny z życia ludzi wysoko urodzonych lub kapłanów, którym towarzyszyli muzycy. Ponadto były utrwalane biesiady, tańce, obrzędy w świątyniach. Muzyków i śpiewaków przedstawiano na wprost siebie. Jednakże śpiewacy byli ważniejsi, ponieważ oni dawali znaki instrumentalistom. Muzyka była wykonywana prawdopodobnie bardzo żywiołowo. 
Starożytny Izrael.
Wiadomości o muzyce znajdują się w Starym Testamencie (przede wszystkim informacje o instrumentach) oraz w śpiewach synagogalnych, które zachowały się do dziś.
Rozwijała się muzyka obrzędowa. Wykonywano ją a capella. Muzyka była całkowicie podporządkowana tekstowi. Teksty psalmów opracowywano sylabicznie, czasem zdarzały się improwizacje melizmatyczne. Śpiewy pozostawały ametryczne. Wykorzystywano tylko skale diatoniczne. Muzykę tę przejął chorał gregoriański.
Istniała również muzyka taneczna i rozrywkowa, jednak do dziś zachowało się bardzo mało źródeł, mówiących o niej.
Indie.
Muzyka indyjska jest bardzo hermetyczna. To muzyka tradycyjna, która właściwie w niezmienionej formie zachowała się do dzisiejszych czasów. Dominował w niej śpiew, choć tworzono także muzykę instrumentalną. Tekst był podporządkowany muzyce.
Raga.
Dwuczęściowy utwór śpiewany, czasem instrumentalny.
Fragment, w którym prezentowano melodię i ją modyfikowano w oparciu o skale. Pojawiały się różne warianty melodii, często improwizowane. Służyło to nawiązaniu kontaktu z odbiorcami. Wykonawcom nie chodziło o aplauz publiczności; próbowano raczej wprowadzić słuchacza w pewnego rodzaju hipnozę, czemu miało służyć powtarzanie melodii i wykorzystywanie wciąż tego samego schematu rytmicznego. Celem ragi był trans zarówno odbiocy, jak i twórcy muzyki.
Muzyk, który nawiązał więź z odbiorcą, starał się utrzymać ją i pogłębiać. Służyło temu wprowadzenie instrumentów perkusyjnych. Tempo utworu zwiększało się, ale schemat rytmiczny, zwany tala, pozostawał niezmienny. Ragom towarzyszyło wiele gestów, śpiew zaś charakteryzował się ozdobnością i melizmatycznością.
Teoria muzyki.
W Indiach znano wiele skal. Każda z nich zbudowana jest z 22 ćwierćtonów, zwanych śruti.
Starożytna Grecja.
Muzyka była związana nie tylko z obrzędami religijnymi, ale też z poezją i dramatem. Stanowiła część filozofii. Dominowała muzyka wokalna. Wykorzystywano instrumenty:
Grecki inżynier Ktesibios skonstruował w III wieku p.n.e. w Aleksandrii organy wodno-hydrauliczne (wody wpływająca do naczynia wypierała powietrze, kierowane do piszczałek).
Skale.
Grecy stworzyli szereg skal, a fundamentem ich systemu był tetrachord, dokładniej cztery kolejne dźwięki w obrębie kwarty. Skale greckie miały charakter opadający. Pierwszy dźwięk skali był najwyższy.
Istniały 4 skale główne (autentyczne):
Ponadto Grecy stworzyli 8 skal plagalnych. Skale z przedrostkiem hypo- były położone o kwintę w dół od skali głównej, zaś skale z przedrostkiem hyper- o kwintę w górę od skali głównej:
Tetrachordy zestawiano obok siebie albo łączono wspólnym dźwiękiem. Istniały skale diatoniczne, chromatyczne, enharmoniczne.
Uprawiano muzykę heterofoniczną – śpiewano melodię, której towarzyszył akompaniament, wykonujący warianty tej melodii.
Obliczenia matematyczne dotyczące proporcji muzycznych dokonywano na monochordzie - instrumencie jednostrunowym, który służył tylko do tego celu, a nie do wykonywania muzyki. Badaniami zajmował się Pitagoras, który ustalił system kwintowy, oraz Didymos – system tercjowy.
Rytm.
Stosowano rytmikę poetycką. Używano poetyckich stóp metrycznych, czyli głosek długo- i krótkobrzmiących: trochej, jamb, amfibrach, daktyl, spondej. Długość sylab była zależna od tempa.
Notacja.
Stosowano notację literową, używając alfabetu greckiego.
Teoria muzyki.
Muzykę traktowano jako element kosmosu. Potwierdzały to badania Pitagorasa, który stworzył kwintowy system dźwiękowy i uważał, że proporcje dźwiękowe są odzwierciedleniem proporcji kosmicznych. Stąd pochodzi pogląd o doskonałości harmonii muzycznej.
Damon z Aten (V w. p.n.e.) stworzył podstawy teorii etosu. Był to sposób oddziaływania na człowieka. Każda skala i utwór oparty na tej skali miał mieć różny wpływ na psychikę odbiorcy. I tak skala:
Dopatrywano się moralnego i leczniczego działania muzyki, dlatego rozwinęły się takie dziedziny jak muzykoterapia, muzykologia, teoria muzyki, pedagogika muzyczna, instrumentologia, akustyka.
Ruch amatorski.
Wędrowni instrumentaliści i śpiewacy, do których zalicza się rapsodów, wagantów i eodów.
Dramat starogrecki.
We wcześniejszych okresach, przed powstaniem dramatu, istniała liryka z udziałem aulosu czy kitary, wykonywana przez eodów i rapsodów. Uprawiano trzy rodzaje dramatu: tragedia, komedia i dramat satyrowy. W okresie hellenistycznym w dramacie brały udział grupy śpiewaków, tancerzy i aktorów.
Próba nawiązania do dramatu starogreckiego u progu baroku przyczynił się do powstania opery. Dramat satyrowy zainspirował w XVIII w. w Londynie tzw. operę żebraczą.
Zabytki muzyki starożytnej.
"Epitafium Seikilosa"
Jak długo żyjesz, raduj się życiem
i niczym się nie smuć.
Życie dane nam jest na krótko,
czas zażąda jego zwrotu.
Starożytny Rzym.
Podobnie jak w Grecji, muzyka towarzyszyła poezji i formom dramatycznym, jak mimy czy atellany. Klimat sprzyjał temu, aby grać i śpiewać na otwartej przestrzeni. Przed podbojem Grecji najpopularniejszymi instrumentami były instrumenty dęte. Często używano trąb, które początkowo nie były zwijane.
Po podboju Grecji w Rzymie upowszechniły się instrumenty takie jak lira czy aulos. Muzyka podkreślała sławę i bogactwo, czemu służyło wykorzystanie dużych zespołów wokalnych i instrumentalnych. Wtedy też wykrystalizował się podział na twórców i słuchaczy. Wcześniej muzykę współtworzono.
W Rzymie tragedia nie zyskała popularności. Za to dużym powodzeniem cieszyła się komedia, będąca zlepkiem dialogów i popularnych piosenek. Duże znaczenie miała muzyka wojenna. Rozwinęło się muzykowanie uliczne. Używano instrumentów:

</doc>
<doc id="336860" url="https://pl.wikipedia.org/wiki?curid=336860" title="Memphis Grizzlies">
Memphis Grizzlies

Memphis Grizzlies – amerykański klub koszykarski, mający siedzibę w Memphis w stanie Tennessee. Występują w Dywizji Południowo-zachodniej, Konferencji Zachodniej w National Basketball Association (NBA). Swoje domowe spotkania Grizzlies rozgrywają w FedEx Forum. Utworzony w 1995 początkowo z siedzibą w Vancouver i pod nazwą Vancouver Grizzlies. W 2001 nastąpiła przeprowadzka do Memphis i nadanie obecnej nazwy.
Historia.
Klub utworzony został w 1995. Początkową grał pod nazwą Vancouver Grizzlies. Razem z Toronto Raptors byli pierwszą drużyną w NBA z siedzibą na terenie Kanady od czasu 1946–47 Toronto Huskies.
W klubie tym grał w sezonie 2002/2003 polski koszykarz – Cezary Trybański, który był pierwszym Polakiem w NBA.
Zawodnicy.
Kadra w sezonie 2020/21.
"Stan na 26 stycznia 2021"

</doc>
<doc id="336862" url="https://pl.wikipedia.org/wiki?curid=336862" title="Buffalo Braves">
Buffalo Braves



</doc>
<doc id="336864" url="https://pl.wikipedia.org/wiki?curid=336864" title="San Diego Clippers">
San Diego Clippers



</doc>
<doc id="336870" url="https://pl.wikipedia.org/wiki?curid=336870" title="Pinakocyty">
Pinakocyty

Pinakocyty – płaskie komórki, z których zbudowana jest pinakoderma. Pinakocyty mają zdolność kurczenia się. U niektórych gąbek (np. Oscarellidae) są zaopatrzone w wić. Jako że nie mają błony podstawnej ani połączeń międzykomórkowych nie są zaliczane do tkanki nabłonkowej.
Zewnętrzne pinakocyty nazywane są egzopinakocytami, a wewnętrzne – tworzące wyściółkę kanałów wodnych lub jamy atrialnej – endopinakocytami.

</doc>
<doc id="336872" url="https://pl.wikipedia.org/wiki?curid=336872" title="Jasnotowce">
Jasnotowce

Jasnotowce, wargowce ("Lamiales" Bromhead) – rząd roślin okrytonasiennych z kladu astrowych (ang. "asterids") czy też szeroko ujmowanego nadrzędu astropodobnych "Asteranae". Rośliny tu zaliczane wyewoluowały około 97 milionów lat temu. Należy tu 12,5% współczesnych gatunków dwuliściennych właściwych (ang. "eudicots"), zaliczanych do 25 rodzin (według systemu APG IV z 2016), ok. 1060 rodzajów i ok. 23.810 gatunków. Klasyfikacja rodzin i przynależność do nich rodzajów uległa istotnym zmianom w wyniku zastosowań na wielką skalę badań genetycznych DNA w badaniach powiązań filogenetycznych. Większość jasnotowców to rośliny zielne lub krzewiaste o liściach naprzeciwległych i kwiatach grzbiecistych, często dwuwargowych. Pod względem chemicznym rośliny te cechują się obecnością werbaskozydów, które działają przeciwzapalnie i przeciwbakteryjnie, i brakiem irydoidów.
Morfologia.
Większość jasnotowców to rośliny zielne lub krzewiaste. Liście mają najczęściej naprzeciwległe. Kwiaty często okazałe, o symetrii grzbiecistej, zebrane w kwiatostany wierzchotkowate, nierzadko tworzące kwiatostany złożone. Kielich zwykle jest zrosłodziałkowy i trwały. Korona zrosłopłatkowa, często dwuwargowa, z nitkami pręcików przyrastającymi do rurki korony. U połowy gatunków owoce zawierają liczne i drobne nasiona, u pozostałych, mimo że nasion zwykle jest niewiele, także są one niewielkie.
Systematyka.
Jeden z rzędów z grupy astrowych roślin okrytonasiennych. Grupa siostrzana dla ogórecznikowców "Boraginales".

</doc>
<doc id="336873" url="https://pl.wikipedia.org/wiki?curid=336873" title="HMS Repulse (1916)">
HMS Repulse (1916)

HMS Repulse – brytyjski krążownik liniowy, jeden z dwóch okrętów typu "Renown", w służbie Royal Navy od 1916 roku.
Brał udział w działaniach obu wojen światowych. Podczas pierwszej uczestniczył w tylko jednym starciu: II bitwie koło Helgolandu 17 listopada 1917 roku. W listopadzie 1918 roku przyjmował płynącą na internowanie niemiecką Hochseeflotte. W okresie międzywojennym, wraz z bliźniaczym „Renownem” był poddawany licznym modyfikacjom, co przyniosło obu okrętom żartobliwe nazwy „Repair” i „Refit” („Naprawa” i „Przeróbka”). Pełnił też funkcje reprezentacyjne, między innymi był jednym z okrętów Special Service Squadron w wokółziemskim rejsie w latach 1923–1924. W czasie wojny domowej w Hiszpanii operował na tamtejszych wodach w ramach patroli nieinterwencji.
Podczas II wojny światowej działał początkowo na wodach europejskich, uczestniczył między innymi w kampanii norweskiej i pościgu za „Bismarckiem”. Pod koniec 1941 roku został wysłany na Daleki Wschód, gdzie wraz z pancernikiem „Prince of Wales” utworzył Force Z, mający w zamyśle powstrzymać japoński ekspansjonizm w rejonie Azji Południowo-Wschodniej. 10 grudnia 1941 roku oba okręty zostały zatopione przez japońskie samoloty bombowo-torpedowe w bitwie pod Kuantanem. Wrak „Repulse” pozostał na dnie Morza Południowochińskiego jako grobowiec 513 marynarzy.
Zamówienie i budowa.
26 sierpnia 1914 roku, wkrótce po wybuchu I wojny światowej, wstrzymano budowę dwóch, planowanych jako szósta i siódma jednostka serii, pancerników typu "Revenge", dla których zaplanowano nazwy „Renown” i „Repulse”. Pod koniec tegoż roku admirał John Fisher, pełniący wówczas funkcję pierwszego lorda morskiego brytyjskiej Admiralicji, zaproponował użycie zgromadzonych materiałów do konstrukcji dwóch okrętów promowanej przez niego klasy krążowników liniowych. Budowa została zatwierdzona przez rząd 28 grudnia 1914 roku, częściowo pod wrażeniem sukcesu starszych krążowników liniowych w bitwie koło Falklandów, szczegółowe plany opracowano w ciągu następnych tygodni i oficjalnie zatwierdzono 22 kwietnia 1915 roku.
Prace konstrukcyjne nad przyszłym „Repulse” miała prowadzić stocznia Palmers w Greenock, ale nie dysponowała ona pochylnią o wystarczających rozmiarach. W związku z tym kontrakt na budowę przeniesiono do stoczni John Brown &amp; Co. w Clydebank. Stępkę położono uroczyście 25 stycznia 1915 roku, w 74. urodziny Fishera. Prace prowadzono w szybkim tempie, co doprowadziło do wodowania jednostki już 8 stycznia 1916 roku. Nazwa „Repulse” została użyta po raz jedenasty w historii Royal Navy. Łacińskie motto jednostki brzmiało „Qui Tangit Frangitur” („Kto mnie ruszy, będzie zniszczony”).
Po zakończeniu prac wykończeniowych, 15 sierpnia 1916 roku rozpoczęto próby morskie. 18 sierpnia przeprowadzono próbne strzelania z dział wszystkich kalibrów i tę datę uznaje się za dzień przyjęcia okrętu do służby. Po krótkim dokowaniu w Portsmouth rozpoczęto szkolenie załogi, w trakcie którego przeprowadzono dodatkowe próby prędkości. „Repulse” dołączył do Grand Fleet 21 września 1916 roku, stając się okrętem flagowym 1. Eskadry Krążowników Liniowych ("1st Battlecruiser Squadron"). Koszt budowy okrętu wyniósł 2 627 401 ówczesnych funtów.
Opis konstrukcji.
Długość całkowita „Repulse” wynosiła 242,23 m (między pionami 228,77 m, na konstrukcyjnej linii wodnej 240 m), szerokość maksymalna 27,39 m, zaś projektowane zanurzenie przy wyporności konstrukcyjnej 26 500 ton angielskich (ts) od 7,63 m na dziobie do 7,93 m na rufie (rzeczywiste wahało się w granicach 7,8 – 8,2 m przy faktycznej wyporności konstrukcyjnej 26 584 ts). Według projektu wyporność pełna miała wynieść 30 100 ts, w rzeczywistości po wejściu do służby osiągnęła 31 592 ts. Kadłub, wykonany ze stali o podwyższonej wytrzymałości na rozciąganie ("High Tensile" – HT) miał konstrukcję nitowaną, opartą o wzdłużno-poprzeczny układ wiązań, był podzielony na 18 przedziałów wodoszczelnych i miał podwójne dno na prawie całej długości. Pokład zewnętrzny nie otrzymał deskowania, jedynie ryflowanie powierzchni w ciągach komunikacyjnych dla zapobieżenia poślizgom.
Napęd okrętu stanowiły cztery (dwa zdwojone) zespoły turbin parowych Brown-Curtis, każdy składający się z turbiny wysokiego i niskiego ciśnienia. Były one rozmieszczone w dwóch przedziałach maszynowni, położonych obok siebie na śródokręciu i przedzielonych wzdłużną grodzią wodoszczelną. Każdy z zespołów poruszał bezpośrednio (bez przekładni redukcyjnych) wał napędowy z trójłopatowymi śrubami średnicy 4,12 m. Łączna moc układu na wałach wynosiła 112 000 shp przy 275 obrotach na minutę (do 120 000 shp z przeforsowaniem), co według projektu miało zapewnić prędkość maksymalną 31,5 węzła. Na próbach prędkości, przeprowadzonych 15 sierpnia 1916 roku na mili pomiarowej Arran, „Repulse” osiągnął 31,73 węzła przy mocy 118 913 shp, 275 obrotach na minutę i zmierzonej wyporności 29 900 ts. Parę do turbin dostarczały 42 opalane wyłącznie paliwem płynnym kotły wodnorurkowe typu Babcock &amp; Wilcox, z opłomkami o dużej średnicy, o ciśnieniu roboczym 16,5 at i maksymalnym 20 at, umieszczone w sześciu kotłowniach. Instalacja elektryczna o napięciu 220 V była zasilana przez cztery generatory o łącznej mocy 750 kW. Okręt miał pojedynczy ster płytowy. Maksymalny zapas paliwa, 4000 ts, pozwalał uzyskać zasięg 3650 mil morskich przy prędkości ekonomicznej 10 węzłów.
Głównym uzbrojeniem artyleryjskim krążownika było sześć dział BL 15 inch Mk I kalibru 381 mm (15 cali) o długości lufy 42 kalibry, rozmieszczonych w trzech dwudziałowych wieżach, dwóch Mk I i jednej Mk I* 
(według niektórych źródeł były to trzy wieże Mk I*), dwóch na dziobie, w superpozycji, trzeciej na rufie. Były to najbardziej rozpowszechnione i uważane za najlepsze ciężkie działa Royal Navy. Mogły wystrzeliwać pociski przeciwpancerne lub burzące o masie 879 kg na maksymalną odległość 24 370 m z prędkością wylotową 749 m/s przy maksymalnym kącie podniesienia 20° i szybkostrzelności do 2 strzałów na minutę z każdej lufy. Do kierowania ich ogniem służyły dwa dalocelowniki, na szczycie głównego stanowiska dowodzenia oraz na platformie na przednim maszcie. Każda z wież miała także własny integralny dalmierz o bazie 30 lub 15 stóp (9,14 lub 4,57 m). Artylerię średniego kalibru, przeznaczoną do zwalczania torpedowców i niszczycieli, tworzyło 17 dział BL 4 inch Mk IX kal. 102 mm (4 cale), na pięciu potrójnych podstawach Mk I z osłonami przeciwodłamkowymi oraz dwóch pojedynczych łożach P Mk XII. Pocisk do nich miał masę 14,06 kg i był wystrzeliwany z prędkością początkową 805 m/s na maksymalną odległość 12 660 m przy kącie podniesienia 30°. Potrójne podstawy były zainstalowane po bokach dziobowej nadbudówki oraz w osi symetrii okrętu: pomiędzy tylnym kominem a masztem głównym i w superpozycji na dwóch pokładach rufowej nadbudówki. Działa pojedyncze umieszczono po bokach drugiej wieży artyleryjskiej głównego kalibru („B”). Pierwotne uzbrojenie przeciwlotnicze okrętu składało się z dwóch dział QF 3 inch 20 cwt Mk I kal. 76 mm (3 cale) na podstawach HA Mk II, na pokładzie po bokach tylnego komina. Przy szybkostrzelności do 20 strzałów na minutę mogły one wystrzeliwać pocisk o masie 7,94 kg z prędkością początkową 617 m/s, maksymalna donośność w poziomie wynosiła 11 810 m, zaś pułap 7770 m. Ponadto w chwili wejścia do linii okręt dysponował dwoma podwodnymi wyrzutniami torpedowymi kal. 533 mm z zapasem dziesięciu torped Mk II, miał też cztery 3-funtowe działa salutacyjne oraz pięć karabinów maszynowych Maxim kal. 7,62 mm.
Pierwotne opancerzenie okrętu stanowił pas burtowy na linii wodnej na śródokręciu grubości 152 mm (6 cali), o długości 140,91 m i wysokości 2,74 m, rozciągający się pomiędzy osiami pierwszej i trzeciej wieży artyleryjskiej. Poza tym obszarem jego grubość zmniejszała się: w kierunku dziobu do 102 mm, rufy do 76 mm. Chroniony obszar zamknięty był poprzecznymi grodziami pancernymi: dziobową o grubości 102 mm i rufową 76 mm. Za pasem burtowym znajdowały się skosy pancerza o grubości 51 mm, zaś burta powyżej niego była pokryta płytami pancernymi grubości 38 mm. Opancerzenie poziome stanowiły dwa pokłady: główny grubości do 76 mm oraz dolny do 64 mm. Bojowe stanowisko dowodzenia miało pancerz grubości do 254 mm. Wieże artyleryjskie miały ściany czołowe 229 mm, tylne 279 mm, boczne 178 do 229 mm, dach 108 mm, zaś ich barbety grubość do 178 mm. Ochronę części podwodnej zapewniały integralne bąble przeciwtorpedowe. Całość płyt pancernych wykonana była ze stali Kruppa: pionowe KC ("Krupp Cemented" – utwardzanej powierzchniowo) i KNC ("Krupp Non-Cemented"), poziome ze stali HT.
W chwili wejścia do służby załoga liczyła 1181 oficerów, podoficerów i marynarzy. W czasie jej trwania, wraz z kolejnymi modyfikacjami, zmieniała się, by w momencie zatonięcia okrętu wynosić 1309 osób.
Modernizacje.
W ciągu swej długiej służby „Repulse”, podobnie jak „Renown”, był wielokrotnie modernizowany, wykorzystywano go również do testowania różnych nowinek technicznych. W związku z tym bliźniacze jednostki zyskały wśród marynarzy żartobliwe nazwy „Repair” i „Refit” („Naprawa” i „Przeróbka”). Już w 1916 roku podwyższono przedni komin, aby zmniejszyć zadymianie pomostu bojowego. Opierając się na doświadczeniach bitwy jutlandzkiej, w której Royal Navy straciła w wyniku eksplozji trzy krążowniki liniowe, opracowano projekt wzmocnienia opancerzenia pozostałych jednostek tej klasy. Prace stoczniowe na „Repulse” przeprowadzono na przełomie lat 1916–1917, powiększając grubość pancerza w najbardziej newralgicznych punktach: rejonie komór amunicyjnych i maszyny sterowej. W drugiej połowie 1917 roku na drugiej wieży okrętu zainstalowano, po raz pierwszy na tak dużej jednostce Royal Navy, platformę startową dla samolotu. Pierwszy start myśliwca Sopwith Pup, pilotowanego przez majora Fredericka J. Rutlanda, odbył się 1 października 1917 roku, w pobliżu wysepki Inchkeith w estuarium Firth of Forth. Później wyposażenie lotnicze uzupełniono o drugą platformę, na rufowej wieży artyleryjskiej oraz cztery samoloty: dwa myśliwskie i dwa rozpoznawcze. Te ostatnie, dwumiejscowe, wymagały do startu powiększonej platformy. Pierwsze próby startu z „Repulse”, przeprowadzone w kwietniu 1918 roku, okazały się nieudane, lecz później, po dopracowaniu platformy na wieżach „Australii”, zainstalowano taką samą również na „Repulse”.
Od grudnia 1918 do stycznia 1921 roku na okręcie przeprowadzono prace stoczniowe, mające ponownie wzmocnić ochronę pancerną kadłuba. W ich trakcie zainstalowano w miejscu dotychczasowego pasa pancernego grubszy (do 229 mm), zdjęty z przebudowywanego na lotniskowiec nieukończonego ex-chilijskiego pancernika „Almirante Cochrane”. Zdemontowany pancerz 152 mm przeniesiono wyżej na burtę, w wyniku czego zaślepiono dolny rząd iluminatorów na śródokręciu, co odtąd odróżniało „Repulse” od bliźniaczego „Renowna”. Powiększono również bąble przeciwtorpedowe, co zwiększyło szerokość okrętu do 30,81 m. Zdemontowano podwodne wyrzutnie torpedowe, instalując w zamian cztery stałe zdwojone zespoły wyrzutni nawodnych, po dwa na burtę pod pokładem śródokręcia. Według niektórych źródeł oba pojedyncze działa kal. 102 mm wymieniono na 3-calowe armaty przeciwlotnicze. W tym samym czasie odeskowano pokład. Koszt modernizacji przekroczył 800 000 funtów.
Pod koniec 1924 roku wymieniono działa przeciwlotnicze kal. 76 mm i pojedyncze działa kal. 102 mm na cztery działa przeciwlotnicze QF 4 inch Mk V kal. 102 mm. Przy długości lufy równej 45 kalibrom, wystrzeliwały one pocisk o masie 14,06 kg z prędkością początkową 728 m/s. Miały szybkostrzelność do 13 strzałów na minutę, zasięg poziomy 15 020 m zaś pionowy 9450 m. W połowie lat 20. na szczycie przedniego masztu zainstalowano stanowisko kontroli ognia przeciwlotniczego HACP.
W kwietniu 1933 roku rozpoczęto w stoczni marynarki w Portsmouth wielką przebudowę okrętu. W jej trakcie na śródokręciu zamontowano (znów po raz pierwszy na wielkim okręcie bojowym) stałą, poprzeczną katapultę typu DIIHI oraz dwa hangary po bokach tylnego komina i dwa dźwigi do obsługi czterech wodnosamolotów pokładowych. Jednocześnie usunięto potrójne stanowisko armat kal. 102 mm ze śródokręcia, zmniejszając tym samym ich liczbę do czterech (12 luf). Rozbudowano dziobową nadbudówkę ze stanowiskami dowodzenia. Nowe uzbrojenie przeciwlotnicze składało się z czterech pojedynczych dział Mk V kal. 102 mm, dwóch eksperymentalnych wież BD Mk XVII HA/LA z dwoma działami kal. 102 mm każda (w kwietniu 1939 roku zastąpione dwoma pojedynczymi działami Mk V), dwóch ośmiolufowych stanowisk Mk VI armat 2 pdr Mk VIII kal. 40 mm (tzw. pom-pomów) i dwóch poczwórnych zestawów Mk II* wielkokalibrowych karabinów maszynowych Vickers Mk III kal. 12,7 mm. Zabudowano nową centralę artyleryjską Mk IV* dla dział kal. 381 mm oraz stanowiska systemu kierowania ogniem przeciwlotniczym HACS ("High Angle Control System"). Wzmocniono po raz kolejny opancerzenie poziome okrętu i zmieniono konstrukcję bąbli przeciwtorpedowych. Po zakończeniu prac stoczniowych, których koszt wyniósł 1 377 748 funtów, wyporność pełna jednostki wzrosła do 38 300 ts, zaś maksymalne zanurzenie do 9,8 m. Podczas prób w marcu 1936 roku uzyskano moc siłowni 112 400 shp i prędkość maksymalną 28,36 węzła.
Jeszcze przed wybuchem II wojny światowej, przy okazji demontażu eksperymentalnych wież kal. 102 mm, dodano na okręcie dwa kolejne poczwórne zestawy karabinów maszynowych Vickersa. W 1940 roku usunięto potrójne stanowisko dział kal. 102 mm na rufie, montując w tym miejscu trzeci ośmiolufowy pom-pom. Przed odpłynięciem na Daleki Wschód, w 1941 roku, dodano jeszcze osiem (prawdopodobnie, dokładna liczba jest trudna do ustalenia) pojedynczych dział automatycznych Oerlikon kal. 20 mm i zainstalowano radar artyleryjski typu 284.
Przebieg służby.
I wojna światowa.
Po wejściu w skład Grand Fleet „Repulse” został okrętem flagowym rozbitej w bitwie jutlandzkiej 1. Eskadry Krążowników Liniowych. W tym okresie wojny niemiecka Hochseeflotte nie podejmowała już większych akcji zaczepnych, zaś Brytyjczycy skupili się na blokadzie morskiej Niemiec, prowadzonej głównie przy pomocy lekkich sił nawodnych oraz minowania podejść do baz nad Morzem Północnym. Te były systematycznie trałowane przez jednostki Kaiserliche Marine, zwalczane z kolei przez lekkie okręty brytyjskie. W połowie listopada 1917 roku Admiralicja zaplanowała szeroko zakrojoną akcję, mającą doprowadzić do zniszczenia jak największej liczby niemieckich trałowców operujących w rejonie Zatoki Helgolandzkiej.
16 listopada wyszły w morze dwa silne zespoły okrętów Royal Navy: Force A, składająca się z krążowników pod ogólnym dowództwem wiceadmirała Trevylyana Napiera oraz Force B, czyli 1. Eskadra Krążowników Liniowych wiceadmirała Williama C. Pakenhama, z „Repulse” pod dowództwem komandora Williama Boyle’a. Następnego dnia rano okręty Force A („Courageous” i „Glorious”) starły się z niemiecką 2. Grupą Rozpoznawczą kontradmirała Ludwiga von Reutera. Brytyjskie niszczyciele zaatakowały niemieckie trałowce, niszcząc jeden z nich. W obliczu przewagi przeciwnika, kontradmirał Reuter zarządził odwrót pod osłonę dział zabezpieczających jego działania pancerników „Kaiser” i „Kaiserin”. W tym czasie do sił wiceadmirała Napiera dołączył delegowany z Force B „Repulse”, z kontradmirałem Richardem F. Phillimorem na pokładzie. Jego artylerzyści przyłączyli się do ostrzału, uzyskując jedno trafienie na 54 zużyte pociski kal. 381 mm. W jego wyniku poważnie uszkodzony został niemiecki krążownik lekki „Königsberg” (część źródeł przyznaje artylerzystom „Repulse” jeszcze jedno trafienie, w krążownik lekki „Frankfurt”). Podczas bitwy „Repulse” był nieskutecznie atakowany przez niemieckie wodnosamoloty i okręt podwodny, lecz kontynuował walkę do momentu dostania się w zasięg dział pancerników przeciwnika.
W tej nierozstrzygniętej bitwie, znanej jako II bitwa koło Helgolandu, „Repulse” doznał niewielkich awarii siłowni, spowodowanych jej przeciążeniem podczas utrzymywania wysokiej prędkości w warunkach bojowych. Od tej pory okręt nie miał już okazji do uczestniczenia w akcjach, za to 12 grudnia 1917 roku, wypływając na rejs szkoleniowy, doznał kolizji z krążownikiem liniowym „Australia”, odnosząc nieznaczne uszkodzenia. 21 listopada 1918 roku, jako okręt flagowy 1. Eskadry Krążowników Liniowych, wszedł w skład floty przyjmującej jednostki Hochseeflotte płynące na internowanie w Scapa Flow. 17 grudnia został wycofany z linii i skierowany do stoczni, gdzie przebywał do stycznia 1921 roku.
Okres międzywojenny.
Po powrocie do linii „Repulse” został jednym z okrętów Eskadry Krążowników Liniowych Floty Atlantyckiej. Wraz z nią odbywał zimowe ćwiczenia na Morzu śródziemnym, na okres letni powracając na wody brytyjskie. W tym czasie pełnił też rolę reprezentacyjną, odwiedzając liczne porty zagraniczne. Towarzyszył krążownikowi liniowemu „Hood” w podróży do Brazylii od 14 sierpnia do 3 grudnia 1922 roku, gdzie uczestniczył w obchodach stulecia ogłoszenia przez ten kraj niepodległości oraz do krajów skandynawskich w czerwcu i lipcu następnego roku. 27 listopada 1923 roku wraz z „Hoodem” i lżejszymi okrętami rozpoczął rejs wokółziemski. Trasa specjalnie w tym celu utworzonej eskadry, Special Service Squadron, dowodzonej przez wiceadmirała Fredericka L. Fielda, wiodła przez większość brytyjskich kolonii na całym świecie. W skład eskadry wchodziły krążowniki liniowe „Hood” i „Repulse” oraz jednostki 1. Eskadry Krążowników Lekkich kontradmirała Huberta G. Branda („Delhi”, „Dragon”, „Danae”, „Dauntless” i „Dunedin”) w eskorcie dziewięciu niszczycieli. Przez Freetown, Kapsztad, Durban i inne porty południowej Afryki, Zanzibar, Trincomalee, Port Swettenham na Malajach i Singapur eskadra dotarła 27 lutego 1924 roku do Fremantle w zachodniej Australii. Następnie przez Albany i Adelaide dopłynęła do Melbourne, gdzie okręty pozostały przez następny tydzień, wizytowane przez tłumy mieszkańców. Po krótkim pobycie w Hobart przepłynęły do Sydney. 12 kwietnia asystowały przy uroczystym zatopieniu krążownika liniowego „Australia”. Dalej trasa wiodła przez nowozelandzkie Wellington, Napier i Auckland, następnie Fidżi, Samoa Zachodnie, Honolulu, Victorię, Vancouver, San Francisco, Kanał Panamski (lekkie krążowniki popłynęły wokół przylądka Horn, odwiedzając po drodze porty południowoamerykańskie), Kingston, Halifax, Québec i po przepłynięciu Atlantyku z powrotem do Devonport. Podróż, od niezliczonych rautów i bankietów w odwiedzanych portach nazwana przez załogę „pijanym rejsem”, zakończyła się 29 września 1924 roku.
Po kolejnym pobycie w stoczni, w drugiej połowie stycznia i w lutym 1925 roku okręt odbył rejs do Lizbony, gdzie uczestniczył w obchodach ku czci Vasco da Gamy, następnie przepłynął do Gibraltaru i odwiedził kilka hiszpańskich portów. W marcu wziął udział w manewrach połączonych flot Royal Navy: Atlantyckiej i Śródziemnomorskiej, liczących łącznie około stu jednostek. Manewry, pomyślane jako demonstracja potęgi Royal Navy, zostały jednak przerwane w związku z silnym sztormem w okolicach Majorki. Następnie posłużył jako jacht królewski w podróży Księcia Walii do krajów Afryki i Ameryki Południowej. Po wypłynięciu z Portsmouth 25 marca, okręt skierował się do Sierra Leone i przez Takoradi dotarł 1 maja do Kapsztadu. Tam książę Edward zszedł z pokładu, rozpoczynając lądową podróż po Afryce. Powrócił na „Repulse” 29 lipca i po zawinięciu na Wyspę Świętej Heleny przepłynął Atlantyk. Kolejnymi przystankami na trasie książęcego rejsu były Montevideo i Buenos Aires, następnie przez Indie Zachodnie krążownik powrócił 16 października do Portsmouth. Oficerem nawigacyjnym okrętu był w tym rejsie kapitan William Tennant, później ostatni jego dowódca. W kolejnych latach „Repulse” pełnił służbę we Flocie Atlantyckiej, przerywaną kolejnymi pobytami w stoczniach. Od kwietnia 1929 roku, w związku z wycofaniem z linii poddawanego przebudowie „Hooda”, przejął rolę okrętu flagowego Eskadry Krążowników Liniowych. W 1931 roku wziął udział w ćwiczeniach floty, przerwanych w wyniku buntu w Invergordon, lecz jego załoga nie przyłączyła się do strajkujących marynarzy. W latach 1933–1936 został skierowany na wielką modernizację w stoczni marynarki w Portsmouth. Wkrótce po powrocie do linii w maju 1936 roku został wysłany na Morze Śródziemne, dla wzmocnienia Floty Śródziemnomorskiej na Malcie w związku z wojną włosko-abisyńską i narastającym napięciem w Hiszpanii. Jego dowódcą był wówczas komandor John Godfrey, późniejszy admirał i szef wywiadu Admiralicji. Po wybuchu wojny domowej brał udział w patrolach nieinterwencji. 27 sierpnia 1936 roku uczestniczył w incydencie związanym z obroną wolności żeglugi na wodach hiszpańskich. Republikański krążownik „Miguel de Cervantes” zatrzymał wówczas brytyjski statek „Gibel Zerion”, płynący z ładunkiem benzyny do rebelianckiej Melilli i zamierzał doprowadzić go do portu w Maladze. Dowódca statku zażądał drogą radiową interwencji okrętów Royal Navy z Gibraltaru. „Renown”, w eskorcie niszczyciela „Codrington”, zmusił swą obecnością hiszpański krążownik do zwolnienia zatrzymanego statku. Pod koniec roku „Repulse” przewoził uchodźców do Francji, 20 maja 1937 roku uczestniczył w rewii koronacyjnej Jerzego VI na redzie Spithead. W lipcu 1938 roku został wysłany do Hajfy w związku z trwającym tam arabskim powstaniem. W 1939 roku miał posłużyć po raz kolejny jako jacht królewski, w podróży pary monarszej do Kanady, ale wzrastające po układzie monachijskim napięcie międzynarodowe spowodowało, że król i królowa odbyli rejs liniowcem pasażerskim „Empress of Australia”, zaś „Repulse” konwojował ich tylko w części trasy a następnie został włączony do pilnie wzmacnianej Home Fleet.
II wojna światowa.
Wybuch wojny zastał „Repulse” w składzie Eskadry Krążowników Liniowych Home Fleet, w której był wówczas także „Hood”, a później dołączył jeszcze „Renown”. W dniach 7–10 września uczestniczył w patrolu wzdłuż brzegów Norwegii. 25 września wszedł do zespołu ciężkich okrętów Royal Navy, dowodzonego przez admirała Charlesa Forbesa, wysłanego dla zabezpieczenia powrotu do bazy uszkodzonego przez niemieckie jednostki w rejonie Horns Rev na Morzu Północnym okrętu podwodnego „Spearfish”. Następnego dnia zespół został zaatakowany przez bombowce Luftwaffe. W dniach 8–11 października uczestniczył w wypadzie okrętów Home Fleet w kierunku południowej Norwegii, po wykryciu na Morzu Północnym silnej formacji okrętów Kriegsmarine z pancernikiem „Gneisenau”. Do spotkania z przeciwnikami nie doszło. Także w październiku patrolował wraz z lotniskowcem „Furious” trasy konwojowe na Atlantyku, chroniąc je przed rajderami. W listopadzie i grudniu eskortował konwoje z żołnierzami 1. Kanadyjskiej Dywizji Piechoty przewożonymi do Wielkiej Brytanii. 28 grudnia płynął w towarzystwie pancernika „Barham”, gdy ten został uszkodzony torpedą wystrzeloną z U-30. Następnie był delegowany do ochrony konwojów z rudą żelaza, zmierzających ze Skandynawii do Wielkiej Brytanii. W tym czasie, po zatopieniu „Royal Oak”, główne siły floty bazowały w innych portach brytyjskich, powracając do Scapa Flow dopiero w marcu 1940 roku.
Rutyna służby eskortowej została przerwana w kwietniu 1940 roku. 7 kwietnia „Repulse” został włączony do zespołu okrętów admirała Williama J. Whitwortha, patrolującego rejon pomiędzy Bodø i Narwikiem. Następnego dnia został wysłany na pomoc, po sygnale odebranym z niszczyciela „Glowworm”, który natknął się w morzu i został zatopiony przez krążownik ciężki „Admiral Hipper”, jednak nie napotkał przeciwnika. 9 kwietnia dołączył do reszty sił admirała Whitwortha na zachód od Lofotów. Opuścił ten rejon wraz z „Renownem” po trzech dniach, docierając do Scapa Flow 14 kwietnia. 17 kwietnia wypłynął w osłonie konwoju z francuskimi wojskami płynącego do Narwiku. Po otrzymaniu wiadomości o uszkodzeniu przez Luftwaffe krążownika „Suffolk”, eskortował go przez pewien czas, po czym powrócił do konwoju, z którym dotarł do Harstad 19 kwietnia. Do Scapa Flow wrócił trzy dni później.
Cały maj spędził w bazie, kolejne bojowe wyjście w morze zanotował dopiero 5 czerwca 1940 roku, gdy został wysłany do zablokowania przewidywanej próby przedarcia się niemieckich ciężkich okrętów na Atlantyk. Następnie dołączył do zespołu floty pod dowództwem kontradmirała J.G.P. Viviana, osłaniającego konwój ewakuujący wojska brytyjskie z Narwiku i Harstad. W ostatnich dniach lipca uczestniczył w nieskutecznym wypadzie floty przeciwko przedzierającemu się do Niemiec uszkodzonemu pancernikowi „Gneisenau”. W kolejnych miesiącach przebywał w Scapa Flow oraz na remoncie w Rosyth. Pomiędzy 28 a 30 września pełnił funkcję okrętu flagowego kontradmirała Ronalda H.C. Hallifaxa, dowódcy niszczycieli Home Fleet. Większość operacji, w których uczestniczył w tym okresie, odbywała się na wodach północnego Atlantyku i była skierowana przeciwko niemieckim rajderom, próbującym przedrzeć się na Atlantyk. W pierwszych dniach listopada uczestniczył w poszukiwaniach pancernika kieszonkowego „Admiral Scheer” po tym, gdy ten zatopił krążownik pomocniczy „Jervis Bay” w ataku na konwój HX-84. Na początku grudnia osłaniał operację stawiania zagrody minowej u wybrzeży Islandii. W nocy z 25 na 26 stycznia 1941 roku wypłynął wraz z pancernikami „Nelson” i „Rodney”, by zablokować przejście na południe od Islandii płynącym na korsarską operację „Scharnhorstowi” i „Gneisenau”. Pomimo zakrojonej na szeroką skalę operacji Royal Navy nie udało się przechwycić rajderów, które w ciągu następnych dwóch miesięcy zadały poważne straty żegludze alianckiej.
21 maja 1941 roku, w związku z wykryciem w fiordzie w pobliżu Bergen niemieckiego pancernika „Bismarck” i towarzyszącego mu krążownika ciężkiego „Prinz Eugen”, wszystkie ciężkie okręty Royal Navy zostały postawione w stan gotowości. „Repulse”, który miał dołączyć do eskorty konwoju WS-8, został odwołany z zadania i pozostawiony w dyspozycji dowódcy Home Fleet, admirała Johna C. Toveya. Następnego dnia, w eskorcie niszczycieli „Legion” oraz kanadyjskich „Assiniboine” i „Saguenay”, wypłynął z Clyde, by 23 maja dołączyć do sił głównych Home Fleet, pod dowództwem admirała Toveya na „King George V”, znajdujących się na południe od Hebrydów. Okręty patrolowały przejście na Atlantyk, pomiędzy Islandią a Wyspami Owczymi. Po zatopieniu „Hooda” Brytyjczycy rozpoczęli pościg za zmierzającym do Francji „Bismarckiem”. „Repulse” towarzyszył głównym siłom Home Fleet przez 23 i 24 maja, by rankiem 25 maja, w związku z malejącym zapasem paliwa, zostać odesłanym do Nowej Fundlandii. Dotarł tam 27 maja, płynąc z ekonomiczną prędkością 8–10 węzłów.
Przez pewien czas „Repulse” pozostawał na wodach kanadyjskich, do Wielkiej Brytanii powrócił 3 lipca 1941 roku w eskorcie konwoju TC-11, wiozącego 12 771 żołnierzy kanadyjskich do Europy. W sierpniu w Scapa Flow otrzymał radar typu 284. W tym samym miesiącu zapadła decyzja o dołączeniu „Repulse” do eskorty konwoju WS-11, zmierzającego z oddziałami wojskowymi na Bliski Wschód, do Suezu wokół Przylądka Dobrej Nadziei. 30 sierpnia na pokład okrętu dostarczono sześć zestawów radarów obserwacji przestrzeni powietrznej typu 286P, z których jeden został zainstalowany przez załogę w drodze do Freetown, zaś pozostałych pięć było przeznaczonych dla innych okrętów operujących w tym czasie na Oceanie Indyjskim. Następnego dnia konwój WS-11 opuścił Wielką Brytanię. 4 września został podzielony w morzu na dwie części: szybką WS-11F oraz wolniejszą WS-11S. Do Freetown obie części dotarły odpowiednio 13 i 15 września, by 18 tego miesiąca opuścić port znów jako połączony konwój. W dalszej drodze „Repulse” zawijał kolejno na Wyspę Świętej Heleny, do Durbanu i Mombasy, gdzie 14 października dołączył do Force T, tworzonych przez lotniskowiec „Hermes” i krążownik „Emerald”. Od 3 października formalnie podlegał operacyjnie dowództwu rejonu Indii Wschodnich ("East India Command"). Do końca miesiąca operował z Mombasy w poszukiwaniu niemieckich rajderów.
1 listopada „Repulse” wypłynął do Durbanu, gdzie dotarł pięć dni później. Podczas pobytu w tym mieście był wizytowany przez południowoafrykańskiego premiera, generała Jana Smutsa. 8 listopada odpłynął z Durbanu w eskorcie kolejnego transportu wojsk, konwoju WS-12, z którym przebywał do 14 listopada, kiedy skierował się do Mombasy. 15 listopada opuścił afrykańską bazę, zgodnie z rozkazami wyruszając do Kolombo i Trincomalee na Cejlonie.
Bitwa pod Kuantanem.
W związku z zaostrzającą się sytuacją polityczną w Azji, w październiku 1941 roku premier Winston Churchill zdecydował o wzmocnieniu brytyjskiej obecności wojskowej na Malajach. Zgodnie z jego decyzją, a wbrew opiniom lordów Admiralicji i admirała Toveya, do Singapuru, który był główną twierdzą w brytyjskich posiadłościach w Azji Południowo-Wschodniej, został wysłany silny zespół floty. W jego skład miały wchodzić pancernik „Prince of Wales” jako okręt flagowy admirała Thomasa Philipsa, krążownik liniowy „Repulse” oraz lotniskowiec „Indomitable”. Ten ostatni wszedł jednak 3 listopada, na skutek błędu nawigacyjnego, na rafę koralową w rejonie Kingston na Jamajce i uszkodził dno, w wyniku czego został odesłany na remont do Stanów Zjednoczonych.
Oba ciężkie okręty spotkały się 28 listopada 1941 roku w Kolombo, skąd odpłynęły do Singapuru. W rejsie zespołem dowodził komandor Tennant, ponieważ admirał Philips odleciał wcześniej łodzią latającą, wyprzedzając podległe sobie jednostki, które dotarły do celu 2 grudnia. Tam formacja otrzymała nazwę Zespołu Z ("Force Z"). 5 grudnia, zgodnie z sugestiami przesłanymi z Admiralicji, „Repulse” wraz z eskortą niszczycieli „Vampire” i „Tenedos” zostały wysłane do australijskiego Darwin. 6 grudnia wieczorem australijski samolot rozpoznawczy wykrył japoński konwój w silnej eskorcie, płynący w kierunku Syjamu. Na wieść o tym admirał Philips rozkazał swojemu zastępcy i szefowi sztabu, kontradmirałowi Arthurowi Palliserowi, zawrócić z rejsu „Repulse” i przygotować cały zespół do wyjścia w morze.
8 grudnia tuż po północy czasu lokalnego Japończycy rozpoczęli desant na plażach Malajów i Syjamu. Także 8 grudnia, około 4.40 rano, rozpoczął się pierwszy nalot na Singapur. Japońskie samoloty zrzuciły bomby na kotwicowisko marynarki i pobliskie lotniska, nie wyrządzając jednak poważniejszych szkód. Jeszcze tego samego dnia admirał Philips podjął decyzję o wyjściu w morze przeciwko japońskim zespołom inwazyjnym. Według jego planu obydwa ciężkie okręty w osłonie czterech nadających się aktualnie do akcji niszczycieli („Express”, „Electra”, „Vampire” i „Tenedos”) miały popłynąć na północ i 10 grudnia nad ranem zaskoczyć przeciwnika w Zatoce Syjamskiej, w rejonie desantów pod Kota Bharu, Singorą i Patani. Ochronę z powietrza miały zapewnić myśliwce RAF. Zespół opuścił Singapur wkrótce po godzinie 17.00 8 grudnia i skierował się na północny wschód, omijając w ten sposób japońskie pola minowe. Następnie podążył w kierunku Zatoki Syjamskiej. Na czas operacji zarządzono całkowitą ciszę radiową. Nocą okręty zespołu odebrały sygnał od pozostałego w Singapurze kontradmirała Pallisera, który informował, że osłona myśliwska w rejonie planowanej 10 grudnia akcji nie będzie możliwa.
9 grudnia około 13.40, w odległości 300 mil morskich na północ od Singapuru, zespół został dostrzeżony przez japoński okręt podwodny I-65, komandora Hakuo Harady. Przed wieczorem okręty zostały odnalezione także przez japońskie samoloty rozpoznawcze. Admirał Philips, mając świadomość, że stracił atut zaskoczenia i dalsze pozostawanie na dotychczasowym kursie naraża jego okręty na niebezpieczeństwo ataków lotniczych, postanowił zawrócić do Singapuru. Najpierw jednak (po 18.30) odesłał w drogę powrotną stary niszczyciel „Tenedos”. Pozostałe okręty skręciły najpierw na zachód, ze zwiększoną do 26 węzłów prędkością, by około 20.30 położyć się na kurs prowadzący do Singapuru. Po północy 10 grudnia admirał Philips otrzymał wiadomość radiową, że w rejonie miejscowości Kuantan, w połowie odległości pomiędzy Kota Bharu a Singapurem, rozpoczął się kolejny japoński desant. Podjął wówczas decyzję o kolejnej zmianie kursu, by zaskoczyć i zniszczyć flotę inwazyjną. Wciąż zachowując bezwzględną ciszę radiową, nie poinformował o swojej decyzji nikogo w bazie. 50 minut po północy okręty ruszyły pełną prędkością na południowy zachód, w kierunku Kuantanu. Nieco wcześniej Zespół Z został wykryty przez kolejny japoński okręt podwodny I-58, którego dowódca, komandor Sohichi Kitamura, przeprowadził nieudany atak torpedowy i zameldował o sytuacji swojemu dowództwu. Na skutek kłopotów z łącznością część jego raportów dotarła z opóźnieniem lub nie została odczytana, tworząc w efekcie błędny obraz sytuacji. Tym niemniej Japończycy odkryli wówczas, że przeciwnik zawrócił w kierunku Singapuru i poznali jego aktualną pozycję.
Około godziny 10.00 rano 10 grudnia jeden z poszukujących Brytyjczyków japońskich samolotów rozpoznawczych natknął się na Zespół Z i rozpoczął nadawanie sygnałów radiowych, mających naprowadzić nań własne samoloty bombowo-torpedowe. Pierwsze bombowce 22. Flotylli Powietrznej pojawiły się nad brytyjskimi okrętami około 11.00. Pomimo oczywistego faktu wykrycia i zaatakowania jego zespołu, admirał Philips nie przerwał ciszy radiowej, aby zażądać osłony myśliwskiej. Gdy nadlatujące samoloty znalazły się w zasięgu własnej ciężkiej artylerii przeciwlotniczej, nakazał otwarcie ognia i jednocześnie rozpoczęcie przez oba ciężkie okręty zwrotu o 30° na prawą burtę a następnie drugiego, o 50° w lewo. Manewr ten skutecznie uniemożliwił artylerzystom odkładanie poprawek, co sprawiło, że brytyjski ogień w pierwszej fazie starcia był nieskuteczny. W pierwszej fali atakowało dziewięć samolotów Mitsubishi G3M2, uzbrojonych w dwie bomby po 250 kg każdy. Skupiły się one na „Repulse”, nadlatując od dziobu i zwalniając po jednej bombie. Uzyskały jedno bezpośrednie trafienie, w pokład katapultowy na śródokręciu, za drugim kominem. Bomba, po przebiciu pokładu eksplodowała w mesie załogi, wywołując niegroźny dla sprawności bojowej okrętu pożar. Co najmniej jeden z marynarzy zginął, kilku lub kilkunastu innych odniosło rany. Od wybuchu zapalił się również podwieszony na dźwigu Walrus, zrzucony potem do morza przez jego załogę. Artylerzyści „Repulse” uszkodzili pięć spośród atakujących samolotów, z czego dwa poważnie, wyłączając je z dalszych działań. Od tej pory admirał Philips zrezygnował z manewrów zespołowych, dając każdemu z dowódców wolną rękę przy odpieraniu nalotów.
Kolejny atak na „Repulse” przypuściło osiem samolotów torpedowych drugiej fali ataku, jednak wszystkie zrzucone torpedy zostały wymanewrowane przez doskonale dowodzącego komandora Tennanta. Kolejne dwa ataki na krążownik liniowy: bombowy, wykonany przez samoloty pierwszej fali, zrzucające pozostałe bomby 250 kg oraz torpedowy ośmiu samolotów, również nie przyniosły efektów. O 11.58 komandor Tennant, zorientowawszy się, że admirał Philips wciąż nie powiadomił Singapuru o ataku, uczynił to na własną rękę, uznając dalsze utrzymywanie ciszy radiowej za bezcelowe. Sygnał został odebrany i odszyfrowany, a o 12.20 z lotniska Kallang wystartowały pierwsze dwa myśliwce Brewster Buffalo, wkrótce zaś następnych dziesięć. „Repulse” zbliżył się do „Prince of Wales” na odległość czterech kabli, aby dać mu wsparcie swej artylerii przeciwlotniczej.
W tym samym czasie nad brytyjskie okręty nadleciało 26 bombowców Mitsubishi G4M1. 11 samolotów zaatakowało „Repulse”, nadlatując z dwóch kierunków. W efekcie, pomimo sprawnego manewrowania, jedna z torped trafiła w bąbel przeciwtorpedowy na lewej burcie, powodując nieznaczne uszkodzenia. Kolejny nalot, dziewięciu samolotów torpedowych atakujących synchronicznie z dwóch stron, był bardziej skuteczny. W krążownik liniowy trafiły, według świadectw brytyjskich, cztery następne torpedy: trzy w lewą i jedna w prawą burtę. Wlewająca się do kadłuba woda spowodowała znaczny przechył na lewą burtę, zaś unieruchomiony ster nie dawał żadnych możliwości manewru. Widząc beznadziejną sytuację swojego okrętu, komandor Tennant wydał rozkaz ewakuacji załogi. Sam zamierzał zginąć wraz z „Repulse”, ale został przez własnych oficerów zmuszony do skoku do wody. Około 12.35 „Repulse” przewrócił się przez lewą burtę i zatonął rufą naprzód na pozycji 3°37'18"N, 104°20'36"E. Zginęło 513 (w źródłach spotykane są również inne liczby zabitych) z 1309 członków załogi, pozostali zostali uratowani przez niszczyciele „Electra” (ten sam, którego załoga ratowała jedynych trzech ocalałych po eksplozji „Hooda”) i „Vampire”. Wkrótce potem zatonął również „Prince of Wales”, na którym zginęło 327 z 1612 osób załogi, razem z admirałem Philipsem i dowódcą okrętu komandorem Johnem C. Leachem.
18 grudnia nad akwenem bitwy przeleciał pojedynczy samolot G4M1 „Betty”, pilotowany przez porucznika ("Daii") Haruki Iki, który zrzucił do wody dwa bukiety kwiatów, w hołdzie dla poległych: swoich kolegów z 22. Flotylli oraz załóg obu okrętów.
Wrak „Repulse”.
Wrak okrętu spoczywa na dnie Morza Południowochińskiego w miejscu zatonięcia, na głębokości 54 m, stępką do góry, z lewą burtą częściowo zagrzebaną w dnie. Już w 1942 roku zlokalizowali go Japończycy, których nurkowie dotarli do okrętu i spenetrowali go przynajmniej w części, poszukując między innymi elementów wyposażenia radarowego. W 1943 roku pojawiły się pogłoski o możliwych próbach wydobycia „Repulse”, do których jednak w rzeczywistości nie doszło.
Wrak został uznany za grób wojenny i objęty ochroną Protection of Military Remains Act. W 2007 roku brytyjsko-australijska wyprawa nurków dotarła do obu zatopionych okrętów i zbadała ich uszkodzenia. Podczas nurkowania na „Repulse” potwierdzono fakt trafienia krążownika co najmniej dwiema torpedami: w śródokręcie na prawej i rufę na lewej burcie. Miejsca dwóch raportowanych trafień w śródokręcie lewej burty okazały się niedostępne dla badaczy. Nie znaleziono natomiast śladów zniszczeń po zgłaszanej eksplozji torpedy na lewej burcie w rejonie rufowej wieży artyleryjskiej.
Do obu spoczywających w rejonie Kuantanu wraków na stałe przymocowana są boje z brytyjskimi banderami wojennymi, które są regularnie wymieniane na nowe w czasie kolejnych eksploracji.

</doc>
<doc id="336875" url="https://pl.wikipedia.org/wiki?curid=336875" title="James Papez">
James Papez

James Wenceslas Papez (ur. 18 sierpnia 1883 w Glencoe (Minnesota), zm. 13 kwietnia 1958 w Nowym Jorku) – amerykański neuroanatom.
Życiorys.
Ukończył medycynę na University of Minnesota College of Medicine and Surgery.
W 1937 roku opisał zamkniętą nerwową drogę w mózgowiu, odpowiedzialną za korową kontrolę emocji oraz za pamięć, nazwaną później na cześć odkrywcy kręgiem Papeza.
Krąg Papeza był przez wiele lat punktem wyjścia do trwających badań organizacji i funkcji układu limbicznego. W publikacjach naukowych dotyczących neuroanatomii, neurofizjologii i neuropsychologii J.W. Papez jest wymieniany wśród znanych twórców tych dziedzin, takich jak Christfried Jakob („mózg trzewny”), Paul Broca, Paul D. MacLean (teoria „Triune brain”) i innych.

</doc>
<doc id="336877" url="https://pl.wikipedia.org/wiki?curid=336877" title="Los Angeles Clippers">
Los Angeles Clippers

Los Angeles Clippers – amerykański klub koszykarski, mający siedzibę w Los Angeles, w stanie Kalifornia. Występuje w Dywizji Pacyficznej, Konferencji Zachodniej w National Basketball Association (NBA). Swoje domowe spotkania Clippers rozgrywają w Staples Center, którą dzielą z lokalnym rywalem z NBA, Los Angeles Lakers, z Los Angeles Kings z ligi NHL i drużyną Los Angeles Sparks występującą w WNBA.
Historia.
Historia Los Angeles Clippers sięga 1970 roku. Wówczas to powstał klub występujący pod nazwą Buffalo Braves. Osiem lat później drużyna przeniosła się do San Diego, w Kalifornii gdzie grała już pod nową nazwą Clippers (pol. Klipry – kliper to rodzaj XIX-wiecznego żaglowca). Zespół od 1981 roku należał do Donalda Sterlinga, który na jego zakup wydał 12,5 miliona dolarów. Do Los Angeles przeniósł się dopiero w 1984 roku. W 2014 roku wybuchł rasistowski skandal z udziałem Donalda Sterlinga. Komisarz ligi Adam Silver zareagował bardzo ostro. Sterling otrzymał grzywną w wysokości aż 2,5 miliona dolarów oraz dożywotni zakaz działalności w NBA w dodatku musiał też sprzedać klub. Były szef Microsoftu Steve Ballmer odkupił klub Los Angeles Clippers od Sterling za 2 miliardy dolarów.
Przez Clippers przewinęło się wielu znakomitych zawodników takich jak Bob McAdoo, Norm Nixon, Danny Manning, Ron Harper czy Elton Brand.
Zawodnicy.
Kadra w sezonie 2020/21.
"Stan na 1 czerwca 2021"
Zastrzeżone numery.
Jak do tej pory żaden zawodnik Clippers nie został w ten sposób uhonorowany.

</doc>
<doc id="336882" url="https://pl.wikipedia.org/wiki?curid=336882" title="Wardar">
Wardar

Wardar ( – "Wardar", gr. Αξιός – Aksiós) – rzeka w Macedonii Północnej i regionie Macedonia północnej Grecji. Długość – 388 km (301 km w Macedonii Północnej, 87 km w Grecji), powierzchnia zlewni – 23 747 km² (20 535 km² w Macedonii Północnej, 3.212 km² w Grecji), średni przepływ – 135,96 m³/s (w Gewgeliji), głębokość rzeki sięga 4 metrów.
Pochodzenie nazwy.
"Wardar" to praindoeuropejski hydronim "*sword(o)-wori-", znaczący „czarna woda”.
Grecka nazwa "Αξιός", wywodzi się ze starogreckiego ἄξιος – wartościowy, cenny, gdyż w czasach Homera wodę tej rzeki uważano za najczystszą, najpiękniejszą, z wszystkich rzek świata
Bieg rzeki.
Źródła Wardaru znajdują się na wysokości 683 m n.p.m. w paśmie górskim Szar Płanina, w zachodniej części Republiki Macedonii Północnej. Początkowo rzeka płynie na północ przez kotlinę Połog, później zatacza szeroki łuk tuż nad granicą z Serbią i zmienia kierunek na południowo-wschodni. Przepływa przez stolicę Republiki Macedonii Skopje i miasto Wełes. W okolicach macedońskiego miasta Gewgelija przekracza granicę grecką. Płynie dalej na południe, przez grecką, historyczną Macedonię, przez miasta Polikastro (Πολύκαστρο) i Aksiupoli (Αξιούπολη), by ujść do Zatoki Termajskiej Morza Egejskiego, kilkanaście kilometrów na zachód od Salonik. Delta (gr. Δέλτα Αξιού – 'Delta Aksiu'), powstała na wspólnym obszarze zalewowym, rzeki Wardar i greckich rzek rzek Ludias "(gr. Λουδίας ποταμός)" i Aliakmon, stanowi obszar prawnie chronionej przyrody i ekoturystyki.
Znaczenie dla Republiki Macedonii Północnej.
Wardar przecina całą Republikę Macedonii Północnej w pół, jest jej największą i najdłuższą rzeką, a do jego zlewiska należy około 80% powierzchni kraju. Główne dopływy na obszarze Republiki Macedonii Północnej: Treska, Crna Reka (dopływ Wardaru) (prawe), Pczińa, Bregałnica (lewe). Szeroka dolina Wardaru stanowi ważny obszar przemysłowy i rolniczy kraju. Leży w niej większość dużych miast: Gostiwar, Tetowo, Skopje, Wełes, Negotino i Gewgelija. Łącznie w części doliny Wardaru, leżącej w Republice Macedonii Północnej, mieszka około miliona osób, czyli połowa mieszkańców tego kraju.
Znaczenie dla greckiej Macedonii.
Ujściowa część doliny Wardaru stanowi składową część największego i wysoko rozwiniętego obszaru rolniczego Grecji. Sieć irygacyjna, składa się tu z licznych cieków, kanałów, stacji pomp, zbiorników retencyjnych, naturalnych i technicznych, rozbudowywanych systematycznie od lat 20. XX w. Znaczna część zasobów tej sieci pochodzi z Wardaru. W bliskości Wardaru leży m.in. największe miasto całego geograficznego i historycznego obszaru Macedonii – Saloniki, a w bezpośrednim sąsiedztwie greckiego odcinka rzeki zamieszkuje ponad 1,3 mln, spośród 2,6 mln mieszkańców Greckiej Macedonii.
Funkcja komunikacyjna.
Rzeka jest spławna. Lądem, wzdłuż doliny Wardaru biegną linia kolejowa i autostrada Belgrad – Skopje – Saloniki. W dolnym biegu rzeki krzyżują się kolejne koleje i autostrady, w tym historyczna, rzymska droga "Via Egnatia" – dziś znana jako autostrada "Egnatia Odos".
Klimaty.
Wardar należy do typu rzek śródziemnomorskich, płynie w klimacie podzwrotnikowym. W dolinie rzeki wieje zimny, północny wiatr zwany "vardháris" lub "vardarac". Swoim cechami przypomina mistral wiejący w dolinie Rodanu we Francji.
Aksios (Wardar) w mitach greckich.
Z rzeką Aksios związanych jest wiele mitów. Aksios, piękna, czarna rzeka, z mnóstwem głębokich wirów, zakochać się miał w urodziwej Periwoji, córce Akessamenosa, króla pobliskiej Pierii. W górnym biegu rzeki mieszkać miało plemię Paionów, noszących nakrycia głów, wykonane z końskiego włosia. Towarzyszyć im miał syn Aksiosu (rzeki) – Pirachmis, którego pokonać miał Patroklos. Prócz Pirachmisa, Homer wskazuje też na Pelegonosa, nazywanego tak od rodzinnej miejscowości Pella, także syna Aksiosu, o czym wiemy z historii, opowiedzianej Achillesowi przez Asteropeiosa, także z rodu Aksiosa – rzeki. Wiele imion ludzi i bogów (m.in. z wyspy Samotraki, wiąże się jeszcze z Aksiosem, co zapewniać miało ich rodom obfitość i płodność.

</doc>
<doc id="336886" url="https://pl.wikipedia.org/wiki?curid=336886" title="Bitwa pod Kuantanem">
Bitwa pod Kuantanem

Bitwa pod Kuantanem – bitwa powietrzno-morska, pierwsze większe starcie między Japonią a Wielką Brytanią podczas II wojny światowej na Pacyfiku. Doszło do niej 10 grudnia 1941 roku w pobliżu miejscowości Kuantan, w zachodniej części Morza Południowochińskiego. W trakcie bitwy samoloty bombowo-torpedowe lotnictwa marynarki wojennej Imperium Japońskiego zatopiły pancernik HMS „Prince of Wales” oraz krążownik liniowy HMS „Repulse”, wraz z 840 marynarzami i w tym dowódcą zespołu admirałem Thomasem Phillipsem.
Był to pierwszy w historii wojen morskich przypadek zatopienia przez lotnictwo dużych okrętów wojennych pozostających w ruchu i mających pełną swobodę manewru, a także dysponujących relatywnie nowoczesną i silną artylerią przeciwlotniczą. Dzięki swemu zwycięstwu Japończycy uzyskali swobodę manewru podczas kampanii na Malajach i mogli, praktycznie nie niepokojeni, operować u wybrzeży półwyspu. Skutkiem bitwy pod Kuantanem był także spadek znaczenia Royal Navy na dalekowschodnim teatrze działań, gdzie pierwszorzędne znaczenie wśród flot alianckich uzyskała i utrzymała już do końca wojny US Navy.
Zespół Z.
W związku z zaostrzającą się sytuacją polityczną w Azji, w październiku 1941 roku premier Winston Churchill zdecydował o wzmocnieniu brytyjskiej obecności wojskowej na Malajach. Zgodnie z jego decyzją, a wbrew opiniom lordów Admiralicji, do Singapuru, który był główną twierdzą w brytyjskich posiadłościach w Azji Południowo-Wschodniej, został wysłany silny zespół floty. W jego skład miały wchodzić pancernik „Prince of Wales”, zmodernizowany krążownik liniowy „Repulse” oraz nowy lotniskowiec „Indomitable”, a także kilka niszczycieli. Na skutek błędu nawigacyjnego 3 listopada „Indomitable” wszedł jednak na rafę koralową w rejonie Kingston na Jamajce i uszkodził dno – mimo że uszkodzenia nie były poważne został odesłany na remont do Stanów Zjednoczonych. Dowództwo nad pozostałymi dwoma okrętami i równocześnie nad całością brytyjskiej Floty Wschodniej ("Eastern Fleet") objął admirał Thomas Philips. Jako że żaden z przydzielonych ciężkim okrętom niszczycieli eskorty nie dysponował artylerią przeciwlotniczą o wysokim kącie podniesienia, jedynym efektywnym środkiem ochrony przeciwlotniczej zespołu było 16 dział 133 mm pancernika „Prince of Wales”.
Mimo ostrzeżeń ze strony generała Claire Chennaulta, który dowodził chińskim lotnictwem w jego zmaganiach z Japonią, demokracje zachodnie całkowicie zignorowały potencjał bojowy najnowszych samolotów japońskiej armii i marynarki, jak myśliwce A6M Zero. Zgodnie z opiniami ówczesnych ekspertów lotniczych, japońskie siły składały się jedynie z kopii przestarzałych zachodnich konstrukcji o niedostatecznej mocy. Co więcej, siły bombowe Japonii miały być upośledzone przez „naturalną krótkowzroczność” japońskich bombardierów, przedstawianych zwykle w okularach z bardzo grubymi szkłami. Dodatkowo, stopniu niedocenienia przez Churchila potencjału wojennego Japończyków, dorównywała nadmierna pewność siebie admirała Phillipsa i jego przekonanie o zdolności jego zespołu do odparcia ataków morskich i lotniczych. W tym samym czasie gdy premier Churchill wysłał Zespół Z na Daleki Wschód, osłabił też brytyjskie lotnictwo w tym rejonie, wysyłając do Związku Radzieckiego 200 nowych, uzbrojonych w działka myśliwców Hurricane, pozostawiając Singapur i Zespół Z pod ochroną kilku dywizjonów przestarzałych myśliwców B-339 Buffalo.
W celu spełnienia przez Zespół Z jego roli odstraszającej na dodatek, przydzielenie dowództwa admirałowi Phillipsowi i wysłanie Zespołu Z zostało nagłośnione w prasie, toteż Japonia otrzymała dużo czasu na adekwatne przygotowania na przybycie brytyjskiego zespołu. Tym samym przygotowana została scena morskiego dramatu, który stanowił finał ery pancerników, i zapoczątkował ciąg zdarzeń prowadzący do upadku brytyjskiego imperium na Dalekim Wschodzie.
Japońskie przygotowania.
Japończycy planowali zaatakować Malaje równocześnie z uderzeniem na Pearl Harbor i desantem na Filipiny. W tym celu zamierzali skrycie podejść z siłami inwazyjnymi do brzegów Półwyspu Malajskiego i wykorzystać jako bazę terytorium neutralnego, ale uzależnionego Syjamu. Dowództwo nad osłoną sił desantowych powierzono wiceadmirałowi Jisaburō Ozawie, którego sztab znajdował się na ciężkim krążowniku „Chōkai”. W skład zespołu bliskiej ochrony, którym dowodził kontradmirał Takeo Kurita, weszły cztery ciężkie krążowniki „Mogami”, „Mikuma”, „Kumano” i „Suzuya” oraz trzy niszczyciele. Daleką osłonę tworzyły dwa szybkie pancerniki „Kongō” i „Haruna”, dwa ciężkie krążowniki „Atago” i „Takao” oraz 10 niszczycieli. Dowodził nimi wiceadmirał Nobutake Kondō. Dodatkowo, na południe od przylądka Camau znajdowały się lekkie krążowniki „Kinu” i „Yura” będące okrętami flagowymi flotylli okrętów podwodnych. W kierunku Malajów zostało skierowanych dziesięć okrętów podwodnych, których zadaniem było przechwycenie brytyjskich okrętów, usiłujących zagrozić desantowi.
W skład sił uderzeniowych wchodziły również samoloty lotnictwa marynarki, zgrupowane w 22. Flotylli Powietrznej, dysponującej początkowo dwoma korpusami ("Kokutai"): „Genzan” i „Mihoro”, stacjonującymi na lotniskach w okolicy Sajgonu. Dowódcą flotylli był kontradmirał ("Shōshō") Sadaichi Matsunaga. Po uzyskaniu od rozpoznania powietrznego i swoich szpiegów w Singapurze wiadomości o zawinięciu tam dwóch brytyjskich pancerników skład 22. Flotylli został uzupełniony częścią „Kanoya” "Kokutai" wydzieloną z 21. Flotylli Powietrznej bazującej na Formozie oraz samolotami myśliwskimi, pochodzącymi z grupy mającej uczestniczyć w ataku na Filipiny. Łącznie trzy korpusy miały w wyposażeniu 72 samoloty bombowo-torpedowe Mitsubishi G3M2 i 27 Mitsubishi G4M1. W skład flotylli wchodziło także 27 myśliwców Mitsubishi A6M2, 12 Mitsubishi A5M4 i 6 rozpoznawczych C5M2. Głównym zadaniem samolotów marynarki miało być atakowanie bazy w Singapurze i bazującej tam floty brytyjskiej.
W nocy z 6 na 7 grudnia dwa japońskie stawiacze min zaminowały pas wód pomiędzy wyspą Pulau Tioman a archipelagiem Anamba – najkrótszą drogę prowadzącą do Zatoki Syjamskiej. 7 grudnia wieczorem czasu lokalnego, brytyjska łódź latająca Consolidated Catalina z Singapuru wykryła u wybrzeży Kambodży kolejny japoński konwój z wojskiem i została zestrzelona (około cztery godziny przed oficjalnym rozpoczęciem działań wojennych) przez wysłane w tym celu samoloty myśliwskie.
Japoński desant na wybranych plażach rozpoczął się tuż po północy 8 grudnia czasu singapurskiego, wciąż około półtorej godziny przez atakiem na Pearl Harbor. Pod Kota Bharu Japończycy odrzucili broniące się oddziały hinduskiej 8. Brygady i w ciągu doby opanowali pobliskie lotnisko. Także 8 grudnia, około 4:40 rano, rozpoczął się pierwszy nalot na Singapur. Japońskie samoloty zrzuciły bomby na kotwicowisko marynarki i pobliskie lotniska, nie wyrządzając jednak poważniejszych szkód.
Początek operacji.
„Prince of Wales” (komandor John C. Leach) podążał na Daleki Wschód trasą dookoła Przylądka Dobrej Nadziei, przez Freetown i Kapsztad. Jego spotkanie z przybyłym wcześniej w ten rejon „Repulse” (dowódca komandor William Tennant) nastąpiło 28 listopada 1941 roku w Kolombo na Cejlonie. Stamtąd, w eskorcie niszczycieli „Express”, „Electra”, „Encounter” i „Jupiter” wypłynęły do Singapuru. W rejsie zespołem dowodził komandor Tennant, ponieważ admirał Philips odleciał wcześniej łodzią latającą, wyprzedzając podległe sobie okręty, które dotarły do celu 2 grudnia. Tam formacja otrzymała nazwę Zespołu Z ("Force Z"), a jej okrętem flagowym został „Prince of Wales”.
4 grudnia admirał Philips poleciał do Manili na Filipinach, gdzie spotkał się z amerykańskim admirałem Thomasen C. Hartem, dowódcą Floty Azjatyckiej oraz generałem MacArthurem. W trakcie rozmów usiłował skłonić admirała Harta do przekazania pod swoje dowództwo dwóch dywizjonów amerykańskich niszczycieli. W tym czasie, 5 grudnia, zgodnie z sugestiami przesłanymi z Admiralicji, „Repulse” wraz z eskortą niszczycieli „Vampire” i „Tenedos” zostały wysłane do australijskiego Darwin. 6 grudnia wieczorem australijski samolot rozpoznawczy wykrył japoński konwój w silnej eskorcie, płynący w kierunku Syjamu. Na wieść o tym admirał Philips przerwał wizytę w Manili i powrócił nocnym lotem do Singapuru. Jednocześnie rozkazał swojemu zastępcy i szefowi sztabu, kontradmirałowi Arthurowi Palliserowi, zawrócić z rejsu „Repulse” i przygotować cały zespół do wyjścia w morze.
Jeszcze 8 grudnia admirał Philips podjął decyzję o wyjściu w morze przeciwko japońskim zespołom inwazyjnym. Według jego planu obydwa ciężkie okręty w osłonie czterech nadających się aktualnie do akcji niszczycieli („Electra”, „Express”, „Vampire” i „Tenedos”) miały popłynąć na północ i 10 grudnia nad ranem zaskoczyć przeciwnika w Zatoce Syjamskiej, w rejonie desantów pod Kota Bharu, Singorą i Patani. Ochronę z powietrza miały zapewnić myśliwce RAF. Zespół opuścił Singapur wkrótce po godzinie 17:00 8 grudnia i skierował się na północny wschód, omijając w ten sposób japońskie pola minowe. Następnie podążył w kierunku Zatoki Syjamskiej. Na czas operacji zarządzono całkowitą ciszę radiową. Nocą okręty zespołu odebrały sygnał od pozostałego w Singapurze kontradmirała Pallisera, który informował, że osłona myśliwska w rejonie planowanej 10 grudnia akcji nie będzie możliwa.
Japończycy otrzymali od szpiegów w Singapurze informację o opuszczeniu bazy przez brytyjski zespół, ale 9 grudnia ich samolot rozpoznawczy, przelatując nad portem, zameldował o obecności tam ciężkich okrętów. W rzeczywistości były to dwa duże statki handlowe, zakotwiczone w tych samych miejscach, w których znajdowały się wcześniej „Prince of Wales” i „Repulse”, lecz wiadomość ta wywołała chwilową konsternację w kwaterze japońskiego dowództwa. W dodatku prowadzenie skutecznego rozpoznania lotniczego uniemożliwiała zła pogoda. Dopiero meldunek dowódcy okrętu podwodnego I-65, komandora Hakuo Harady, który przypadkowo spostrzegł brytyjski zespół 9 grudnia około 13:40, w odległości 300 mil morskich na północ od Singapuru, częściowo wyjaśnił sytuację. Wiceadmirał Ozawa zarządził poszukiwanie przeciwnika przez wodnosamoloty rozpoznawcze z krążowników, zaś okrętom desantowym nakazał wycofać się na północ Zatoki Syjamskiej oraz przyspieszyć rejs zespołu dalekiej osłony wiceadmirała Kondō, który jednak był dość daleko na północny wschód. Jednocześnie rozpoczęto przezbrajanie samolotów 22. Flotylli, przygotowanych do kolejnego bombardowania Singapuru, w torpedy. Japońskie wodnosamoloty odnalazły brytyjski zespół przed godziną 18:00, jednak w wieczornym zmroku nie utrzymały kontaktu wzrokowego z okrętami.
53 bombowce wystartowały z lotnisk w Indochinach przed zmrokiem, kierując się w rejon ostatniej znanej pozycji Zespołu Z. Ich prowadzone w ciemnościach poszukiwania przeciwnika zakończyły się fiaskiem, przy tym omal nie zaatakowali omyłkowo własnej jednostki: krążownika „Chōkai” z wiceadmirałem Ozawą na pokładzie. Powracający piloci, mając na uwadze ograniczony zapas torped lotniczych, w większości zdecydowali się na podjęcie ryzyka lądowania z podwieszonym ładunkiem. Szczęśliwie dla nich nocne lądowania na macierzystych lotniskach przebiegły bez wypadków. Także japońskie okręty nie odnalazły Brytyjczyków, chociaż w pewnym momencie wrogie zespoły znajdowały się w odległości 5 do 20 mil morskich – na tyle blisko, że z pokładu niszczyciela „Electra” zauważono blask flar zrzuconych z japońskich samolotów po napotkaniu „Chōkai”, co zmusiło admirała Philipsa do korekty kursu dla uniknięcia wykrycia jego okrętów przez przeciwnika.
Admirał Philips, mając świadomość, że stracił atut zaskoczenia i dalsze pozostawanie na dotychczasowym kursie naraża jego okręty na niebezpieczeństwo ataków lotniczych, postanowił zawrócić do Singapuru. Najpierw jednak (po 18:30) odesłał w drogę powrotną stary niszczyciel „Tenedos”, z zadaniem prowadzenia ożywionej korespondencji radiowej z bazą, pozorującej obecność całego zespołu. Miał przy tym przekazać prośbę o wzmocnienie eskorty w drodze powrotnej. Pozostałe okręty skręciły najpierw na zachód, ze zwiększoną do 26 węzłów prędkością, by około 20:30 położyć się na kurs prowadzący do Singapuru. Po północy 10 grudnia admirał Philips otrzymał wiadomość radiową, że w rejonie miejscowości Kuantan, w połowie odległości pomiędzy Kota Bharu a Singapurem, rozpoczął się kolejny japoński desant. Podjął wówczas decyzję o kolejnej zmianie kursu, by zaskoczyć i zniszczyć flotę inwazyjną. Wciąż zachowując bezwzględną ciszę radiową, nie poinformował o swojej decyzji nikogo w bazie. 50 minut po północy okręty ruszyły pełną prędkością na południowy zachód, w kierunku Kuantanu. Nieco wcześniej Zespół Z został wykryty przez kolejny japoński okręt podwodny I-58, którego dowódca, komandor Sohichi Kitamura, przeprowadził nieudany atak torpedowy i zameldował o sytuacji swojemu dowództwu. Na skutek kłopotów z łącznością część jego raportów dotarła z opóźnieniem lub nie została odczytana, tworząc w efekcie błędny obraz sytuacji. Tym niemniej Japończycy odkryli wówczas, że przeciwnik zawrócił w kierunku Singapuru i poznali jego aktualną pozycję. Nad ranem samoloty 22. Flotylli, ponownie zatankowane i uzbrojone, zaczęły startować w kierunku ostatniej znanej pozycji Brytyjczyków. Najpierw, około 5:00 rano, wysłano w powietrze dziewięć maszyn rozpoznawczych z „Genzan” "Kokutai" i dodatkowo dwa C5M2 z jednostki bazującej w Sóc Trăng. Pomiędzy 6:25 a 8:00 z lotnisk wystartowało 85 samolotów (jeden zawrócił wkrótce z powodu problemów technicznych), z których 51 było uzbrojonych w torpedy, zaś 34 pozostałe w bomby burzące o wagomiarach 250 i 500 kg (według niektórych, zwłaszcza starszych źródeł formacja japońska składała się z 27 bombowców i 61 samolotów torpedowych lub 34 bombowców i 52 samolotów torpedowych).
Po dotarciu w pobliże Kuantanu admirał Philips rozkazał katapultować jedną z rozpoznawczych amfibii Supermarine Walrus, której załoga miała wykonać lot nad rejonem domniemanego desantu. Jej pilot, C. R. Bateson, wykonał zadanie, nie zauważając jakichkolwiek śladów aktywności przeciwnika, po czym zawrócił w kierunku własnych okrętów i nadał raport o sytuacji przy pomocy sygnałów aldisa. Aby nie tracić czasu na wodowanie i podnoszenie maszyny na pokład, odleciał później do Singapuru. Podobnie wysłany na rozpoznanie niszczyciel „Express” potwierdził, że informacje o lądowaniu Japończyków pod Kuantanem były fałszywe. Jak wyjaśniono później, był to błędny raport, wywołany ostrzelaniem przez stacjonujących tam żołnierzy brytyjskich i hinduskich pustych łodzi, dryfujących wzdłuż wybrzeża, spotęgowany dodatkowo wykryciem przez rozpoznanie lotnicze jednostek, wyglądających jak transportowiec wojska holujący barki desantowe (w rzeczywistości był to japoński trawler rybacki „Shofu Maru” z kilkoma łodziami połowowymi).
Przed 10.00 jeden z japońskich samolotów rozpoznawczych wykrył w morzu powracający do Singapuru „Tenedos”, który wkrótce został zaatakowany przez dziewięć bombowców z „Genzan” "Kokutai". Żadna ze zrzuconych bomb nie sięgnęła manewrującego celu, zaś dowódca okrętu nadał komunikat radiowy o ataku lotniczym, który został odebrany na jednostkach Zespołu Z, ale nie dotarł do Singapuru. W tym samym czasie inny z samolotów rozpoznawczych, pilotowany przez Masane Hoashiego natknął się na oba ciężkie okręty brytyjskie i ich eskortę i natychmiast zaczął nadawanie sygnałów, mających naprowadzić samoloty bombowo-torpedowe w jego kierunku.
Bitwa.
Pierwsze bombowce japońskie pojawiły się nad brytyjskimi okrętami około 11:00. Pomimo oczywistego faktu wykrycia i zaatakowania jego zespołu, admirał Philips nie przerwał ciszy radiowej, aby zażądać osłony myśliwskiej. Gdy nadlatujące samoloty znalazły się w zasięgu własnej ciężkiej artylerii przeciwlotniczej, nakazał otwarcie ognia i jednocześnie rozpoczęcie zwrotu o 30° na prawą burtę, a następnie drugiego, o 50° w lewo. Manewr ten skutecznie uniemożliwił artylerzystom odkładanie poprawek, co sprawiło, że brytyjski ogień w pierwszej fazie starcia był nieskuteczny.
W pierwszej fali atakowało dziewięć samolotów G3M2 z „Mihoro” "Kokutai", uzbrojonych w dwie bomby po 250 kg każdy. Skupiły się one na „Repulse”, nadlatując od dziobu i zwalniając po jednej bombie. Uzyskały jedno bezpośrednie trafienie, w pokład katapultowy na śródokręciu, za drugim kominem. Bomba, po przebiciu pokładu eksplodowała w mesie załogi, wywołując niegroźny dla sprawności bojowej okrętu pożar. Co najmniej jeden z marynarzy zginął, kilku lub kilkunastu innych odniosło rany. Od wybuchu zapalił się również podwieszony na dźwigu Walrus, zrzucony potem do morza przez jego załogę. Artylerzyści „Repulse” uszkodzili pięć spośród atakujących samolotów, z czego dwa poważnie, wyłączając je z dalszych działań. Od tej pory admirał Philips zrezygnował z manewrów zespołowych, dając każdemu z dowódców wolną rękę przy odpieraniu nalotów.
Niedługo potem okręty stały się celem drugiego ataku, wykonanego przez 17 samolotów torpedowych G3M2 z „Genzan” "Kokutai". Dziewięć samolotów zaatakowało „Prince of Wales”. Jeden zestrzelono, lecz tuż przed 11:45 torpeda trafiła w lewą burtę na rufie, a jej eksplozja zniszczyła lewoburtowy zewnętrzny wał napędowy. Ten, wciąż obracając się, rozerwał blachy poszycia i grodzie wodoszczelne. Do wnętrza kadłuba napłynęło około 2400 ton wody, powodując znaczne przegłębienie na rufę i lewą burtę. Zniszczone lub uszkodzone zostały generatory elektryczne, co pozbawiło zasilania część stanowisk artylerii przeciwlotniczej, maszynę sterową i instalacje awaryjne. Okręt stracił możliwość manewru, prędkość maksymalna spadła do około 15 węzłów. Według raportów bitewnych w tym ataku pancernik trafiły, na wysokości rufowych wież artylerii przeciwlotniczej, jeszcze dwie torpedy, ale płetwonurkowie badający wrak w 2007 roku nie odnaleźli śladów eksplozji w tych miejscach (być może eksplodowały przed uderzeniem w burtę). O 12:10 na maszt „Prince of Wales” wciągnięto flagę kodu sygnałowego oznaczającą brak kontroli nad jednostką.
Pozostałe samoloty zaatakowały „Repulse”, jednak wszystkie zrzucone torpedy zostały wymanewrowane przez dowodzącego okrętem komandora Tennanta. Kolejne dwa ataki na krążownik liniowy: bombowy, wykonany przez samoloty pierwszej fali, zrzucające pozostałe bomby 250 kg oraz torpedowy, ośmiu samolotów z „Mihoro” "Kokutai", również nie przyniosły efektów. O 11:58 komandor Tennant, zorientowawszy się, że admirał Philips wciąż nie powiadomił Singapuru o ataku, uczynił to na własną rękę, uznając dalsze utrzymywanie ciszy radiowej za bezcelowe. Sygnał został odebrany i odszyfrowany, a o 12.20 z lotniska Kallang wystartowały pierwsze dwa myśliwce Brewster Buffalo, wkrótce zaś następnych dziesięć. „Repulse” zbliżył się do „Prince of Wales” na odległość czterech kabli, aby dać mu wsparcie swej artylerii przeciwlotniczej.
W tym samym czasie nad brytyjskie okręty nadleciało 26 bombowców G4M1 z „Kanoya” "Kokutai", które na ostatnim etapie lotu podążały za rozpoznawczym Walrusem z „Repulse”, w ten sposób odnajdując cel. Jedna z eskadr (sześć maszyn) zaatakowała „Prince of Wales”. Trzy (zgodnie z wynikami oględzin wykonanych przez nurków – według wcześniejszych relacji trafić miały cztery torpedy) z sześciu torped trafiło w prawą burtę: pierwsza w dziobnicę, powodując nieznaczne uszkodzenia tej części okrętu; druga w rejonie wieży B artylerii głównej, poniżej pasa pancernego; trzecia w rufę, na wysokości zewnętrznej śruby napędowej. Do wnętrza kadłuba wlało się kolejne 18 000 ton wody, a prędkość maksymalna spadła do 8 węzłów.
11 samolotów zaatakowało „Repulse” nadlatując z dwóch kierunków. W efekcie, pomimo sprawnego manewrowania, jedna z torped trafiła w bąbel przeciwtorpedowy na lewej burcie, powodując nieznaczne uszkodzenia. Kolejny nalot, dziewięciu samolotów torpedowych atakujących synchronicznie z dwóch stron, był bardziej skuteczny. W krążownik liniowy trafiły cztery następne torpedy: trzy w lewą i jedna w prawą burtę (wyprawa badawcza z 2007 roku stwierdziła podczas nurkowań do wraku „Repulse” istnienie dwóch otworów po uderzeniach torped: jednego na prawej i jednego na lewej burcie, dostęp do miejsca uderzenia dwóch kolejnych torped był niemożliwy, nie znaleziono natomiast śladów eksplozji piątej torpedy). Wlewająca się do kadłuba woda spowodowała znaczny przechył na lewą burtę, zaś unieruchomiony ster nie dawał żadnych możliwości manewru. Widząc beznadziejną sytuację swojego okrętu, komandor Tennant wydał rozkaz ewakuacji załogi. Sam zamierzał zginąć wraz z „Repulse”, ale został przez własnych oficerów siłą zmuszony do skoku do wody. Około 12:35 „Repulse” przewrócił się przez lewą burtę i zatonął rufą naprzód na pozycji 3°37′18″N, 104°20′36″E. Zginęło 513 z 1309 członków załogi, pozostali zostali uratowani przez niszczyciele „Electra” i „Vampire”.
O 12:33, w ostatnim ataku samolotów bombowych z „Mihoro” "Kokutai" jedna z bomb trafiła w śródokręcie „Prince of Wales”, przebiła pokład katapultowy i eksplodowała w sali kinowej, zamienionej na czas bitwy na punkt pierwszej pomocy. W wyniku wybuchu zginęła większość ze znajdujących się tam ponad 200 marynarzy. Załoga rozpoczęła przygotowania do opuszczenia okrętu. O godzinie 13:15 także dowódca „Prince of Wales” wydał rozkaz opuszczenia okrętu, który osiem minut później przewrócił się do góry stępką i zatonął na pozycji 3°34′12″N, 104°27′48″E, około ośmiu mil morskich od „Repulse”. Zginęło 327 z 1612 osób załogi, razem z admirałem Philipsem i dowódcą okrętu komandorem Leachem, którzy z własnej woli pozostali na mostku okrętu. Wielu uratowanych zawdzięcza życie dowódcy niszczyciela „Express”, komandorowi F. J. Cartwrightowi, który z narażeniem własnego okrętu podszedł do burty tonącego pancernika i pozostał tam tak długo, jak to było możliwe, umożliwiając marynarzom bezpieczne przejście na pokład. Ocalono również pokładowego kota-maskotkę imieniem Blackie. Krążące jeszcze nad okrętami japońskie samoloty nie próbowały przeszkadzać w akcji ratowniczej.
Tuż przed zatonięciem „Prince of Wales” nad akwenem bitwy pojawiły się pierwsze dwa myśliwce Buffalo, prowadzone przez kapitana Tima Vigorsa z 453. dywizjonu RAAF, a wkrótce potem kolejnych dziewięć (według innego źródła dziesięć) maszyn. Napotkały jedynie samolot rozpoznawczy Masane Hoashiego, który pozostawał w rejonie starcia (przy okazji zrzucił dwie małe bomby na ewakuowane lotnisko wojskowe w pobliżu Kuantanu) i dopiero wówczas, jako ostatni, odleciał w kierunku Sajgonu. Jeden z pilotów, sierżant Wareham z 4 PRU (Photo Recoinessance Unit), wykonał kamerą pokładową serię zdjęć, dokumentujących klęskę. Od momentu rozpoczęcia japońskiego ataku do zatonięcia „Prince of Wales” upłynęło około dwóch godzin. Na obu zatopionych okrętach zginęło 840 oficerów i marynarzy, wielu innych odniosło rany. Japończycy stracili cztery samoloty z atakującej formacji (trzy zestrzelone, czwarty rozbił się przy lądowaniu) i 18 członków ich załóg, nie mniej niż 24 dalsze maszyny zostały uszkodzone.
18 grudnia nad akwenem bitwy przeleciał pojedynczy G4M1, pilotowany przez dowódcę eskadry z „Kanoya” "Kokutai", porucznika ("Daii") Haruki Iki, który zrzucił do wody dwa bukiety kwiatów, w hołdzie dla poległych: swoich kolegów z 22. Flotylli oraz załóg obu okrętów.
Skutki.
Bitwa pod Kuantanem była zdecydowanym zwycięstwem Japończyków, rezultatem błyskotliwego ataku samolotów torpedowych pilotowanych przez doskonale wyszkolone załogi w warunkach braku osłony myśliwskiej u przeciwnika. Była także świadectwem niedoceniania przez Brytyjczyków zagrożenia okrętów ze strony lotnictwa, a lotnictwa japońskiego w szczególności. W wymiarze operacyjnym usunęła zagrożenie ze strony Royal Navy dla operacji desantowych na terytorium Syjamu i Malajów. Przy bezwzględnym japońskim panowaniu w powietrzu oznaczało to swobodę w operowaniu u wybrzeży oraz komunikacji desantowanych wojsk z własnym zapleczem i pozwoliło na skuteczne opanowanie Malajów, a w konsekwencji także zdobycie Singapuru.
Wraz z wiadomością o kolejnym po pogromie pancerników w Pearl Harbor zwycięstwie, wzrósł w świecie prestiż japońskiego lotnictwa i marynarki. Dla Royal Navy była to kolejna z klęsk poniesionych w 1941 roku i oznaczała utratę pierwszorzędnego znaczenia brytyjskiej marynarki na wodach Azji i Pacyfiku. Od tamtej pory dominującą siłą aliantów na tym obszarze stała się US Navy, zaś Brytyjczycy odgrywali w działaniach wojny na Pacyfiku jedynie rolę pomocniczą.
Japońskie zwycięstwo wpłynęło również na postrzeganie i rozwój morskiego lotnictwa bombardującego i torpedowego. Zatopienie dwóch, w pełni sprawnych i manewrujących na morzu dużych jednostek, było pierwszym tego typu zdarzeniem w historii wojen morskich. Wcześniejsze sukcesy lotnictwa morskiego (Tarent i Pearl Harbor) dotyczyły okrętów kotwiczących w bazach i pozbawionych możliwości manewru. Bitwa pod Kuantanem udowodniła, że bez osłony myśliwców duże okręty artyleryjskie nie są w stanie same obronić się przed skoordynowanym atakiem z powietrza, co spowodowało gwałtowny wzrost znaczenia obecności lotniskowców w zespołach floty i oznajmiało symboliczny kres ery pancerników.

</doc>
<doc id="336887" url="https://pl.wikipedia.org/wiki?curid=336887" title="Skojarzenie">
Skojarzenie

 

</doc>
<doc id="336888" url="https://pl.wikipedia.org/wiki?curid=336888" title="Kotelnica">
Kotelnica



</doc>
<doc id="336897" url="https://pl.wikipedia.org/wiki?curid=336897" title="Forma terenu">
Forma terenu



</doc>
<doc id="336901" url="https://pl.wikipedia.org/wiki?curid=336901" title="Playmaker">
Playmaker



</doc>
<doc id="336903" url="https://pl.wikipedia.org/wiki?curid=336903" title="Psychologia stosowana">
Psychologia stosowana

Psychologia stosowana jest to dziedzina psychologii, która koncentruje się na wykorzystywaniu wyników badań podstawowych do rozwiązywania problemów praktycznych. Prowadzi także badania własne uwzględniające problemy specyficzne dla danej dziedziny zastosowań. Najbardziej rozwiniętymi działami psychologii stosowanej, zarówno pod względem użyteczności praktycznej, jak i własnych badań specjalistycznych, są: psychologia pracy, psychologia wychowawcza i psychologia kliniczna.

</doc>
<doc id="336910" url="https://pl.wikipedia.org/wiki?curid=336910" title="Dezyderiusz (król Longobardów)">
Dezyderiusz (król Longobardów)

Dezyderiusz, (zm. po 786) – ostatni król Longobardów, panujący w latach 757-774. Pochodził z Brescii, był księciem Toskanii.
Urodzony w Brescii, Dezyderiusz był wysokim urzędnikiem w królestwie Longobardów, "dux Langobardorum et comes stabuli" (książę i komes Longobardów), który to urząd był podobny do współczesnego mu urzędu w państwie Franków — "dux Francorum". Król Aistulf uczynił go księciem Istrii i Toskanii. Po śmierci Aistulfa w 756 r. został królem Longobardów. W tym samym czasie Ratchis, poprzednik Aistulfa na tronie longobardzkim, próbował zdobyć koronę i wzniecił bunt, który został szybko stłumiony z pomocą papieża Stefana II.
Próbując jednak, podobnie jak jego poprzednicy, rozszerzyć władanie Longobardów w Italii szybko wszedł w konflikt z południowymi księstwami i papiestwem, które zwróciły się o protekcję do króla Franków Pepina Krótkiego.
Po śmierci papieża Pawła I w 767 r. nastąpił chwilowy kryzys na stolicy apostolskiej, który próbował wykorzystać Dezyderiusz, samodzielnie osadzając na papieskim tronie mnicha z rzymskiego klasztoru św. Wita na Eskwilinie, który w historii kościoła znany jest jako antypapież Filip. Ponieważ nie miał większego poparcia, więc zaledwie po jednym dniu Filip musiał wrócić do swojego klasztoru.
W celu zabezpieczenia i wzmocnienia granic stosował tzw. sojusze małżeńskie, wydając swoje córki za synów władców państw ościennych:
Jednakże Dezyderiusz naraził się Karolowi Wielkiemu udzielając schronienia synom Karlomana po śmierci ich ojca 771. Karol korzystając z tego pretekstu rozwiódł się z Hermenegardą i najechał królestwo byłego teścia w 773 r. Dezyderiusz próbował się bronić, ale został pobity pod Mortara (Ara Mortis). Następnym etapem wojny było oblężenie stolicy Longobardów Ticinum (współczesnej Pawii). Oblężenie trwało do czerwca 774 r., kiedy to w zamian za darowanie życia swoich żołnierzy i poddanych Dezyderiusz poddał miasto.
W 774 roku został zdetronizowany przez swojego zięcia, który sam przejął koronę Longobardów, a następnie w 781 przekazał ją swojemu synowi – Pepinowi. Dezyderiusz zaś wraz z rodziną został zesłany jako więzień do Francji (prawdopodobnie do opactwa w Corbie lub według innych do klasztoru w Liège (współcześnie w Belgii)).

</doc>
<doc id="336913" url="https://pl.wikipedia.org/wiki?curid=336913" title="Desiderius">
Desiderius



</doc>
<doc id="336925" url="https://pl.wikipedia.org/wiki?curid=336925" title="Krajowi komturzy Baliwatu Utrechckiego">
Krajowi komturzy Baliwatu Utrechckiego

Lista obejmuje imiona i nazwiska zwierzchników Baliwatu Utrechckiego Zakonu Teutońskiego w Niderlandach i lata sprawowania przez nich tej funkcji. Baliwat Utrechcki powstał w 1580 roku po sekularyzacji zakonu krzyżackiego w Prusach. W 1637 roku kalwińscy członkowie zakonu zerwali z papiestwem. 

</doc>
<doc id="336928" url="https://pl.wikipedia.org/wiki?curid=336928" title="Südwestrundfunk">
Südwestrundfunk

Südwestrundfunk ("SWR") – niemiecki regionalny publiczny nadawca radiowo-telewizyjny, obsługujący landy Nadrenia-Palatynat i Badenia-Wirtembergia, członek ARD. Główną siedzibą stacji jest Stuttgart, a inne miasta goszczące studia SWR to Fryburg Bryzgowijski, Heilbronn, Karlsruhe, Mannheim, Tybinga, Ulm, Konstancja, Kaiserslautern, Koblencja, Trewir i Moguncja.
Südwestrundfunk powstało 30 sierpnia 1998 roku z połączenia dawnych członków: Südwestfunk (SWF; Nadrenia-Palatynat, Badenia i Wirtembergia-Hohenzollern) oraz Süddeutscher Rundfunk (SDR; Wirtembergia-Badenia).
Oprócz udziału w ogólnoniemieckich i międzynarodowych projektach ARD, SWR samodzielnie produkuje 8 kanałów radiowych:
oraz dwie wersje (osobną dla każdego z obsługiwanych landów) telewizji SWR Fernsehen, która pełni tam funkcję trzeciego programu telewizji publicznej. Trzecia wersja, dla Saary, powstaje we współpracy z SR. Wszystkie wersje dostępne są w Polsce za pośrednictwem satelity Astra.
SWR zarządza siedmioma placówkami korespodencyjnymi ARD w następujących miastach: Algier, Kair, Buenos Aires, Genewa, Johannesburg, Meksyk, Strasburg. Jest także odpowiedzialne za utrzymanie strony internetowej ard.de oraz koordynuje udział ARD w produkcji kanałów międzynarodowych arte i 3sat.

</doc>
<doc id="336930" url="https://pl.wikipedia.org/wiki?curid=336930" title="Kasba">
Kasba

Kasba, kasaba (, "qaṣaba") – forteca, ufortyfikowany zespół obronny górujący nad miastem, który można spotkać w Afryce Północnej (np. w Algierze).
W obszarze obwarowań kasby mieścił się pałac władcy (np. beja), magazyny, w których gromadzono zapasy na wypadek oblężenia oraz koszary dla załogi.
Nazwa ta określa również ciasno zabudowaną dzielnicę przylegajacą do wzgórza, na którym usytuowano umocnienia obronne.
Kasbą określa się także dzielnice lub części miast w Afryce zamieszkałe w całości lub znacznej części przez rodziny arabskie.

</doc>
<doc id="336932" url="https://pl.wikipedia.org/wiki?curid=336932" title="Napięcie motywacyjne">
Napięcie motywacyjne

Napięcie motywacyjne jest to specyficzna reakcja systemu regulacji psychicznej, powstająca wtedy, gdy zostaje naruszony istniejący w którymś z jego układów stan równowagi (J. Reykowski). Typową przyczyną napięcia motywacyjnego jest deprywacja potrzeby. Im napięcie motywacyjne jest wyższe, tym wyższa atrakcyjność bodźca i siła związanej z nim motywacji.

</doc>
<doc id="336933" url="https://pl.wikipedia.org/wiki?curid=336933" title="Dzieci Maryi">
Dzieci Maryi

Dzieci Maryi i Młodzież Maryjna (Wincentyńska Młodzież Maryjna) nazywana również "JMV" (fr. "Jeunesse Mariale Vincentienne" – JMV; ang. "Vincentian Marian Youth") – stowarzyszenie obejmujące młode dziewczęta i chłopców, którzy chcą żyć duchem maryjnym i szerzyć cześć Najświętszej Maryi Panny Niepokalanej. Powstało ono pod wpływem objawień Matki Bożej św. Katarzynie Labouré w 1830, w kaplicy Sióstr Miłosierdzia w Paryżu. Zostało zatwierdzone przez papieża Piusa IX dnia 20 czerwca 1847 roku. Jest ono zarejestrowane w Papieskiej Radzie Świeckich.
W Polsce Stowarzyszenie istnieje i działa od 1852 roku, założyła je Łucja Borowska. W okresie powojennym, chociaż oficjalnie zostało rozwiązane, w miarę istniejących możliwości rozwijało swoją działalność. Stowarzyszenie kieruje się przepisami Kodeksu Prawa Kanonicznego o Stowarzyszeniach i Statutem zatwierdzonym przez wizytatora Polskiej Prowincji Księży Misjonarzy oraz Konferencję Episkopatu Polski. Celem Stowarzyszenia jest pogłębianie nabożeństwa do Najświętszej Maryi Panny i szerzenie Jej kultu: wychowanie wszystkich członków w wierze i w życiu modlitwy, budzenie i rozwijanie ducha apostolskiego w służbie ubogim, szczególnie młodym ofiarom nędzy duchowej i materialnej, dobre przygotowanie członków stowarzyszenia do współpracy z różnymi dziedzinami duszpasterstwa w myśl zaleceń Kościoła.
Stowarzyszenie Dzieci i Młodzieży Maryi osiąga swój cel poprzez korzystanie z takich środków jak: przeżywanie Eucharystii, kontemplację osoby Maryi, naśladowanie Maryi i praktykowanie Jej cnót, rozpowszechnianie i noszenie Cudownego Medalika zgodnie z obietnicą zawartą w słowach Maryi: „Wszyscy, którzy nosić go będą otrzymają wiele łask”, poznawanie historii objawień Matki Bożej św. Katarzynie Labouré i symboliki Cudownego Medalika. Hasłem Stowarzyszenia są słowa: „O Maryjo bez grzechu poczęta, módl się za nami, którzy się do Ciebie uciekamy”. Dzieci Maryi idąc za wezwaniem Matki Bożej wypowiadają tę modlitwę jak najczęściej. Zawołaniem Dzieci Maryi są słowa: „Cześć Maryi” odp.: „Cześć Niepokalanej”. Znakiem rozpoznawczym członków stowarzyszenia na całym świecie jest medal Niepokalanej objawiony św. Katarzynie Labouré.

</doc>
<doc id="336948" url="https://pl.wikipedia.org/wiki?curid=336948" title="Ewa Wachowicz">
Ewa Wachowicz

Ewa Zofia Wachowicz (ur. 19 października 1970 w Gorlicach) – polska producentka, dziennikarka i prezenterka telewizyjna. Miss Polonia 1992, sekretarz prasowy premiera Waldemara Pawlaka w latach 1993–1995.
Życiorys.
Córka Wiesławy i Józefa Wachowiczów, którzy zajmowali się rolnictwem. Wraz ze starszym bratem Arturem wychowywała się w Klęczanach. Jest absolwentką I Liceum Ogólnokształcącego im. Marcina Kromera w Gorlicach. W okresie szkolnym pracowała jako sprzedawczyni na bazarze. Następnie studiowała technologię żywności na Akademii Rolniczej w Krakowie; studia przerwała po rozpoczęciu współpracy z premierem Waldemarem Pawlakiem. Później kontynuowała naukę, a w 2001 ukończyła studia magisterskie z zarządzania jakością na Wydziale Towaroznawstwa Akademii Ekonomicznej w Krakowie. W czasie studiów dorabiała, pracując jako sprzątaczka w klubach studenckich i jako opiekunka do dzieci.
Chcąc kształcić się w zakresie technik makijażu i odpowiedniego chodzenia, jako nastolatka zapisała się do agencji modelek. Zadebiutowała jako modelka podczas otwarcia restauracji Dolce Vita w Krakowie.
W 1991 wzięła udział w wyborach „najmilszej studentki Akademii Rolniczej w Krakowie”, a w 1992 zdobyła tytuł „najmilszej studentki Krakowa”, za co otrzymała klucze do miasta od prezydenta Krzysztofa Bachmińskiego. Następnie zdobyła tytuł Miss Małopolski, awansując do finału wyborów Miss Polonia, w których zwyciężyła we wrześniu 1992. Po wygraniu krajowego konkursu uczestniczyła w wyborach Miss World, podczas których w grudniu otrzymała tytuł III wicemiss świata. W 1993 zwyciężyła w konkursie World Miss University.
Od 10 listopada 1993 do 5 marca 1995 zajmowała stanowisko sekretarza prasowego premiera Waldemara Pawlaka (pełniąc funkcję odpowiadającą stanowisku rzecznika prasowego rządu). W tym czasie została laureatką plebiscytu „Srebrne Usta 1994” za powiedzenie, że „premierowi nie odmawia się”.
Pod koniec lat 90. założyła własną firmę producencką „Promiss”, która wydawała "Poradnik imieninowy" emitowany w Polsacie. Prowadziła też teleturniej "100 procent dla stu" na antenie Polsatu. Była felietonistką „Echa Krakowa”. W 1998 rozpoczęła produkcję programu "Podróże kulinarne Roberta Makłowicza", nadawanego w Telewizji Polskiej przez kolejne 10 lat, a w latach 2003–2005 produkowała program Polsatu "Domowa kawiarenka". Była też rzeczniczką prasową konkursu Miss World.
Od 2005 napisała kilka książek kulinarnych wydanych nakładem własnego wydawnictwa „Promiss”. W 2007 wystąpiła gościnnie w jednym z odcinków serialu "Niania", a także uczestniczyła w piątej edycji programu rozrywkowego TVN "Taniec z gwiazdami" (w parze z Markiem Fiksą zajęła siódme miejsce, odpadając w piątym odcinku). W związku z udziałem w programie konkurencyjnej stacji straciła możliwość poprowadzenia programu kulinarnego na antenie TVP2.
W grudniu 2007 został producentką oraz prowadzącą autorski program kulinarny "Ewa gotuje" dla Polsatu. Ponadto prowadziła magazyny dotyczące stylu życia w Polsat Café: "WySPA" (2008), "Gadżety kobiety" (2009–2010) i "Przez żołądek do serca" (2012).
Jej wspomnienie o Marku Eminowiczu znalazło się w książce pt. "Lubię swoje wady. Marek Eminowicz w opowieściach na siedemdziesięciopięciolecie" z 2009. W 2010 uczestniczyła w programie rozrywkowym Polsatu "Tylko nas dwoje. Just the Two of Us"; w parze z Jackiem Wójcickim zajęła szóste miejsce. W tym samym roku została wiceprezesem firmy medycznej „Nova Clinic”. W latach 2010–2016 była ambasadorką marki Eurocashu „Dobry Wybór”. W 2011 reklamowała firmę Dafi, produkującą dzbanki filtrujące i pojemniki próżniowe.
W 2013 została jurorką w programie kulinarnym Polsatu "Top Chef". Za występ w programie była nominowana do nagrody „Róża Gali 2013” w kategorii „debiut” i dwukrotnie do Telekamery w kategorii „juror” (2014, 2017). W 2014 nawiązała współpracę z serwisem Onet.pl, na którego łamach udostępniała autorskie przepisy. Podjęła również współpracę z miesięcznikiem „Poradnik Domowy”, w którym otrzymała swoją rubrykę pt. "Smaczna kuchnia".
W 2016 zaczęła prowadzić poranną audycję "Śniadania z Ewą Wachowicz" na antenie Radia Kraków. W 2017 została właścicielką restauracji Zalipianki Ewa Wachowicz w Krakowie. W tymże roku poprowadziła warsztaty kulinarne "Chleba naszego powszedniego… gotuję, nie marnuję – recykling kulinarny" podczas Światowych Dni Ubogich, a także była nominowana do nagrody Gwiazda Plejady w kategorii „gwiazda stylu”. Zajęła wówczas siódme miejsce w rankingu najcenniejszych wizerunkowo gwiazd dla reklamodawców, sporządzonym na zlecenie „Forbesa” (rok później była osiemnasta w tym zestawieniu).
W 2018 została ambasadorką producenta napojów Coca-Cola i przypraw Appetita. Ponadto została felietonistką Wirtualnej Polski. W 2019 zagrała gościnnie w filmie Filipa Zylbera "Jak poślubić milionera?" oraz wystąpiła w kampanii reklamowej jednego z suplementów.
W 2020 premierę miała książka pt. "Wszystkie korony Ewy Wachowicz", będąca wywiadem rzeką, który z Ewą Wachowicz przeprowadził Marek Bartosik. W tym samym roku wystąpiła w kampanii promocyjnej serwisu Interia.pl.
Życie prywatne.
W 1996 w ambasadzie RP w Pretorii poślubiła dziennikarza Przemysława Osuchowskiego, z którym ma córkę Aleksandrę (ur. 2000). Para rozwiodła się w 2007, trzy lata po rozstaniu. Później jej partnerem życiowym został Sławomir Kowalewski.
Pasjonuje się wspinaczką górską. Zdobyła większość szczytów w ramach projektu Korony Wulkanów Ziemi, tj. Elbrus, Kilimandżaro, Demawend, Pico de Orizaba, Giluwe i Ojos del Salado.

</doc>
<doc id="336952" url="https://pl.wikipedia.org/wiki?curid=336952" title="LWS">
LWS



</doc>
<doc id="336956" url="https://pl.wikipedia.org/wiki?curid=336956" title="3sat">
3sat

3sat – niemieckojęzyczny kanał telewizyjny o charakterze kulturalnym, utrzymywany wspólnie przez telewizje publiczne z trzech (stąd nazwa) europejskich krajów niemieckojęzycznych: Niemiec (ARD i ZDF), Austrii (ORF) i Szwajcarii (SRG SSR). Przez ostatnie dwa lata przed zjednoczeniem Niemiec, czwartym partnerem była telewizja wschodnioniemiecka (DFF).
W Polsce dostępny jest za pośrednictwem satelity Astra, gdzie można go spotkać również w sieciach kablowych,a na terenach przygranicznych jest dostępny również z naziemnej telewizji cyfrowej.

</doc>
<doc id="336959" url="https://pl.wikipedia.org/wiki?curid=336959" title="Cornelius Ryan">
Cornelius Ryan

Cornelius Ryan (ur. 5 czerwca 1920 w Dublinie, zm. 23 listopada 1974 roku) − amerykański dziennikarz irlandzkiego pochodzenia, jeden z najwybitniejszych twórców reportażu historycznego. O sobie mówił: "Nie piszę o wojnie, lecz o ludzkiej odwadze".
Życie i twórczość.
Urodził się w Dublinie, gdzie uczęszczał do Irish Academy of Music. W 1940 przeniósł się do Londynu i w 1941 został korespondentem wojennym gazety The Daily Telegraph. Początkowo zajmował się 
wojną w powietrzu, odbył 14 lotów bojowych na bombowcach 8. i 9. Armii Sił Powietrznych Armii Stanów Zjednoczonych (USAAF), potem dołączył do armii Generała George Pattona. W 1945 r. przeniósł się na Pacyfik, a w 1946 do Jerozolimy.
W 1947 r. wyemigrował do Stanów Zjednoczonych, gdzie pracował dla tygodnika "Time Magazine" i innych gazet. W 1950 r. otrzymał obywatelstwo amerykańskie. Był żonaty z Kathryn Morgan (1925-1993). 
Najbardziej znane powieści jego autorstwa to: "Najdłuższy dzień" ("The Longest Day", 1959) opisująca wydarzenia D-Day, "O jeden most za daleko" ("A Bridge Too Far", 1974) przedstawiająca szczegóły operacji Market Garden oraz "Ostatnia Bitwa" ("The Last Battle", 1966) dotycząca bitwy o Berlin. Po śmierci ukazała się jego ostatnia książka: "Prywatna bitwa" dotycząca jego zmagania z rakiem.

</doc>
<doc id="336961" url="https://pl.wikipedia.org/wiki?curid=336961" title="Pickelhaube">
Pickelhaube



</doc>
<doc id="336962" url="https://pl.wikipedia.org/wiki?curid=336962" title="Brampton">
Brampton

Gminy w USA:
W Wielkiej Brytanii:

</doc>
<doc id="336963" url="https://pl.wikipedia.org/wiki?curid=336963" title="Hare Kriszna">
Hare Kriszna



</doc>
<doc id="336964" url="https://pl.wikipedia.org/wiki?curid=336964" title="Antypsychiatria">
Antypsychiatria

Antypsychiatria – ruch społeczny i intelektualny oparty na poglądzie, że leczenie psychiatryczne jest częściej szkodliwe niż pomocne pacjentom. Wśród zastrzeżeń do psychiatrii wymieniane są m.in. stosowanie technik o małej skuteczności a dużej szkodliwości. Częściej jednak aktywiści skupiają się na filozoficznych i etycznych obawach dotyczących zarówno natury psychiatrii, jak i jej praktyk.
Ruch jest aktywny w różnych formach od około 200 lat. W latach 60. XX wieku zakwestionowano podstawy psychoanalizy i psychiatrii głównego nurtu, charakteryzując je jako represywne i kontrolujące. Wśród psychiatrów zwracających uwagę na ten problem byli m.in. Thomas Szasz, Timothy Leary, Giorgio Antonucci, R. D. Laing, Franco Basaglia, Theodore Lidz, Silvano Arieti oraz David Cooper. Inni zaangażowani w ruch to m.in. L. Ron Hubbard, Michel Foucault, Gilles Deleuze, Félix Guattari oraz Erving Goffman. David Cooper, psychiatra, jako pierwszy użył terminu "antypsychiatria" w roku 1967, a w 1971 roku napisał książkę Psychiatria i Antypsychiatria.
W latach 70. weszły nowe leki, zwłaszcza SSRI oraz SNRI, co sprawiło, że psychiatria stała się popularna. Pojawiła się też moda na psychoterapię. Antypsychiatria zgłasza następne problemy w miarę ich pojawiania się, zwłaszcza w kontekście relacji między świadczeniodawcami a pacjentami, nadal wpływając pozytywnie na podnoszenie standardów opieki medycznej i bezpieczeństwo pacjentów.
Historia.
Antypsychiatria powstała pod wpływem prac Gregory'ego Batesona o psychorodzinnym pochodzeniu schizofrenii, dekonstrukcji pojęcia „choroby psychicznej” przez Michela Foucaulta ("Historia szaleństwa w dobie klasycyzmu", 1961), oraz prac Herberta Marcuse'a o społeczeństwie dobrobytu. Ogromny wpływ na antypsychiatrię miały poglądy psychiatry brytyjskiego, Ronalda Davida Lainga, który postrzegał chorobę psychiczną jako rodzaj doświadczenia ludzkiego (podróż). Etykietkę choroby psychicznej, jako pierwszy, odrzucił psychiatra południowoafrykański, David Cooper. Jej najbardziej reprezentatywnym przedstawicielem był inny psychiatra, Thomas Szasz. 
Główne poglądy antypsychiatrów można ująć w punktach:
Charakterystyka.
Antypsychiatria głosi prawo do własnych przeżyć, niezależnie od społecznych norm i ocen, postrzegając różne formy zinstytucjonalizowanego lecznictwa psychiatrycznego, zwłaszcza w zamkniętych szpitalach oraz przymusową farmakoterapię jako przemoc. Szasz żądał „oddzielenia psychiatrii od państwa” (czyli usunięcia sankcjonowanego prawnie przymusowego leczenia), zakazu orzekania o niepoczytalności i nieodpowiedzialności prawnej sprawców przestępstw, zakazu pozbawiania praw osób z powodu choroby psychicznej etc.
Ruch głosi m.in., że pacjenci placówek psychiatrycznych nie są osobami chorymi, ale jednostkami, które nie przyjmują wartości i norm społecznych, obowiązujących w zachodnim społeczeństwie. Zwolennicy antypsychiatrii głoszą, że pojęcie „choroby psychicznej” jest narzędziem represji społeczeństwa wobec nonkonformistycznych jednostek.
Stosunek do psychiatrii.
T. Szasz oraz inni antypsychiatrzy uważali psychiatrię za pseudonaukę, głównie na podstawie filozofii nauki Karola Poppera. Prawdopodobnie najpełniejszą tego typu krytykę pod adresem psychiatrii zawarł Thomas Szasz w książce "The Myth of Mental Illness" (1960).
Znaczenie ruchu.
Wraz z rozwojem badań nad patogenezą chorób psychicznych, poglądy głoszone przez Szasza, Foucaulta i Scheffa'a na temat wątpliwości co do istnienia chorób psychicznych, nie zostały potwierdzone przy pomocy metod naukowych z zakresu epidemiologii, genetyki i psychofarmakologii. Wraz z rozwojem neuropsychologii odkryto zależności w funkcjonowaniu mózgu, o których wiedza była niedostępna w latach rozwoju antypsychiatrii. Wciąż jednak nieznane są biologiczne przyczyny chorób psychicznych, a stosowanie farmakoterapii bywa krytykowane przez naukowców jako nieskuteczne, lub wręcz szkodliwe. Postulaty antypsychiatrii wpłynęły na zmiany organizacyjno-prawne w lecznictwie psychiatrycznym w celu zmniejszenia możliwości stosowania psychiatrii jako narzędzia wykluczania ekonomiczno-politycznego. Nurt antypsychiatrii ujawnił połączenia pomiędzy polityką a psychiatrią. Uważa się, że antypsychiatria spowodowała zwiększenie zainteresowania pacjentem. Konsekwencją tej atmosfery było też ograniczenie możliwości leczenia wbrew woli. W Polsce, jako w jednym z ostatnich państw, uchwalono postulowane zmiany, umieszczając je w Ustawie o Ochronie Zdrowia Psychicznego w roku 1994.
Przedstawiciele.
Do najistotniejszych przedstawicieli i aktywistów ruchu antypsychiatrii należeli: Thomas Szasz, Erving Goffman, Thomas Scheff, Ronald David Laing, Giorgio Antonucci oraz David Cooper. Dr. Raj Persaud podkreślał znaczenie prewencji oraz samodzielnej higieny psychicznej. Kazimierz Dąbowski proponował alternatywną teorię wychodzenia z kryzysów psychicznych tzw. teorię "Dezintegracji pozytywnej". Tomasz Witkowski zwraca uwagę m.in. na ignorowanie metody naukowej przez psychologię.

</doc>
<doc id="336965" url="https://pl.wikipedia.org/wiki?curid=336965" title="Gniła Obra">
Gniła Obra

Gniła Obra (także "Leniwa Obra") – rzeka w województwie lubuskim, prawy dopływ Obrzycy. Źródła rzeki znajdują się na północny zachód od Brójec.
Dolina Leniwej Obry objęta jest ochroną w postaci obszaru Natura 2000 „Dolina Leniwej Obry”.
Znaczną powierzchnię zajmują ekstensywnie użytkowane lub porzucone łąki ostrożeniowe, rajgrasowe i trzęślicowe, będące siedliskiem m.in. takich gatunków roślin jak mieczyk dachówkowaty, goździk pyszny, storczyk kukawka, kukułka plamista, kukułka krwista, kruszczyk błotny, oman wierzbolistny. Zachowały się tu też zbliżone do naturalnych łęgi olszowe i jesionowe oraz grądy z lilią złotogłów, śnieżyczką przebiśnieg, buławnikiem czerwonym, podkolanem białym i wawrzynkiem wilczełyko. W dolinie występuje też wiele rzadkich gatunków ptaków, takich jak orlik krzykliwy czy żuraw.

</doc>
<doc id="336969" url="https://pl.wikipedia.org/wiki?curid=336969" title="Aracaju">
Aracaju

Aracaju – miasto w Brazylii, stolica stanu Sergipe, położone 337 km na północ od Salvadoru.
Dane ogólne.
Ośrodek przemysłu spożywczego, włókienniczego, skórzanego); port morski i lotniczy, metro; uniwersytet. Prawa miejskie osada otrzymała w 1855 roku.

</doc>
<doc id="336973" url="https://pl.wikipedia.org/wiki?curid=336973" title="Renata Fatla">
Renata Fatla

Renata Fatla (ur. 22 listopada 1967 w Bielsku-Białej) – Miss Polonia 1986, modelka i fotomodelka.
Życiorys.
Edukacja.
Renata Fatla jest absolwentką Liceum Plastycznego z Bielska-Białej. W 2008 roku ukończyła studia architektoniczne.
Kariera.
W 1986 roku wygrała tytuł Miss Polonia 1986. Po konkursie wyjechała do Włoch. W 1988 roku wzięła udział w konkursie New Model Today, na którym osiągnęła sukces, trafiając do znanej agencji modelek w kraju. Niedługo potem zaczęła pojawiać się na okładkach renomowanych pism włoskich i pracowała dla takich projektantów mody, jak m.in. Ricardo Guy i Giorgio Armani.
Życie prywatne.
Jej mężem jest włoski architekt o imieniu David, z który ma dwójkę dzieci. Renata Fatla z całą rodziną mieszka w Toskanii, gdzie prowadzi biuro architektoniczne.

</doc>
<doc id="336975" url="https://pl.wikipedia.org/wiki?curid=336975" title="Oryks">
Oryks

Oryks ("Oryx") – rodzaj ssaka z podrodziny antylop (Antilopinae) w obrębie rodziny wołowatych (Bovidae). Oryksy znane były już starożytnym Egipcjanom, którzy często przedstawiali ich wizerunki na reliefach. 
Zasięg występowania.
Rodzaj obejmuje gatunki występujące w Afryce i na Półwyspie Arabskim. 
Morfologia.
Długość ciała 153–235 cm, długość ogona 37–60 cm, długość ucha 197–23 cm, długość tylnej stopy 47–52 cm, wysokość w kłębie 81–125 cm; długość rogów 70–150 cm; masa ciała samic 54–210 kg, samców 65–240 kg. Wzór zębowy: I formula_1 C formula_2 P formula_3 M formula_3 (x2) = 44.
Systematyka.
Podział systematyczny.
Do rodzaju należą następujące występujące współcześnie gatunki: 
Opisano również kilka gatunków wymarłych:

</doc>
<doc id="336977" url="https://pl.wikipedia.org/wiki?curid=336977" title="Meissa">
Meissa

Meissa ("Lambda Orionis", "λ Ori") – gwiazda położona w gwiazdozbiorze Oriona (wielkość gwiazdowa: 3,39). Odległa od Słońca o ok. 1060 lat świetlnych.
Gwiazda ta należy do gromady Collinder 69.
Nazwa.
Gwiazda nosi tradycyjną nazwę Meissa, która wcześniej odnosiła się do Gamma Geminorum, ale została omyłkowo przypisana tej gwieździe i się przyjęła. Nazwa wywodzi się z arabskiego , „dumnie maszerująca”. Inna, starsza nazwa Heka wywodzi się od , „biała plamka”, co wiązało się z optyczną bliskością słabszych gwiazd φ¹ i φ² Ori. Międzynarodowa Unia Astronomiczna zatwierdziła użycie nazwy Meissa dla określenia tej gwiazdy.
Właściwości fizyczne.
Meissa jest układem podwójnym. Główny składnik Lambda Orionis A ma absolutną wielkość gwiazdową −4,16m. Należy do typu widmowego O8 III (zob. diagram Hertzsprunga-Russella). Temperatura jej powierzchni wynosi ok. 30 000 K.
W odległości 4,4 sekundy łuku od składnika A znajduje się Lambda Orionis B, której jasność obserwowana to 5,61m, a absolutna −1,94m. Jest to błękitno-biały karzeł o typie widmowym B0,5 V i temperaturze na powierzchni przekraczającej 20 000 K.

</doc>
<doc id="336983" url="https://pl.wikipedia.org/wiki?curid=336983" title="Jeremy Irons">
Jeremy Irons

Jeremy John Irons (ur. 19 września 1948 w Cowes) – brytyjski aktor filmowy, telewizyjny i teatralny, laureat Oscara.
Życiorys.
Wczesne lata.
Urodził się w Cowes na wyspie Wight jako syn Paula Dugana Ironsa (1913–1983), z zawodu księgowego, i Barbary Anne Brereton Brymer Sharpe Irons (de domo Sharpe; 1914–1999). Ma brata Christophera i siostrę Felicity Anne. Ma przodków irlandzkich z hrabstwa Cork. W latach 1962–1966 uczył się w szkole dla chłopców Sherborne School w Dorset. Był perkusistą i grał na harmonijce w czteroosobowym szkolnym zespole o nazwie Four Philosophy of Wisdom.
Kariera.
Po ukończeniu Bristol Old Vic Theatre School, w 1969 roku debiutował na scenie. W 1971 na deskach Bristol Old Vic Theatre wystąpił w komedii Noëla Cowarda "Hay Fever" jako Simon Bliss, farsie Joego Ortona "Co widział kamerdyner" jako Nick oraz dramacie Williama Szekspira "Zimowa opowieść" jako Florizel, syn króla Czech. Wkrótce trafił na londyńską scenę Round House Theatre i potem Wyndham’s Theatre w musicalu Stephena Schwartza "Godspell" (1971) w roli Jana Chrzciciela. Pojawił się też w spektaklach: "Pamiętnik szaleńca" (1973) Gogola w Act Inn Lunchtime Theatre, "Wiele hałasu o nic" (1974) jako Don Pedro w Young Vic Theatre, "Dozorca" autorstwa noblisty Harolda Pintera (1974) jako Mick w Young Vic Theatre, "Poskromienie złośnicy" (1975) jako Petruchio, wielbiciel Katarzyny w New Shakespeare Company – RoundHouse Theatre oraz "Wizyta inspektora" (1975) J.B. Priestleya w Key Theatre w Peterborough. Z czasem grał także w spektaklach prestiżowego Royal Shakespeare Company: "Wild Oats" jako Harry Thunder w Aldwych Theatre (1976) i Piccadilly Theatre (1977), "Zimowa opowieść" (1986) jako Leontes oraz "Ryszard II" (1986). W roku 1984 zadebiutował w roli Henry’ego Boota na Broadwayu w Plymouth Theatre w sztuce Toma Stopparda "Prawdziwa rzecz" w reżyserii Mike’a Nicholsa z Glenn Close, Christine Baranski, Cynthią Nixon i Peterem Gallagherem, w tym samym roku otrzymał Tony Award i nominację do Drama Desk Award dla najlepszego aktora sezonu.
Po gościnnym udziale w brytyjskich serialach telewizyjnych, w tym ITV "Rywale Sherlocka Holmesa" ("The Rivals of Sherlock Holmes", 1971), BBC "Notorious Woman" (1974) jako Ferenc Liszt czy BBC One "Ludzie Churchilla" ("Churchill’s People", 1974) jako Samuel Ross, zwrócił na siebie uwagę rolą Michaiła Fokina w biograficznym filmie muzycznym Herberta Rossa "Niżyński" ("Nijinsky", 1980) u boku Alana Batesa. Podwójna rola Charlesa Henry’ego Smithsona i Mike’a w melodramacie Carla Davisa "Kochanica Francuza" ("The French Lieutenant’s Woman", 1981) na podstawie powieści Johna Fowlesa z Meryl Streep przyniosła mu nominację do nagrody BAFTA. Za rolę Charlesa Rydera w serialu BBC "Powrót do Brideshead" ("Brideshead Revisited", 1981) według powieści Evelyn Waugh z Anthony Andrewsem był nominowany do British Academy Television Award, Złotego Globu i Emmy. Zagrał polskiego robotnika Nowaka w dramacie Jerzego Skolimowskiego "Fucha" ("Moonlighting", 1982).
W dramacie "Zdrada" ("Betrayal", 1983) na podstawie sztuki Harolda Pintera z Benem Kingsleyem wystąpił jako agent literacki Jerry. Na planie australijskiego filmu "Dzika kaczka" ("The Wild Duck", 1984) według sztuki Henrika Ibsena poznał Liv Ullmann. We francusko-niemieckim melodramacie Volkera Schlöndorffa "Miłość Swanna" ("Un amour de Swann", 1984) według scenariusza Petera Brooka, Jeana-Claude’a Carrière’a i powieści Marcela Prousta "W poszukiwaniu straconego czasu" z Ornellą Muti, Alainem Delonem, Fanny Ardant i Marie-Christine Barrault zagrał postać angielskiego krykiecisty Charlesa Fredericka Swanna. Za rolę księdza Gabriela w dramacie wojennym Rolanda Joffégo "Misja" ("The Mission", 1986) z Robertem De Niro zdobył nominację do Złotego Globu i David di Donatello. Błysnął podwójną rolą jako bliźniacy jednojajowi Beverly i Elliot Mantle w dreszczowcu psychologicznym Davida Cronenberga "Nierozłączni" ("Dead Ringers", 1988). Pasmo jego sukcesów zwieńczyła oscarowa kreacja Clausa von Bülowa w opartym na faktach dramacie sensacyjnym Barbeta Schroedera "Druga prawda" ("Reversal of Fortune", 1990) z Glenn Close.
W 1991 był gościem "Saturday Night Live". Występował również w takich produkcjach jak "Kafka" (1991), "Skaza" (1992), "Człowiek w żelaznej masce" (1998) jako Aramis, "Długość geograficzna" ("Longitude", 2000) jako komandor podporucznik Rupert Gould, "Julia" (2004), "Królestwo niebieskie" (2005), HBO "Elżbieta I" ("Elizabeth I", 2005) jako Robert Dudley, "Inland Empire" (2006) czy "Kolor magii" ("The Colour of Magic", 2008).
W serialu Showtime "Rodzina Borgiów" ("The Borgias", 2011–2013) w reżyserii Neila Jordana wystąpił jako Rodrigo Borgia / Aleksander VI.
Irons zasiadał w jury konkursu głównego na 53. MFF w Cannes (2000). Przewodniczył obradom jury na 70. MFF w Berlinie (2020).
Życie prywatne.
W 1969 roku poślubił Julie Hallam, jednak ich małżeństwo zostało anulowane. 28 marca 1978 ożenił się z Sinéad Cusack. Mają dwóch synów: Samuela Jamesa Brefni’ego (ur. 16 września 1978), z zawodu fotografa, i Maximiliana Paula Diarmuida (ur. 17 października 1985), z zawodu aktora. Obaj synowie grali z ojcem w filmach, Sam w "Danny Mistrz Świata", Max w "Julii".

</doc>
<doc id="336984" url="https://pl.wikipedia.org/wiki?curid=336984" title="Monika Nowosadko">
Monika Nowosadko

Ewa Monika Nowosadko (ur. 1964 w Kołobrzegu) – Miss Polonia 1987, III Wicemiss World 1987, I Wicemiss Europy, modelka.
Życiorys.
Wczesne lata.
Monika Nowosadko ma siostrę Anitę. Zanim wzięła udział w konkursach piękności, pracowała jako nauczycielka w Sanatorium Dziecięcym NBP w Dźwirzynie.
Kariera.
W 1987 roku wygrała eliminacje do konkursu Miss Polonia, wygrywając tytuły Miss Województwa i Miss Publiczności, a potem Miss Pomorza Zachodniego. 31 lipca zdobyła tytuł Miss Polonia, dzięki czemu reprezentowała Polskę w międzynarodowych konkursach piękności. Zdobyła tytuły III Wicemiss World 1987 oraz I Wicemiss Europy 1988.
Po udziale w konkursie Miss Polonia wzięła udział w Międzynarodowym Konkursie Modelek organizowanym w Mediolanie. W 1988 ponownie wyjechała do Włoch, gdzie podpisała kilkuletni kontrakt modelki z agencją Flash di Idea Model. Po zakończeniu kariery modelki zatrudniła się w firmie komputerowej.
Życie prywatne.
Jest zamężna z Ryszardem Woźniakiem, z którym ma córkę i dwóch synów.

</doc>
<doc id="336986" url="https://pl.wikipedia.org/wiki?curid=336986" title="Shiki Masaoka">
Shiki Masaoka

 – japoński pisarz, poeta, krytyk i dziennikarz. Pochodził z ubogiej rodziny samurajskiej.
Masaoka przyczynił się do odświeżenia poezji haiku. Jego zdaniem, dobre haiku powinno być „realistyczne” oraz wynikiem „kopiowania natury” ("shasei"). Zwrócił również uwagę na znaczenie prostoty ("heitan"). 
Znany był ze swojej krytyki Bashō Matsuo, którą ogłosił po 200. rocznicy śmierci tego poety. Stwierdził, że niewiele z jego dorobku zasługuje na uwagę ze względu na brak „wzniosłości” i „męskości”, a więc cech typowych dla "Man’yōshū", zbioru poezji, który był natchnieniem dla Masaoki i innych poetów przełomu wieków, ceniących przede wszystkim Yosę Busona.
Założył dwie grupy poetyckie: Nihon-ha oraz Negishi Tanka-kai (Negishi Tanka Association). 
W 1897 r. założył, wspólnie z Kyokudō Yanagahirą (1867–1957), magazyn literacki "Hototogisu" ("Kukułka"), istniejący do dziś.

</doc>
<doc id="336990" url="https://pl.wikipedia.org/wiki?curid=336990" title="Pieczęć stanowa New Hampshire">
Pieczęć stanowa New Hampshire

Pieczęć stanowa New Hampshire przyjęta w 1784 roku, przedstawia fregatę USS „Raleigh”, jeden z pierwszych 13 statków, jakie weszły do służby w amerykańskiej marynarce wojennej w 1776 roku. Jednostka ta została zbudowana w znajdującym się na terenie stanu porcie Portsmouth. Pieczęć jest także głównym elementem flagi stanowej New Hampshire.

</doc>
<doc id="336995" url="https://pl.wikipedia.org/wiki?curid=336995" title="Paweł Zygmunt (łyżwiarz szybki)">
Paweł Zygmunt (łyżwiarz szybki)

Paweł Jan Zygmunt (ur. 15 lipca 1972 w Krośnie) – polski łyżwiarz szybki, olimpijczyk, wielokrotny mistrz kraju.
Życiorys.
Trenował łyżwiarstwo szybkie w klubach z Zakopanego i Krynicy. Wystąpił na igrzyskach w Lillehammer w 1994, Nagano w 1998, Salt Lake City w 2002 i Turynie w 2006. 40 razu zdobywał mistrzostwo Polski na dystansach 1000 m, 1500 m, 3000 m, 5000 m, 10 000 m i w wieloboju łyżwiarskim. Został rekordzistą Polski na dystansach 3000 m, 5000 m, 10 000 m i w wieloboju łyżwiarskim. Zajął 2. miejsce na mistrzostwach Europy w Erfurcie w 2002 na dystansie 10 000 m, a także 3. miejsca na mistrzostwach świata w 2002 w Heerenveen na 10 000 m oraz na mistrzostwach Europy w 2003 na 5000 m.
Absolwent Szkoły Mistrzostwa Sportowego w Zakopanem (1992). W 1998 ukończył studia na Akademii Wychowania Fizycznego w Krakowie, uzyskał magisterium z wychowania fizycznego. W 2006 zakończył karierę zawodową. Został nauczycielem wychowania fizycznego, a także członkiem komisji technicznej Międzynarodowej Unii Łyżwiarskiej. Działacz Polskiego Komitetu Olimpijskiego. W 2010 bez powodzenia kandydował z listy PO do sejmiku małopolskiego.
Żonaty z Katarzyną Zygmunt, psychologiem sportu i sędzią hokeja na lodzie, córką hokeisty Ryszarda Bialika. Mają trzech synów: Franciszka, Pawła i Alberta.

</doc>
<doc id="336999" url="https://pl.wikipedia.org/wiki?curid=336999" title="Joanna Gapińska">
Joanna Gapińska

Joanna Gapińska (ur. 10 marca 1968 w Szczecinie) – Miss Polonia 1988.
Życiorys.
Dzieciństwo i edukacja.
W wieku siedmiu lat zaczęła trenować gimnastykę artystyczną. Jest absolwentką Akademii Wychowania Fizycznego w Szczecinie.
Kariera.
Podczas studiów poznała Lidię Wasiak (Miss Polonia 1983), która zachęciła ją do udziału w wyborach Miss Polonia. W 1988 Gapińska wygrała finał konkursu Miss Polonia (zyskała również tytuł Miss Elegancji), dzięki czemu reprezentowała Polskę na międzynarodowych konkursach piękności. W tymże roku uczestniczyła w konkursie Miss World 1988, a w 1989 została III Wicemiss Universe podczas wyborów organizowanych w Meksyku.
Po udziale w konkursach piękności podpisała kontrakt z agencją modelek Elite. Podróżowała m.in. po Meksyku i USA. W Polsce reklamowała producenta telewizorów Tec/Funai oraz przedsiębiorstwo budowlane Budimex.
Życie prywatne.
Wyszła za mąż za Marka Kulasa, z którym ma dwóch synów: Marka (ur. 1994) i Christiana (ur. 1997). Z rodziną mieszka na przedmieściach Chicago.
W 2000 zmarł jej ojciec.

</doc>
<doc id="337002" url="https://pl.wikipedia.org/wiki?curid=337002" title="Jegor Letow">
Jegor Letow

Jegor Letow (), właściwie Igor Fiodorowicz Letow (, "Igor Fiodorowicz Letow") (ur. 10 września 1964 w Omsku, zm. 19 lutego 2008 tamże) – rosyjski poeta i muzyk, założyciel, lider i wokalista rosyjskiego zespołu punkrockowego Grażdanskaja Oborona oraz projektu Jegor i opizdieniewszyje ().
Był jednym z prekursorów punka w Związku Radzieckim (tzw. "syberyjski punk").
Muzyka.
Letow jest autorem ponad 1000 utworów muzycznych. Typowe piosenki Letowa są przeważnie krótkie, krócej niż 3 minuty; wyróżniają je bardzo łatwo wpadające w ucho melodie i aforystyczne wiersze, często niecenzuralne oraz emocjonalnie szokujące. Zwolennicy uważają to za ludowość i geniusz, przeciwnicy za amoralność i prymitywizm. Typowymi oraz najbardziej znanymi przybojami Letowa są piosenki: «Всё идёт по плану» (Wszystko według planu); «Про дурачка» (O głuptasiu); «Моя оборона» (Moja obrona); «Система»; (System); «Продолжая продолжать» (Kontynuując kontynuowanie); «Отряд не заметил потери бойца» (Oddział nie zauważył straty żołnierza); «Мне насрать на моё лицо» (W dupie mam swoją twarz, albo dosłownie: mogę srać na moją twarz).
Życiorys.
Letow i jego koledzy z zespołu spędzili wiele lat w ukryciu, nagrywając piosenki w mieszkaniach przyjaciół. Sam Letow był w ramach represji przetrzymywany w szpitalu psychiatrycznym. W tych czasach albumy Grażdanskiej Oborony były wydawnictwami podziemnymi.
Poglądy.
Letow był osobą pełną sprzeczności. Jego twórczość wywoływała niekiedy kontrowersje u odbiorców.
Światopogląd.
W wywiadzie Letow powiedział, że jego ulubionym poetą był Aleksandr Wwiedienski oraz przedstawiciele rosyjskiego futuryzmu. Wyrażał również zainteresowanie konceptualizmem. Wśród pisarzy, którzy wpłynęli na jego światopogląd wymieniał między innymi Andrieja Płatonowa, Fiodora Dostojewskiego, Bruno Schulza i Kenzaburō Ōe. Jego światopogląd kształtował się pod wpływem filozofii egzystencjalizmu oraz rosyjskich koncepcji filozoficzno-religijnych określanych jako rosyjski kosmizm.
Inspiracje muzyczne.
Letow był fanem rocka psychodelicznego lat 60. oraz garażowego punka.
Poglądy polityczne.
Deklarował się jako "prawdziwy komunista". W 1994 wraz z Eduardem Limonowem założył Partię Narodowo-Bolszewicką (łączącą skrajnie lewicowe hasła z rosyjskim nacjonalizmem) mimo wcześniejszej ostrej opozycji wobec despotyzmu i nacjonalizmu. Ostatnio deklarował się jako "światowy chrześcijanin".

</doc>
<doc id="337006" url="https://pl.wikipedia.org/wiki?curid=337006" title="NWLink">
NWLink

NWLink - protokół (kompatybilny z IPX/SPX/NetBIOS) do współpracy sieci Microsoft z sieciami Novell w systemach operacyjnych rodziny Windows. Usługi po stronie Windows, korzystające z NWLink to: Client Services for Netware (CSNW) i Gateway Service for Netware (GSNW).

</doc>
<doc id="337009" url="https://pl.wikipedia.org/wiki?curid=337009" title="Jerome S. Bruner">
Jerome S. Bruner

Jerome Seymour Bruner (ur. 1 października 1915 w Nowym Jorku, zm. 5 czerwca 2016 tamże) – amerykański psycholog, syn Hermana i Rose Bruner, którzy wyemigrowali z Polski.
Życiorys.
W latach 1952–1972 profesor Uniwersytetu Harvarda w Cambridge, USA. W 1962 stworzył wspólnie z G. Millerem Ośrodek Badań nad Procesami Poznawczymi. W latach 1972–1979 profesor uniwersytetu w Oksfordzie, a od 1982 "New School for Social Research" w Nowym Jorku. Jeden z głównych przedstawicieli współczesnej psychologii poznania. Autor oryginalnych koncepcji dydaktycznych, które nawiązując do wyników badań Brunera nad procesami poznawczymi i rozwojem poznawczym, stanowią próbę zarysowania całościowej, spójnej teorii nauczania. W przetłumaczonej na liczne języki pracy "Proces kształcenia" przedstawił dynamiczną koncepcję edukacji, podkreślając rolę i warunki pobudzania działalności poznawczej dzieci i młodzieży oraz rozwoju pozytywnej motywacji.

</doc>
<doc id="337010" url="https://pl.wikipedia.org/wiki?curid=337010" title="Base64">
Base64

Base64 – rodzaj kodowania transportowego, zmodyfikowanego pod kątem zwiększenia przenośności kodowania uuencode. Kodowanie to zostało zdefiniowane w dokumencie .
Kodowanie.
Base64 służy do kodowania ciągu bajtów za pomocą ciągu znaków. Kodowanie to przypisuje 64 wybranym znakom (patrz tabelka niżej) wartości od 0 do 63. Ciąg bajtów poddawany kodowaniu dzielony jest na grupy po 3 bajty. Ponieważ bajt ma 8 bitów, grupa 3 bajtów składa się z 24 bitów. Każdą taką grupę dzieli się następnie na 4 jednostki 6-bitowe, więc istnieją dokładnie 64 możliwe wartości każdej z tych jednostek. Jednostkom przypisywane są odpowiednie znaki na podstawie arbitralnie ustalonego kodowania (patrz tabela poniżej). Jeśli rozmiar wejściowego ciągu bajtów nie jest wielokrotnością liczby 3, to stosowane jest dopełnianie – na końcu wynikowego ciągu dodawana jest taka liczba symboli dopełnienia (ang. "pad"), aby ten miał długość podzielną przez 4.
Ostatnie dwa znaki nie są alfanumeryczne. W niektórych niestandardowych odmianach kodowania base64 mogą one zostać zastąpione znakami codice_1 i codice_2 (dywiz i podkreślnik). Dzięki temu można umieścić fragment takiego kodu np. w adresie URL, co dla znaków codice_3 i codice_4 jest niemożliwe, gdyż plus jest zamieniany na spację, a ukośnik najczęściej oddziela fragmenty ścieżki w URL.
W urządzeniu, które używa 8-bitowego słowa do reprezentacji znaków dane zakodowane przy pomocy base64 powiększają swój rozmiar o 33% – dlatego np. pliki binarne umieszczone w wiadomościach e-mail zwiększają swoją objętość o ⅓.
Przykład.
Zdanie (kodowane tutaj w ASCII – stąd brak polskich znaków diakrytycznych)
 Idealy sa jak gwiazdy - nie mozna ich osiagnac, ale mozna sie nimi kierowac.
po zakodowaniu base64 wygląda następująco (znak powrotu karetki "CR" i nowej linii "LF" na końcu zdania również zostały zakodowane na potrzeby tego przykładu):
 SWRlYWx5IHNhIGphayBnd2lhemR5IC0gbmllIG1vem5hIGljaCBvc2lhZ25hYywgYWxlIG1v
 em5hIHNpZSBuaW1pIGtpZXJvd2FjLg0K
Zastosowania.
Base64 jest wykorzystywane m.in. do:

</doc>
<doc id="337011" url="https://pl.wikipedia.org/wiki?curid=337011" title="Joanna Michalska">
Joanna Michalska

Joanna Michalska (ur. 1967) – polska modelka, śpiewaczka operowa i działaczka polityczna.
Życiorys.
Edukacja.
W 1992 ukończyła studia na Akademii Muzycznej w Warszawie. 
Kariera.
Uzyskała tytuły Miss Polonia 1990, Miss Gracja, Miss Elegancja i Miss Publiczności. Reprezentowała Polskę na konkursach Miss Universe 1991 i Miss International 1991, na którym dotarła do finałowej piątki. W tym czasie była uczennicą wokalistyki w szkole muzycznej.
Niedługo po finale konkursu Miss Polonia 1990 Michalska otrzymała propozycję zagrania głównej roli w niemiecko-włoskim filmie "Ernestyna" według jednej ze znanych oper. Film z jej udziałem otrzymał nagrodę na Festiwalu Filmowym w Cannes. Wystawiła dużo swoich obrazów na wystawach indywidualnych.
Śpiewa w chórze Teatru Wielkiego – Opery Narodowej.
W 2005 wstąpiła do Samoobrony RP. Bez powodzenia kandydowała z jej listy w wyborach samorządowych w 2006 do Rady Miasta Warszawa oraz w wyborach w 2007 do Sejmu (otrzymała 114 głosów).
Życie prywatne.
Na początku 2007 roku urodziła syna, Sebastiana. Obecnie mieszka w Warszawie.

</doc>
<doc id="337012" url="https://pl.wikipedia.org/wiki?curid=337012" title="Palić">
Palić

Palić (cyr. Палић, węg. "Palics") – miasto w Serbii, w Wojwodinie, w okręgu północnobackim, w mieście Subotica. Leży w regionie Baczka, przy granicy z Węgrami, nad jeziorem Palić. W 2011 roku liczyło 7771 mieszkańców.
Miasto stanowi ośrodek ruchu turystycznego ze względu na swoje położenie nad jeziorem. Centralnym punktem miasta jest secesyjny "Wielki Park", w którym mieści się m.in. ogród zoologiczny.

</doc>
<doc id="337013" url="https://pl.wikipedia.org/wiki?curid=337013" title="Virginia Dighero">
Virginia Dighero

Virginia Dighero-Zolezzi (ur. 24 grudnia 1891, zm. 28 grudnia 2005) – Włoszka znana z długowieczności.
Przez pewien czas była uważana za rekordzistkę długowieczności we Włoszech; w czerwcu 2005 poprawiła wynik Marii Teresy Fumaroli, która zmarła dwa lata wcześniej w wieku 113 lat, a we wrześniu t.r. także Amalii Ruggieri Barone (starszej o kilka miesięcy od Fumaroli Ligorio, ale zmarłej na emigracji w USA). Ostatecznie jednak rekord długowieczności we Włoszech został pobity 28 listopada 2010 przez Venere Pizzinato-Papo. Po śmierci Holenderki Hendrikje van Andel-Schipper w sierpniu 2005 Virginia Dighero została najstarszą żyjącą osobą w Europie. Zmarła cztery dni po ukończeniu 114 lat.
W chwili śmierci w klasyfikacji najstarszych osób na świecie, prowadzonej przez "Księgę Guinnessa" i amerykański ośrodek badawczy Gerontology Research Group, zajmowała 7. miejsce. Klasyfikacje te są niepełne (obejmują jedynie osoby o odpowiednio udokumentowanej dacie urodzenia) i uzupełniane na bieżąco, co pokazuje przykład Ekwadorki Marii Capovilli, uznanej za najstarszą osobę na świecie z ponad półtorarocznym opóźnieniem.

</doc>
<doc id="337014" url="https://pl.wikipedia.org/wiki?curid=337014" title="Nancy Kress">
Nancy Kress

Nancy Anne Kress (ur. 20 stycznia 1948 w Buffalo w stanie Nowy Jork) – amerykańska pisarka science fiction i fantasy. Wielokrotna laureatka nagród Nebula, a także Hugo, Sturgeona, Campbella i Locusa głównie za krótkie formy.
Życiorys.
Urodziła się jako Nancy Anne Koningisor, dorastała w East Aurora w stanie Nowy Jork. Studiowała w SUNY w Plattsburgh, gdzie zdobyła tytuł magistra pedagogiki nauczania początkowego. Po studiach przez cztery lata pracowała jako nauczycielka w szkole podstawowej. W 1973 roku przeniosła się do Rochester, aby poślubić Michaela Josepha Kressa. Mieli dwóch synów, Kevina Michaela i Briana Stephena, rozwiedli się w 1984 roku. Zaczęła pisać, gdy zajmowała się wychowywaniem dzieci. Ukończyła także kolejne studia na SUNY w Brockport, zdobywając tytuły MS z zakresu pedagogiki (1977) i magistra z anglistyki (1979). W latach 80. pracowała w agencji reklamowej i pisała w wolnych chwilach. W 1998 roku wyszła za mąż za kolegę pisarza, Charlesa Sheffielda, który zmarł w 2002 roku na guza mózgu. Kress przeprowadziła się z powrotem do Rochester, aby być blisko swych dorosłych dzieci. W 2009 przeprowadziła się do Seattle. W lutym 2011 roku poślubiła pisarza Jacka Skillingsteada.
Twórczość.
Jej pierwsze opowiadanie "The Earth Dwellers" ukazało się w czasopiśmie "Galaxy" w grudniu 1976 roku. Jej pierwsza powieść, "The Prince of Morning Bells", ukazała się w 1981 roku. Od roku 1990 roku pisarstwo jest jej głównym zajęciem.
Chociaż jej pierwsze trzy powieści były utworami fantasy, to prawie wszystkie następne powieści należały do gatunku science fiction; wróciła do fantasy cyklem "Kroniki duszorośli". Jej utwory były wielokrotnie nominowane i nagradzane, m.in. mikropowieść "Hiszpańscy żebracy" z roku 1990, która stała się podstawą powieści o tym samym tytule, otrzymała nagrodę Hugo, jak i Nebulę.
Tworzy głównie realistyczne historie umiejscowione w bliskiej przyszłości będącej wiarygodną ekstrapolacją teraźniejszości. W swojej twórczości często porusza problemy inżynierii genetycznej i w mniejszym stopniu sztucznej inteligencji.
Przez 16 lat prowadziła kolumnę „Fiction” w piśmie "Writer's Digest". Wykłada na warsztatach Clarion.

</doc>
<doc id="337015" url="https://pl.wikipedia.org/wiki?curid=337015" title="Grazhdanskaya Oborona">
Grazhdanskaya Oborona



</doc>
<doc id="337016" url="https://pl.wikipedia.org/wiki?curid=337016" title="Józef Zadzierski">
Józef Zadzierski

Józef Zadzierski ps. „Wołyniak”, „Zawisza” (ur. 5 września 1923 w Kostopolu, zm. w nocy z 28 na 29 grudnia 1946 w Szegdach) – żołnierz Samodzielnej Grupy Operacyjnej „Polesie”, członek NOW, żołnierz oddziału Jana Kamera „Bolesława” oraz oddziału OP-44 NOW-AK por. Franciszka Przysiężniaka „Ojca Jana”, dowódca oddziału partyzanckiego NOW.
Życiorys.
Lata 1923–1939.
Urodził się w 5 września 1923 w Kostopolu jako syn Władysława i Stanisławy z d. Korczyc-Brochwicz; brat Edmund, siostry Maria i Alina.
Po ukończeniu szkoły powszechnej przez kilka miesięcy był uczniem lwowskiego Korpusu Kadetów, skąd zabrał go ojciec, obawiając się wpływu piłsudczyków na syna. W 1938 r. zamieszkał wraz z rodzicami w Warszawie. Po wybuchu wojny uciekł z domu i walczył jako zwiadowca konny w szeregach Samodzielnej Grupy Operacyjnej „Polesie” dowodzonej przez gen. Franciszka Kleeberga. Po bitwie pod Kockiem dostał się do niewoli, jednak został zwolniony ze względu na młody wiek.
Lata 1939–1944.
Od 1939 działał w konspiracji narodowej. Na tajnych kompletach w Warszawie uzyskał maturę, po czym ukończył podziemną podchorążówkę w Dańkowie, będąc jednocześnie żołnierzem oddziału Jana Kamera „Bolesława” o pseudonimie „Zawisza”. Zagrożony dekonspiracją został przeniesiony do Okręgu Rzeszów NOW, gdzie od końca maja 1943 r. był członkiem oddziału OP-44 por. Franciszka Przysiężniaka „Ojca Jana”, w szeregach którego brał udział w potyczkach z Niemcami i Ukraińcami, m.in. 26 lipca w Bukowinie, 23 września pod Ujściem, 12 października pod Dąbrowicą. Po klęsce w starciu mającym miejsce 28 grudnia pod Grabą, w którym wyróżnił się odwagą, odszedł z oddziału „Ojca Jana” i w okolicach Leżajska zorganizował oddział dyspozycyjny Komendy Okręgu Rzeszów NOW (jego bliskim współpracownikiem był Michał Krupa).
Od stycznia 1944 r. przeprowadził szereg akcji zbrojnych. Zlikwidował m.in. posterunki policji ukraińskiej w Księżpolu, Obszy, Potoku Górnym. Współpracował z sowieckim zgrupowaniem partyzanckim płk. Petra Werszyhory w czasie walk w rejonie Dąbrowicy, Ożanny, Kuryłówki i Cieplic oraz w trakcie próby zdobycia Krzeszowa. Dzięki rozbijaniu przez jego grupę niemieckich grup kontyngentowych ustały rekwizycje żywności we wsiach Zasania. Od kwietnia 1944 r. jego oddział walczył z grupami UPA. Oddział „Wołyniaka” tworzyło wtedy kilka osób przebywających na stałe z Zadzierskim, oraz kilka innych dołączających do nich w razie potrzeby. Podczas ofensywy Sowietów 24 lipca 1944 r. przeprowadził (wskazał bród na rzece) przez San oddziały gen. Puchowa i umożliwił im opanowanie opuszczonego przez Niemców Leżajska bez żadnych walk i strat, za co został prawdopodobnie przez Sowietów odznaczony.
Lata 1944–1946.
Pod koniec lipca 1944 r. na rozkaz władz okręgowych NOW zorganizował w Leżajsku milicję i został jej komendantem. 23 września 1944 r. został aresztowany przez NKWD i osadzony w więzieniu na Zamku w Rzeszowie, skąd później został przeniesiony do obozu w Bakończycach. W końcu listopada 1944 r. uciekł z kilkoma towarzyszami z transportu żołnierzy Polskiego Państwa Podziemnego do obozu w Związku Radzieckim. Po powrocie w okolice Leżajska i Kuryłówki założył oddział, w skład którego weszli przeważnie partyzanci walczący wcześniej z Niemcami i Ukraińcami. Początkowo oddział, w międzyczasie podporządkowany rzeszowskiemu Okręgowi NOW, liczył kilkunastu partyzantów. Wiosną 1945 r. jego liczebność wzrosła do około stu żołnierzy, by w okresie szczytowym (maj 1945 r.) osiągnąć poziom około dwustu partyzantów. Toczył walki z władzą komunistyczną i ACz, chronił ludność Zasania przed atakami oddziałów UPA. We współpracy z innymi organizacjami podziemnymi likwidował w Leżajskiem i na Zasaniu przestępców oraz tajnych współpracowników milicji, UB i KBW.
W lutym 1945 r. jego oddział zamordował w Leżajsku napotkanych Żydów – 9 osób i Ukraińców – 78 osób.
Dzięki jego dowództwu oddziały NOW 19 marca 1945 r. rozgromiły ukraińsko-sowiecki atak na Kuryłówkę.
18 kwietnia 1945 r., wykonując rozkaz władz okręgowych NOW, dokonał podając się za komendanta MO, wraz z innymi oddziałami partyzanckimi NOW przebranymi wbrew konwencjom haskim w mundury WP, pacyfikacji ukraińskiej wsi Piskorowice, w trakcie której oddział Wołyniaka wymordował sto kilkadziesiąt osób narodowości ukraińskiej nocujących w miejscowej szkole. Wśród ofiar były także kobiety i dzieci. Zabijano też na terenie wsi oraz polach nad Sanem. Ukraińcy nie bronili się, bo na tym terenie nie działała UPA, a Piskorowice nie posiadały samoobrony. Pacyfikacja była odwetem za atak oddziałów UPA i SKW dowodzonych przez Iwana Szpontaka „Zalizniaka” na polską wieś Wiązownica. Franciszek Szarek „Lis”, dowódca jednego z oddziałów biorących udział w pacyfikacji Piskorowic, w meldunku z akcji określa ją jako: „akcję terrorystyczno-oczyszczającą”.
7 maja 1945 r. zgrupowanie oddziałów NOW (oddziały: „Wołyniaka”, „Radwana”, „Majki”, „Lisa” i placówka NOW z Kuryłówki) dowodzone przez Franciszka Przysiężniaka „Ojca Jana”, pokonały pod Kuryłówką ekspedycję NKWD, zabijając, według różnych źródeł, od 57 do 70 enkawudzistów. Przeprowadzał akcje na wsie ukraińskie, m.in. Dobrą, Wołczaste, Rudkę, podczas których mordował mieszkańców narodowości ukraińskiej tych wsi. W latach 1945–1946 partyzanci z jego oddziału rozbili i rozbroili szereg posterunków milicji, m.in. w Leżajsku, Polichnie, Potoku Górnym, Tarnogrodzie. Potykał się także z grupami operacyjnymi UB, KBW i WP.
19 stycznia 1946 r. „Wołyniak” wraz z 22 swoimi żołnierzami przeprowadził akcję na wieś Dobra. Zamordowali wówczas 33 mieszkańców wsi narodowości ukraińskiej. Ofiary były w wieku od 1 do 72 lat.
18 maja 1946 r. „Wołyniak” namówiony przez mieszkańców Majdanu Sieniawskiego przeprowadził wraz z nimi akcję na wieś Dobcza, w czasie której rozstrzelano 18 Ukraińców mieszkańców wsi w wieku od 13 do 68 lat oraz spalono co najmniej czterdzieści zabudowań.
„Wołyniak” był człowiekiem impulsywnym i porywczym. Pewnego razu pobił sztachetą swojego przełożonego Ludwika Więcława „Śląskiego”, gdy dowiedział się, że „Śląski” na spotkaniu w Jarosławiu nazwał „Wołyniaka” watażką.
W nocy z 11 listopada na 12 listopada 1946 w rejonie Tarnawca, podczas pacyfikacji Zasania przez oddziały KBW i wojska, został ranny w rękę, w którą wdała się gangrena. Nie widząc wyjścia z sytuacji, w nocy z 28 grudnia na 29 grudnia 1946 r. w Szegdach popełnił samobójstwo strzelając sobie w usta, trzymając broń w lewej ręce. Kula nie zabiła go od razu. Zanim skonał męczył się parę godzin. Pochowany został konspiracyjnie na cmentarzu w Tarnawcu, czego dokonał jego żołnierz Michał Krupa ps. „Pułkownik” (obok grobu swojego ojca). Tam 24 czerwca 1997 r. odsłonięto, podczas uroczystości z udziałem jego siostry, Aliny Zadzierskiej-Glińskiej, oraz byłych podkomendnych i towarzyszy broni, pomnik nagrobkowy stanowiący dar amerykańskiego rzeźbiarza polskiego pochodzenia, Andrzeja Pityńskiego, syna żołnierza i sanitariuszki z oddziału „Wołyniaka”, Aleksandra i Stefanii Pityńskiej z domu Krupa oraz jednocześnie bratanek Michała Krupy.
Postać Józefa Zadzierskiego została przedstawiona jako jedna z pięciu (jako piąta od lewej) w monumentalnym pomniku Partyzanci w Bostonie, stworzonym w 1979 przez Andrzeja Pityńskiego i odsłoniętego w 1983 w Bostonie.

</doc>
<doc id="337017" url="https://pl.wikipedia.org/wiki?curid=337017" title="Karina Wojciechowska">
Karina Wojciechowska

Karina Wojciechowska (ur. 6 maja 1972 w Mysłowicach) – Miss Polonia 1991, modelka.
Życiorys.
W 1991 zdobyła tytuł Miss Polonia oraz Miss Publiczności. W 1992 została okrzyknięta Miss Planet.
Wyszła za mąż za Rafała Wieczorka, z którym ma syna Wiktora. Mężczyzna adoptował również jej córkę Martynę z poprzedniego związku. Wraz z rodziną mieszka w Łodzi.

</doc>
<doc id="337022" url="https://pl.wikipedia.org/wiki?curid=337022" title="Nadar (imię)">
Nadar (imię)

Nadar – staropolskie imię męskie. Imię to składa się z dwóch członów: "na" ("na") oraz "dar" ("upominek, dar, ofiara"). Mogło ono oznaczać "ten, który jest darem".

</doc>
<doc id="337024" url="https://pl.wikipedia.org/wiki?curid=337024" title="Kodowanie transportowe">
Kodowanie transportowe

Kodowanie transportowe – rodzaj kodowania, którego celem jest ochrona danych podlegających kodowaniu przed uszkodzeniem ze względu na pewne ograniczenia warstwy sieci (patrz model OSI) odpowiedzialnej za transport tych danych. Przykładem takiego ograniczenia może być niezdolność niektórych starszych protokołów komunikacyjnych do przesyłania danych składających się z więcej niż 7 bitów. Próba przesłania danych 8-bitowych (tj. składających się z typowych bajtów 8-bitowych) bez użycia specjalnego kodowania spowodowałaby uszkodzenie tych bajtów, które mają ustawiony (tzn. równy 1) najstarszy znaczący bit.

</doc>
<doc id="337027" url="https://pl.wikipedia.org/wiki?curid=337027" title="Nadar (fotograf)">
Nadar (fotograf)

Nadar, właśc. Gaspard-Félix Tournachon (ur. 6 kwietnia 1820 w Paryżu, zm. 20 marca 1910 tamże) – francuski fotograf, dziennikarz, rysownik, karykaturzysta.
Jeden z najważniejszych fotografów XIX-wiecznych, autor portretów fotograficznych wielu sławnych postaci, na których starał się wydobyć osobowość modela; nie stosował rekwizytów ani specjalnych teł. Nadar jako pierwszy fotograf na świecie wykonał zdjęcia z lotu ptaka – było to zdjęcie Paryża, wykonane z balonu (był entuzjastą baloniarstwa). Był także pionierem fotografii podziemnej i wykorzystania sztucznego oświetlenia w fotografii. W jego atelier w 1874 odbyła się pierwsza wystawa impresjonistów.
Życiorys.
Gaspard-Félix Tournachon był pierwszym dzieckiem wydawcy Victora Tournachona i Thérèse Maillet. W Lyonie rozpoczął studia medyczne, ale nigdy ich nie ukończył. W latach 1837–1838 jego pierwsze karykatury ukazały się w prasie lyońskiej; kolejne pojawiały się w publikacjach paryskich po jego powrocie do Paryża w 1838 (lub 1839, jak podają inne źródła). Przyjął pseudonim „Nadar”. W latach 40. związany był ze środowiskiem artystycznym, do którego należał m.in. Charles Baudelaire. W 1854 opublikował zestaw dwóch litografii, zatytułowany "Panthéon Nadar", z karykaturami znanych pisarzy, dziennikarzy, publicystów i historyków. 
W 1854 Nadar poślubił Ernestine-Constance Lefèvre; w 1856 urodził się ich jedyny syn Paul Nadar (1856–1939).
Również w 1854 brat Nadara, Adrien, postanowił uczyć się fotografii u Gustave’a Le Graya. Nadar opłacał jego lekcje i pomógł mu w otwarciu jego własnego studia. Wkrótce sam zaczął uczyć się fotografowania, a kiedy studio Adriena zaczęło podupadać, przejął nad nim kontrolę. Po okresie współpracy, w 1855 bracia postanowili się rozdzielić. Nadar otworzył własne studio przy ulicy Saint-Lazure 113, a Adrien przyjął pseudonim "Nadar jeune" ("młody Nadar"). W 1861 Nadar przeniósł się do nowego, dużego studia przy Boulevard des Capucines 35.
W 1856 Nadar został członkiem Société française de photographie i otrzymał złoty medal na Wystawie Fotografii w Brukseli. W latach 60. miał już ustaloną pozycję fotografa-portrecisty i z sukcesem prowadził działalność fotograficzną. W 1873 wycofał się z fotografii, zostawiając prowadzenie studia synowi Paulowi. Na krótko powrócił do fotografowania w 1897 w studiu Marsylii. W międzyczasie ukończył spisywanie swoich wspomnień.
Fotografia portretowa.
Zanim Nadar zaczął fotografować, zajmował się tworzeniem karykatur; był więc przyzwyczajony do wychwytywania indywidualnych cech modeli. Miał znane nazwisko i szerokie znajomości w kręgach artystycznych. Od połowy lat 50. do początku lat 70. w jego studiu pozowały największe osobistości Francji II Cesarstwa: pisarze, poeci i dziennikarze (np. Victor Hugo, George Sand, Charles Baudelaire, Juliusz Verne, Jules Champfleury, Aleksander Dumas (ojciec), Aleksander Dumas (syn), Théophile Gautier, Edmond de Goncourt), muzycy (np. Hector Berlioz, Gioacchino Rossini, Jacques Offenbach, Giuseppe Verdi), malarze (np. Gustave Courbet, Honoré Daumier, Eugène Delacroix, Jean-François Millet, Gustave Doré, Édouard Manet), myśliciele i działacze (np. Michał Bakunin, Pierre Joseph Proudhon) i inni.
Typowy portret Nadara przedstawia wyizolowaną postać, na której skupiona jest cała uwaga. Tło jest neutralne, rola stroju i rąk modela jest zminimalizowana. Pozy, w jakich Nadar ustawiał modeli, są różnorodne: jedni siedzą, inni stoją; patrzą w różne strony i w różny sposób. Zabiegi miały te na celu wydobycie charakteru portretowanej osoby. Jak sam pisał, celem jego portretów było poszukiwanie "takiej nici porozumienia, która łączy cię z modelem, pomaga ci w poznaniu go, zapoznaje cię z jego przyzwyczajeniami, ideami i osobowością, i pozwala na wykonanie (…) prawdziwie przekonującej podobizny, portretu intymnego". 
Szczytowy okres działalności Nadara w dziedzinie portretów przypadał na lata 1855–1860. W latach 60. jego zdjęcia stawały się coraz bardziej pospolite i konwencjonalne, co było wymuszone przez ogromne zapotrzebowanie i gust klasy średniej. Komercyjny charakter fotografii utrzymał się również po przejęciu zakładu przez syna, Paula.
Galeria.
Fotografia lotnicza.
Pierwsze zdjęcia lotnicze Paryża w jego historii Nadar wykonał w 1858 z balonu, uwiązanego niedaleko Łuku Triumfalnego. W 1863 zbudowany został balon o nazwie "Géant" (dosł. olbrzym), sfinansowany przez Nadara w nadziei, że dochody z jego przelotów pozwolą mu na zbudowanie helikoptera. Balon miał jednak wypadek, a przedsięwzięcie nie przyniosło spodziewanych zysków. 
Fotografia podziemna.
Nadar jako pierwszy uzyskał prawo do sfotografowania kanałów i katakumb Paryża. Katakumby, opisane przez Victora Hugo w "Nędznikach", Nadar sfotografował w latach 1861–1862, a kanały w latach 1864–1865. Zadanie to, ze względu na warunki oświetleniowe, panujące w obu miejscach, wymagało od Nadara użycia sztucznego źródła światła. Był on pierwszym fotografem, który podjął się takiego zadania. Używał magnezji, a czas naświetlania jednego zdjęcia wynosił ponad 18 minut. 

</doc>
<doc id="337029" url="https://pl.wikipedia.org/wiki?curid=337029" title="Jadwiga Flank">
Jadwiga Flank

Jadwiga Flank (ur. 1971 w Bielsku-Białej) – Miss Polonia 1994, Miss Elegancja Miss Polonia 1994, Miss Body Beautiful.

</doc>
<doc id="337031" url="https://pl.wikipedia.org/wiki?curid=337031" title="Egor Letov">
Egor Letov



</doc>
<doc id="337034" url="https://pl.wikipedia.org/wiki?curid=337034" title="Aleksander Marek Szczygło">
Aleksander Marek Szczygło



</doc>
<doc id="337038" url="https://pl.wikipedia.org/wiki?curid=337038" title="Elizabeth Kostova">
Elizabeth Kostova

Elizabeth Kostova, z domu Johnson (ur. 26 grudnia 1964 w New London) – amerykańska pisarka.
Jej ojciec był inżynierem urbanistyki, matka bibliotekarką. Zadebiutowała w czerwcu 2005 powieścią "Historyk", opierającą się na folklorze, powieści "Drakula" (którą zainspirował ją ojciec) i faktach historycznych.
Uzyskała licencjat z literatury i kultury brytyjskiej na Uniwersytecie Yale, a tytuł magistra (MFA) z pisarstwa kreatywnego na Uniwersytecie Michigan, gdzie także przyznano jej nagrodę (Hopwood Award) za "Historyka" w kategorii "Novel in Progress" (powieść w trakcie pisania).
Wyszła za mąż za Bułgara, którego poznała podczas podróży związanej ze studiami, gdy nagrywała ludową muzykę Bułgarii. Była też mocno zainteresowana folklorem Europy Wschodniej. Pomysł napisania powieści, której akcja toczy się w Bułgarii, pochodzi z tego czasu. Ma również siostrę pisarkę.
Pisarka pracowała dziesięć lat nad powieścią, starając się oddać jak najlepiej klimat miejsc, które w większości odwiedziła, a także sprawdzając fakty historyczne, a nawet gotując potrawy opisane w książce. Mąż i jego rodzina byli jej konsultantami w trakcie pracy nad powieścią.
Kostova, wraz z mężem i trójką dzieci, mieszka w Stanach Zjednoczonych, ale często odwiedza Bułgarię, określając ten kraj mianem przybranej ojczyzny.
W 2010 ukazała się jej nowa powieść: "Łabędź i złodzieje".
W 2017r wydała kolejną powieść „The Shadow Land”.

</doc>
<doc id="337041" url="https://pl.wikipedia.org/wiki?curid=337041" title="Franciszek Musiel">
Franciszek Musiel

Franciszek Musiel (ur. 14 stycznia 1915 w Janikach, zm. 2 grudnia 1992 w Częstochowie) – polski biskup rzymskokatolicki, biskup pomocniczy częstochowski w latach 1966–1992.
Życiorys.
Edukację rozpoczął od szkoły powszechnej w Aleksandrowie i Krzepicach, po czym przeniósł się do Częstochowy, gdzie kontynuował naukę w tutejszym Gimnazjum Męskim im. H. Sienkiewicza, które ukończył w 1935. Następnie wstąpił do Częstochowskiego Wyższego Seminarium Duchownego w Krakowie. Podjął także studia na Wydziale Teologicznym Uniwersytetu Jagiellońskiego.
Po otrzymaniu święceń kapłańskich 22 maja 1941 z rąk biskupa Teodora Kubiny przez kilka miesięcy był wikariuszem praktykantem w parafii Krzepice oraz w Kłobucku. Następnie 19 czerwca 1944 został przeniesiony na parafię w Klimontowie i Gołonogu. Po zakończeniu wojny otrzymał nominację na prefekta w Gimnazjum Kupieckim i Liceum Handlowym w Częstochowie, pełniąc funkcję dyrektora Domu Księży Emerytów. W tym czasie uzyskał stopień magistra teologii na UJ, po czym został notariuszem w Sądzie Biskupim w Częstochowie, a z nowym rokiem akademickim 1952/1953 rozpoczął studia specjalistyczne z zakresu prawa kanonicznego na KUL-u, ukończone w 1956 uzyskaniem stopnia licencjata prawa kanonicznego. W tym czasie prowadził również wykłady w Niższym Seminarium Duchownym w Częstochowie.
W 1957 został wyznaczony na administratora parafii Matki Boskiej Zwycięskiej w Częstochowie, a od 1963 był jej proboszczem. W 1960 został diecezjalnym duszpasterzem mężczyzn. Od 1962 pełnił obowiązki wiceoficjała, a następnie oficjała Sądu Biskupiego. Przez cały nieomal okres obejmujący lata 1950–1960 zajmował się również pisaniem kazań m.in. do „Biblioteki Kaznodziejskiej”.
12 listopada 1965 papież Paweł VI mianował go biskupem pomocniczym diecezji częstochowskiej oraze stolicą tytularną Tamata. Konsekracja odbyła się 30 stycznia 1966 w bazylice jasnogórskiej z udziałem prymasa kardynała Stefana Wyszyńskiego jako głównego konsekratora oraz biskupów Stefana Bareły i Tadeusza Szwagrzyka jako współkonsekratorów. 25 października 1966 został mianowany kanonikiem gremialnym w kapitule bazyliki katedralnej, obejmując równocześnie w tym samym roku opiekę nad Wydziałem Duszpasterskim Kurii Diecezjalnej oraz Finansowo-Gospodarczym i Administracyjnym.
W 1969 zamieszkał w domu parafialnym przy kościele św. Andrzeja i Barbary w Częstochowie, przejmując równocześnie nad nią opiekę jako proboszcz. W 1973 uzyskał mianowanie na dziekana w kapitule bazyliki diecezjalnej. W 1991 ze względu na pogarszający się stan zdrowia został przeniesiony w stan spoczynku.
Pochowany został w krypcie podziemnej kościoła św. Kazimierza na cmentarzu Kule w Częstochowie.
W 2014 został patronem ulicy w częstochowskiej dzielnicy Kiedrzyn.

</doc>
<doc id="337047" url="https://pl.wikipedia.org/wiki?curid=337047" title="Ewa Tylecka">
Ewa Tylecka

Ewa Tylecka-Mellor (ur. 23 listopada 1973 w Dzierżoniowie) – Miss Polonia 1995, modelka.
Kariera.
Oprócz korony Miss Polonia 1995 Ewa Tylecka otrzymała również tytuły Miss Elegancja, Miss Słowianka 1996, Miss Gracja, Miss Globe 1998 tytuł I wicemiss, Miss Foto, Queen of Sunrise, American Dream Calendar Girl 1998 tytuł I wicemiss i Miss Grudnia. Studiowała marketing i zarządzanie na Akademii Ekonomicznej we Wrocławiu. Następnie wyemigrowała na Florydę, gdzie pracowała jako modelka. Była związana z Andrzejem Tychoniewiczem i ma z nim córkę. Obecnie mieszka we Freeport z drugim mężem, z którym ma syna.

</doc>
<doc id="337052" url="https://pl.wikipedia.org/wiki?curid=337052" title="Rembielin (powiat płocki)">
Rembielin (powiat płocki)

Rembielin – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość należała administracyjnie do województwa płockiego.
Transport.
Przez centrum Rembielina przebiega droga powiatowa łącząca Siecień ze Strupczewem oraz droga doprowadzająca do Myśliborzyc.

</doc>
<doc id="337056" url="https://pl.wikipedia.org/wiki?curid=337056" title="Igor Letow">
Igor Letow



</doc>
<doc id="337057" url="https://pl.wikipedia.org/wiki?curid=337057" title="Pasaż (handel)">
Pasaż (handel)



</doc>
<doc id="337059" url="https://pl.wikipedia.org/wiki?curid=337059" title="Quoted-Printable">
Quoted-Printable

Quoted-Printable – zgodne z MIME kodowanie transportowe zdefiniowane w RFC 2045 (6.7).
Kodowanie to wykorzystuje się głównie w poczcie elektronicznej dla różnych języków narodowych korzystających z alfabetów łacińskich do kodowania znaków spoza zestawu ASCII, czyli których kody są większe od 127 (tzn. których najstarszy bit równy jest 1). Bywa też ono wykorzystywane do wysyłania wiadomości na grupy dyskusyjne, choć jest to niezalecane.
Kodowanie quoted-printable słabo nadaje się do przesyłania danych binarnych, ponieważ dla równomiernego rozkładu wartości bajtów (np. w plikach skompresowanych) daje średni narzut rzędu 225%, w porównaniu do 33% dla kodowania base64.
Nieco zmodyfikowana wersja tego kodowania, zwana Q-encoding, jest wykorzystywana przy rozszerzonym zapisie pól nagłówka wiadomości internetowych i jest opisana w RFC 2047 (4.2).
Kodowanie.
Quoted-Printable pozostawia bez zmiany wszystkie bajty o wartościach mniejszych niż 127, które nie są znakami sterującymi ASCII lub spacją (czyli o wartościach większych od 32) i nie są znakiem równości codice_1 (kod 61, szesnastkowo 3D).
Pozostałe bajty zamienia na 3-bajtowe napisy zakodowane w ASCII, reprezentujące kody szesnastkowe tych bajtów poprzedzone znakami modyfikacji, którymi są znaki równości codice_1. Sam znak równości, w celu uniknięcia wieloznaczności, jest zastępowany ciągiem codice_3.Znaki tabulacji (kod 9) i spacji (kod 32, szesnastkowo 20) zapisywane są bez zmian, chyba że znajdują się na końcu kodowanej linii, wtedy mogą przyjąć odpowiednio postać codice_4 i codice_5. Alternatywnym rozwiązaniem, aby znaki tabulacji i spacji nie znalazły się na końcu kodowanej linii, jest wstawianie na końcu każdej z nich znaku równości codice_1, który działa wtedy jak miękkie łamanie linii. 
Maksymalna długość każdej zakodowanej linii wynosi 76 znaków. Jeśli w danym miejscu ma być wstawiony znak końca linii, to musi być on umieszczony jako sekwencja CR (kod 13) LF (kod 10) w systemie ASCII, a nie jako szesnastkowe wartości zakodowane w postaci codice_7.
Przykład.
Poniższy tekst jest w języku francuskim z francuskimi literami diakrytycznymi, które są zakodowane zwykle na 2 bajtach w formacie zapisu UTF-8:
 J'interdis aux marchands de vanter trop leur marchandises. Car ils se font vite pédagogues et t'enseignent comme but ce qui n'est par essence qu'un moyen, et te trompant ainsi sur la route à suivre les voilà bientôt qui te dégradent, car si leur musique est vulgaire ils te fabriquent pour te la vendre une âme vulgaire.
Po zakodowaniu powyższego tekstu w Quoted-Printable otrzymać można następującą postać:
 J'interdis aux marchands de vanter trop leur marchandises. Car ils se font =
 vite p=C3=A9dagogues et t'enseignent comme but ce qui n'est par essence qu'=
 un moyen, et te trompant ainsi sur la route =C3=A0 suivre les voil=C3=A0 bi=
 ent=C3=B4t qui te d=C3=A9gradent, car si leur musique est vulgaire ils te f=
 abriquent pour te la vendre une =C3=A2me vulgaire.

</doc>
<doc id="337061" url="https://pl.wikipedia.org/wiki?curid=337061" title="Inspektor Gadżet (serial animowany 1983)">
Inspektor Gadżet (serial animowany 1983)

Inspektor Gadżet (/) – wyprodukowany w latach 1983–1986, amerykańsko-kanadyjsko-francuski animowany serial telewizyjny, którego bohaterem jest detektyw w postaci cyborga "Inspektor Gadżet", tropiący wraz ze swą siostrzenicą Penny i psem Łepkiem złowrogiego Doktora Klaufa (ang. Dr. Claw, fr. Dr. Gang) chcącego przejąć władzę nad światem.
Na podstawie serialu powstał film w wytwórni Walt Disney Pictures w 1999 roku.
Jedną z wielu kontynuacji przygód Gadżeta jest seria emitowana w telewizji Jetix – "Gadżet i Gadżetinis".
Wersja polska.
Odcinki 66-81 (dubbing z 1991).
W wersji polskiej udział wzięli:
Wersja polska: Studio Opracowań Filmów w Warszawie
Reżyseria: Miriam Aleksandrowicz
Tekst: Maria Etienne
Dźwięk: Jerzy Januszewski
Montaż: Gabriela Turant-Wiśniewska
Kierownik produkcji: Andrzej Oleksiak
Opracowanie muzyczne piosenki: Marek Klimczuk
Piosenkę tytułową śpiewał: Jerzy Kramarczyk
Odcinki 1-65, 72-74, 79, 81-86 (dubbing z 1997 r.).
Wersja polska: Master Film na zlecenie TVN
Reżyseria:
Dialogi:
Dźwięk: Ewa Kwapińska
Montaż: Krzysztof Podolski
Kierownik produkcji: Agnieszka Wiśniowska
Wystąpili:
"Inspektor Gadżet ratuje święta" i "Inspektor Gadżet: Ostatnie zadanie" (dubbing z 2003).
Opracowanie wersji polskiej: Kartunz
Reżyseria i dialogi: Grzegorz Pawlak
Tłumaczenie: Magdalena Marcińska-Szczepaniak
Udział wzięli:
"Inspektor Gadżet: Misja specjalna" (dubbing z 2005).
Opracowanie i udźwiękowienie wersji polskiej: GMC Studio
Wystąpili:
Odcinki.
Premiery w Polsce:

</doc>
<doc id="337064" url="https://pl.wikipedia.org/wiki?curid=337064" title="Kobierzycko">
Kobierzycko

Kobierzycko – wieś w Polsce położona w województwie łódzkim, w powiecie sieradzkim, w gminie Wróblew. Znajduje się w odl. 10 km na zach. od Sieradza, w pobliżu szosy do Kalisza.
W latach 1975–1998 miejscowość położona była w województwie sieradzkim.
Historia.
Wspomniana w bulli Innocentego II w 1136 r. Gniazdo rodowe Kobierzyckich różnych herbów: Nałęczów, Korabitów, Pomianów. W Kobierzycku bywał hetman Stefan Czarniecki, stąd bowiem pochodziła jego żona Zofia z Kobierzyckich. W XIX w. istniała tu mała wytwórnia maszyn rolniczych, należąca do wybitnego działacza ówczesnego Towarzystwa Rolniczego – Wincentego Prądzyńskiego h. Grzymała (bratanka gen. Ignacego Prądzyńskiego). Po Prądzyńskich wieś należała do Radońskich h. Jasieńczyk.
Zabytki.
Obok remizy straży pożarnej jest kopiec z krzyżem na wierzchołku, kryjący według tradycji szczątki żołnierzy napoleońskich. 
W pn. części wsi eklektyczny dwór z XIX/XX w., którego właściciel Feliks Radoński (1859–1926) nakłonił poznanego w Paryżu Władysława Reymonta do kupienia Charłupi Wielkiej za kwotę 38 tys. rubli. Reymont przyjaźnił się z Radońskim i był częstym gościem w jego dworze, tu pisał "Insurekcję". 
Przyroda.
W leżącym obok dworu parku jest aleja kasztanowców, pomnikowy buk zwyczajny oraz tulipanowiec.

</doc>
<doc id="337065" url="https://pl.wikipedia.org/wiki?curid=337065" title="Bramki">
Bramki

Bramki – wieś w Polsce położona w województwie mazowieckim, w powiecie warszawskim zachodnim, w gminie Błonie. Leży ok. 35 km na zachód od centrum Warszawy, nad rzeką Korytnicą.
Administracja i demografia.
W latach 1975 – 1998 miejscowość administracyjnie należała do województwa warszawskiego.
Według danych na 30 czerwca 2010, liczba osób zamieszkujących Bramki zwiększyła się do 1047 osób.
Komunikacja.
Przez miejscowość przebiega droga krajowa nr 92, a jej południową granicę wytycza linia kolejowa nr 3 Warszawa Zachodnia - Kunowice, wraz z przystankiem kolejowym Boża Wola.
Infrastruktura i gospodarka.
W miejscowości znajduje się ośrodek zdrowia, Dom Pomocy Społecznej dla osób dorosłych, niepełnosprawnych intelektualnie oraz kościół, który jest siedzibą parafii rzymskokatolickiej pod wezwaniem św. Maksymiliana Kolbe. Jak podaje kronika parafialna pomysłodawcą wybudowania kościoła na tym terenie był sam patron parafii Św. Maksymilian Maria Kolbe. W strukturze kościoła rzymskokatolickiego parafia św. Maksymiliana Marii Kolbego w Bramkach należy do metropolii warszawskiej, archidiecezji warszawskiej, dekanatu błońskiego.
Na terenie Bramek znajduje się siedziba oraz jedna hala produkcyjna jednego z największych w Europie producentów suszonych warzyw.
W Bramkach działa prężnie Stowarzyszenie Na Rzecz Rozwoju Lokalnego WSPÓLNY CEL, które powstało w 2004 roku po to, żeby prowadzić działalność na rzecz społeczności Bramek i okolicznych miejscowości.
Osoby.
W Bramkach urodził się Władysław Gorczyński (1879-1953) - meteorolog i klimatolog.

</doc>
<doc id="337066" url="https://pl.wikipedia.org/wiki?curid=337066" title="Kosieczyn">
Kosieczyn

Kosieczyn (do 1945 niem. "Kuschten") – wieś w Polsce, położona w województwie lubuskim w powiecie świebodzińskim w gminie Zbąszynek.
Wieś szlachecka Kosziczino położona była w 1581 roku w powiecie kościańskim województwa poznańskiego. W latach 1954–1972 wieś należała i była siedzibą władz gromady Kosieczyn. W latach 1975–1998 miejscowość administracyjnie należała do województwa zielonogórskiego.
Historia.
To stara polska wieś, która w XIII wieku była własnością zakonu cystersów z Obry. Po raz pierwszy wieś wzmiankowana w roku 1334 jako Kosiczyn, następnie powtórnie odnotowany w 1396 roku jako Koszeszino. W latach 1396–1403 pierwszym znanym właścicielem dóbr w Kosieczynie był Maciej Wata z Nądni. Po jego śmierci „Koszeszino” przeszło w ręce wdowy i synów. Za ich czasów został ufundowany drewniany kościół oraz jego uposażenie. Jego budowa zostaje ukończona w roku 1408 i zostaje on konsekrowany przez poznańskiego biskupa Wojciecha Jastrzębca.
W roku 1406 zostaje erygowana parafia pw. św. Apostołów Szymona i Judy Tadeusza. Wiadomo, że w 1520 roku kościół kosieczyński należał do parafii w Chlastawie, a na początku XVII wieku przejęli go na krótko protestanci. Remont świątyni przeprowadzono w XIX lub na początku XX wieku, podczas którego dokonano zmian w układzie otworów okiennych, po południowej stronie wycięto nowe okna oraz otwór drzwiowy. Kosieczyńska świątynia po 1945 roku stanowiła filię parafii w Zbąszynku, ale w 1957 roku stała się na powrót kościołem parafialnym. W ciągu następnych lat kilkakrotnie podejmowano remont budowli, jednak najbardziej profesjonalna i z zachowaniem sztuki konserwatorskiej rewaloryzacja została rozpoczęta przed kilku laty. 
W XVI wieku odnotowani byli nowi właściciele dóbr – członkowie rodziny Kosickich, a następnie, od 1574 roku także Jana Zakrzewskiego, Jana Jaromierskiego, Macieja Proski, Sebastiana Dąbrowskiego oraz Jana Lutomskiego. Później odnotowano następne rodziny będące właścicielami dóbr: von Luck, von Prittwitz, von Lossow. von Schlichling oraz Bronikowskich i Dziembowskich. 
W XIX w. Kosieczyn znajduje się rękach Zakrzewskich. W tym czasie wieś znalazła się w powiecie międzyrzeckim. Działała tu poczta; ale nie wiadomo, czy była szkoła, wspomniana w wizytacji Braneckiego z roku 1640 („Dom szkolny w Kosieczynie jest dostateczny, ale dach w nim zły. Rektorem szkoły jest Andrzej z Kopanicy”). W drugiej połowie XIX w. wieś liczyła 92 domy, zamieszkiwane przez 669 osób (480 ewangelików i 189 katolików). Majątek ziemski obejmował folwark Kosieczyn, Nowy Gościniec i folwark Bronikowo zamieszkiwane przez 213 osób (84 katolików i 129 ewangelików). W majątku (1251 ha) należącym do Wojciecha Zakrzewskiego znajdowała się gorzelnia, browar, cegielnia i fabryka serów.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="337067" url="https://pl.wikipedia.org/wiki?curid=337067" title="Osiek (powiat oławski)">
Osiek (powiat oławski)

Osiek (niem. "Hennersdorf") – wieś w Polsce położona w województwie dolnośląskim, w powiecie oławskim, w gminie Oława.
Ludność wynosiła 572 osoby według rejestru 31 grudnia 2017. Obszar – 1.126,73 ha.
Podział administracyjny.
W latach 1975–1998 miejscowość należała administracyjnie do województwa wrocławskiego.
Krótki opis.
Dominuje rolnictwo. We wsi istnieje Szkoła Podstawowa im. Karola Wojtyły. Działa również klub sportowy „Korona” Osiek (lata: 2002-2006, B-klasa, grupa: Wrocław VII). Według danych z 2016 we wsi Osiek działała 1 biblioteka/filia publiczna posiadająca księgozbiór liczący 9 120 wolumenów.
Historia.
Pierwsze wzmianki o miejscowości pochodzą z XII wieku. Po spustoszeniu okolicy przez Mongołów w XIII w., wieś zaczęto zasiedlać osadnikami z Frankonii. Przed II wojną światową działała tu m.in. fabryka żarówek. Po wojnie wieś została zasiedlona głównie przymusowymi polskimi wysiedleńcami zza Buga.
Zabytki.
Do wojewódzkiego rejestru zabytków wpisany jest:
Inne zabytki:

</doc>
<doc id="337069" url="https://pl.wikipedia.org/wiki?curid=337069" title="Zorzan">
Zorzan

Zorzan (poł-słow. "Zoran") – jest to jedno z męskich imion południowosłowiańskich, wywodzi się od słowa "zora" czyli „zorza, świt, jutrznia”.
Znane osoby:

</doc>
<doc id="337072" url="https://pl.wikipedia.org/wiki?curid=337072" title="Znacznik czasu">
Znacznik czasu

Znacznik czasu (stempel czasu, ang. "time stamp") – dane, dzięki którym można określić moment, w którym zaszło określone zdarzenie.

</doc>
<doc id="337073" url="https://pl.wikipedia.org/wiki?curid=337073" title="Sixteen">
Sixteen

Sixteen – polski zespół popowy założony w 1997. Od 1998 w nieco innym składzie występował jako Seventeen (i Sixteen-Seventeen).
Historia.
Zespół Sixteen zadebiutował w czerwcu 1997 roku singlem „Spadające myśli”. W październiku tego samego roku ukazał się ich debiutancki album pt. "Lawa", który sprzedał się w ponad 100 tys. egzemplarzy i zyskał status platynowej płyty. Potwierdzeniem sukcesu grupy były nagrody: "PlayBox" za najlepszy debiut radiowy 1997 roku, nominacja do Fryderyka w kategorii "Fonograficzny debiut roku" oraz nagroda czasopisma "Machina" za debiut roku. 
W 1998 roku zespół reprezentował Polskę podczas 43. Konkursu Piosenki Eurowizji z utworem „To takie proste”, z którym zajął ostatecznie 17. miejsce w finałowej klasyfikacji. 13 czerwca tego samego roku zmarł lider i kompozytor większości przebojów – Jarosław Pruszkowski, przez co zespół rozpadł się. Renata Dąbkowska zaczęła karierę solową, reszta grupy kontynuowała działalność pod nazwą Seventeen (i Sixteen-Seventeen). Nowym liderem został Grzegorz Kloc. Jako Seventeen grupa wydała dwa albumy, jednak nie powtórzyły one sukcesu "Lawy". Płytę "Szalona" (1999) sprzedano w 25 tys. egzemplarzy, a "Chłopak i Dziewczyna" (2001) – w 4 tys. 
W 2004 Seventeen wydał singel „Ulica i Ty”, który miał być zapowiedzią powrotu zespołu i nowej płyty. Ostatecznie żaden album nie został wydany.

</doc>
<doc id="337075" url="https://pl.wikipedia.org/wiki?curid=337075" title="Flaga stanowa New Hampshire">
Flaga stanowa New Hampshire

Flaga stanowa New Hampshire przedstawia pieczęć tego stanu. Fregata Raleigh, jeden z pierwszych trzynastu okrętów zbudowanych dla amerykańskiej marynarki wojennej. Wodowano ją w 1776 roku, kiedy New Hampshire wywalczyło niepodległość. Pieczęć otoczona jest 9 złotymi gwiazdami upamiętniającymi, że był to dziewiąty stan przyjęty do Unii. Złote liście laurowe symbolizują nastały później pokój i szczęście, a niebieskie tło przynależność do USA. 
Oficjalne przyjęcie flagi w obecnym kształcie miało miejsce w 1909 roku. Proporcje nieustalone.

</doc>
<doc id="337081" url="https://pl.wikipedia.org/wiki?curid=337081" title="Vivien Leigh">
Vivien Leigh

Vivien Leigh, właśc. Vivian Mary Hartley (ur. 5 listopada 1913 w Dardżyling, zm. 8 lipca 1967 w Londynie) – brytyjska aktorka teatralna i filmowa, dwukrotna laureatka Oscara dla najlepszej aktorki pierwszoplanowej za kreacje Scarlett O’Hary w "Przeminęło z wiatrem" (1939) i Blanche DuBois w filmowej adaptacji "Tramwaju zwanego pożądaniem" (1951), rolę, w którą wcielała się także na deskach londyńskiego West Endu. Otrzymała również nagrodę Tony za udział w broadwayowskiej wersji "Towarzysza".
Po ukończeniu edukacji w szkole teatralnej Leigh zagrała niewielkie role w czterech filmach z 1935 roku. Już dwa lata później zagrała główną postać żeńską w "Wyspie w płomieniach" (1937). Ceniono ją za ponadprzeciętną urodę, przez co sama Leigh uważała, że jej zdolności aktorskie nie są odpowiednio doceniane. Pomimo sławy i popularności zdobytych dzięki filmom, była przede wszystkim aktorką teatralną. W trakcie 30-letniej kariery zagrała w licznych i różnorodnych rolach: od bohaterek komedii Noëla Cowarda i George’a Bernarda Shawa do klasycznych, szekspirowskich heroin takich jak Ofelia, Kleopatra, Julia czy Lady Makbet. Pod koniec życia wcielała się w postacie charakterystyczne w kilku filmach.
Leigh często współpracowała ze swoim drugim mężem, Laurence’em Olivierem, którego żoną była od 1940 do 1960 roku. Razem występowali w wielu filmach i przedstawieniach teatralnych, których reżyserem był często sam Olivier. Przez większość dorosłego życia cierpiała na cyklofrenię. Zyskała reputację osoby, z którą trudno się współpracuje, wskutek czego w jej karierze zdarzały się okresy zastoju. Od połowy lat 40. XX wieku doznawała powtarzających się napadów przewlekłej gruźlicy, która ostatecznie przyczyniła się do jej śmierci w wieku 53 lat. W 1999 roku Amerykański Instytut Filmowy uznał ją za szesnastą najlepszą aktorkę w historii kinematografii amerykańskiej.
Życiorys.
Wczesne lata i debiut aktorski.
Urodziła się jako Vivian Mary Hartley w kampusie St. Paul’s School w Dardżyling, leżącym wówczas w Indiach Brytyjskich. Była jedynym dzieckiem angielskiego oficera Ernesta Hartleya, służącego w Kawalerii Indyjskiej, i jego żony, Gertrude Mary Frances (z domu Yackjee; 1888–1972), głęboko wierzącej katoliczki, mającej irlandzkie i armeńskie korzenie. Rodzice Leigh pobrali się w 1912 w londyńskiej dzielnicy Kensington.
W 1917 Hartleya przeniesiono do Bangalore, podczas gdy Gertrude i Vivian zamieszkały w Utakamand. Młoda Vivian zadebiutowała jako aktorka w wieku trzech lat, recytując rymowankę „Little Bo Peep” dla amatorskiego koła teatralnego, do którego należała jej matka. Matka zaszczepiła w córce szacunek do literatury, zaznajamiając ją z dziełami Hansa Christiana Andersena, Lewisa Carrolla i Rudyarda Kiplinga, mitologią grecką i folklorem Indii. W wieku sześciu lat Vivian została wysłana przez matkę do katolickiej szkoły z internatem dla dziewcząt Convent of the Sacred Heart (obecnie funkcjonującym pod nazwą Woldingham School) w Roehampton, w południowo-zachodniej części Londynu. To tam jednej z jej przyjaciółek, starszej o dwa lata Maureen O’Sullivan, wyjawiła swoje pragnienie zostania „wielką aktorką”. Ojciec Vivian wypisał ją z tej szkoły, a następnie rodzina Hartleyów wyruszyła w podróż po Europie. Swoją edukację Vivian kontynuowała w szkołach w państwach, w których aktualnie przebywała jej rodzina.
W 1931 Hartleyowie powrócili do Wielkiej Brytanii. Po seansie filmu z udziałem O’Sullivan oświadczyła rodzicom zamiar zostania aktorką, po czym ojciec zapisał ją do Royal Academy of Dramatic Art (RADA) w Londynie. Również w 1931 Hartley poznała Herberta Leigh Holmana, starszego od niej o 13 lat adwokata, którego poślubiła 20 grudnia 1932, mimo jego niechęci wobec „ludzi teatru”. Dla rodziny przerwała studia na RADA, a 12 października 1933 w Londynie urodziła córkę, Suzanne, późniejszą żonę Robina Farringtona (któremu urodziła trójkę dzieci).
Początki kariery.
Przyjaciele Leigh zachęcili ją do przyjęcia epizodycznej roli w filmie "Things Are Looking Up", który był jej debiutem na dużym ekranie. Wynajęła agenta, Johna Gliddona, który uważał, że imię i nazwisko „Vivian Holman” nie jest odpowiednie dla aktorki. Po odrzuceniu jego propozycji, „April Morn”, przyjęła „Vivien Leigh” jako swój pseudonim artystyczny, zapożyczając nazwisko od drugiego imienia męża i równocześnie zmieniając pisownię imienia z „a” na „e”. Gliddon polecił ją Alexanderowi Kordzie, lecz ten uznał, że Leigh nie posiada potencjału do grania w filmach.
W 1935 wystąpiła w sztuce "Maska cnoty", a za swoją rolę zebrała niezwykle pochlebne recenzje, dzięki czemu zaczęła udzielać wywiadów, a jej osoba stała się tematem artykułów prasowych. W jednej z nich reporter „Daily Express” dostrzegł „błyskawiczną zmianę na jej twarzy” – była to pierwsza publiczna wzmianka o jej nagłych zmianach w nastroju, które z czasem stało się cechą charakterystyczną Leigh. John Betjeman opisał ją jako „esencję angielskiej młodości”. Korda był widzem na premierowym spektaklu, szybko przyznał się do popełnienia błędu i podpisał z nią umowę na występy w jego filmach. Leigh kontynuowała występy w przedstawieniu, lecz gdy Korda przeniósł ją do większego teatru, aktorka nie była w stanie odpowiednio emitować głosu, by objąć liczniejszą widownię i wkrótce później sztukę zdjęto z afisza. Sama Leigh miała mieszane odczucia wobec nagle zdobytej sławy, uznania ze strony krytyków i związanej z tym presji, na którą nie była przygotowana.
Poznanie Laurence’a Oliviera.
Po raz pierwszy zobaczyła Laurence’a Oliviera w 1934 i była zachwycona jego występem w roli Tony’ego Cavendisha w sztuce "Royal Family of Broadway" wystawianej w Londynie. Olivier z kolei był pod wrażeniem występu Leigh w "Masce cnoty", po czym złożył jej gratulacje, a niedługo później zostali przyjaciółmi. Romans nawiązali dopiero na planie filmu "Wyspa w płomieniach" (1937), w którym zagrali parę kochanków, Michaela Ingolby’a i Cynthię . Leigh była wówczas żoną Leigha Holmana, z Olivier mężem aktorki Jill Esmond .
Pomimo stosunkowo niewielkiego doświadczenia wybrano ją do zagrania roli Ofelii u boku Oliviera w "Hamlecie" wystawianym w duńskim Elsynorze . Olivier wspominał później o incydencie nagłej zmiany nastroju u Leigh w trakcie przygotowań przed rozpoczęciem inscenizacji. Bez żadnego powodu zaczęła krzyczeć na niego, potem nagle umilkła i utkwiła wzrok w przestrzeni. Sam spektakl odbył się bez problemów. Następnego dnia zachowywała się normalnie i zupełnie nie pamiętała tego zajścia. Był to pierwszy raz, kiedy Olivier był świadkiem takiego zachowania z jej strony. Zamieszkali razem, mimo że ich małżonkowie odrzucili propozycje rozwodu. Ze względu na zasady moralne funkcjonujące w środowisku filmowym ich związek utrzymywano z dala od opinii publicznej. Leigh wystąpiła z Robertem Taylorem, Lionelem Barrymorem i Maureen O’Sullivan w zrealizowanym w brytyjskim oddziale hollywoodzkiej wytwórni Metro-Goldwyn-Mayer filmie pt. "Jankes w Oksfordzie" (1938), pierwszym obrazie w jej dorobku, który został zauważony w Stanach Zjednoczonych. W trakcie produkcji zyskała opinię nierozsądnej osoby, z którą trudno się współpracuje; Korda polecił jej agentowi ostrzec ją, że jej umowa może nie zostać przedłużona, jeśli aktorka nie poprawi swojego zachowania. Jej następnym filmem był "Zaułek św. Marcina "(1938) u boku Charlesa Laughtona i Rexa Harrisona.
Pomimo sukcesów osiąganych w Wielkiej Brytanii Olivier bezskutecznie próbował zaistnieć na amerykańskim przemyśle filmowym, gdzie wciąż pozostawał nieznany. Szansa na zmianę tej sytuacji nadarzyła się wraz z propozycją zagrania roli Heathcliffa w szykowanej przez Samuela Goldwyna produkcji "Wichrowych wzgórz "(1939). Olivier udał się do Hollywood, zostawiając Leigh w Londynie. Goldwyn i reżyser filmu, William Wyler, oferowali jej drugoplanową rolę Izabeli, lecz odmówiła, gdyż interesowała ją jedynie rola Katarzyny, którą otrzymała Merle Oberon.
"Przeminęło z wiatrem".
W Hollywood trwało wówczas szeroko komentowane i nagłaśniane w mediach poszukiwanie odpowiedniej aktorki do roli Scarlett O’Hary w produkowanym przez Davida O. Selznicka dziele "Przeminęło z wiatrem" (1939), ekranizacji powieści Margaret Mitchell o tym samym tytule. Przeczytawszy książkę, Leigh poleciła swojemu amerykańskiemu agentowi, by zaproponował jej kandydaturę Selznickowi do obsadzenia żeńskiej roli. W jednym z wywiadów wyznała, że „widzi siebie w roli Scarlett O’Hary”. Recenzentka filmowa C. A. Lejeune z „The Observer” wspominała po latach rozmowę z tego okresu, w którym Leigh wprawiła ją w zdumienie, oświadczając, że „Olivier nie zagra Rhetta Butlera, ale ja zagram Scarlett O’Harę. Uzbrój się w cierpliwość”. Amerykański agent Leigh był zarazem reprezentantem na Londyn agencji Myrona Selznicka, brata Davida. W lutym 1938 Leigh zapytała, czy mogłaby zagrać O’Harę. Selznick, który w tym samym miesiącu obejrzał jej występy w "Wyspie w płomieniach" i "Jankesie w Oksfordzie", uznał, że choć wypadła świetnie, to nie pasuje do roli O’Hary, gdyż była „zbyt brytyjska”. Leigh wybrała się do Los Angeles, aby być z Olivierem i osobiście spróbować przekonać Selznicka, że nadaje się do tej roli. Gdy Myron Selznick, który równocześnie był reprezentantem Oliviera, spotkał Leigh, poczuł, że aktorka posiadała niezbędne atrybuty, których poszukiwał jego brat. Według legendy, Myron Selznick przyprowadził Leigh i Oliviera na plan zdjęciowy, gdzie akurat kręcono scenę płonącej Atlanty, i przedstawił Leigh swojemu bratu, mówiąc: „Cześć, geniuszu! Poznaj swoją Scarlett O’Harę”. Następnego dnia Leigh przeczytała dla niego scenę i wzięła udział w zdjęciach próbnych. Następnie Selznick wysłał notatkę do swojej żony: „Ona [Leigh] jest czarnym koniem w tym wyścigu. Wygląda cholernie dobrze. Tylko dla twoich oczu: zostały jedynie Paulette Goddard, Jean Arthur, Joan Bennett i Vivien Leigh”. Reżyser obrazu, George Cukor, przyznał mu rację i pochwalił „niesamowite rozhukanie” u Leigh; wkrótce później potwierdzono jej angaż do roli O’Hary.
Powstawanie zdjęć do filmu okazało się dla niej trudnym przeżyciem. Cukora szybko zwolniono, zastępując go Victorem Flemingiem, z którym aktorka często się spierała. Wraz z Olivią de Havilland potajemnie nocami i w weekendy spotykały się z Cukorem i prosiły go o porady w sprawie tego, jak mają odgrywać swoje role. Na planie zaprzyjaźniła się z odtwórcą roli Rhetta Butlera, Clarkiem Gable’em, i jego żoną, Carole Lombard, a także Olivią de Havilland; jednakże kłóciła się z Anglikiem Lesliem Howardem, z którym musiała zagrać kilka emocjonalnych scen. Niekiedy wymagano od niej pracy przez siedem dni w tygodniu, często do późnych godzin nocnych, co potęgowało jej ból wywołany tęsknotą za pracującym w Nowym Jorku Olivierem. W rozmowie telefonicznej z nim wyznała: „Kotku, mój kotku! Jak ja nie znoszę grania w filmach! Nie cierpię, nie cierpię i nigdy więcej już nie zagram w żadnym filmie!”. Olivia de Havilland w wydanej w 2005 biografii Oliviera zaprzeczyła stawianym Leigh zarzutom o zachowania maniakalne podczas powstawania "Przeminęło z wiatrem": „Vivien była nienagannie profesjonalna, nienagannie zdyscyplinowana na planie "Przeminęło z wiatrem". Martwiły ją dwie rzeczy: dawanie z siebie wszystko w skrajnie wymagającej roli i rozstanie z Larrym [Olivierem], który przebywał w Nowym Jorku”.
"Przeminęło z wiatrem" przyniosło Leigh natychmiastową sławę i zainteresowanie. Ona sama miała duży dystans do tej roli, często cytowano jej słowa: „Nie jestem gwiazdą filmową – jestem aktorką. Bycie jedynie gwiazdą filmową to takie nieprawdziwe życie, dla sztucznych wartości i dla taniego rozgłosu. Aktorki przez długi czas mają co robić i zawsze są wspaniałe role do zagrania”. Film zdobył 10 nagród Amerykańskiej Akademii Filmowej, w tym dla najlepszej aktorki pierwszoplanowej dla Leigh, która wygrała też New York Film Critics Circle Award for Best Actress.
Małżeństwo z Olivierem i wspólne projekty.
W lutym 1940 Jill Esmond zgodziła się na rozwód z Olivierem, a Leigh Holman na rozwiązanie małżeństwa z Vivien Leigh, chociaż pozostali bliskimi przyjaciółmi aż do śmierci aktorki. Esmond przyznano opiekę na Tarquinem, jej synem z Olivierem. Holman otrzymał prawo do wychowania Suzanne, jego córki z Leigh. 31 sierpnia 1940 Olivier i Leigh pobrali się podczas prywatnej uroczystości w Santa Barbara. Jedynymi osobami zaproszonymi na ceremonię byli świadkowie młodej pary: Katharine Hepburn i Garson Kanin. Leigh żywiła nadzieję na partnerowanie Olivierowi w reżyserowanym przez Alfreda Hitchcocka thrillerze "Rebeka", w którym Olivier zagrał główną rolę. Wzięła udział w zdjęciach próbnych, ale Selznick (producent obrazu) i Cukor zgodnie stwierdzili, że „nie jest dość młoda i niewinna”. Selznick zaobserwował również, że Leigh nie okazywała większego zainteresowania rolą, dopóki nie potwierdzono zaangażowania Oliviera, więc zamiast Leigh wybrał Joan Fontaine. Równocześnie nie zgodził się na jej występ w produkowanym przez M-G-M kostiumowym melodramacie "Dumie i uprzedzeniu" (1940), którego gwiazdą był Olivier; upragnioną przez nią rolę zagrała Greer Garson. Także w "Pożegnalnym walcu "(1940) dla M-G-M zagrać mieli Leigh i Olivier, lecz zamiast niego wystąpił znajdujący się wówczas w szczycie popularności Robert Taylor. Znalazła się na szczycie napisów początkowych, co potwierdzało jej status w Hollywood, a sam film spotkał się z życzliwym przyjęciem krytyków i cieszył się popularnością wśród widzów.
Wraz z Olivierem wystawiła na Broadwayu sztukę" Romeo i Julia". Nowojorska prasa w swoich artykułach piętnowała cudzołożne początki związku Leigh i Oliviera, a także ich brak zaangażowania dla czynu wojennego w ojczystej Anglii. Recenzenci chłodno przyjęli tę inscenizację. Brooks Atkinson z „The New York Timesa” napisał: „chociaż panna Leigh i pan Olivier są pięknymi młodymi ludźmi, z trudem odgrywają swoje role”. Krytykowano głównie grę i reżyserię Oliviera, ale także Leigh zebrała słowa nagany. Bernard Grebanier dostrzegł „cienką jakość głosu panny Leigh”. Para zainwestowała niemal wszystkie oszczędności w to przedstawienie. Jego klęska miała dla nich także daleko idące konsekwencje finansowe.
Potem wystąpili wspólnie w melodramacie "Lady Hamilton "– Olivier jako Horacy Nelson, a Leigh jako Emma Hamilton. W neutralnych dotąd Stanach Zjednoczonych film ten był jednym z kilku produkcji mających na celu wzbudzenie probrytyjskiej sympatii wśród amerykańskiej widowni. Obraz zdobył popularność w USA; szczególny sukces osiągnął w Związku Radzieckim. Winston Churchill, dla którego film ten był jego ulubionym, zaaranżował nawet specjalny seans dla Franklina D. Roosevelta i kilku innych ludzi, a po jego zakończeniu powiedział: „panowie! Sądziłem, że ten film powinien was zainteresować, gdyż ukazuje wielkie wydarzenia, podobne do tych, które właśnie stały się waszym udziałem”. Olivierowie byli bliskimi przyjaciółmi Churchilla i byli jego gośćmi na kolacjach i innych spotkaniach towarzyskich aż do śmierci polityka. O Leigh powiedział tak: „na Boga! Ona jest śliczna”.
Małżeństwo wróciło do Wielkiej Brytanii. W 1943 Leigh zaangażowała się w występy dla żołnierzy walczących w Afryce Północnej. Podczas trasy zachorowała na uporczywy kaszel i gorączkę. W 1944 zdiagnozowano u niej gruźlicę w lewym płucu, przez co spędziła kilka tygodni w szpitalu. W trakcie prac nad filmem "Cezar i Kleopatra" (1945) odkryła, że jest w ciąży, ale wkrótce później poroniła. W następstwie tego traumatycznego przeżycia zapadła w głęboką depresję. Było to pierwsze z jej wielu załamań nerwowych, które były objawem cyklofrenii, w której trakcie fizycznie i słownie zaatakowała Oliviera, po czym szlochając upadła na podłogę. Olivier zaczął wyczuwać objawy stale powtarzającej się sekwencji: kilku dni nadpobudliwości, następującego potem okresu depresji kończącego się gwałtownym załamaniem, po którym Leigh całkowicie go nie pamiętała, choć odczuwała skruchę i zażenowanie.
W 1946 czuła się na tyle dobrze, by wznowić karierę aktorską. Londyńska inscenizacja sztuki "The Skin of Our Teeth" autorstwa Thorntona Wildera odniosła sukces; jednakże filmy z jej udziałem z tego okresu, "Cezar i Kleopatra" oraz "Anna Karenina" (1948) poniosły klęski.
W 1947 Olivier otrzymał tytuł szlachecki z rąk króla Jerzego VI. W ten sposób towarzysząca mu podczas uroczystości w Pałacu Buckingham Leigh zyskała prawo do tytułu „Lady Olivier” (po rozwodzie zachowała ten przywilej i znano ją jako „Vivien, Lady Olivier”).
Około 1948 Olivier został członkiem zarządu Old Vic Theatre i wraz z Leigh wyruszył w półroczne tournée po Australii i Nowej Zelandii w celu zbierania funduszy. Olivier zagrał tytułową rolę w Ryszardzie III i z żoną wystąpił w "The School for Scandal" i "The Skin of Our Teeth". Trasa odniosła spektakularny sukces i pomimo doskwierającej bezsenności, a także tygodniowej niedyspozycji spowodowanej chorobą (na scenie zastępowała ją dublerka), generalnie wykonywała nałożone na nią obowiązki; Olivier zauważył jej zdolność do „oczarowywania prasy”. Pozostali członkowie obsady wspominali później o kilku kłótniach między Leigh a Olivierem; najintensywniejsza miała miejsce w Christchurch, gdy Leigh odmówiła wejścia na scenę. Olivier spoliczkował ją, Leigh odpowiedziała mu również wymierzając policzek i zaczęła go przeklinać, jednak ustąpiła i pojawiła się na scenie. Pod koniec trasy oboje byli wyczerpani i schorowani; Olivier powiedział dziennikarzowi: „możesz tego nie widzieć, ale właśnie rozmawiasz z parą żywych trupów”. Po latach miał opowiadać, że w Australii „utracił Vivien”.
Sukces tournée zachęcił Olivierów do pierwszego wspólnego występu na West Endzie, wystawiając ten sam repertuar jak z trasy, dodając jedynie "Antygonę" na skutek nalegań Leigh, która chciała zagrać w tragedii.
"Tramwaj zwany pożądaniem".
Następnie ubiegała się o rolę Blanche DuBois w wystawianej na West Endzie inscenizacji dramatu Tennessee Williamsa pt. "Tramwaj zwany pożądaniem". Angaż otrzymała, gdy Williams i producentka przedstawienia Irene Mayer Selznick obejrzeli ją w "The School for Scandal" i "Antygonie"; na reżysera wybrano Oliviera. Zawierająca scenę gwałtu oraz odniesienia do swobody seksualnej i homoseksualizmu sztuka z założenia miała wywoływać kontrowersje, a medialne dyskusje na temat jego nieprzyzwoitości wzmacniały niepokój u Leigh, która jednak głęboko wierzyła w słuszność swojej pracy.
Po premierze "Tramwaju" na West Endzie w październiku 1949 roku J.B. Priestley potępił zarówno samą sztukę, jak i grę Leigh; krytyk Kenneth Tynan skomentował, że Leigh zupełnie nie pasowała do roli, gdyż brytyjscy aktorzy „są zbyt dobrze wychowani, by przekonująco posługiwać się tanimi efektami na scenie”. Sztuka odniosła sukces finansowy, aczkolwiek Olivier i Leigh byli rozgoryczeni oskarżeniami, że wynikał on po części z faktu, iż spora część widowni pragnęła obejrzeć sprośną i sensacyjną historyjkę, a nie tragedię grecką, jak "Tramwaj" postrzegali Olivierowie. Sztuka miała też swoich obrońców, wśród nich Noëla Cowarda, który określił Leigh jako „wspaniałą”.
Po 326 spektaklach "Tramwaj zwany pożądaniem" zdjęto z afisza. Wkrótce potem wybrano ją do zagrania tej samej roli w filmowej adaptacji sztuki dla Warner Bros. Jej prześmiewcze i często sprośne poczucie humoru umożliwiło nawiązanie dobrych stosunków z partnerującym jej na planie Marlonem Brando. Natomiast gorzej układała jej się współpraca z Elią Kazanem, który nie cenił jej zbyt wysoko jako aktorki. Powiedział później, że „[Leigh] miała niewielki talent, lecz im bardziej praca posuwała się naprzód, tym większego nabierałem dla niej podziwu, ze względu na największą determinację, jaką kiedykolwiek spotkałem u jakiejkolwiek aktorki. Była w stanie przeturlać się po rozbitym szkle, jeżeli miałoby to jej pomóc w budowaniu roli”. Leigh wyznała „Los Angeles Times”, że rola ją wyczerpała: „przez dziewięć miesięcy byłam w teatrze z Blanche DuBois. Obecnie znajduje się pod jej kontrolą”. Olivier towarzyszył jej w Hollywoodzie, występując jednocześnie w "Siostrze Carrie" (1952) w reżyserii Williama Wylera.
"Tramwaj zwany pożądaniem" (1951) i kreacja Leigh zebrały entuzjastyczne recenzje. Otrzymała za nią drugiego Oscara dla najlepszej aktorki pierwszoplanowej, nagrodę Brytyjskiej Akademii Sztuk Filmowych i Telewizyjnych dla najlepszej pierwszoplanowej aktorki brytyjskiej i New York Film Critics Circle Award for Best Actress. Tennessee Williams wypowiedział się o Leigh, że „wniosła do roli nie tylko wszystko to, czego chciałem, a nawet więcej niż to, o co nigdy nie ośmieliłem się marzyć”. Lata później Leigh mawiała jednak, że „granie Blanche DuBois wciągnęło mnie w szaleństwo”.
Zmagania z chorobą.
W 1951 Leigh i Olivier występowali w dwóch sztukach o Kleopatrze: "Antoniuszu i Kleopatrze" Szekspira i "Cezarze i Kleopatrze" George’a Bernarda Shawa, naprzemiennie co wieczór występując w innej sztuce, zyskując przychylne recenzje. W 1952 produkcję przenieśli na deski nowojorskiego Ziegfeld Theatre, tym razem otrzymując na ogół pozytywne recenzje. Najbardziej zjadliwą stworzył za to Kenneth Tynan, pisząc, że Leigh ma jedynie pośledni talent, przez co Olivier kompromituje swój własny. Wypowiedź Tynana dotknęła małżonków, szczególnie głęboko Leigh, którą tak przerażało widmo niepowodzenia, że długo rozmyślała nad opiniami krytyka, całkiem ignorując inne, pochlebne recenzje.
W styczniu 1953 Leigh udała się na Cejlon, by wziąć udział w filmie "Ścieżka słoni" (1954) u boku Petera Fincha. Niedługo po rozpoczęciu zdjęć przeżyła załamanie, a żeby osłabić symptomy choroby, poddawano ją elektrowstrząsom i kuracjom ochładzającym, a także zmuszono do jedzenia surowych jaj, by dodać sił. Ostatecznie Paramount Pictures zastąpiło ją Elizabeth Taylor. Olivier zabrał żonę do domu w Wielkiej Brytanii. Pomiędzy etapami inkoherencji Leigh wyjawiła mu, że zakochała się w Finchu i miała z nim romans. Przez kilka miesięcy dochodziła do siebie. W rezultacie wielu jej przyjaciół, dotąd nieświadomych jej choroby, dowiedziało się o jej problemach. David Niven powiedział, że była „zupełnie, zupełnie szalona”, a Noël Coward w swoim dzienniku zanotował swoje zaskoczenie na wiadomość, ze „sprawy miały się źle i stawały się coraz gorsze od 1948 albo coś koło tego”. Jej romans z Finchem rozpoczął się w 1948 i trwał z przerwami przez kilka lat, zanim nie skończył się z powodu jej pogarszającego się zdrowia psychicznego.
W 1953 Leigh wystarczająco wyzdrowiała, by zagrać w "The Sleeping Prince" u boku męża. Przez sezon 1955 występowali razem w Stratfordzie w trzech sztukach szekspirowskich: "Wieczorze Trzech Króli", "Makbecie" i "Tytusie Andronikusie". Występowali przed pełnymi widowniami i otrzymywali ogólnie dobre recenzje, a stan psychiki Leigh pozornie wydawał się stabilny. Zagrała główną rolę w filmie "The Deep Blue Sea" (1955) w reżyserii Anatole’a Litvaka. Nie potrafiła odnaleźć wspólnego języka z partnerem z planu, Kennethem More’em.
W 1956 zagrała główną rolę w komedii Noëla Cowarda "South Sea Bubble", lecz zrezygnowała z występów, gdy dowiedziała się o tym, że spodziewa się dziecka. Kilka tygodni później poroniła, po czym wpadła w trwający przez miesiące okres depresji. Dołączyła do Oliviera w europejskim tournée "Tytusa Andronikusa", gdzie często wybuchała złością na Oliviera i innych członków zespołu. Po powrocie do Londynu jej były mąż, Leigh Holman, który wciąż wywierał na nią duży wpływ, musiał przybyć do domu Olivierów i próbował pomóc w uspokojeniu aktorki.
W 1958 uznała, że jej małżeństwo jest już skończone. Została konkubiną Jacka Merivale'a, który zdawał sobie sprawę ze stanu zdrowia psychicznego Leigh i zapewnił Oliviera, że będzie się nią opiekował. Gdy w 1959 odniosła sukces w komedii "Look After Lulu "Noëla Cowarda, krytyk „The Timesa” określił ją jako „piękną, uroczo luźną, właściwie jest panią każdej sytuacji”.
3 grudnia 1960 rozwiodła się z Olivierem, a ten niedługo później ożenił się z aktorką Joan Plowright. W swojej autobiografii Olivier odpowiedzialność za lata problemów małżeńskich zrzucał na chorobę Leigh: „przez cały okres jej opętania przez niezwykle nikczemnego demona – psychozę maniakalno-depresyjną, z jej wciąż zawężającą się spiralą śmierci – udało jej się zatrzymać swoją przebiegłość – zdolność do ukrywania prawdziwego stanu psychicznego przed wszystkimi z wyjątkiem mnie, na którym nie powinna była oczekiwać udźwignięcia tego ciężaru”.
Ostatnie lata i śmierć.
Merivale potrafił zaopiekować się Leigh i ustabilizować jej życie, choć ta, jak zwierzyła się Radie Harris, „wolałaby raczej żyć krótko z Larrym [Olivierem] niż długo bez niego”. Jej pierwszy mąż, Leigh Holman, także spędzał z nią sporo czasu. Merivale towarzyszył u jej boku podczas trwającej od lipca 1961 do maja 1962 trasy po Australii, Nowej Zelandii i Ameryce Łacińskiej. Leigh zebrała pozytywne recenzje, nie dzieląc się uwagą widzów z Olivierem. Pomimo powtarzających się ataków depresji, kontynuowała pracę w teatrze. W 1963 przyznano jej nagrodę Tony dla najlepszej aktorki pierwszoplanowej w musicalu za rolę w "Towarzyszu." Wzięła udział w dwóch filmach: "Rzymskiej wiośnie pani Stone" (1961) i "Statku szaleńców" (1965).
W maju 1967 w trakcie przygotowań do sztuki "A Delicate Balance" pióra Edwarda Albeego z udziałem Michaela Redgrave'a przeżyła nawrót gruźlicy. Po kilku tygodniach odpoczynku wydawało się, że wyzdrowiała. W nocy z 7 na 8 lipca 1967 Merivale wyszedł z domu, by jak co wieczór wystąpić w teatrze. Około północy wrócił do domu i zastał ją śpiącą w łóżku. Pół godziny później wrócił do sypialni i znalazł jej ciało leżące na podłodze. Mając płyn w płucach, próbowała dojść do łazienki, ale przewróciła się i upadła. Merivale poinformował o tym fakcie Oliviera, leczącego się w pobliskim szpitalu z raka prostaty. Ten niezwłocznie dotarł do mieszkania Leigh i ku „głębokiemu bólowi” odkrył, że Merivale przeniósł zwłoki Leigh na łóżko. Następnie pożegnał się z nią i, jak później napisał w autobiografii, „stał i modlił się o przebaczenie za wszelkie zło, które ich rozdzieliło”. Za oficjalną przyczyny jej śmierci podaje się gruźlicę. Razem z Merivale’em zajął się przygotowaniami do pogrzebu.
Akt zgonu Leigh jako datę śmierci podaje 8 lipca, chociaż niektóre źródła wskazują na 7 lipca.
Jej szczątki zostały skremowane, a następnie rozsypane nad jeziorem Tickerage Mill koło Blackboys w hrabstwie East Sussex. Uroczystości pogrzebowe odbyły się w kościele St Martin-in-the-Fields; mowę pogrzebową wygłosił John Gielgud. W Stanach Zjednoczonych jako pierwszą aktorkę wyróżniono ją tytułem „przyjaciółki bibliotek University of Southern California”. Ceremonia miała charakter nabożeństwa żałobnego z seansem fragmentów filmów z jej udziałem i wyrazami uznania złożonymi przez dawnych współpracowników, jak np. George Cukor.
Ocena i spuścizna.
Leigh uważano za jedną z najpiękniejszych aktorek swoich czasów, a reżyserowie jej filmów podkreślali to w swoich filmach. Gdy zapytano ją, czy jej uroda stanowiła przeszkodę w byciu uważaną za kompetentną aktorkę, odpowiedziała: „ludzie sądzą, że jeśli wyglądasz dosyć znośnie, to być może nie potrafisz grać. Ja skupiam się jedynie na aktorstwie. Uważam, że uroda może stanowić wielkie utrudnienie, jeżeli chcesz wyglądać jak rola, którą grasz, a ta niekoniecznie wygląda tak samo jak ty”.
Reżyser George Cukor powiedział o Leigh, że była „wytrawną aktorką, hamowaną przez swoją urodę”, a Laurence Olivier stwierdził, że krytycy powinni „docenić ją za umiejętności aktorskie, a nie wiecznie ferować nieprawdziwe osądy ze względu na jej wspaniałą urodę”. Garson Kanin podzielał ich punkt widzenia, opisując Leigh jako „fantastyczną kobietę, której zachwycająca uroda często przesłaniała jej olbrzymie osiągnięcia jako aktorki. Wielkie piękności rzadko bywają wielkimi aktorkami – ponieważ po prostu nie muszą nimi być. Vivien była inna: ambitna, wytrwała, poważna, często natchniona”.
Leigh wytłumaczyła, że zagrała „tak wiele ról, jak to było możliwe” w celu nauki swojego rzemiosła i by rozwiać uprzedzenia o jej talencie. Wierzyła, że trudniej wystąpić w komedii niż w dramacie, gdyż wymaga ona dokładniejszego wyczucia czasu i twierdziła, iż w nauce zawodu aktora większą wagę powinno się przykładać do komedii. Pod koniec kariery, w której trakcie występowała od komedii Noëla Cowarda, po tragedie Williama Szekspira, stwierdziła, iż „znacznie łatwiej skłonić ludzi do płaczu niż do śmiechu”.
Jej pierwsze występy przyniosły jej natychmiastowy sukces w Wielkiej Brytanii, lecz aż do premiery "Przeminęło z wiatrem" pozostawała w znacznym stopniu nieznana w pozostałej części świata. W grudniu 1939 roku w „"The New York Timesie"” napisano: „Scarlett w wykonaniu panny Leigh dowodzi słuszności temu absurdalnemu konkursowi talentów, który pośrednio ją wyłonił jako zwyciężczynię. Jest tak perfekcyjnie stworzona do tej roli przez sztukę i naturę, że nie wyobrażam sobie żadnej innej aktorki w tej roli”, a gdy jej sława stała się powszechna, jako Scarlett znalazła się na okładce prestiżowego „Time'a”. W 1969 roku Andrew Sarris stwierdził, że sukces filmu był w dużej mierze zasługą „szczęśliwego obsadzenia Leigh w roli O’Hary”, a w 1998 roku napisał, że „[Leigh] żyje w naszych umysłach i wspomnieniach jako dynamiczna siła statyczna obecność”. Leonard Maltin określił film mianem jednego z najlepszych w historii, o Leigh pisząc w 1998 roku, że „błyskotliwie zagrała swoją rolę”.
Jej występ w "Tramwaju zwanym pożądaniem" na West Endzie, opisany przez krytyk teatralną Phyllis Hartnoll jako „dowód potężniejszych sił jako aktorka, aniżeli dotąd miała sposobność okazać”, przyczynił się do powstania długiego okresu, w którym uważano ją za czołową aktorkę w brytyjskim teatrze. Komentując późniejszą filmową wersję, Pauline Kael napisała, że Leigh i Marlon Brando „tworzą dwie kreacje zaliczane do najlepszych w historii filmu”, a gra Leigh jest „jedną z tych rzadkich interpretacji, które naprawdę potrafią pobudzić zarówno strach, jak i litość”.
Kenneth Tynan wyśmiewał występ aktorki u boku Oliviera w inscenizacji "Tytusa Andronikusa" z 1955 roku, że Leigh „przyjmuje wiadomość o tym, że zostanie zniewolona na zwłokach swojego męża z łagodną irytacją jednej z tych, które wolałyby gumę piankę”. Był też jednym z krytyków, którzy negatywnie ocenili jej kreację Lady Makbet z 1955 roku, mówiąc, że była wiotka i brakowało jej niezbędnej do tej roli furii. Jednakże po jej zgonie diametralnie zmienił swoją opinię, przyznając, że jego wcześniejszy krytycyzm „był jednym z największych błędów osądu”, jaki kiedykolwiek popełnił. Zrozumiał, że interpretacja w wykonaniu Leigh, w której Lady Makbet używa swojego seksapilu, by wywierać przemożny wpływ na Makbeta, „ma większy sens [...] aniżeli typowe ujęcie tej postaci jako hetery”. W ankiecie wśród krytyków teatralnych przeprowadzonej po śmierci Leigh, kilku określiło tę interpretację jako jedno z jej największych dokonań teatralnych.
W 1969 roku odsłonięto tablicę pamiątkową w St Paul’s, londyńskim kościele aktorów. W 1985 roku jej podobiznę umieszczono na serii brytyjskich znaczków pocztowych upamiętniających „brytyjski rok filmowy”, obok Alfreda Hitchcocka, Charliego Chaplina, Petera Sellersa i Davida Nivena. W kwietniu 2013 roku Royal Mail ponownie wydało partię pocztówek z jej wizerunkiem, tym razem z okazji setnej rocznicy urodzin aktorki.
W 1999 roku Biblioteka Brytyjska zakupiła dokumenty osobiste Laurence’a Oliviera od jego spadkobierców. Znana jako „The Laurence Olivier Archive” kolekcja zawiera wiele prywatnych dokumentów Vivien Leigh, w tym liczne listy napisane do Oliviera. Rzeczy osobiste Vivien Leigh – w tym listy, fotografie, umowy, pamiętniki, scenariusze filmowe i teatralne – odziedziczyła jej córka, Suzanne Farrington, a po niej wnukowie aktorki. W 2013 roku kolekcję tę nabyło Muzeum Wiktorii i Alberta. W 1994 roku National Library of Australia kupiła album fotograficzny podobno należący niegdyś do Olivierów, oznaczony jako „L &amp; V O”, zawierający 573 zdjęcia pary wykonane podczas ich tournée po Australii w 1948 roku. Jest obecnie przechowywany jako część dokumentacji dotyczącej historii sztuk widowiskowych w Australii.
Filmografia.
Filmy fabularne.
Źródło: Edwards 1978

</doc>
<doc id="337082" url="https://pl.wikipedia.org/wiki?curid=337082" title="Chorągiew Białostocka ZHP">
Chorągiew Białostocka ZHP

ZHP Chorągiew Białostocka im. hm. Ryszarda Kaczorowskiego – jednostka terenowa Związku Harcerstwa Polskiego.
Działa na terenie województwa podlaskiego. Siedzibą władz Chorągwi jest Białystok.
Początki działalności harcerskiej na Podlasiu.
Pierwsza drużyna skautowa na Białostocczyźnie powstała w 1912 z inicjatywy Janusza Gąseckiego, ucznia klasy siódmej szkoły handlowej. Drużyna liczyła ok. 50 członków i przyjęła imię księcia Józefa Poniatowskiego. W momencie wybuchu I wojny światowej drużyna przeszła do konspiracji. Pierwszą drużynę żeńską założono 18 grudnia 1915. Drużynową została Pelagia Srzedzińska, uczennica klasy piątej. Drużyna żeńska przyjęła imię Tadeusza Kościuszki. 21 lutego 1916 roku skauci i skautki obu drużyn złożyli przyrzeczenie na własne sztandary. 19 czerwca 1917 na posiedzeniu Rady Pedagogicznej zdecydowano o utworzeniu Komendy Skautowej. Była to pierwsza Komenda, która opiekowała się harcerzami i harcerkami w Białymstoku, jej imienny skład ujawniono 28 stycznia 1918. Komendantem został Józef Zmitrowicz.
Harcerstwo białostockie w okresie międzywojennym.
Po wyzwoleniu w 1919 pierwsze drużyny zaczęły funkcjonować w Bielsku Podlaskim. W październiku utworzono hufiec Białystok z komendantem ks. Stanisławem Marcinkowskim. Działało wtedy 7 drużyn, które skupiały 387 harcerek, harcerzy i zuchów oraz 11 instruktorów.
Przez pewien czas hufiec należał do Okręgu Polesko-Podlaskiego z siedzibą w Brześciu nad Bugiem. Wiosną 1921 zarówno Naczelnictwo Głównej Kwatery Żeńskiej, jak i Naczelnictwo Głównej Kwatery Męskiej zatwierdziło odpowiednio Komendę Samodzielnego Hufca Białostockiego żeńskiego i męskiego. Komendantką hufca żeńskiego została Aleksandra Ciechanowiczówna-Sandomierska. Latem w Podlasku k. Grajewa zorganizowano pierwszy na tych terenach kurs instruktorski.
W latach 20. drużyny harcerskie działały w Augustowie, Białymstoku, Bielsku Podlaskim, Drohiczynie, Janowie, Łapach, Sejnach, Sokółce, Starosielcach, Suwałkach i Wysokiem Mazowieckiem.
W 1938 harcerstwo białostockie liczyło 5643 dziewcząt (w Organizacji Harcerek) i 6445 chłopców (w Organizacji Harcerzy).
Przed wybuchem II wojny światowej powołano Pogotowie Harcerek z komendantką Walerią Waszkiewicz.
Szare Szeregi – ZHP w czasie II wojny światowej.
Po wybuchu wojny harcerze brali udział w walkach obronnych, akcjach zwiadowczych, pełnili służbę w punktach sanitarnych i szpitalach polowych. Od 17 września 1939 do 21 czerwca 1941, gdy Białostocczyzna znajdowała się pod administracją radziecką, harcerstwo zaprzestało swojej działalności.
Od 1942 w Białymstoku działała grupa Szarych Szeregów, której komendantem był Tadeusz Kamiński „Podlasiak”, a dowódcą plutonu Zbigniew Kamiński „Wiąz”. Chorągiew Białostocka przyjęła kryptonim „Biały” i „Żubr”.
Działalność po II wojnie światowej.
Harcerstwo zaczęło odtwarzać się wraz z wyzwoleniem Białegostoku, które nastąpiło 27 lipca 1944. Na przełomie sierpnia i września 1944 odbył się pierwszy po wojnie kurs drużynowych w tym mieście. 10 stycznia 1945 roku komendantem chorągwi mianowano hm. Stanisława Moniuszkę. Pierwsze drużyny podejmowały pracę związaną z przygotowaniem szkół do rozpoczęcia roku, odgruzowywaniem miasta, w szpitalach polowych na tyłach frontu prowadzono działalność kulturalną. 8 października 1946 utworzono oddzielną chorągiew żeńską, jej komendantką została Bronisława Tkaczukowa. 11 lutego 1949 roku chorągwie męska i żeńska zostały ponownie połączone, komendantem został mianowany Jan Jędrachowicz. W 1950 roku instytucje harcerskie przestały działać, a harcerze (ponad 3 tys.) zostali przeniesieni do Związku Młodzieży Polskiej.
Chorągiew Białostocka zaczęła ponownie działać na mocy rozkazu Głównej Kwatery Harcerstwa z 10 stycznia 1957, jej komendantem został Wacław Jakubowski, a zastępcą – Bronisława Tkaczukowa.
W chorągwi podejmowano wiele działań w celu aktywizacji środowiska wiejskiego. Powstały pierwsze bazy harcerskie np. w Suchej Rzeczce. Jedną z pierwszych i bardzo cenionych inicjatyw chorągwianych była akcja „Harcerska Służba Białostocczyźnie – contra B”. Proponowała ona podejmowanie zadań kulturowo-oświatowych, zadań z zakresu turystyki i sportu, zalesiania województwa oraz zadań na rzecz środowiska lokalnego i szkół. Ważnym polem działalności chorągwi było rozwijanie sprawności fizycznej i obronnej młodzieży. Reprezentacja chorągwi odnosiła duże sukcesy m.in. na Centralnych Manewrach Techniczno-Obronnych ZHP (I miejsce podczas IV i II miejsce podczas V CMTO). Ponadto chorągiew organizowała wiele form wypoczynku oraz rajdów, jak np. Harcerski Rajd Szlakami Miejsc Pamięci Narodowej (od 1976), letni rajd pieszy „Szlakiem gen. Walerego Wróblewskiego” (1973-1976). Chorągiew Białostocka trwale współpracowała z Ochotniczą Strażą Pożarną w celu zmniejszenia zagrożenia pożarowego, popularyzacji zasad bezpieczeństwa i zapobiegania pożarom. Została odznaczona za to złotym medalem „Za Zasługi dla Pożarnictwa”.
W 1961 Chorągiew Białostocka otrzymała sztandar, ufundowany przez społeczność Białostocczyzny.
W latach 70. i 80. bohaterem chorągwi był Walery Wróblewski, polski działacz rewolucyjno-demokratyczny, jeden z dowódców w powstaniu styczniowym, generał Komuny Paryskiej.
Chorągiew została odznaczona złotą odznaką „Zasłużony Białostocczyźnie”, złotym medalem „Za Zasługi dla Pożarnictwa”, medalem „W 200-lecie Komisji Edukacji Narodowej” i odznaką „Opiekuna Miejsc Pamięci Narodowej”.
Komendanci Chorągwi.
Komendantki Chorągwi Harcerek w latach 1924–1930
Komendanci Chorągwi Harcerzy w latach 1923–1939
Komendanci Chorągwi Białostockiej Szarych Szeregów 1939-1945
Komendanci Chorągwi Białostockiej od 1945
Chorągiew Białostocka współcześnie.
Chorągiew tworzy 9 hufców (2023). Stan organizacyjny na dzień 1 stycznia 2023 roku wynosi 5264 osób. Komendantem Chorągwi jest hm. Krzysztof Jakubowski.

</doc>
<doc id="337083" url="https://pl.wikipedia.org/wiki?curid=337083" title="Tadeusz Zygmunt Jeziorowski">
Tadeusz Zygmunt Jeziorowski

Tadeusz Zygmunt Jeziorowski (ur. 15 listopada 1908 w Gostomi, zm. 4 września 1939 nad Widzewem) – harcerz, porucznik pilot Wojska Polskiego, w 1921 najmłodszy odznaczony Krzyżem Walecznych za męstwo i odwagę w obronie Płocka w wojnie polsko-bolszewickiej. Kawaler Krzyża Srebrnego Orderu Wojennego Virtuti Militari (pośmiertnie).
Życiorys.
Syn Romana i Jadwigi z Kołanowskich. W dniach 18–19 sierpnia 1920, w czasie wojny polsko-bolszewickiej, jako jedenastoletni uczeń Gimnazjum Małachowskiego wziął udział w obronie Płocka. Został przydzielony do punktu sanitarno-amunicyjnego, w ogniu walki dostarczał amunicję na barykady. W niedzielę 10 kwietnia 1921 w Płocku Józef Piłsudski odznaczył go Krzyżem Walecznych. Następnie kontynuował naukę w Korpusie Kadetów Nr 2 w Modlinie, a zakończył w Korpusie Kadetów Nr 1 we Lwowie. Tam w 1929 zdał maturę.
W latach 1929–1931 był słuchaczem Szkoły Podchorążych Lotnictwa w Dęblinie, którą ukończył z 38. lokatą. 15 sierpnia 1931 Prezydent RP mianował go podporucznikiem, a Minister Spraw Wojskowych przydzielił do 3 pułku lotniczego w Poznaniu. W 1934 roku ukończył kurs pilotażu, a następnie kurs wyższego pilotażu w Lotniczej Szkole Strzelania i Bombardowania w Grudziądzu uzyskując kwalifikacje pilota myśliwskiego. Na stopień porucznika awansowany ze starszeństwem z dniem 1 stycznia 1936 i 11. lokatą w korpusie oficerów aeronautycznych (od 1937 korpus oficerów lotnictwa, grupa liniowa).
15 września 1937 objął dowództwo 133 eskadry myśliwskiej, która w październiku została rozformowana. Został wówczas pierwszym dowódcą 161 eskadry myśliwskiej we Lwowie. 31 grudnia 1938 wyznaczony został na stanowisko oficera taktycznego III dywizjonu myśliwskiego w 6 pułku lotniczym. Na tym stanowisku walczył w kampanii wrześniowej.
Poległ 4 września 1939 roku w walce powietrznej nad lotniskiem polowym dywizjonu w Widzewie-Ksawerowie (zestrzelony podczas startu z lotniska). Pochowany został na cmentarzu Doły w Łodzi. Jego oraz jego braci imię nosi Szkoła Podstawowa nr 1 w Płocku.
W 2019 roku Instytut Pamięci Narodowej wydał komiks pt. „Waleczny Tadzio” upamiętniający postać Tadeusza Jeziorowskiego, w 2021 roku, w ramach serii „Bohaterowie Niepodległej”, ukazała się jego biografia.
31 marca 2022 roku Rada Miasta Płock jednogłośnie ustanowiła Tadeusza Jeziorowskiego (najmłodszy kawaler Krzyża Walecznych) patronem skweru znajdującego się na Osiedlu Międzytorze w płockiej dzielnicy Podolszyce.

</doc>
<doc id="337088" url="https://pl.wikipedia.org/wiki?curid=337088" title="Klub Przyrodników">
Klub Przyrodników

Klub Przyrodników (dawniej: Lubuski Klub Przyrodników) – pozarządowa organizacja ekologiczna, zajmująca się ochroną przyrody oraz edukacją ekologiczną. Klub powstał w roku 1983, formalnie został zarejestrowany w 1989. Siedziba klubu mieści się w Świebodzinie, obszarem działania jest cała Polska, szczególnie jednak Polska Zachodnia. Do działań klubu należą przede wszystkim: inwentaryzacje przyrodnicze, planowanie ochrony przyrody, organizowanie konferencji, sympozjów, szkoleń i warsztatów, opiniowanie aktów prawnych.
Do projektów realizowanych przez klub należą m.in. wdrażanie w Polsce sieci Natura 2000, ochrona muraw kserotermicznych, starych odmian drzew owocowych oraz chwastów polnych. Ważną sferę działalności stanowią projekty ochrony mokradeł, w tym szczególnie torfowisk. Liczne projekty ochrony mokradeł i małej retencji są realizowane we współpracy z nadleśnictwami. W latach 2004–2007 realizowany był duży projekt ochrony torfowisk bałtyckich w Polsce, finansowany przez Komisję Europejską w ramach instrumentu finansowego LIFE. Klub prowadzi też ekspozycje przyrodnicze i punkty informacji turystycznej, m.in. Muzeum Łąki w Owczarach, gdzie istnieje jego stacja terenowa. Druga stacja terenowa powstaje w miejscowości Uniemyśl w Górach Kamiennych.
Przy klubie działa też Wydawnictwo Klubu Przyrodników, publikujące książki i broszury o tematyce przyrodniczej, w tym poradniki. Klub wydaje również kwartalnik naukowy, poświęcony przyrodzie i jej ochronie – „Przegląd Przyrodniczy” oraz biuletyn „Bociek”. Prowadzi przyrodniczą księgarnię wysyłkową.

</doc>
<doc id="337089" url="https://pl.wikipedia.org/wiki?curid=337089" title="Alki">
Alki

Alki (Alcidae) – rodzina ptaków z rzędu siewkowych (Charadriiformes). Obejmuje 24 gatunki obecnie żyjące oraz jeden wymarły. Obejmuje gatunki morskie zamieszkujące skaliste wybrzeża w strefie klimatów chłodnych (chociaż niektóre gatunki zapuszczają się nawet do Zatoki Kalifornijskiej). Kanadyjski ornitolog, Anthony Gaston, zasugerował, że większość gatunków trzyma się północnych wód przez wzgląd na obecne w tropikach rekiny.
Systematyka.
Do rodziny należą dwie podrodziny:
Charakterystyka.
Ptaki te dorastają do 15–40 cm długości ciała, choć wymarła alka olbrzymia ("Pinguinus impennis") osiągała nawet 75 cm. Mają krępy tułów, sporą głowę z mocno zbudowanym dziobem, a także krótkie skrzydła i nogi zakończone błoną pławną. Ich upierzenie jest czarno-białe.
Ptaki te charakteryzują się następującymi cechami:

</doc>
<doc id="337090" url="https://pl.wikipedia.org/wiki?curid=337090" title="Alkowate">
Alkowate



</doc>
<doc id="337091" url="https://pl.wikipedia.org/wiki?curid=337091" title="Flaga Antigui i Barbudy">
Flaga Antigui i Barbudy

Flaga Antigui i Barbudy – jeden z symboli państwowych Antigui i Barbudy. Została zaprojektowana przez Reginalda Samuela, wybrana w wyniku konkursu z ponad 600 zgłoszeń po uzyskaniu przez wyspy statusu terytorium stowarzyszonego.
Symbolika.
Kolor czerwony symbolizuje dynamizm ludzi pracujących nad własnym losem, kształt litery V reprezentuje zwycięstwo (z angielskiego „Victory”) natomiast kolor czarny – większość czarnoskórych na wyspach. Kolory flagi odnosiły się ponadto do lokalnego krajobrazu: czarny – gleba, niebieski – morze otaczające Antiguę i Barbudę, biały – plaże będące atrakcją turystyczną. Świecące mocno słońce jest charakterystyczne dla lokalnego klimatu.

</doc>
<doc id="337092" url="https://pl.wikipedia.org/wiki?curid=337092" title="Józef Lutosławski">
Józef Lutosławski

Józef Lutosławski (ur. 1881 w Drozdowie, zm. 5 września 1918 w Moskwie) – ziemianin, działacz polityczny Centralnego Komitetu Obywatelskiego oddział w Riazaniu, a także innych polskich organizacji w Rosji, podczas I wojny światowej.
Życiorys.
Syn Franciszka Dionizego Lutosławskiego. Był ojcem kompozytora i dyrygenta Witolda Lutosławskiego, bratem redaktora "Gazety Rolniczej" Jana Lutosławskiego, posła na Sejm II RP ks. Kazimierza Lutosławskiego, społecznika Stanisława Lutosławskiego, Mariana Lutosławskiego i filozofa Wincentego Lutosławskiego.
Odbył studia rolnicze w Zurychu, po czym także filozoficzne w Berlinie. Był członkiem Ligi Narodowej po 1900 roku.
W latach 1908–1915 administrował majątkiem rodzinnym w Górnym Drozdowie oraz browarem. Brał aktywny udział w życiu kulturalnym i społecznym ziemi łomżyńskiej. Organizował przedstawienia, prowadził kursy rolnicze propagując spółdzielczość. W lecie 1915 został zmuszony do opuszczenia Drozdowa, skąd udał się do Moskwy. 
Wsławił się wykradając wraz z bratem Marianem dokument, jakim był tekst tajnego traktatu zawartego przez Niemcy i Rosję bolszewicką 22 grudnia 1917 w Brześciu. Dokument przesłali do Warszawy, kardynałowi Aleksandrowi Kakowskiemu, co miało niemałe znaczenie dla przygotowań Polski do zbliżającej się wojny z bolszewikami. Zostali aresztowani, skazani na śmierć i rozstrzelani w moskiewskim więzieniu dnia 5 września 1918.
Podczas pobytu w więzieniu napisał patriotyczną książkę "Chleb i Ojczyzna".

</doc>
<doc id="337093" url="https://pl.wikipedia.org/wiki?curid=337093" title="PZL M18 Dromader">
PZL M18 Dromader

PZL M18 Dromader – samolot rolniczy w układzie dolnopłata z silnikiem tłokowym.
Historia.
Samolot został opracowany i jest produkowany przez PZL Mielec na podstawie licencji amerykańskiej firmy Rockwell na samolot S-2R Thrush Commander. Jednakże wykorzystano z tej maszyny jedynie fragmenty (struktura) konstrukcji kadłuba i skrzydeł.
Polscy inżynierowie pod kierunkiem mgr inż. Józefa Oleksiaka uznali jednak, że na bazie silnika ASz62 można zbudować maszynę o 40% cięższą. Na bazie S2-R w 1974 r. rozpoczęły się prace projektowe nad nową konstrukcją oznaczoną M-18 Dromader. Samolot w dużej mierze składał się z gotowych podzespołów płatowca S2-R, przeprojektowany został kadłub, część skrzydła, zbiorniki i podwozie. Zasadnicza modyfikacja polegała na zamianie silnika na ASz-62IR produkowanego przez WSK PZL-Kalisz (wersja S-2R posiadała słabsze, 600 KM silniki z demobilu firmy Pratt &amp; Whitney). Zastosowano też zmodyfikowane śmigło od An-2. Dromadery posiadają też uszczelnioną kabinę. Pierwszy prototyp został oblatany 27 sierpnia 1978 (pilot doświadczalny inż. Andrzej Pamuła).
M-18 Dromader zyskał międzynarodowe uznanie i doczekał się kilku wersji:
Na jego podstawie skonstruowano również (prototypy):
Wyprodukowano 759 samolotów M18. Eksportowano je do 24 krajów świata, w tym ponad 200 samolotów do USA. W 2008 roku 15 sprzedano do Chin. Samolot w dalszym ciągu znajduje się w ofercie PZL-Mielec, lecz produkcję faktycznie wstrzymano. Prowadzone są nadal remonty starych samolotów, z nowym silnikiem i wyposażeniem. Rozważane jest odkupienie praw do konstrukcji i wznowienie produkcji w WZL nr 2 w Bydgoszczy (stan na 2017).
Właściwości.
Samolot cechuje się dużym udźwigiem użytecznym, ekonomicznością użycia (niskie zużycie paliwa w stosunku do udźwigu użytecznego) możliwością pracy w rolnictwie i w pożarnictwie (gaszenie pożarów lasów), sporym zasięgiem, możliwością startu i lądowania na lotniskach o utwardzonych trawiastych pasach startowych.
Pierwsze wersje miały niedużą stateczność podłużną, co w połączeniu z niezbyt dobrą sterownością i małym krytycznym kątem natarcia sprawiały, iż samolot nie był łatwy pilotażowo, wymagał od pilota precyzyjnego sterowania zwłaszcza podczas startu i lądowania. Był też wrażliwy na podmuchy – pilotaż był w takich warunkach męczący – wymagał stałej akcji sterami. Ponadto miał duże momenty zadzierające nos podczas wypuszczania klap, co wymagało czasem dwuręcznego sterowania w momencie lądowania.
W trakcie badań w locie utracono jeden prototyp w wyniku zbyt małej sztywności skrętnej usterzenia poziomego, które ukręciło się podczas badań stateczności w ślizgu – pilot doświadczalny inż. Tadeusz Gołębiewski, mając duże doświadczenie jako skoczek spadochronowy, zdołał się uratować skokiem ratowniczym na spadochronie. Próby korkociągowe prowadził pilot doświadczalny inż. Andrzej Abłamowicz. Dużą rolę w zwalczeniu problemów z wyprowadzeniem samolotu z korkociągu w tylnym ustawieniu środka ciężkości odegrał inny pilot doświadczalny, inż. Stanisław Wasil.
W późniejszych wersjach poprawiono usterzenie poziome, zastosowano sprężyny w układzie sterowania podłużnego, uzyskując poprawę stateczności podłużnej i sterowności podłużnej. Pilotaż wymaga jednak wzmożonej uwagi pilota, szczególnie w wersji przeciążonej i podczas podejścia (ataku) na źródło ognia (gaszenie pożarów lasów).
W Polsce najbardziej znane masowe użycie Dromaderów miało miejsce podczas gaszenia pożaru lasu koło Kuźni Raciborskiej 26 sierpnia 1992.
W trakcie wojny domowej w Chorwacji samoloty te były używane przez Chorwatów jako substytut samolotów bojowych (Chorwacja na początku wojny nie posiadała własnych sił powietrznych). Dromadery zostały wówczas przystosowane do przenoszenia lekkich bomb na zaczepach pod skrzydłami.
Konstrukcja.
Jednosilnikowy dolnopłat o konstrukcji całkowicie metalowej, na 3-kołowym stałym podwoziu z kółkiem ogonowym, wyposażony w zbiornik chemikaliów lub wody przed kabiną pilota.

</doc>
<doc id="337095" url="https://pl.wikipedia.org/wiki?curid=337095" title="Minato Mirai 21">
Minato Mirai 21

 – duży projekt urbanistyczny w Jokohamie, w Japonii. Nazwa, oznaczająca „Port Przyszłość 21”, została wybrana w 1981 roku na drodze publicznego konkursu. 
Budowa rozpoczęła się w 1983 roku, głównie na terenach osuszonych i na miejscu dawnych doków. Obecnie znajdują się tam m.in.: jeden z najwyższych wieżowców w Japonii (Yokohama Landmark Tower), centrum handlowe Queen's Square, centrum konferencyjne Pacifico, hotel i inne obiekty.
"Minato Mirai 21" miało przeobrazić centrum miasta, jednak po 20 latach od rozpoczęcia inwestycji połowa 88-akrowego (356 000 m²) obszaru pozostaje niezagospodarowana, pomimo 50% ulgi podatkowej. W lutym 2004 roku ukończono linię metra (Minato Mirai Line), łączącą ten obszar bezpośrednio z centrum Jokohamy, a także z dzielnicą Shibuya w Tokio. W założeniu to połączenie miało ożywić inwestycje. Wśród nowych inwestorów znalazł się United Nations University.

</doc>
<doc id="337097" url="https://pl.wikipedia.org/wiki?curid=337097" title="Alessandro Farnese">
Alessandro Farnese



</doc>
<doc id="337099" url="https://pl.wikipedia.org/wiki?curid=337099" title="M-18">
M-18



</doc>
<doc id="337100" url="https://pl.wikipedia.org/wiki?curid=337100" title="Diecezja częstochowska">
Diecezja częstochowska



</doc>
<doc id="337104" url="https://pl.wikipedia.org/wiki?curid=337104" title="Marwica">
Marwica

Marwica – struga na Pojezierzu Myśliborskim, prawy dopływ Kłodawki o długości 22,4 km. Źródła strugi znajdują się koło osady Smolary w gminie Nowogródek Pomorski w województwie zachodniopomorskim.

</doc>
<doc id="337111" url="https://pl.wikipedia.org/wiki?curid=337111" title="Vector AutoRegression">
Vector AutoRegression



</doc>
<doc id="337115" url="https://pl.wikipedia.org/wiki?curid=337115" title="Sarah McLeod">
Sarah McLeod

Sarah McLeod (ur. 18 lipca 1971 w Putaruru, Nowa Zelandia) – nowozelandzka aktorka filmowa i telewizyjna. Najbardziej znana jest z roli w filmach Petera Jacksona ' oraz ' w których zagrała postać Róży Cotton. Jej córka Maisy grała rolę dziecka Róży i Sama Gamgee.

</doc>
<doc id="337116" url="https://pl.wikipedia.org/wiki?curid=337116" title="Czarna Woda (dopływ Kaczawy)">
Czarna Woda (dopływ Kaczawy)

Czarna Woda – rzeka, lewobrzeżny dopływ Kaczawy o długości 47,15 km.
Jej źródła znajdują się w obrębie Wierzbowej, na mokradłach Borów Dolnośląskich. Mokradła te noszą nazwę "Wierzbowskie Łąki", i rozpościerają się w kierunku zachodnim od zabudowań wsi Wierzbowa. Rzeka płynie Doliną Czarnej Wody, położonej w całości na Równinie Legnickiej, graniczącej z południową częścią Wysoczyzny Lubińskiej. Po wypłynięciu z Wierzbowej przepływa przez miejscowości: Rokitki, Grzymalin, Bukowna, Rzeszotary, a do Kaczawy uchodzi w Legnicy.
Głównym jej dopływem jest prawobrzeżna Skora oraz Siekierna. Przed Legnicą, na obszarze podmiejskich bagien, do Czarnej wpada Lubiatówka.
 Na rzece wytyczono szlak kajakowy, w Rokitkach i w Legnicy zalewy służące celom rekreacyjnym.
Rola rzeki w powstaniu Legnicy.
W epokach przed powstaniem Państwa Piastów Czarna Woda i Kaczawa łączyły się tworząc na przestrzeni wielu km sieć kanałów i starorzeczy i małych wysp. Ta skomplikowana sieć hydrologiczna była częścią większego zanikłego w większości ekosystemu tj. tzw. "przepływowego" Pojezierza Legnickiego.
Pośród tychże rozlewisk w VIII wieku poczęto tworzyć warownię. Jedną z wysp zamieniono w sztuczne wzniesienie, na którym z czasem powstała drewniana fortyfikacja. Ta fortyfikacja stała się początkiem osadnictwa wczesnośredniowiecznego i stanęła u początków Legnicy.

</doc>
<doc id="337124" url="https://pl.wikipedia.org/wiki?curid=337124" title="Liv Ullmann">
Liv Ullmann

Liv Johanne Ullmann (ur. 16 grudnia 1938 w Tokio) − norweska aktorka, reżyserka i scenarzystka filmowa. Jedna z muz szwedzkiego reżysera Ingmara Bergmana. Laureatka honorowego Oscara za całokształt twórczości.
Życiorys.
Będąc aktorką Królewskiego Teatru w Oslo, poznała szwedzkiego reżysera Ingmara Bergmana. Zagrała potem główne role w jego dziesięciu filmach. W 1966 urodziła się ich córka, norwesko-szwedzka dziennikarka Linn Ullmann. Ullmann grała również na scenach Nowego Jorku. Jest uznawana, obok Bibi Andersson, Harriet Andersson i Ingrid Thulin, za najwybitniejszą aktorkę w filmach Bergmana.
Była dwukrotnie nominowana do Oscara dla najlepszej aktorki pierwszoplanowej w filmach: "Emigranci" (1971) Jana Troella oraz "Twarzą w twarz" (1976) Ingmara Bergmana. W 1973 otrzymała Złoty Glob dla najlepszej aktorki w filmie dramatycznym za rolę w "Emigrantach".
Zasiadała w jury konkursu głównego na 31. MFF w Cannes (1978). Przewodniczyła obradom tego gremium na 54. MFF w Cannes (2001).
W 2021 Liv Ullman otrzymała honorowego Oscara za całokształt twórczości, który został wręczony podczas ceremonii Governors Awards w Los Angeles, 25 marca 2022.

</doc>
<doc id="337125" url="https://pl.wikipedia.org/wiki?curid=337125" title="Ostrygojadowate">
Ostrygojadowate



</doc>
<doc id="337127" url="https://pl.wikipedia.org/wiki?curid=337127" title="Nowy Jicin">
Nowy Jicin



</doc>
<doc id="337128" url="https://pl.wikipedia.org/wiki?curid=337128" title="Krynka (dopływ Oławy)">
Krynka (dopływ Oławy)

Krynka ("Głęboki Rów", niem. ) – rzeka, prawy dopływ Oławy o długości 36,05 km.
Rzeka płynie w województwach dolnośląskim i opolskim. Okrąża Wzgórza Strzelińskie od wschodu. Wypływa w okolicach wsi Goworowice i, płynąc na północ, mija miejscowości: Kamiennik, Szklary, Sarby, Przeworno, Karszówek, Muchowiec. Do Oławy wpada poniżej Strzelina, naprzeciwko wsi Krzepice. Jej lewostronnymi dopływami są: Wigancicki Potok, Cierpicki Potok, Jegłówka i Kuropatnik, a prawostronnymi: Jagielna, Karnkowski Potok, Rożnowski Rów i dopływ spod Łojowic.
 wybudowany na Krynce zbiornik przeciwpowodziowy Przeworno.

</doc>
<doc id="337130" url="https://pl.wikipedia.org/wiki?curid=337130" title="Michael Laudrup">
Michael Laudrup

Michael Laudrup (ur. 15 czerwca 1964 w Kopenhadze) – duński piłkarz, trener. Uważany za jednego z najlepszych zawodników w historii futbolu duńskiego.
Na przełomie lat 80. i 90. grał w najlepszych klubach Europy, z którymi zdobył wszystkie ważniejsze piłkarskie trofea. W reprezentacji Danii rozegrał 104 mecze i strzelił 37 goli. Od 2002 do 2006 roku był szkoleniowcem Brøndby IF. W 2005 roku doprowadził ten klub do triumfu w rozgrywkach ligowych i Pucharze Danii.
Jest synem byłego reprezentanta Danii Finna Laudrupa oraz starszym bratem innego znanego piłkarza Briana. Synowie Michaela, Mads oraz Andreas, także są piłkarzami.
Kariera piłkarska.
Kariera klubowa.
Po rozegraniu w barwach Brøndby IF 38 meczów i strzeleniu w nich 24 goli, w wieku 18 lat został sprzedany do Juventusu, który jeszcze w tym samym sezonie wypożyczył go do S.S. Lazio.
W 1985 roku Laudrup wrócił do Turynu, aby zastąpić polskiego napastnika Zbigniewa Bońka. Wraz z Francuzem Michelem Platinim i Walijczykiem Ianem Rushem w drugiej połowie lat 80. decydował o obliczu linii ataku Juventusu, z którym w 1986 roku wywalczył mistrzostwo Włoch oraz, rok wcześniej, dwa europejskie puchary.
W 1989 roku został zawodnikiem Barcelony, prowadzonej wówczas przez Holendra Johana Cruyffa. Laudrup obok Bułgara Christo Stoiczkowa oraz holenderskiego obrońcy Ronalda Koemana był liderem zespołu, który cztery razy z rzędu zdobył tytuł mistrza Hiszpanii. Kiedy w 1994 roku stracił miejsce w podstawowej jedenastce i nie wystąpił w przegranym 0:4 finale Ligi Mistrzów z A.C. Milan przeniósł się do największego rywala drużyny z Katalonii, Realu Madryt.
W sezonie 1994–95 Real zdobył mistrzostwo kraju, przełamując tym samym długoletni prymat Barcelony. Po nieudanych mistrzostwach Europy w 1996 roku 32-letni Laudrup przyjął ofertę japońskiego Vissel Kobe, z którego rok później ściągnął go jego rodak Morten Olsen, obejmujący właśnie stanowisko pierwszego trenera Ajaksu Amsterdam.
W zespole ze stolicy Holandii Laudrup po zdobyciu mistrzostwa tego kraju w 1998 roku zakończył piłkarską karierę.
Kariera reprezentacyjna.
W drużynie narodowej zadebiutował w 1982 roku, w wieku 18 lat. Dwa lata później był podstawowym zawodnikiem drużyny, która na mistrzostwach Europy zdobyła brązowy medal. Właśnie wtedy narodził się słynny "duński dynamit", zespół, który stopniowo z europejskiego autsajdera zmieniał się w jeden z najskuteczniej i najefektowniej grających teamów reprezentacyjnych końca lat 80. i pierwszej połowy lat 90.
Podczas mistrzostw świata 1986 Duńczycy po zwycięstwach w grupie nad faworyzowanymi Urugwajem 6:1 i RFN 2:0 uważani byli za "czarnego konia" turnieju. W drugiej rundzie podopieczni Seppa Piontka, których liderem był na boisku właśnie Laudrup, ulegli 1:5 Hiszpanii.
Jeszcze większym rozczarowaniem zakończyły się dla piłkarza mistrzostwa Europy 1988, na których Dania przegrała wszystkie mecze i pożegnała się z turniejem już po fazie grupowej.
Później wystąpił z reprezentacją na Euro 1996 oraz, w wieku 34 lat, na mundialu 1998, na którym Duńczycy doszli aż do ćwierćfinału.
Laudrupa zabrakło za to w kadrze na mistrzostwa Europy 1992, turnieju, na którym eksplodował "duński dynamit". Drużyna prowadzona przez Richarda Møllera Nielsena zdobyła wówczas złoty medal, a zawodnik Barcelony nie pojechał do Szwecji z powodu kłótni z selekcjonerem.
Ostatni mecz w drużynie narodowej rozegrał 3 lipca 1998 roku z Brazylią w ćwierćfinale mistrzostw świata.
Sukcesy piłkarskie.
W reprezentacji Danii od 1982 do 1998 roku rozegrał 104 mecze i strzelił 37 goli – start na Euro 1984 (III/IV miejsce), Mistrzostwach Świata 1986 (1/8 finału), Euro 1988 (runda grupowa), Euro 1996 (runda grupowa) oraz Mistrzostwach Świata 1998 (ćwierćfinał).
Charakterystyka zawodnika.
Był atakującym pomocnikiem lub napastnikiem. Wyróżniał się elegancją, spokojem i rozwagą, nigdy nie otrzymał czerwonej kartki. Imponował wyszkoleniem technicznym oraz dryblingiem. Częściej występował w roli asystenta, niż strzelca goli.
Kariera szkoleniowa.
W 2000 roku został asystentem swojego dawnego kolegi z drużyny narodowej Mortena Olsena w reprezentacji Danii. Wspólnie awansowali do drugiej rundy Mistrzostw Świata 2002, w której Duńczycy ulegli 0:3 Anglii. Po tym turnieju Laudrup podjął samodzielną pracę szkoleniową w Brøndby IF.
Pożegnał się ze starszymi piłkarzami i oparł szkielet drużyny na niedoświadczonych graczach, często sprowadzonych z niższych lig. Dzięki temu wypromował wielu młodych, utalentowanych zawodników, którzy obecnie grają już w reprezentacji. Najpierw dwukrotnie zajął z Brøndby drugie miejsce w lidze, a w 2005 roku zdobył dublet – mistrzostwo i Puchar kraju.
Po tym jak władze klubu w maju 2006 roku zaproponowały mu prolongowanie kontraktu tylko o rok podał się do dymisji.
W 2007 roku po odejściu Bernda Schustera do Realu Madryt został zatrudniony na stanowisku szkoleniowca w drużynie z okolic Madrytu – Getafe CF. W sezonie tym dotarł z Getafe do ćwierćfinału PUEFA (remis z Bayernem w dogrywce 3-3).
2 lipca 2010 roku został nowym szkoleniowcem RCD Mallorca. 27 września 2011 został zwolniony z funkcji trenera RCD Mallorca.
15 czerwca 2012 roku został wybrany trenerem Swansea City. W sezonie 2012/13 zdobył z walijskim zespołem Puchar Ligi. 4 lutego 2014 roku został zwolniony.
30 czerwca 2014 roku został ogłoszony nowym trenerem katarskiej drużyny Lekhwiya, z którym związałem się rocznym kontraktem.

</doc>
<doc id="337132" url="https://pl.wikipedia.org/wiki?curid=337132" title="Gyula Illyes">
Gyula Illyes



</doc>
<doc id="337133" url="https://pl.wikipedia.org/wiki?curid=337133" title="Zdzisław Kazimierz Chmielewski">
Zdzisław Kazimierz Chmielewski



</doc>
<doc id="337135" url="https://pl.wikipedia.org/wiki?curid=337135" title="Bauda">
Bauda

Bauda () – rzeka w województwie warmińsko-mazurskim.
Bauda płynie przez Równinę Warmińską i uchodzi do Zalewu Wiślanego w okolicach Fromborka. Nad Baudą leżą Młynary.
Charakterystyka.
Powierzchnia zlewni rzeki wynosi około 342 km², długość rzeki – 54 km. Rzeka Bauda bierze początek w okolicach Milejewa, u podnóża Góry Maślanej na wysokości 197,0 m n.p.m. W środkowym biegu przepływa przez Równinę Warmińską, a uchodzi do Zalewu Wiślanego w okolicy Fromborka na terenie Wybrzeża Staropruskiego. Rzeka charakteryzuje się dużymi spadkami dochodzącymi do 26‰. Rzeka główna i jej dopływy płyną, z reguły, w głębokich jarach, powstałych na skutek postępującej erozji dennej. Jedynie na krótkim odcinku ujściowym (od przecięcia z drogą wojewódzką nr 504) rzeka Bauda posiada charakter rzeki nizinnej. W tymże końcowym odcinku od Baudy do Pasłęki zlewnię zajmuje w 80% zmeliorowane torfowisko (tzw. poldery) połączone rowami z Baudą i Pasłęką. Wysokość torfowiska nie przekracza 1 m n.p.m..
W systemie administrowania wodami dorzecze Baudy zaliczane jest do obszaru dorzecza Wisły.
Dopływy Baudy.
Dopływy Baudy to m.in. rzeki:
Według danych za lata 1977–1983 Bauda posiada największe okresowe wahania poziomu wody oraz przepływów wśród rzek północnej Polski. Roczne amplitudy poziomu wody sięgają ponad 4 m. Najniższy przepływ wody wynosił 0,42 m³/s, natomiast najwyższy notowany przepływ osiągał aż 42,0 m³/s.
Kanał Kopernika.
Kanał Kopernika ("niem." Kleine Baude, polska powojenna nazwa to Strużyna) jest to przekop o długości ok. 6 km wykonany przed 1427 r., łączący rzekę Baudę z pobliskim miastem Frombork. Jego celem miało być dostarczenie energii dla fromborskiego młyna i wody pitnej dla mieszkańców miasta, rozrastającego się po przeniesieniu doń siedziby kapituły warmińskiej katedry w 1275. Kanał Kopernika został w 1968 wpisany do rejestru zabytków (decyzja z dnia 27 czerwca 1968 roku, poz. nr 1305). Kanał ciągnie się od tamy spiętrzającej Baudę, wzdłuż zbocza naturalnej wyżyny. Trasa kanału – użytkowanego do 1944 roku – została zaplanowana w ten sposób, aby wykorzystać naturalny spadek terenu, który obniża się od Wysoczyzny Elbląskiej do Zalewu Wiślanego.
Kanał po 1945 r. został zdewastowany, a urządzenia na kanale – jaz, śluzy, stawidła zostały zniszczone w latach 50.– 60. XX w. Częściowej rewitalizacji kanał doczekał się w 2015 roku.

</doc>
<doc id="337137" url="https://pl.wikipedia.org/wiki?curid=337137" title="Server-side">
Server-side

Server-side – operacje wykonywane po stronie serwera w połączeniach klient-serwer.
Operacje server-side umożliwiają więc m.in. przetwarzanie i przechowywanie danych niezbędnych do późniejszego udostępnienia wielu użytkownikom.
Przykład.
Jeżeli użytkownik chce edytować stronę Wikipedii, po dokonaniu zmian klika przycisk Zapisz. Wtedy serwer internetowy przetwarza informacje i umieszcza zmienione dane w bazie danych, aby móc udostępnić je innym użytkownikom. Te działania są właśnie przykładem operacji server-side.

</doc>
<doc id="337138" url="https://pl.wikipedia.org/wiki?curid=337138" title="Kulonowate">
Kulonowate



</doc>
<doc id="337145" url="https://pl.wikipedia.org/wiki?curid=337145" title="Rozbieg">
Rozbieg

Rozbieg – droga, jaką podczas startu statek powietrzny musi pokonać, by nabrać prędkości większej od prędkości przeciągnięcia, a więc wystarczająco dużej aby wytwarzana siła nośna była większa niż ciężar tego statku.
Długość rozbiegu determinuje minimalną długość pasa startowego, z jakiego dany samolot może operować. Na długość rozbiegu mają wpływ takie czynniki jak masa startowa, moc silnika (lub silników), śmigło, profil skrzydła, konfiguracja statku (np. kąt wychylenia klap), położenie silników, gęstość powietrza, rodzaj podłoża oraz prędkość i kierunek wiatru.

</doc>
<doc id="337147" url="https://pl.wikipedia.org/wiki?curid=337147" title="Flaga Barbadosu">
Flaga Barbadosu

Flaga Barbadosu – jeden z symboli tego karaibskiego państwa na co dzień znany jako "The Broken Trident" („Złamany Trójząb”).
Opis.
Flagę Barbadosu tworzy płat materiału o proporcjach 2:3 składający się z trzech równych pionowych pasów. Pas lewy oraz prawy mają kolor niebieski (ultramaryna), środkowy zaś – złoty. W centrum złotego pasa znajduje się czarny trójząb bez rękojeści.
Odcienie barw określono brytyjskimi kodami BCC148 (ultramaryna) i BSO/002 (złoty). Barwa niebieska reprezentuje morza i niebo nad wyspą, zaś złota odwołuje się do koloru piaszczystych plaż. Przełamany trójząb nawiązuje do kolonialnego herbu i symbolizuje odrzucenie zależności wobec metropolii.
W użyciu jest także podnoszona przez straż przybrzeżną Barbadosu bandera państwowa, której konstrukcję oparto na brytyjskim Białym Sztandarze. Jest to biała flaga o proporcjach 1:2 z czerwonym krzyżem, zaś w utworzonym przez jego ramiona kantonie znajduje się flaga państwowa o nieznacznie zmienionych proporcjach.
Historia.
Pierwszą flagą Barbadosu był wariant brytyjskiego Niebieskiego Sztandaru, na którym umieszczono znak kolonii – dzierżącą trójząb Brytanię płynącą w muszli spoczywającej na grzbietach dwóch hippokampów.
Wobec mającej nadejść niepodległości od Wielkiej Brytanii, rząd Barbadosu ogłosił konkurs na wzór flagi narodowej. Nadesłano 1029 prac, jednak sześcioosobowa komisja za najlepszy uznała projekt przedstawiony przez Grantleya W. Prescoda. Flaga trafiła do użytku w dniu ogłoszenia niepodległości, 30 listopada 1966 roku.

</doc>
<doc id="337149" url="https://pl.wikipedia.org/wiki?curid=337149" title="Gizela">
Gizela



</doc>
<doc id="337152" url="https://pl.wikipedia.org/wiki?curid=337152" title="David Cronenberg">
David Cronenberg

David Paul Cronenberg (ur. 15 marca 1943 w Toronto) – kanadyjski reżyser filmowy i telewizyjny, scenarzysta, okazjonalnie aktor. Jeden z głównych twórców tego, co jest powszechnie znane jako body horror. Realizował filmy, które wykorzystywały elementy horroru i fantastycznonaukowe, aby ukazać niepokojące skrzyżowania między technologią, ludzkim ciałem i podświadomym pragnieniem.
Życiorys.
Urodził się w Toronto w rodzinie pochodzenia żydowskiego jako syn Esther (z domu Sumberg), muzyczki, i Miltona Cronenberga, pisarza i redaktora. Wszyscy jego dziadkowie pochodzili z Litwy. W 1967 ukończył University of Toronto z tytułem licencjata z języka angielskiego. Już jako student zafascynował się filmowaniem i w latach 1966-1970 stworzył kilka eksperymentalnych filmów krótko- i pełnometrażowych.
Po zrealizowaniu dwóch undergroundowych filmów krótkometrażowych 16 mm – komedii "Transfer" (1966) i komedii fantastycznonaukowej "Głosy z odpływu" ("From the Drain", 1967) – wyreżyserował pierwszy film fabularny "Stereo" (1969). Następnie wyjechał do Francji, gdzie wyreżyserował materiał dla telewizji kanadyjskiej, "Jim Ritchie - rzeźbiarz" ("Jim Ritchie Sculptor", 1971), "List od Michała Anioła" ("Letter from Michelangelo", 1971), "Tourettes" (1971), "Don Valley" (1972), "Fort York" (1972), "Lakeshore" (1972), "Zimowy ogród" ("Winter Garden", 1972), "Przekręt w Scarborough" ("Scarborough Bluffs", 1972) i "W brudzie" ("In the Dirt", 1972) oraz pojedyncze odcinki serii CBC/Radio-Canada "Programme X" (1972) i "Peep Show" (1975). Na Katalońskim Festiwalu w Sitges zdobył Medal Sitgesa dla najlepszego reżysera fantastycznonaukowego filmu grozy "Dreszcze" (1975) przyniósł mu i najlepszego scenarzysty filmu "Wściekłość" ("Rabid", 1977) oraz Nagrodę Międzynarodowego Jury Krytyków - Wyróżnienie Specjalne za "Pomiot" ("The Brood", 1979) z Oliverem Reedem. Następnie zrealizował dramat sportowy "Szybka banda" ("Fast Company", 1979) z Williamem Smithem i Johnem Saxonem. Za film "Skanerzy" ("Scanners", 1981) z Jennifer O’Neill i Michaelem Ironside odebrał Międzynarodową Nagrodę Filmu Fantastycznego na Fantasporto. Z kolei "Wideodrom" ("Videodrome", 1983) z Jamesem Woodsem i "Nierozłączni" ("Dead Ringers", 1988) z Jeremym Ironsem przyniosły mu nagrody Kanadyjskiej Akademii Filmowej i Telewizyjnej. Jego kolejna realizacja "Martwa strefa" ("The Dead Zone", 1983) z Christopherem Walkenem została uhonorowana Nagrodą Saturna w kategorii najlepszy horror i sprawiła, iż stał się rozpoznawalny w środowisku filmowym. Jednak prawdziwym przełomem okazała się dopiero "Mucha" (1986) z Jeffem Goldblumem w roli głównej. Film odniósł wielki sukces kasowy, zdobył Oscara za najlepszą charakteryzację i fryzury, a Cronenberg wreszcie mógł kręcić w pełni autorskie filmy.
Do najbardziej kontrowersyjnych jego dzieł należy "Nagi lunch" (1991) − swobodna adaptacja, opublikowanej pod tym samym tytułem, powieści amerykańskiego pisarza Williama S. Burroughsa.
Przewodniczył jury konkursu głównego na 52. MFF w Cannes (1999).
Podczas 75. MFF w Wenecji w 2018 nagrodzony został Honorowym Złotym Lwem za całokształt twórczości. Poza tym został odznaczony tytułem Oficera i Towarzysza Orderu Kanady oraz Medalem Diamentowego Jubileuszu Królowej Elżbiety II.
Ojciec Brandona Cronenberga, który również jest reżyserem.

</doc>
<doc id="337153" url="https://pl.wikipedia.org/wiki?curid=337153" title="Leśnica (miasto)">
Leśnica (miasto)

Leśnica (dodatkowa nazwa w j. niem. Leschnitz) – miasto na Górnym Śląsku, w woj. opolskim, w powiecie strzeleckim, położone na południowo-wschodnim zboczu Góry Świętej Anny, na wysokości ok. 205 m n.p.m., siedziba gminy miejsko-wiejskiej Leśnica. W latach 1975–1998 miasto administracyjnie należało do starego woj. opolskiego.
Według danych GUS z 30 czerwca 2008, miasto liczyło 2897 mieszkańców.
Części miasta: Kowalików, Księża Wieś, Stoki.
Leśnica uzyskała lokację miejską w 1217 roku. 
Nazwa.
Według niemieckiego nauczyciela Heinricha Adamy’ego nazwa miejscowości pochodzi od polskiej nazwy "las". W swoim dziele o nazwach miejscowych na Śląsku wydanym w 1888 roku we Wrocławiu wymienia nazwę miejscowości "Leznitz" podając jej znaczenie "Ort im Walde" czyli po polsku "Miejscowość w lesie". Po raz pierwszy Leśnicę wymieniono w dokumencie księcia opolskiego Kazimierza I z 1217 r. jako "Lesnicie".
W dziele "Silesiographia" autorstwa Mikołaja Henela z roku 1613 miejscowość opisana jest z nazwą łacińską "Lesnitivm" i z nazwą "Leßnitz" jako nazwą właściwą. W "Topographia Bohemiae, Moraviae et Silesiae" z roku 1650 miejscowość była wzmiankowana jako "Leschnitz" lub "Leßnitz".
W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego jako nazwa polska miasta jest wymieniona "Leśnice".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Lesnitz" oraz obecnie używaną, polską "Leśnica". Polską nazwę w formie "Leźnica" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Słownik geograficzny Królestwa Polskiego wspomina miejscowość jako "Leźnica", "Leśnica" oraz niemiecką nazwę "Leschnitz".
W 1936 roku ze względu na polskie korzenie historycznej nazwy, nazistowska administracja III Rzeszy przemianowała zgermanizowaną nazwę "Leschnitz" na nową, całkowicie niemiecką - "Bergstadt".
Obecna nazwa została administracyjnie zatwierdzona 12 listopada 1946.
Historia.
W dokumencie księcia opolskiego Kazimierza I z 1217 r. udzielił Leśnicy, należącej do kapelana książęcego Sebastiana i jego brata Grzegorza, zwolnienia od ciężarów prawa książęcego na tych samych warunkach, jakie uzyskali "goście" ("hospites"), tzn. osadnicy niemieccy osiedleni poprzednio przez tego samego księcia w Opolu i Raciborzu. Prawo niemieckie poprzez mniejsze obciążenia i większe swobody umożliwiało szybszy rozwój miejscowości. We wspomnianym dokumencie mowa jest o Leśnicy jako osadzie targowej. Dokument ten pozwala uznać Leśnicę za jedną z najstarszych miejscowości w tej części Śląska. Książęta opolscy nadali miastu herb przedstawiający złotego orła górnośląskiego na błękitnym tle. Z dokumentu z 20 stycznia 1257 wydanego przez księcia Władysława I wynika, że istniał już wtedy w Leśnicy drewniany kościół parafialny pod wezwaniem Trójcy Świętej. W 1384 r. Leśnica była otoczona murami z trzema bramami: lichyńską, kozielską i żyrowską. W 1386 r. wójtostwo w Leśnicy oddano Pakoszowi z Bierawy. W tym samym roku wymieniono w dokumentach leśnicką łaźnię miejską, ławę piekarską, rzeźniczą i szewską.
W 1429 r. Leśnica została spalona przez husytów podczas ich wyprawy na Śląsk. Z dokumentu z 1439 r. wynika, że wójtem w Leśnicy był Strala. W 1451 r. spaliło się całe miasto wraz z kościołem i 17 domami poza miastem. Dopiero w 1498 r. wybudowano nowy kościół św. Marcina.
Od 1638 r. Leśnica stanowiła własność rodziny Promnitz. W latach 1650-1807 miasto należało do rodziny Colonna, która miała swoją siedzibę w Strzelcach Opolskich. W XVIII wieku Leśnica podlegała inspekcji podatkowej w Prudniku. W 1807 r. Leśnica przestała być miastem prywatnym i uzyskała samorząd. Topograficzny opis Górnego Śląska z 1865 roku notuje, że w 1861 miasto liczyło 1413 mieszkańców oraz odnotowuje "Die Sprache der Einwohner ist deutsch und polnisch" czyli w tłumaczeniu na polski "Mową mieszkańców jest niemiecki i polski".
W okresie I wojny światowej zginęło 165 mieszkańców Leśnicy, głównie mężczyzn walczących w szeregach armii niemieckiej. Kapitulacja Niemiec i proklamowanie państwowości polskiej w 1918 r. podniosły temat nowego wytyczenia granic na Górnym Śląsku. W Leśnicy, położonej na obszarze mieszanego etnicznie powiatu strzeleckiego, od 1919 r. działała komórka Polskiej Organizacji Wojskowej Górnego Śląska pod kierownictwem Antoniego Pateroka. Wśród mieszkańców miasta wyraźnie przeważała jednak ludność niemiecka: w plebiscycie górnośląskim 20 marca 1921 r. 899 osób opowiedziało się za pozostaniem w granicach Niemiec, a 101 za przyłączeniem do Polski.
W trakcie III powstania śląskiego w maju i czerwcu 1921 Leśnica oraz sąsiednie miejscowości były miejscem krwawych walk. 7 maja 1921 r. została zdobyta przez baon strzelecki Pawła Dziewiora z podgrupy "Bogdan", po czym 9 maja odparto kontrnatarcie z rejonu Zdzieszowic. Gwardian z pobliskiej Góry Świętej Anny wspominał, że w tym czasie doszło w mieście do poważnych ekscesów ze strony powstańców - rabunków i kradzieży, które nie ominęły także miejscowego proboszcza. 21 maja Leśnica została zdobyta przez niemieckie SSOS nacierające od strony Gogolina. Odzyskane przejściowo w krwawych walkach przez oddziały katowickiego pułku Walentego Fojkisa. Ostatecznie podział Górnego Śląska w 1922 r. pozostawił miasto po stronie niemieckiej.
W 1934 r. Leśnica uzyskała połączenie kolejowe z Kędzierzynem-Koźlem i Strzelcami Opolskimi. Wojna pociągnęła za sobą liczne ofiary spośród mieszkańców Leśnicy. W styczniu 1945 do miasta zbliżył się front, który przyniósł śmierć także wielu jego cywilnym mieszkańcom, m.in. żołnierze radzieccy zamordowali ok. 100 pacjentów zakładu leczniczego. Wiele budynków uległo wtedy zniszczeniu.
Po przejściu frontu pierwszym burmistrzem Leśnicy został Paweł Lelonek. Leśnica pozostając w cieniu potężnych przemysłowych sąsiadów, jak Kędzierzyn-Koźle i Zdzieszowice, przeżywała w okresie powojennym słaby rozwój. Brak przemysłu i upadek rzemiosła groził nawet w 1950 r. odebraniem jej praw miejskich.
Demografia.
Zmiany liczby mieszkańców.
Zmiana liczby mieszkańców na przestrzeni ostatnich 220 lat:
Pomniki i zabytki.
Do wojewódzkiego rejestru zabytków wpisane są:
inne zabytki:
Sport i rekreacja.
W mieście od 1947 roku działa klub piłkarski LZS Leśnica, w sezonie 2011/2012 występujący w III lidze, w grupie opolsko-śląskiej.

</doc>
<doc id="337155" url="https://pl.wikipedia.org/wiki?curid=337155" title="Jürgen Chrobog">
Jürgen Chrobog

Jürgen Chrobog (ur. 28 lutego 1940 w Berlinie) – dyplomata niemiecki, wiceminister spraw zagranicznych, ambasador, prawnik.
Studiował prawo we Fryburgu Bryzgowijskim, Getyndze oraz francuskim Aix-en-Provence. Praktykował jako adwokat w Hanowerze, w 1972 podjął pracę w dyplomacji. Początkowo był związany z przedstawicielstwem RFN przy ONZ, w latach 1973–1977 współpracował w Ministerstwie Spraw Zagranicznych z szefami resortu Walterem Scheelem i Hansem-Dietrichem Genscherem, zajmując się zagadnieniami polityki europejskiej oraz stosunkami z krajami Trzeciego Świata. Wstąpił do Partii Wolnych Demokratów (FDP).
Od 1977 kolejne kilka lat spędził na placówkach zagranicznych, początkowo w Singapurze, następnie w Brukseli. W latach 1984–1991 kierował departamentem prasowym Ministerstwa Spraw Zagranicznych i pełnił funkcję jego rzecznika, od 1988 stał na czele gabinetu ministra Genschera. W latach 1995–2001 zajmował stanowisko ambasadora w USA.
W 2001 został powołany na stanowisko sekretarza stanu w Ministerstwie Spraw Zagranicznych przez kolejnego ministra Joschkę Fischera. Sprawował funkcję do 2005, zajmując się m.in. negocjacjami po uprowadzeniu obywateli niemieckich w Algierii. Krótko po przejściu na emeryturę sam padł ofiarą porwania; w grudniu 2005 został wraz z żoną i trzema dorosłymi synami uprowadzony w Jemenie, gdzie przebywał na zaproszenie jemeńskiego wiceministra spraw zagranicznych. Pod koniec grudnia 2005 dyplomata wraz z rodziną został zwolniony.

</doc>
<doc id="337159" url="https://pl.wikipedia.org/wiki?curid=337159" title="Flaga Beninu">
Flaga Beninu

Flaga Beninu – używana w latach 1959–1975, a następnie od 1990 roku. Zastosowano tradycyjne barwy panafrykańskie. Zielony – nadzieja, żółty – bogactwo, czerwony – odwaga.
W czasach rządów republiki ludowej używano flagi pokrytej w całości zielenią, z czerwoną gwiazdą w lewym górnym rogu.

</doc>
<doc id="337160" url="https://pl.wikipedia.org/wiki?curid=337160" title="Komorniki (powiat wieluński)">
Komorniki (powiat wieluński)

Komorniki – wieś w Polsce położona w województwie łódzkim, w powiecie wieluńskim, w gminie Mokrsko.
Położona w odległości ok. 10 km na południowy zachód od Wielunia.
W latach 1954–1961 wieś należała i była siedzibą władz gromady Komorniki, po jej zniesieniu w gromadzie Ożarów. W latach 1975–1998 miejscowość należała administracyjnie do województwa sieradzkiego.
Historia.
Miejscowość historycznie należy do ziemi wieluńskiej i pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona w dokumencie zapisanym po łacinie w 1409 pod obecną nazwą „Komorniki".
Od początku swego istnienia była to wieś służebna, należąca początkowo do kasztelanii rudzkiej, a później wieluńskiej. Pierwsze wiadomości pisane o Komornikach pochodzą z roku 1386, kiedy burmistrz i radni miasta Wielunia sprzedali sołectwo w Turowie Świątkowi z Komornik.
Wieś została odnotowana w historycznych dokumentach prawnych i podatkowych. W 1409 była wsią służebną kasztelanii wieluńskiej. W tym roku król polski Władysław Jagiełło zastawił wieś Wróblew u Tomka Komornickiego za 100 grzywien. W latach 1411-14 ten wykupił także częściami sołectwo we Wróblewie. W 1418 król zatwierdził go wraz z bratem Stanisławem, archidiakonem wieluńskim i kanonikiem włocławskim, w posiadaniu tegoż sołectwa. W 1419 Tomko Komornicki odnotowany został w dokumencie procesowym jako świadek. W 1440 Ścibor z Komornik sprzedał sołectwo we Wróblewie za 30 grzywien. W 1441 król polski Władysław III Warneńczyk zapisał mu 200 grzywien na Wróblewie. W 1459 Stananisław Kaszala z Komornik pożyczył od zięcia Mikołaja również z tej wsi 32 grzywny pod zastaw jednego łana w Naramicach oraz 2 łanów w Komornikach. W 1464 Katarzyna z Chotowa sprzedała 2 łany opustoszałe w Komornikach za 20 grzywien.
Wieś wymienia Liber beneficiorum archidiecezji gnieźnieńskiej spisany przez Jana Łaskiego w XVI wieku. W 1511 mieszkańcy płacili arcybiskupowi dziesięcinę z 2,5 łana, po wiardunku oraz mierze żyta i owsa z kolejnego 1,5 łana. W 1518 wieś liczyła 2 łany. W 1552 mieszkało w niej 6 kmieci. Odnotowano wówczas 3 i 1/8 łana sołtysiego oraz dwa stare młyny oraz inne nowe jeszcze nie oddane do użytku. W W 1552 na 7 częściach wsi siedziało 10 właścicieli. W 1553 część J. Wolickiego liczyła 2 łany. W 1520 pleban miał we wsi 2 łany. Do kościoła należało także 2,5 łana opuszczonego.
Bardzo ważną rolę w życiu Komornik odgrywał folwark i dwór. Jak wynika z danych zawartych w Słowniku Geograficznym Królestwa Polskiego z 1887 r. gospodarstwo folwarczne z realnościami: Stanisławów, Zmyślona i Kobierzec, było starannie prowadzone. Właścicielami Komornik wówczas była rodzina Bąkowskich, do czasu kiedy po rewolucji w 1905 r. ostatni dziedzic majątku zaangażowany w działalność konspiracyjną, obawiając się prześladowań w czasie reakcji Stołypina, popełnił samobójstwo. Po jego śmierci żona, nie mogąc dać sobie rady z majątkiem i nie uzyskawszy zgody władz na parcelację, sprzedała go Żydom i wyprowadziła się do Skomlina. Żydzi rozparcelowali majątek, natomiast zabudowania podworskie wraz z parkiem wykupiły władze carskie i ulokowano tam siedzibę kordonu granicznego (popularnie zwanym stójką kozacką).
Według informacji zawartych w "Monografii gminy Mokrsko" (str. 194) Bąkowscy ostatecznie pozbyli się majątku Komorniki w 1895 roku, kiedy majątek ten przeszedł w posiadanie właścicieli pochodzenia żydowskiego.
W 1910 roku w Komornikach zawiązała się Ochotnicza Straż Pożarna, która w 2010 roku obchodziła hucznie swoje 100-lecie. 
Po odzyskaniu niepodległości w 1918 r. zabudowania i park, które w czasie wojny zostały bardzo zdewastowane, zostały jako mienie opuszczone przejęte przez skarb państwa, a następnie wykupione przez Kuratorium powiatu wieluńskiego. Kuratorium zorganizowało w obiekcie sierociniec, którego prowadzenie powierzono siostrom urszulankom. W czasie II wojny światowej Niemcy po usunięciu sióstr i ich wychowanków zorganizowali w obiekcie dom wypoczynkowy dla rodzin oficerskich. Po wyzwoleniu, przez krótki okres mieścił się Uniwersytet Powszechny, następnie utworzono tu Państwowy Dom Dziecka. Dla życia Komornik i ościennych osad ogromną rolę odegrało przeprowadzenie w 1916 r. kolejki wąskotorowej łączącej Wieluń z Praszką. Nie mniej ważnym wydarzeniem było wybudowanie szkoły podstawowej w okresie dwudziestolecia międzywojennego. Jej znaczenie jako tzw. szkoły granicznej było dla ówczesnych władz RP bardzo ważne. Stanęła ona w miejscu, do którego teoretycznie wszystkim uczęszczającym do niej dzieciom było najbliżej.
Nieznane karty historii.
1 września 1939 roku w Komornikach na drodze Pasternik – Lipie został zabity niemiecki żołnierz. Według relacji nieżyjącego już świadka, 1 września w godzinach porannych od strony Lipia do Pasternika przyjechało dwóch niemieckich żołnierzy na motocyklu. Zatrzymali się przed sklepem Koźlaka i próbowali z mieszkańcami rozmawiać po niemiecku. Po kilkunastu minutach zawrócili w kierunku Lipia. Kiedy minęli zabudowania, od strony sierocińca padły strzały, oddane prawdopodobnie przez żołnierzy Wojska Polskiego. Żołnierz siedzący z tyłu – trafiony, spadł z motocykla – zginął na miejscu. Było to w połowie drogi między Pasternikiem a lasem w kierunku Lipia. Żołnierz został pochowany na miejscu swej śmierci, a niedługo potem ekshumowany. Został pochowany na cmentarzu w Komornikach, gdzie do 1980 roku jego grób honorowany był jako grób nieznanego żołnierza.
Zabytki.
Kościół pw. św. Mikołaja, wpisany do rejestru zabytków 30 grudnia 1967 roku. Parafia istniała już na początku XV wieku. Zachowany do dziś obecny murowany kościół ma cechy późnorenesansowe. Wzniesiony był na przełomie lat 20. i 30. XVII wieku., a jako datę jego budowy przyjmuje się rok 1631. Fundatorami byli Andrzej i Ewa Woliccy – ówcześni właściciele Komornik. Komornicki kościół jest orientowany, jednonawowy i jednowieżowy, wzniesiony na rzucie prostokąta zamkniętego od wschodu wielobocznie, od zachodu ograniczonego kwadratową wieżą. W przeszłości dach kościoła kryty był gontem, który po 1835 roku wymieniono na dachówkę. Również obecnie na kościele znajduje się ceramiczne pokrycie. Od północy przy prezbiterium jest zakrystia, a przy nawie kruchta.
Po ponad 250 latach funkcjonowania kościoła poddano go gruntownej restauracji, jaka miała miejsce w 1872 roku. Jeszcze przez następne dziesięciolecia ceglany kościół nie miał tynków zewnętrznych. Nałożono je w 1933 roku, wówczas także zadbano o wnętrze. Artysta malarz Karol Dąbrowski w 1935 roku ozdobił świątynię polichromią. W czasie okupacji kościół uległ dewastacji wskutek przeznaczenia go na magazyn. Po wojnie w latach 1952-1953, świątynię odnowiono, a cztery lata później jej wnętrze otrzymało nową polichromię, wykonaną pod kierunkiem artysty malarza Karola Dąbrowskiego. Wewnętrzne ściany kościoła zdobią parzyście usytuowane pilastry, dźwigające belkowanie. Tęcza ma kształt półkolisty, na belce tęczowej umieszczono rzeźby Grupy Ukrzyżowania. Architekturę wnętrza dopełniają sklepienia kolebkowe z lunetami. W nawie i prezbiterium sklepienia pokryte są dekoracją stiukową w typie kalisko-lubelskim, o osnowie kratowo-kasetonowej. Na pilastrach sztukateria zakończona jest motywami tarcz herbowych, a na wspornikach główkami w chustach. Ołtarze, główny i boczne oraz ambona są barokowe, pochodzą z XVII wieku., w prawym bocznym znajduje się obraz Matki Boskiej z Dzieciątkiem z I poł. XVII wieku, a w lewym obraz św. Mikołaja biskupa z XVIII w. Prospekt organowy pochodzi z II poł. XVIII wieku. Pod kościołem znajdują się krypty grobowe. W kruchcie pod wieżą, jest tablica epitafijna z czarnego marmuru, poświęcona ks. Nowakowi, który poniósł śmierć w Dachau.
Państwowy Dom Dziecka.
Uruchomiony został 1 września 1949 roku w budynku dworu w Komornikach, w którym przed wojną funkcjonował sierociniec. W budynku dworu uruchomiono w 1945 roku Uniwersytet Ludowy, którego kierownikiem i organizatorem był Wacław Jędrzejewski. W 1948 roku Uniwersytet zlikwidowano, jego wyposażenie przewieziono do budynku dworu w Mokrsku, gdzie miała powstać szkoła rolnicza. Po zlikwidowaniu Uniwersytetu władze kuratoryjne postanowiły zorganizować w Komornikach Dom Dziecka, którego kierownikiem został Kazimierz Dominas. Obecnie kierownikiem jest Katarzyna Olejnik.

</doc>
<doc id="337162" url="https://pl.wikipedia.org/wiki?curid=337162" title="IV Międzynarodówka">
IV Międzynarodówka

IV Międzynarodówka – została zawiązana we wrześniu 1938 roku przez partie komunistyczne krytykujące sytuację w ZSRR, za to sympatyzujące z ideami Lwa Trockiego, czyli trockizmem. Organizacja ta określiła jako swój cel walkę zarówno z kapitalizmem, jak i ze stalinizmem i faszyzmem.
Pierwsze działania na rzecz Międzynarodówki.
W latach 30. Lew Trocki stopniowo przekonywał się o całkowitej degeneracji ideowej Kominternu i niemożności oddolnego wpływu na stanowisko jego władz. Po usunięciu z Międzynarodówki wszystkich trockistów oraz podejrzewanych o trockizm Trocki uznał, że III Międzynarodówka całkowicie wpadła w ręce Stalina i radzieckiej biurokracji, stając się narzędziem imperialistycznej polityki ZSRR. Trocki uważał również, że to błędna polityka Kominternu w sprawie poszczególnych partii komunistycznych w krajach europejskich przyczyniła się do dojścia do władzy Adolfa Hitlera oraz do klęski ruchu rewolucyjnego w Chinach. W 1935 r. uczestniczył w spotkaniu tych partii, które zostały wykluczone z Kominternu bądź nie chciały w nim uczestniczyć ze względu na powiązania ze stalinizmem. Trzy partie uczestniczące w spotkaniu poparły projekt utworzenia nowej międzynarodówki i podpisały tzw. Deklarację Czterech (czwartą była, symbolicznie, rosyjska Lewicowa Opozycja). Szacuje się, że organizacje te miały w momencie spotkania pokaźną bazę społeczną, liczącą do kilkuset tysięcy robotników łącznie w różnych krajach Europy.
Deklaracja Czterech.
Deklaracja składała się z czterech zasadniczych punktów, mających stanowić zalążek programu Międzynarodówki: 
Ruch na rzecz Czwartej Międzynarodówki.
W 1935 r. Trocki napisał "List otwarty na rzecz Czwartej Międzynarodówki", w którym przypominał o Deklaracji Czterech i, w związku z dalszą degeneracją Kominternu, wzywał do dalszych prac nad nową organizacją . W 1936 r. w czerwcu w Paryżu odbyło się tajne spotkanie, w którego dokumentach ze względów bezpieczeństwa jako miejsce obrad podano Genewę, na którym powołano Ruch na rzecz Czwartej Międzynarodówki. Miał on kontynuować akcję informowania partii komunistycznych i sympatyzujących z nimi robotników o prawdziwym obliczu stalinowskiego ZSRR i przedstawiania alternatywy lewicowej w postaci trockizmu . Reakcją Stalina na tę niewątpliwą konsolidację międzynarodowego trockizmu była kolejna fala represji przeciw podejrzewanym o trockizm, na fali której wymordowani zostali wszyscy członkowie jego bliższej i dalszej rodziny, osoby, które zetknęły się z nim w czasie, gdy był u władzy oraz wielu zupełnie przypadkowych obywateli. Podjęta została również kampania wymazywania Trockiego z historii ZSRR, posuwająca się do niszczenia dokumentów oraz usuwania Trockiego z archiwalnych zdjęć 
Kongres założycielski.
Ostateczna decyzja o powołaniu do życia nowej międzynarodówki została podjęta na spotkaniu czołowych trockistów pod Paryżem w 1938 r. W zjeździe wzięło udział 30 osób, głównie liderów europejskich sekcji. Zebrani przegłosowali powstanie Międzynarodowego Sekretariatu jako naczelnego organu organizacji oraz "Programu przejściowego", koncepcji rewolucji permanentnej i krytyki ZSRR jako podstawy ideowej . 
Spory wewnętrzne.
Istotnym utrudnieniem w działaniu nowo powołanej organizacji stał się spór pomiędzy Trockim a Maxem Shachtmanem i jego zwolennikami w amerykańskiej Socjalistycznej Partii Robotników. Shachtman dokonał własnej analizy zmian w ZSRR i w dużej mierze odszedł od ich trockistowskiej interpretacji zawartej w "Zdradzonej rewolucji" oraz "Programie przejściowym". Jego poglądy, zakładające faktyczny powrót kapitalizmu w Rosji, acz w nietypowej, zniekształconej formie wywołały zdecydowany sprzeciw Trockiego, który argumentował, że dopóki nie ma w Rosji prywatnej własności środków produkcji, nie ma mowy o kapitalizmie. Chociaż Trocki pragnął mimo różnic zatrzymać Shachtmana i jego zwolenników w organizacji, widząc ich zgodę w wielu innych kwestiach, Amerykanie nie byli zainteresowani współpracą i odeszli w początku roku 1940.
II wojna światowa.
W maju 1940 r. została zorganizowana specjalna konferencja Międzynarodówki, poświęcona problemowi jedności trockistów w obliczu wojny. Na tę okoliczność Trocki opublikował manifest wzywający do zjednoczenia sił, który przeszedł jednak w dużej mierze bez echa . Trocki doprowadził też do usunięcia resztek zwolenników Shachtmana z zarządu Międzynarodówki i powołania nowego Międzynarodowego Komitetu Wykonawczego z Jeanem van Heijenoortem na czele . 
W trzy miesiące później Trocki zginął w zamachu; cała organizacja ucierpiała poważnie w czasie II wojny światowej. Trockiści byli ścigani przez nazistów oraz zwolenników Stalina i ZSRR, niejednokrotnie denuncjowani przez członków partii komunistycznych. W czasie wojny aktywność międzynarodówki sprowadzała się do publicystyki . Działacze organizacji byli również pogrążeni w kolejnym sporze - o interpretację prognoz Trockiego dotyczących ruchu robotniczego po wojnie światowej . 
Drugi kongres światowy.
Miał miejsce w kwietniu 1946 r., zgromadził przedstawicieli 22 sekcji. Wykazał przede wszystkim ogromną słabość ruchu - jego największa, brytyjska sekcja, liczyła 1000 osób. Podstawowe zagadnienia, które poruszył, to: stalinizm, kraje kolonialne, jak i specyficzna powojenna sytuacja w poszczególnych państwach. Wydany został szereg rezolucji związanych z powyższymi zagadnieniami. Trockiści przyjęli też do swojego grona nowe sekcje, działające w Boliwii i na Sri Lance. 
Międzynarodowy Sekretariat uznał kraje Bloku Wschodniego za kapitalistyczne, chociaż wkraczające w fazę przemian zmierzających ku budowie "zdegenerowanych państw robotniczych". Podjęto za to kontakt z rządem Tito, jako przeciwnikiem Stalina. Zwrócono uwagę także na inny charakter dojścia do władzy rządu socjalistycznego w Jugosławii, który był efektem działań partyzantki antynazistowskiej, a nie wejścia Armii Czerwonej i narzucenia stalinizmu. Krok ten spotkał się z krytyką sekcji brytyjskiej.
Trzeci kongres światowy.
Miał miejsce w 1951 r. Zajmował się przede wszystkim perspektywami trockistów w zmienionej sytuacji geopolitycznej na świecie. Wydali oni rezolucję, w której oceniali państwa satelickie ZSRR za zdeformowane kraje robotnicze. Nie został użyty termin zdegenerowane, stosowany w odniesieniu do ZSRR, uznano bowiem, że istnieje różnica między krajem, gdzie niegdyś miała miejsce rewolucja proletariacka, lecz który nie utrzymał jej osiągnięć, a krajem, gdzie narzucono siłą system już zdegenerowany . Trockiści przewidywali także wzrost społecznych konfliktów i uważali, że w zaistniałej sytuacji międzynarodowej nawet prostalinowskie, zdominowane przez wpływy radzieckie partie komunistyczne mogą okazać się najlepszymi, jeśli nie jedynymi, obrońcami praw robotników w krajach zachodnich . 
Rozwinięcie tego wniosku przedstawił w październiku 1951 działacz grecko-francuski Michel Pablo. Uważał on, że zakładanie nowych partii lewicowych określających się jako trockistowskie jest bezsensowne w sytuacji, gdy to partie komunistyczne staną się wyrazicielami interesu robotników i zyskają ich zaufanie. Zalecił zatem dokonanie masowego entryzmu (tzw. "entryzmu sui generis") w tych partiach, co miało umożliwić kontakt z masami pracowniczymi, a w dalszej perspektywie osiągnięcie wpływu na całą partię . Wnioski Pablo zostały zaakceptowane, nie zgodzili się z nimi jedynie niektórzy trockiści francuscy, pod wodzą Pierre'a Lamberta. Zarzucili oni Pablo brak zrozumienia dla sytuacji trockistów we Francji i niedocenienie potencjału ich niezależnych organizacji. Grupa ta została przegłosowana przez kongres światowy i w konsekwencji porzuciła Międzynarodówkę . Na czele organizacji stali Ernest Mandel, James Cannon oraz Gerry Healy.
Powstanie Międzynarodowego Komitetu IV Międzynarodówki i rozłam.
W 1953 r. amerykańska SWP, część sekcji brytyjskiej zgromadzona wokół Gerry'ego Healy, grupa Lamberta oraz sekcje argentyńska, chińska i austriacka ogłosiły powstanie Międzynarodowego Komitetu IV Międzynarodówki, opuszczając Zjednoczony Sekretariat, lecz zapewniając o zachowaniu wierności wobec trockizmu. Powodem rozłamu była niechęć wobec entryzmu Pablo; secesjoniści zarzucali mu brak respektu dla wewnątrzorganizacyjnej demokracji, porzucenie ideałów trockistowskich i wtrącanie się w wewnętrzne sprawy sekcji francuskich w celu narzucenia własnego punktu widzenia Pozostałe sekcje, poza grupą ze Sri Lanki, która wzywała do zjednoczenia, wypowiedziały się przeciwko rozłamowi . 
Czwarty kongres światowy.
Dwa ośrodki trockizmu działały przez 10 lat całkowicie odrębnie, chociaż obydwa zapewniały o byciu pełnoprawną reprezentacją całego ruchu i o posiadaniu większości w Międzynarodówce, zanim nastąpił definitywny rozłam . Również w imieniu całej Międzynarodówki Międzynarodowy Sekretariat zorganizował w 1954 r. czwarty kongres, poświęcony głównie nowej sytuacji w USA, Francji i Wielkiej Brytanii. Tymczasem Międzynarodowy Komitet pogrążył się w sporach o dalszą strategię i taktykę; pojawiły się głosy, by gorąco skrytykowanego entryzmu nie porzucać jednoznacznie i nie uznawać go za teorię całkowicie nielewicową, jak głoszono w dokumentach rozłamowych. 
Taktyka entryzmu była kontynuowana przez te organizacje, które pozostały przy Międzynarodowym Sekretariacie. W nowym raporcie kongresowym lider zwolenników entryzmu Pablo przedstawił dalsze rozwinięcie tej koncepcji, uwzględniające w gronie partii "potencjalnie rewolucyjnych" nie tylko komunistów i socjaldemokrację, ale i nacjonalistyczne partie powstające w koloniach . Stanowisko to doprowadziło to do kolejnego sporu; liderzy sekcji kanadyjskiej, brytyjskiej i francuskiej demonstracyjnie wyszli z obrad kongresu . 
Piąty kongres światowy.
Miał miejsce w październiku 1957 i poświęcony był głównie wojnie algierskiej. W ocenie Ernesta Mandla i Pierre'a Franka stanowiła ona potwierdzenie sensowności pracy w partiach nacjonalistycznych w krajach kolonialnych. Wskazywano na liczne socjalne żądania uczestników wojny po stronie algierskiej i postulowano zastosowanie w tym kraju metod partyzanckich, które miały przynieść podobne skutki, jak rewolucja masowa . 
Szósty kongres światowy i zjednoczenie.
W 1961 r. szósty kongres światowy zajmował się przede wszystkim kwestią rewolucji kubańskiej oraz wewnętrznymi podziałami trockistów. Doszło do kolejnego sporu między Michelem Pablo i Juanem Possadasem o taktykę działania, która doprowadziła do odejścia pablistów w rok później . Spór dotyczył sensowności entryzmu w krajach kolonialnych, gdzie trockiści w mniejszym stopniu musieli walczyć ze stalinizmem i negatywnymi stereotypami, zatem teoretycznie mieli większe szanse sukcesu jako niezależne grupy. Ostro skrytykowana została sekcja na Sri Lance, która podjęła współpracę z lokalnymi nacjonalistami; w rezultacie ta największa organizacja masowa w Międzynarodówce zerwała z organizacją . 
Równolegle z powodu przejścia entrystów do defensywy różnice programowe między Międzynarodowym Sekretariatem a Komitetem stały się znikome i w roku następnym była możliwa organizacja kongresu zjednoczeniowego . Od 1963 zarząd Międzynarodówki określa się jako Zjednoczony Sekretariat. 
Działania zjednoczeniowe po 1963 r..
W zjednoczeniu nie wzięły udziału organizacje Pierre'a Lamberta z Francji oraz Socjalistyczna Liga Pracy ze Szwajcarii. Obydwie organizacje utrzymywały, że Międzynarodowy Komitet powinien funkcjonować nadal, podważały również podstawowe postulaty dokumentów zjednoczeniowych - uznanie robotniczego charakteru rewolucji kubańskiej, poparcie dla wydarzeń w Algierii oraz zgodę na zastosowanie pewnych tez Michela Pablo . Poważne spory miały miejsce także wewnątrz sekcji amerykańskiej, które doprowadziły do kolejnych podziałów. Grupy francuska i szwajcarska wielokrotnie domagały się rozmów i organizacyjnej dyskusji, która pozwoliłaby rozwiązać ostatnie wątpliwości. Prośba ta nigdy nie została spełniona . Podobnie Zjednoczony Sekretariat odmówił rozmów o zjednoczenie z grupą Lamberta, które trwały przez całe lata 70., wchodząc w różne fazy. Obydwie grupy na przemian atakowały się i deklarowały chęć współdziałania . 
Podobne wydarzenia miały miejsce w sekcjach we Francji i Wielkiej Brytanii, gdzie dochodziło do rozłamów i niektóre grupy dawnych sekcji Komitetu wracały do Międzynarodówki.
Kongres 1969.
Kongres ten, kontynuując tendencje występujące już wcześniej w Międzynarodówce, zdecydowanie skupił uwagę organizacji na walce partyzanckiej w Trzecim Świecie . Oznaczało to faktyczne porzucenie części tradycyjnego marksistowskiego ujmowania problemu metod walki o władzę, gdzie walka partyzancka występowała zawsze jako możliwa, lecz nie podstawowa forma działania. Trockiści w tym momencie w większym stopniu naśladowali koncepcje Mao Zedonga i Che Guevary niż teoretycznie wyjściowe dla nich analizy Lenina i Trockiego. Szczególnymi entuzjastami tego sposobu walki okazali się Joseph Hansen (jedynie w odniesieniu do Ameryki Łacińskiej) i Nahuel Moreno, którzy jednak ze swoich poglądów rychle się wycofali , podczas gdy kierownictwo Międzynarodówki utrzymywało koncepcje partyzanckie jako kluczową taktykę trockistów, nie bacząc na jej kolejne niepowodzenia w Ameryce Łacińskiej . Inna nowa koncepcja taktyczna związana była z doświadczeniami maja 1968. Trockiści uwierzyli wówczas, że bazą ich ruchu powinna stać się młodzież akademicka i intelektualiści, nie zaś robotnicy. I na tym polu ponieśli jednak porażkę, gdyż studenci, chociaż zainteresowani radykalizmem lewicowym, niezwykle powierzchownie podchodzili do walki politycznej, a od trockizmu atrakcyjniejsze były dlań ideologie głoszące walkę bezpośrednią, jak maoizm i guevaryzm. Zjazd zakończył się rozłamem na Międzynarodową Tendencję Większości z Pierre Frankiem i Ernestem Mandlem oraz Tendencję Leninistów Trockistów z Hugo Blanco, Nahuelem Moreno i Hansenem.

</doc>
<doc id="337165" url="https://pl.wikipedia.org/wiki?curid=337165" title="E572">
E572



</doc>
<doc id="337167" url="https://pl.wikipedia.org/wiki?curid=337167" title="Flaga Mikronezji">
Flaga Mikronezji

Flaga Mikronezji – została przyjęta 30 listopada 1978. Błękitne tło symbolizuje Ocean Spokojny, zaś każda z czterech gwiazd to symbol jednej z głównych grup wchodzących w skład państwa wysp. Flaga ta jest wzorowana na fladze Powierniczych Wysp Pacyfiku, którego częścią Mikronezja była aż do uzyskania niepodległości. Jedyna różnica polega na liczbie gwiazd - w starej wersji było ich sześć, co wynikało z większej liczby części składowych terytorium.

</doc>
<doc id="337168" url="https://pl.wikipedia.org/wiki?curid=337168" title="E572 (trasa europejska)">
E572 (trasa europejska)

E572 – trasa europejska łącznikowa (kategorii B), biegnąca przez zachodnią Słowację. 
Zaczyna się w Trenczynie, gdzie odbija od tras europejskich E75 i E50 (autostrady D1). Biegnie szlakiem drogi krajowej nr 9 przez Prievidzę do Žiaru nad Hronom, gdzie łączy się z trasą europejską E571. Szlak trasy E572 pokrywa się ze szlakiem projektowanej słowackiej drogi ekspresowej R2. 
Ogólna długość trasy E572 wynosi około 103 km. 

</doc>
<doc id="337169" url="https://pl.wikipedia.org/wiki?curid=337169" title="Becik">
Becik

Becik – rodzaj okrycia wypełnionego puchem, ociepliną lub cienką gąbką, którym przykrywa i otula się niemowlę. Klasyczny, używany niegdyś becik miał kształt długiego prostokąta. Dziecko kładło się na jednej połówce, druga służyła za przykrycie. Całość związywało się troczkami przyszytymi do boków. Część przy główce niemowlęcia często była obszyta falbanką.
Współcześnie becikiem nazywany jest też tzw. rożek, otulacz – kawałek kwadratowego lub trójkątnego, niekiedy usztywnianego kocyka, w który owija się niemowlę. Może służyć jako kocyk lub mata do zabawy. Ułatwia trzymanie dziecka. Przydatny podczas podróży – zabezpiecza przed chłodem i przewianiem. Zapewnia bezpieczeństwo maluchowi zaraz po narodzinach – czuje się w nim, jak w łonie matki, zwinięte, skulone.
Becik stosowało się jako osłonkę termiczną dla niemowlęcia, która zapobiec ma wyziębieniu ich słabego jeszcze organizmu, chociaż niedawno przeprowadzone badania wykazały zwiększone prawdopodobieństwo zakażeń układu oddechowego wśród niemowląt stale owijanych kocykami. Naukowcy z Ankary udowodnili, że zawijanie dziecka w becik może powodować przegrzanie organizmu. Dzieci są mniej zahartowane i częściej przeziębiają się, a nawet zapadają na zapalenie płuc. Dodatkowo puch może wywoływać uczulenie.

</doc>
<doc id="337170" url="https://pl.wikipedia.org/wiki?curid=337170" title="36 quai des orfèvres">
36 quai des orfèvres



</doc>
<doc id="337172" url="https://pl.wikipedia.org/wiki?curid=337172" title="Carl Ferdinand Langhans">
Carl Ferdinand Langhans

Carl Ferdinand Langhans (ur. 14 stycznia 1781 we Wrocławiu, zm. 22 listopada 1869 w Berlinie) – niemiecki architekt, syn Carla Gottharda Langhansa. Projektant i budowniczy wielu gmachów teatralnych i operowych na terenie Śląska i Niemiec, m.in. Opery Wrocławskiej. Projektował w stylu klasycystycznym i historycznym.
Życiorys.
Carl Ferdinand Langhans był synem architekta Carla Gottharda Langhansa. Wraz z Karlem Friedrichem Schinklem kształcił się u Davida Gilly’ego, a jednocześnie zawodu architekta uczył go ojciec.
W 1797 uzyskał uprawnienia kierownika budowy (niem. "Baukondukteur"). W latach 1800–1802 towarzyszył w pracach budowlanych nad berlińskim Niemieckim Teatrem Narodowym (niem. "Deutsches Nationaltheater") przy Gendarmenmarkt według projektu ojca. Wskutek wojny w 1806 jako główny nadworny inspektor budowlany (niem. "Oberhofbauinspektor") otrzymywał jedynie wynagrodzenie tymczasowe (niem. "Wartegeld"). Następnie wyjechał w podroż studyjną do Włoch, gdzie znalazł się pod wpływem włoskich budowli renesansowych.
Od jesieni 1808 pracował jako samodzielny architekt we Wrocławiu. W 1819 został mianowany radcą budowlanym (niem. "Baurat"). W latach 1828–1829 wyjechał do Francji i ponownie do Włoch. W 1834 przeprowadził się do Berlina, by zająć się budową pałacu dla księcia Wilhelma przy Unter den Linden.
Projektował głównie budynki oper i teatrów w stylu klasycystycznym i historycznym. W 1845 powierzono mu odbudowę audytorium opery berlińskiej, zniszczonej przez pożar w 1843. Później był często angażowany do budowy teatrów, m.in. w Legnicy (1841), Szczecinie (1846–1849), Dessau (1855) i Lipsku (1864–1868). Wcześniej jednak nie udało mu się otrzymać zlecenia na odbudowę berlińskiego Teatru Narodowego (niem. "Berliner Schauspielhaus"), które przypadło Schinklowi w 1817 ani też na budowę berlińskiego Königsstädtisches Theater w 1833, które przyznano Karlowi Theodorowi Ottmerowi.
Obok architektury, Langhans interesował się akustyką i mechaniką – w 1831 zaprezentował we Wrocławiu swój wynalazek tzw. pleoramę – dwie, ruchome panoramy, które przesuwały się równolegle, a widz siedzący w łodzi pomiędzy nimi miał wrażenie wycieczki wodnej, np. po zatoce neapolitańskiej lub po rzece Ren.
Od 1815 roku, Carl Ferdinand Langhans był członkiem wrocławskiej loży masońskiej Fryderyk pod Złotym Berłem 
Wybrane dzieła.
Teatry:
Inne budowle świeckie:
Budowle sakralne:

</doc>
<doc id="337173" url="https://pl.wikipedia.org/wiki?curid=337173" title="Kontroler USB">
Kontroler USB



</doc>
<doc id="337174" url="https://pl.wikipedia.org/wiki?curid=337174" title="Otto e mezzo">
Otto e mezzo



</doc>
<doc id="337178" url="https://pl.wikipedia.org/wiki?curid=337178" title="Aguirre, der Zorn Gottes">
Aguirre, der Zorn Gottes



</doc>
<doc id="337179" url="https://pl.wikipedia.org/wiki?curid=337179" title="An Angel at My Table">
An Angel at My Table



</doc>
<doc id="337180" url="https://pl.wikipedia.org/wiki?curid=337180" title="Atomic Twister">
Atomic Twister



</doc>
<doc id="337181" url="https://pl.wikipedia.org/wiki?curid=337181" title="The Aviator">
The Aviator



</doc>
<doc id="337182" url="https://pl.wikipedia.org/wiki?curid=337182" title="Baltic Storm">
Baltic Storm



</doc>
<doc id="337184" url="https://pl.wikipedia.org/wiki?curid=337184" title="Jan Cicero">
Jan Cicero

Jan Cicero (ur. 2 sierpnia 1455 w Ansbach, zm. 9 stycznia 1499) – elektor brandenburski w latach 1486-1499 z dynastii Hohenzollernów.
Życiorys.
Był synem Albrechta III Achillesa, elektora brandenburskiego, i jego pierwszej żony Małgorzaty Badeńskiej.
Od abdykacji swojego stryja Fryderyka II w kwietniu 1470 do października 1471 zarządzał Brandenburgią.
25 sierpnia 1476 w Berlinie poślubił Małgorzatę, córkę Wilhelma, landgrafa Turyngii i Anny Habsburżanki. Z tego małżeństwa pochodzili:

</doc>
<doc id="337185" url="https://pl.wikipedia.org/wiki?curid=337185" title="Fondue">
Fondue

Fondue (od fr. "fondre" – „roztapiać się”) – potrawa (rodzaj zupy serowej) przygotowana z gorącego sera i białego wina. Uważana za narodową potrawę kuchni szwajcarskiej, lecz bardzo popularna we Francji i Włoszech.
Jej specyficzna cecha to przyrządzanie na bieżąco przy stole z podgrzewanego garnka. Zależnie od regionu powstały różne przepisy odnoszące się do przypraw i dodatków. Podstawowe składniki "fondue au fromage" stanowią zawsze sery, co najmniej w dwóch gatunkach (najczęściej gruyère i ementaler lub appenzeller), białe wytrawne wino i kieliszek kirszu. Dodatek niewielkiej ilości mąki ziemniaczanej ułatwia zemulgowanie serowo-winnej masy i zapobiega jej rozwarstwieniu (zwarzeniu). Typowymi przyprawami do fondue są: pieprz biały, gałka muszkatołowa i czosnek.
Fondue było dawniej rozpowszechnione głównie wśród górali szwajcarskich jako sposób na wykorzystanie suchego sera zimą. Praktycznie umożliwiało niewielkim kosztem przyrządzenie w każdych warunkach dania smacznego i pożywnego. Spożywane jest zazwyczaj w większym gronie, bezpośrednio z garnka ("caquelon"), poprzez zanurzanie w roztopionej masie serowej nadzianego na widelec pieczywa albo warzywa. Tradycja wymaga, by picie wina odbywało się dopiero po konsumpcji tej potrawy, a nie w trakcie, ponieważ może ono potęgować jej niestrawność. Zarówno przyrządzanie fondue, jak i wspólne spożywanie stanowią okazję do ożywionych spotkań towarzyskich.
Inne rodzaje.
Przyrządza się je także jako mięsne ("fondue bourguignonne", Szwajcaria), w którym masa serowa zastępowana jest gorącym olejem, a pieczywo na widelcach – wołowiną, oraz fondue czekoladowe, kiedy np. owoce zanurza się w masie czekoladowej. Wykształciła się również swoista „etykieta” dotycząca konsumowania tej potrawy.

</doc>
<doc id="337186" url="https://pl.wikipedia.org/wiki?curid=337186" title="FabLok">
FabLok



</doc>
<doc id="337187" url="https://pl.wikipedia.org/wiki?curid=337187" title="Sideways">
Sideways



</doc>
<doc id="337188" url="https://pl.wikipedia.org/wiki?curid=337188" title="The Big Lebowski">
The Big Lebowski



</doc>
<doc id="337189" url="https://pl.wikipedia.org/wiki?curid=337189" title="Edges of the Lord">
Edges of the Lord



</doc>
<doc id="337190" url="https://pl.wikipedia.org/wiki?curid=337190" title="Rebel Without a Cause">
Rebel Without a Cause



</doc>
<doc id="337192" url="https://pl.wikipedia.org/wiki?curid=337192" title="Juan Alberto Schiaffino">
Juan Alberto Schiaffino



</doc>
<doc id="337193" url="https://pl.wikipedia.org/wiki?curid=337193" title="Juan Schiaffino">
Juan Schiaffino

Juan Alberto Schiaffino Villano (ur. 28 lipca 1925 w Montevideo, zm. 13 listopada 2002 w Montevideo) – piłkarz urugwajski z włoskim paszportem, grający na pozycji napastnika lub lewego łącznika. W klubie z Mediolaniu, przez 6 lat gry rozegrał łącznie 171 spotkań, strzelając w nich 60 bramek.
Kariera piłkarska i trenerska.
Reprezentował kluby: CA Peñarol (1943–1954), A.C. Milan (1954–1960) i AS Roma (1960–1962). W reprezentacji Urugwaju rozegrał 21 spotkań strzelając 8 bramek, dodatkowe 4 mecze zagrał jako reprezentant Włoch. Debiut w reprezentacji narodowej: 10 stycznia 1946 r. w meczu przeciwko Brazylii (1:1). Karierę reprezentacyjną zakończył w dniu 15 stycznia 1958 r. spotkaniem Włochy – Irlandia Północna (1:2).
Po zakończeniu kariery zawodniczej pracował jako trener w Peñarolu i reprezentacji Urugwaju.
Uczestnictwo w mistrzostwach świata.
Uczestnik mistrzostw świata w 1950 oraz 1954. W 1950 walnie przyczynił się do zdobycia przez Urugwaj mistrzostwa świata, strzelając bramkę na 1:1 w meczu finałowym przeciwko gospodarzom turnieju – Brazylii (2:1).

</doc>
<doc id="337203" url="https://pl.wikipedia.org/wiki?curid=337203" title="Jan Cycero">
Jan Cycero



</doc>
<doc id="337204" url="https://pl.wikipedia.org/wiki?curid=337204" title="The Benny Hill Show">
The Benny Hill Show



</doc>
<doc id="337208" url="https://pl.wikipedia.org/wiki?curid=337208" title="Addytywna metoda mieszania barw">
Addytywna metoda mieszania barw



</doc>
<doc id="337210" url="https://pl.wikipedia.org/wiki?curid=337210" title="Starquake">
Starquake

Starquake – komputerowa gra zręcznościowa dostępna na komputery domowe, przeznaczona dla jednego gracza. Napisana została przez Dave’a Collinsa i Stephena Crowa w języku maszynowym, wydana przez Bubble Bus Software w 1985 roku.
W grze gracz wciela się w postać gwiezdnego stworzenia o nazwie BLOB (), którego statek kosmiczny rozbił się na grożącej wybuchem planecie na obrzeżach galaktyki. Celem gry jest odbudowanie zniszczonego rdzenia planety poprzez dostarczenie do niego dziewięciu wymaganych do naprawy części rozmieszczonych losowo na składającej się z 512 pomieszczeń planszy. Niepowodzenie misji może skutkować wybuchem początkującym reakcję łańcuchową, która może zniszczyć cały wszechświat (tytułowe "starquake").
BLOB posiada trzy główne parametry, wyświetlane przez cały czas trwania gry u góry ekranu w postaci pasków stanu, są to: energia, niesione platformy i amunicja. Reprezentowana symbolem baterii energia cały czas powoli opada, może być również tracona szybciej w interakcji z przeciwnikami. Jeśli energia bohatera spadnie do zera, ginie on, lecz może się odrodzić jeśli tylko gracz posiada jeszcze zapasowe życia. Niesione platformy służą bohaterowi do wchodzenia na wyższe poziomy gdy przemieszcza się na piechotę, lecz może on również korzystać w tym celu ze specjalnych latających pojazdów, które są rozmieszczone w różnych miejscach na planszy w specjalnych strefach, w których mogą one startować i lądować. Dzięki amunicji BLOB może strzelać do obcych, których całe roje krążą po wszystkich zakamarkach planety.
Aby uzupełniać trzy główne parametry bohatera, gracz może zbierać leżące w różnych miejscach na planszy przedmioty służące do ich regeneracji. Przedmioty te są jednorazowego użytku, po podniesieniu są używane natychmiastowo i znikają, co w połączeniu ze stale malejącym poziomem energii tworzy limit czasu na zrealizowanie misji. Podobnie ilość dodatkowych żyć BLOB-a można zwiększać, zbierając leżące na planszy jednorazowe przedmioty o wyglądzie Joysticków. Dodatkowo, na planszy leżą również przedmioty niezbędne do naprawy rdzenia i pokonywania planszy, ale te BLOB może podnosić tylko jeśli przemieszcza się pieszo, a nie na latającym pojeździe, dodatkowo zaś musi mieć na to miejsce w ekwipunku.
Poza chodzeniem i lataniem gra oferuje jeszcze kilka innych sposobów przemieszczania się. Jednym z nich są windy antygrawitacyjne, które przemieszczają bohatera w górę w trakcie przebywania w nich, nie można jednak z ich użyciem poruszać się w przeciwnym kierunku. Kolejnym sposobem są tajne przejścia, które pozwalają na przechodzenie przez ściany między sąsiednimi pomieszczeniami. Jeszcze innym sposobem jest sieć teleportów rozmieszczonych na planszy. Każdy z nich posiada swój indywidualny kod. Gdy BLOB wchodzi do teleportu wyświetlana jest plansza z jego kodem oraz prośba o podanie kodu innego teleportu, do którego gracz chce się przenieść. Kody teleportów nie zmieniają się między rozgrywkami, ale by gracz mógł je poznać, musi najpierw dotrzeć do teleportów zwykłym sposobem i wejść do nich, by odkryć ich kod i móc później go wykorzystywać.
Na swojej drodze BLOB napotyka wiele przeszkód. Podstawową z nich są mieszkańcy planety, którzy pojawiają się bez końca i latają po planszy, a w kontakcie z nimi zdrowie bohatera szybko spada, na szczęście gracz może sobie z nimi poradzić za pomocą amunicji. Innymi przeszkodami są drzwi bezpieczeństwa, przez które można się przedostać jedynie posiadając określone przedmioty, bramy, otwieralne tylko jeśli niesie się klucz. Niektóre przejścia można otworzyć tylko spadając na nie z wysokości, przez co są nieosiągalne do przejścia od dołu.
Gra miała bardzo dobre recenzje, zarówno jeśli chodzi o rozgrywkę jak i szatę muzyczno-graficzną, i była uważana za jedną z lepszych ówcześnie dostępnych gier.

</doc>
<doc id="337211" url="https://pl.wikipedia.org/wiki?curid=337211" title="Carol Cleveland">
Carol Cleveland

Carol Cleveland (ur. 13 stycznia 1942 w Londynie) – brytyjska aktorka komediowa, znana przede wszystkim jako jedyna kobieta występująca regularnie w serialu "Latający cyrk Monty Pythona". Grała również w serialu "The Benny Hill Show", "The Two Ronnies" i wielu innych programach i filmach. Pojawiała się we wszystkich czterech seriach "Latającego cyrku" oraz wszystkich pięciu filmach Monty Pythona.
Prywatnie nazywana przez Pythonów Carol Cleavage ("Dekolt"), odgrywała stereotypowe słodkie, puste blondynki. Didaskalia do jej pierwszej roli opisywały ją jako „dorodna dziewczyna w pełnym rozkwicie kobiecości”. Choć do końca nie podobało się jej bycie ograniczaną w ten sposób, jej występy śmieszyły telewidzów. Sama siebie nazywała "glamour stooge" (w wolnym tłumaczeniu „okazały obiekt żartów”).
Jej matka – Pat – zagrała kilka epizodycznych ról w "Latającym cyrku", raz jako chorą psychicznie pacjentkę z siekierą wbitą w głowę.

</doc>
<doc id="337212" url="https://pl.wikipedia.org/wiki?curid=337212" title="Wieża ciśnień al. Wiśniowa">
Wieża ciśnień al. Wiśniowa



</doc>
<doc id="337214" url="https://pl.wikipedia.org/wiki?curid=337214" title="Wieża ciśnień, ul. Kasprowicza">
Wieża ciśnień, ul. Kasprowicza



</doc>
<doc id="337215" url="https://pl.wikipedia.org/wiki?curid=337215" title="Dyktat monachijski">
Dyktat monachijski



</doc>
<doc id="337219" url="https://pl.wikipedia.org/wiki?curid=337219" title="Sudetenland">
Sudetenland



</doc>
<doc id="337220" url="https://pl.wikipedia.org/wiki?curid=337220" title="Centralny Komitet Obywatelski Królestwa Polskiego w Rosji">
Centralny Komitet Obywatelski Królestwa Polskiego w Rosji

Centralny Komitet Obywatelski Królestwa Polskiego w Rosji – polska organizacja samopomocowa działająca w Cesarstwie Rosyjskim w latach 1915–1918, utworzona przez działaczy Centralnego Komitetu Obywatelskiego w Warszawie w Piotrogrodzie po wznowieniu niemiecko-austriackiej ofensywy na froncie wschodnim (1915); prezesem komitetu był Władysław Grabski.
Powstanie i organizacja.
Utworzony przez ewakuowanych do Rosji działaczy Centralnego Komitetu Obywatelskiego. Miał stanowić kontynuację działającego po wybuchu wojny CKO w Królestwie Polskim, jednak sprowadzała się ona tylko do przyjęcia nazwy organizacji. W istocie na terenie Rosji powstała zupełnie nowa instytucja, która rozwinęła działalność w zupełnie odmiennych warunkach. Oficjalnie ukonstytuował się 24 sierpnia 1915 r. na Zebraniu Ogólnym członków CKO w Piotrogrodzie.
W jego składzie znaleźli się: Władysław Grabski, Stanisław Wojciechowski, Seweryn Światopełk-Czetwertyński, Marian Lutosławski, Fryderyk Jurjewicz, Bronisław Załęski, Tadeusz Rutkowski, Stanisław Leśniowski, Joachim Gallera, Jerzy Zdziechowski, Leopold Kronenberg, Franciszek Nowodworski, Paweł Górski, Jan Harusewicz, Jerzy Gościcki, Henryk Święcicki, Stanisław Glezmer, Władysław Glezmer, Władysław Żukowski, Aleksander Lednicki.
Organ ulegał zmianom poprzez kooptację nowych członków. Liczył zwykle 31–34 członków. Istniał do reorganizacji struktur CKO KPwR, kiedy został zastąpiony przez pochodzącą z wyborów pośrednich Radą Główną. W 1915 zebrania Ogólne miały się odbywać razy w miesiącu pod przewodnictwem Pełnomocnika Głównego lub jego zastępcy. Do ich kompetencji należało m.in. rozpatrywanie sprawozdań Pełnomocnika Głównego o stanie spraw CKO, kooptowanie nowych członków CKO, oraz rozpatrywanie ogólnych i bieżących budżetów CKO.
Od marca 1916 bieżącą działalnością Komitetu kierował Zarząd Główny, w skład którego wchodzili Władysław Grabski (prezes i główny pełnomocnik), Stanisław Leśniowski, Józef Dangiel, Joachim Gallera, Paweł Górski, Władysław Gutowski, Stanisław Jasiukowicz, Marian Lutosławski, Adolf Świda i Stanisław Wojciechowski. Po reorganizacji struktur CKO KPwR w grudniu skład zarządu przedstawiał się następująco: W. Grabski (prezes), J. Dangiel, W. Paszkowski, F. Nowodworski, S. Leśniowski, J. Zdziechowski i M. Lutosławski.
Zarząd obejmował wydziały: opieki nad dziećmi, pomocy prawnej i odszkodowań, stosunków z krajem. Specyfika rosyjskiej prowincji a także konieczność zapewnienia stałej opieki wychodźcom skłoniły CKO KPwR do podzielenia Imperium Rosyjskiego na rejony: Północny (pełnomocnik Stanisław Jasiukowicz), Zachodni (Józef Dangiel), Południowo-Zachodni (Paweł Górski), Południowy (Władysław Gutowski), Środkowy (Marian Lutosławski), Frontowy (Adolf Świda) i Północno-Zachodni (Joachim Gallera).
Rejony były podzielone na okręgi, które odpowiadały granicom guberni; od 1 sierpnia 1915 do 1 października takich okręgów posiadał CKO KPwR trzydzieści siedem. W zależności od potrzeb, okręgi miały być dzielone na dzielnice (oddziały), które odpowiadały granicom powiatu. Ostatnim elementem struktury organizacyjnej CKO były partie, którymi kierowali przewodnicy. 10 grudnia 1915 r. w ramach CKO istniało 3000 partii obejmujących 250 000 ludzi. 1 października istniało 3054 partie (252 691 ludzi). W październiku 1916 podjęto decyzje o likwidacji rejonów, od tej pory akcja niesienia pomocy miały być realizowana przez komitety okręgowe (w guberniach).
Działalność.
Członkowie CKO KPwR w większości związani byli z polskimi organizacjami politycznymi, które szeroko współpracowały z władzami rosyjskimi. Byli wśród nich członkowie Rady Państwa i Dumy Państwowej. Część z nich należała do Polskiej emigracji z dawna osiadłej w Rosji. Politycznie CKO KPwR dominowali przedstawiciele Narodowej Demokracji i Stronnictwa Polityki Realnej. Wpływało to na możliwości prowadzenia akcji pomocniczej wśród uchodźców — Polaków, oraz umożliwiało łatwiejszy dostęp do środków koniecznych na jej prowadzenie, a także umożliwiało łatwiejszy kontakt z urzędnikami rosyjskimi.
Według porozumienia zawartego z Radą Zjazdów Polskich Organizacji Pomocy Ofiarom Wojny CKO KPwR opiekował się jedynie wygnańcami osiadłymi po wsiach i tych miastach, gdzie nie było innej polskiej organizacji samopomocowej. Głównym zadaniem CKO KPwR było: udzielanie pomocy żywnościowej, finansowej, kulturalno-oświatowej, religijnej, sanitarnej, a także wyszukiwanie miejsc pracy polskim uchodźcom wojennym. CKO KPwR starał się stworzyć wygnańcom w miarę możliwości normalne warunki życia, a przede wszystkim zapewnić środki na przeżycie w obcym otoczeniu. Wiele uwagi przywiązywał do otoczenia opieką dzieci i młodzieży. Jesienią 1916 pod opieką CKO KPwR znajdowało się 334 tys. osób rozmieszczonych głównie na terenach zachodnich i południowych guberni Rosji. Najpowszechniejszą formą pomocy było udzielanie miesięcznych zapomóg na wyżywienie, mieszkanie i opał. CKO KPwR pośredniczył w zaopatrywaniu wygnańców w żywność i odzież, prowadził także sklepy żywnościowe i warsztaty. Zorganizował własną służbę zdrowia i szkolnictwo, 33 szpitale, 84 ambulatoria, sanatorium, 783 ochronki i schroniska, 226 szkół (uczęszczało do nich 48 435 dzieci), 2 gimnazja (731 uczniów), szkoły rzemieślnicze i kursy pedagogiczne. Fundusze na tę działalność, (do 1 stycznia 1917 łącznie – 28,8 mln rubli) otrzymywał głównie w postaci subwencji od rządu rosyjskiego (22,6 mln rubli) i od Komitetu Wielkiej Księżnej Tatiany (4,4 mln rubli).
Po rewolucji lutowej przedstawiciele CKO KPwR brali udział do 3 października 1917 roku w pracach Komisji Likwidacyjnej do Spraw Królestwa Polskiego. Po rewolucji październikowej i przejęciu władzy przez bolszewików organizacja i jej działacze byli szykanowani i prześladowani. 9 kwietnia 1918 CKO KPwR podjął decyzję o likwidacji, w tym okresie aż do lipca 1918 pełnomocnikiem głównym pozostawał Józef Dangiel.

</doc>
<doc id="337223" url="https://pl.wikipedia.org/wiki?curid=337223" title="Clive Sinclair">
Clive Sinclair

Clive Sinclair, właśc. sir Clive Marles Sinclair (ur. 30 lipca 1940 w Richmond, zm. 16 września 2021 w Londynie) – brytyjski wynalazca i konstruktor, znany przede wszystkim z konstrukcji komputerów domowych serii Sinclair: ZX-80, ZX-81 i ZX Spectrum. Był prezesem brytyjskiego oddziału Mensy w latach 1980-1997.
Życiorys.
Urodził się 30 lipca 1940 w Richmond nad Tamizą, w Anglii.
W 1957 roku przerwał naukę w St George's College i rozpoczął pracę redaktora w „Practical Wireless”, brytyjskim piśmie zajmującym się zagadnieniami techniki radiowej oraz rodzącej się wówczas elektroniki. W 1958 roku został przyjęty do stowarzyszenia Mensa.
W 1961 roku założył swoją pierwszą firmę Sinclair Radionics, w której podjął produkcję radioodbiorników tranzystorowych, a od 1973 również kalkulatorów. We wrześniu 1973 powołał do życia przedsięwzięcie biznesowe pod nazwą Ablesdeal Ltd. Firma ta wielokrotnie zmieniała nazwę. Były to: Westminster Mail Order Ltd w lutym 1975, Sinclair Instruments Ltd w sierpniu tego samego roku, Science of Cambridge Ltd w lipcu 1977, Sinclair Computers Ltd w listopadzie 1980, aby ostatecznie w marcu 1981 roku przekształcić się w Sinclair Research Ltd.
Jeszcze w Science of Cambridge Ltd została opracowana pierwsza konstrukcja komputera domowego ZX-80. Ukazał się on na rynku w 1980 roku i został sprzedany w liczbie ok. 50 tys. sztuk. Jego następcą był ZX-81. Jednak największym sukcesem Sinclaira było ZX Spectrum. Konstrukcja ujrzała światło dzienne w kwietniu 1982 i podbiła świat.
W 1983 roku za ten sukces Clive Sinclair otrzymał z rąk królowej brytyjskiej honorowy tytuł szlachecki.
W kolejnych latach działania Sinclaira nie zawsze były trafione. Przykładem tego był model Sinclair QL. Miał być on przełomem na rynku klientów biznesowych, ale mimo nowatorskiej, jak na tamten czas architektury, nie zdobył większej popularności. Ostatecznie zmusiło to Sinclaira do tego, aby 7 kwietnia 1986 roku za 5 mln funtów brytyjskich odsprzedać prawa do wszystkich produktów firmie Amstrad Alana Sugara.
Innym nietrafionym produktem był elektryczny samochód Sinclair C5.
Firma Sinclair Research Ltd istniała nadal po jego śmierci i rozwijała koncepcje inżynierskie Sir Clive'a Sinclaira. W 2022 r. została przejęta przez Altasciences.

</doc>
<doc id="337224" url="https://pl.wikipedia.org/wiki?curid=337224" title="Karl Ferdinand Langhans">
Karl Ferdinand Langhans



</doc>
<doc id="337225" url="https://pl.wikipedia.org/wiki?curid=337225" title="Kristoffer Rygg">
Kristoffer Rygg

Kristoffer Rygg (ur. 9 września 1976 w Oslo), znany również jako Garm, G. Wolf, Trickster G., Fiery G. Maelstrom i God Head. – norweski muzyk, kompozytor, wokalista i autor tekstów, a także producent muzyczny i inżynier dźwięku. Kristoffer Rygg znany jest przede wszystkim z wieloletnich występów w zespole muzyki awangardowej Ulver w którym pełni funkcję wokalisty i kompozytora. W latach 1993–2003 był członkiem zespołu Arcturus. W międzyczasie występował także w grupie Borknagar. Od 2003 roku współtworzy projekt Head Control System. W latach późniejszych związał się z grupą Æthenor.
Jest wszechstronnym wokalistą, wykorzystuje różne techniki śpiewania poczynając od klasycznych operowych technik: falset, baryton czy też tenor, poprzez bogaty zestaw własnych eksperymentów z czystym śpiewem (głównie w utworach zespołu Arcturus), na tradycyjnym blackmetalowym skrzeczącym growlingu kończąc.
Życiorys.
Kristoffer Rygg działalność artystyczną rozpoczął w zespole Ulver, który założył w 1993 roku, miał wówczas szesnaście lat.
Początkowo muzyka formacji oscylowała na pograniczu folk i black metalu. W latach późniejszych grupa wyewoluowała w kierunku nowoczesnej muzyki elektronicznej.
Przez znaczny okres działalności zespół funkcjonował jako projekt studyjny. Grupa wystąpiła na jednym lub kilku koncertach w 1993 roku. Później zespół zaniechał jakiejkolwiek działalności na żywo, zarówno z uwagi na trudności wynikające ze złożoności szczególnie późniejszych wydawnictw, jak i prywatnej awersji do występów na żywo ze strony Rygga, którą wielokrotnie podkreślał w udzielanych wywiadach. W 2009 roku grupa powróciła do występów na żywo.
Wraz z zespołem Rygg nagrał takie albumy jak: "Bergtatt – Et Eeventyr i 5 Capitler" (1994), "Kveldssanger" (1995), "Nattens Madrigal – Aatte Hymne Til Ulven I Manden" (1996), "Themes from William Blake’s The Marriage of Heaven and Hell" (1998), "Perdition City" (2000), "Blood Inside" (2005), "Shadows of the Sun" (2007) i "Wars of the Roses" (2011). W latach 1993–2003 był członkiem awangardowego zespołu heavymetalowego Arcturus. Wraz z grupą nagrał trzy albumy studyjne: "Aspera Hiems Symfonia" (1996), "La Masquerade Infernale" (1997) i "The Sham Mirrors" (2002).
W międzyczasie występował także w blackmetalowej grupie Borknagar. Z zespołem zarejestrował dwie płyty "Borknagar" (1996) i "The Olden Domain" (1997). Od 2003 roku współtworzy projekt Head Control System. Debiutancki album formacji pt. "Murder Nature" ukazał się w 2006 roku. W latach późniejszych związał się z grupą Æthenor wraz z którą nagrał wydany w 2008 roku album "Betimes Black Cloudmasses".
W 1998 roku założył wytwórnię muzyczną Jester Records. Firma wydała płyty takich zespołów jak: 1349 Rykkinn, Bogus Blimp, Anthony Curtis, Esperanza, Kåre João, Origami Galaktika, Rotoscope, Single Unit, Star of Ash, Upland i Virus.
Wystąpił gościnnie, w tym jako autor tekstów na płytach takich zespołów jak Gehenna, Zyklon, SCN, Star of Ash, Kåre João, Magenta, The Gathering, 1349 Rykkinn, Virus, Ihsahn, Solefald, Tuner, Professor Fate, V:28, Ava Inferi, Nidingr, Dimmu Borgir, Darkthrone, Aphrodisiac i Fleurety. Z kolei jako producent muzyczny i inżynier dźwięku współpracował z takimi formacjami jak: Dødheimsgard, Emperor, Fleurety, Forlorn, Limbonic Art, Mayhem, Old Man’s Child oraz Thou Shalt Suffer.

</doc>
<doc id="337226" url="https://pl.wikipedia.org/wiki?curid=337226" title="Szpital Czerniakowski">
Szpital Czerniakowski

Szpital Czerniakowski – szpital znajdujący się przy ulicy Stępińskiej 19/25 w dzielnicy Mokotów w Warszawie.
Placówka działa w formie spółki z ograniczoną odpowiedzialnością i jest własnością miasta.
Opis.
Szpital ma 8 oddziałów, w tym dwa oddziały kliniczne Warszawskiego Uniwersytetu Medycznego. W skład Specjalistycznej Przychodni Przyszpitalnej wchodzi 11 poradni udzielających średnio 40 tysięcy porad rocznie.
Oddziały szpitala:

</doc>
<doc id="337227" url="https://pl.wikipedia.org/wiki?curid=337227" title="Garm">
Garm



</doc>
<doc id="337228" url="https://pl.wikipedia.org/wiki?curid=337228" title="Trickster G">
Trickster G



</doc>
<doc id="337230" url="https://pl.wikipedia.org/wiki?curid=337230" title="Carl Langhans">
Carl Langhans



</doc>
<doc id="337231" url="https://pl.wikipedia.org/wiki?curid=337231" title="Czaszka i Kości">
Czaszka i Kości

Czaszka i Kości (ang. "Skull and Bones") – tajne stowarzyszenie działające na Uniwersytecie Yale, elitarna organizacja pseudowolnomularska założona w 1832 przez Williama Huntingtona Russella.
Posiada własną wyspę () na Rzece Świętego Wawrzyńca. Do Czaszki i Kości należą głównie członkowie rodów od wieków osiadłych na wschodnim wybrzeżu Stanów Zjednoczonych, należących do finansowej arystokracji, w tym William Taft, George H.W. Bush, George W. Bush, John Kerry.

</doc>
<doc id="337232" url="https://pl.wikipedia.org/wiki?curid=337232" title="Tor wyścigów konnych Służewiec">
Tor wyścigów konnych Służewiec

 
Tor wyścigów konnych Służewiec – tor wyścigów konnych znajdujący się przy ul. Puławskiej 266 w dzielnicy Ursynów w Warszawie.
Torem zarządza spółka Totalizator Sportowy Sp. z o.o. Wcześniej obiektem zarządzało utworzone w 1950 przedsiębiorstwo państwowe "Państwowe Tory Wyścigów Konnych", a do upadłości w 2004 spółka Skarbu Państwa pn. "Służewiec Tory Wyścigów Konnych".
Historia.
Pierwszy wyścig konny w Polsce mający charakter rywalizacji sportowej został odnotowany w 1777, kiedy w wyniku zakładu klacz Kazimierza Rzewuskiego pokonała konia angielskiego posła sir Charlesa Whitwortha na drodze z Woli do Zamku Ujazdowskiego. Pierwsze regularne wyścigi z profesjonalnym torem wyścigowym zorganizowało w 1841 Towarzystwo Wyścigów Konnych i Wystawy Zwierząt Gospodarskich w Królestwie Polskim.
Pierwszy tor był zlokalizowany przy ul. Polnej w Warszawie, na części terenu Pola Mokotowskiego. Tor mokotowski w chwili jego powstania był zlokalizowany na granicy miasta. Po 1916 roku, po wycofaniu się Rosjan i rozluźnieniu „gorsetu” fortyfikacji carskich, powstałe nowe dzielnice (np. Mokotów) spowodowały, że tor na Polu Mokotowskim znalazł się praktycznie w centrum Warszawy.
W 1925 Towarzystwo Zachęty do Hodowli Koni w Polsce nabyło ok. 150 ha z większego kompleksu gruntów na Służewcu, należącym wówczas do dóbr wilanowskich. Został zaprojektowany w oparciu o założenia i potrzeby nowoczesnego toru, lecz bez wzorowania się na torach zagranicznych.
Głównym projektantem założenia był warszawski architekt Zygmunt Plater-Zyberk (współpraca Juliusz Żórawski, Janusz Alchimowicz, Tadeusz Giżycki, Jan Siwek oraz studenci Jerzy Wasilewski, Jerzy Grabowski, Olgierd Tarnowski, Olgierd Wojciechowski), który zaprojektował nowoczesny zespół łączący modny w latach 30. XX wieku styl funkcjonalistyczny i styl okrętowy. Założenie, bez wyraźnych dominant, składa się z dwóch torów:
Oprócz toru wyścigowego i trybun dla kibiców, teren został zaprojektowany jako imponującej wielkości kompleks treningowy, składający się m.in. z murowanych stajni i przylegających do nich mieszkań/pomieszczeń gospodarczych, karuzel do stępowania koni, padoków przy stajniach, oraz przestronnych padoków wzdłuż alei Wyścigowej. Innowacyjnym rozwiązaniem był podziemny tunel (znajdujący się między trybuną honorową a dżokejką) łączący teren treningowy z torem wyścigowym, którym to tunelem konie były doprowadzane do gonitw. Unikatowym przedsięwzięciem było także stworzenie tzw. parku angielskiego (na południe od dżokejki), w którego skład wchodzi starannie zaprojektowana zieleń oraz zbiornik przeciwpożarowy, swoim wyglądem bardziej przypominający stylowy basen. Wieża ciśnień uniezależniała tor od sieci wodociągów miejskich.
We wrześniu 1938 część gminy Wilanów, na której znajdował się tor, została przyłączona do Warszawy.
W latach 1932–1939 zbudowano stajnie treningowe oraz mieszkania dla pracowników toru. Nieopodal toru treningowego zbudowano magazyn na paszę dla koni. Planowana była budowa stacji kolejowej oraz linii tramwajowej, jednak wszystkie te działania przerwał wybuch II wojny światowej. Po 1945 plany te zarzucono.
W 1939 na terenie toru wyścigowego na Służewcu ustawiono przeniesiony z terenu dawnego toru przy ul. Polnej pomnik Fryderyka Jurjewicza (odsłonięty tam w 1929).
Tor otwarto w sobotę 3 czerwca 1939 roku i był to w tym czasie najnowocześniejszy i największy tor wyścigów konnych w Europie. Pierwszą gonitwę, która była przeznaczona dla 3-letnich koni IV kategorii, na dystansie 1600 metrów wygrał Felsztyn (Büves - Gibson Maid) przed Pontusem, Kockiem, Karioką II i Gondolą. Czas gonitwy wynosił 1 minuta 42,5 sek.
Podczas obrony Warszawy obiekt został zajęty przez Niemców w drugiej dekadzie września 1939. W okresie okupacji niemieckiej stacjonowała tam jednostka kawalerii SS. Na początku 1940 wszystkie konie zostały wywiezione przez Niemców do Hamburga. W lipcu 1944 stan załogi niemieckiej wynosił 600–800 żołnierzy, w tym m.in. oddział lotników z pobliskiego lotniska Okęcie. Tor wyścigowy był wykorzystywany przez Niemców jako lądowisko dla samolotów myśliwskich. Był to prawdopodobnie powód zburzenia przez nich wieży ciśnień, której ruiny zachowały się w pobliżu bramy od strony ul. Wyczółki.
1 sierpnia 1944 kompleks wyścigów został zaatakowany przez powstańców z batalionu „Karpaty” wchodzącego w skład zgrupowania pułku „Baszta”. Atak, pomimo początkowych sukcesów, zakończył się niepowodzeniem. Polacy ponieśli duże straty, a wziętych do niewoli powstańców i grupę mężczyzn ze Służewca Niemcy rozstrzelali tego samego dnia pod wieczór na torze treningowym.
W 1989 zespół torów wyścigów konnych został wpisany do rejestru zabytków.
Trybuny.
Trybuny, skierowane na wschód w celu uniknięcia popołudniowego nasłonecznienia, różnią się przeznaczeniem dla różnych grup użytkowników.
Trybuna I (tzw. "Honorowa") z padokiem to dawny ekskluzywny pawilon połączony z budynkiem administracyjnym dla sędziów i dziennikarzy. Posiada przeszkloną ścianę kurtynową rozpiętą na wysokości trzech kondygnacji od strony padoku, podwieszaną pochylnię pomiędzy piętrami zamiast schodów i tarasy dla widowni. Na tej trybunie obowiązuje oficjalny dress code, zgodnie z którym panowie powinni mieć na sobie koszule z długim rękawem, spodnie materiałowe i marynarki, a panie – sukienki, długie spodnie materiałowe, spódnice lub bluzki.
Trybuna II dla ok. 4500 osób posiada głównie miejsca stojące, siedzące w lożach i tarasy, w 2007 roku wyłączona z użytku ze względu na stan techniczny, w 2014 r., częściowo oddana do użytku. Trybuna posiadała m.in. salę dansingową w podziemiach z obrotowym parkietem.
Trybuna III dla 7000 osób zawiera wyłącznie miejsca stojące, nigdy nie została oddana do użytku.
Klub 1000.
Klub 1000 jest elitarnym gronem jeźdźców Toru Wyścigów Konnych Służewiec, którzy wygrali co najmniej 1000 gonitw. Do sierpnia 2022 do klubu należy 11 jeźdźców:
Memoriały.
Na torze rozgrywane są memoriały imienia zasłużonych osób:
Koncerty.
Obszar toru wyścigowego ze względu na płaskość terenu oraz możliwość pomieszczenia dużej liczby widzów wykorzystywany jest jako miejsce występów gwiazd polskiej i światowej rozrywki. Spośród znanych występowali:
Był on także kilkakrotnie miejscem Orange Warsaw Festival.

</doc>
<doc id="337233" url="https://pl.wikipedia.org/wiki?curid=337233" title="Grupa Bilderberg">
Grupa Bilderberg

Grupa Bilderberg lub Klub Bilderberg – międzynarodowe stowarzyszenie osób ze świata polityki i gospodarki organizujące coroczne spotkania, do których zapraszanych jest od 120 do 150 osób złożonych z najwyższej rangi polityków (premierów, ministrów, przedstawicieli monarchii), członków zarządów wielkich instytucji międzynarodowych, znaczących fundacji, banków i korporacji o globalnym zasięgu i wpływie. Podczas spotkań za zamkniętymi drzwiami, omawiane są najważniejsze w danym czasie dla świata sprawy dotyczące bezpieczeństwa, polityki i gospodarki.
Historia.
Pierwsze spotkanie zorganizowane przez grupę miało miejsce w holenderskim hotelu "Bilderberg" (stąd pochodzi nazwa grupy) w Oosterbeek w maju 1954 roku. Odbyło się z inicjatywy polskiego emigranta i wpływowego europejskiego polityka Józefa Retingera, który przekonał do swojego pomysłu holenderskiego księcia Bernharda. Retinger był stałym sekretarzem grupy aż do śmierci w 1960 roku. Celem utworzenia grupy było zbliżenie interesów gospodarczych Europy i Stanów Zjednoczonych.
Spotkania.
Grupa organizuje konferencje, które odbywają się przy obecności wyselekcjonowanych dziennikarzy i polityków lecz zgodnie z obietnicą dyskrecji, nie zdają oni relacji z przebiegu ani treści rozmów. Tym też należy tłumaczyć brak zainteresowania mediów. Na samych spotkaniach obowiązuje tzw. reguła Chatham House zezwalająca na upublicznianie informacji ze spotkań, ale pod warunkiem nieujawniania od kogo pochodzą.
Spotkania mają miejsce w luksusowych hotelach i są chronione przez jednostki służb bezpieczeństwa.
Według uczestników, ze względu na nieformalny charakter, spotkania pozwalają na swobodną wymianę poglądów niezależnie od aktualnych animozji politycznych.
Udział obywateli Polski w spotkaniach.
Do spotkań grupy spośród obywateli Polski zostali zaproszeni:
Spotkania odbywały się z inicjatywy polskiego emigranta i europejskiego polityka Józefa Retingera, na stronie internetowej organizacji jest on odnotowany jako reprezentant Wielkiej Brytanii. W spotkaniach grupy uczestniczył również Zbigniew Brzeziński.
Struktura organizacji.
Organizacja składa się z Komitetu Sterującego złożonego z członków wybieranych na 4-letnie kadencje, na czele którego stoi przewodniczący. Obecnie jest nim Henri de Castries. Komitet każdego roku wybiera uczestników, których zaprasza na spotkanie. Spotkania są organizowane w państwach, z których pochodzą członkowie Komitetu i spotkanie w danym państwie jest w całości finansowane przez członków Komitetu z tego państwa. Członkowie Komitetu płacą oprócz tego roczne składki członkowskie, z których finansowany jest sekretariat organizacji.
Rzecznik prasowy Grupy protokolarnie nie jest ujawniany z imienia i nazwiska.
W roku 2018 Komitet Sterujący liczył 35 członków, z czego najliczniejszą 8-osobową grupę reprezentują obywatele Stanów Zjednoczonych. Spośród reprezentacji europejskiej najliczniejsza jest 4-osobowa reprezentacja Włoch.
Członkiem Komitetu Sterującego reprezentującym Polskę jest były Minister Spraw Zagranicznych, Radosław Sikorski. 
Teorie spiskowe.
Według teorii spiskowych grupa wywodzi się od stowarzyszeń wolnomularskich. Niejawność spotkań i znaczne wpływy posiadane przez zaproszone osoby spowodowały, że niektórzy komentatorzy przypisują członkom Grupy tworzenie nieformalnego rządu światowego. Jednym z propagatorów takich poglądów jest podróżnik i publicysta Wojciech Cejrowski.

</doc>
<doc id="337235" url="https://pl.wikipedia.org/wiki?curid=337235" title="Noon">
Noon

Noon (zapis stylizowany: NOON), właściwie Mikołaj Bugajak (ur. 2 stycznia 1979 w Warszawie) – polski muzyk i kompozytor, instrumentalista, a także producent muzyczny i inżynier dźwięku, specjalista z zakresu masteringu. Właściciel studia Audio Games oraz współzałożyciel (wraz z Mikołajem Skalskim) studia S-33.
Noon został sklasyfikowany na 4. miejscu w rankingu 20 najlepszych polskich producentów hip-hopowych według czasopisma Machina. Poza działalnością artystyczną prowadzi wytwórnię muzyczną Nowe Nagrania.
Życiorys.
Noon (dawniej pod pseudonimem Komay), karierę rozpoczął z zespołem Grammatik wraz z którym w roku 1998 wydał płytę "EP". Album, po dograniu kilku utworów, został wydany w wytwórni Blend Records jako "EP +". W 2000 roku wydano kolejny album zespołu pt. "Światła miasta". Promowały go single „Friko” i „Nie ma skróconych dróg”, do których zostały nakręcone teledyski. Po jej wydaniu Noon opuścił Grammatik przez, jak powiedział w jednym z wywiadów, „świadomość tego, że mógłby z nimi robić tylko to samo, a niespecjalnie interesuje go samopowielanie”.
Także w 2000 roku Bugajak nagrał solowy album "Bleak Output". Płyta początkowo została wydana tylko w Holandii (dDrecords; CD-MM-002; 2000), by w 2001 ukazać się na także rynku polskim w oddziale wytwórni Asfalt Records – Teeto Records. "Bleak Output" doczekała się reedycji w 2004 roku, poszerzona o utwory: niewydane wcześniej „Near Escape” i „Near Escape (Supra Remix)” oraz „Vision” i „Bonus Breakz” z singla „Vision”.
W międzyczasie, tj. w 2001, Noon nagrał wraz ze szczecińskim DJem Twisterem 11-minutowy singel „Vision”. Nie zapowiadał on żadnego albumu. Także w 2001 roku Noon wyprodukował remiks utworu „Rozmowa”, na singel Łony pod tym samym tytułem.
Po solowej płycie Noon rozpoczął współpracę z warszawskim raperem Pezetem. 5 kwietnia 2002 ukazał się ich pierwszy album zatytułowany "Muzyka Klasyczna". Gościnnie na albumie wystąpili Mes, Fokus, Grammatik, Małolat i Ash. Album był promowany przez dwa single: „Re-fleksje” i „Seniorita (Gorąca krew)”. Do obu utworów zostały zrealizowane teledyski.
W 2003 roku Noon nagrał album pt. "Gry studyjne". Do tytułowego utworu został nagrany teledysk. O albumie twórca mówił następująco:
Rok 2004 przyniósł kolejny album kooperacji Pezet/Noon pod nazwą "Muzyka Poważna". Album promowały single: „Nie jestem dawno” i „Szósty zmysł”, do których nakręcono teledyski. Kilka miesięcy później został wydany singel „Szósty zmysł” w opakowaniu bez poligrafii. Można było na nim usłyszeć (oprócz oryginalnej wersji utworu) remix szczecińskiego producenta Webbera, oraz oba utwory w wersjach radiowych.
Noon wystąpił gościnnie w utworze zespołu 2cztery7 „Zwykle nie rapują, ale...” z albumu "Funk – dla smaku". W roku 2005 Noon stworzył podkład do utworu „Siedem dni” na składankę "U Ciebie w mieście 2". Powstał również teledysk do utworu „W branży”. Teledysk ten promuje podwójne wydawnictwo Embargo Nagrania "Pozycje obowiązkowe vol. 1: Muzyka Klasyczna/Muzyka Poważna". Zestaw ten zawiera "Muzykę Poważną" oraz "Muzykę Klasyczną" rozszerzoną o utwory „Siedem dni” i „Mantra”.
Utwór Noona „Soker” znalazł się na składance dołączonej do 25. numeru „Notesu na sześć tygodni”. Noon na jesień roku 2006 planował wydanie swojego trzeciego albumu solowego "8 bitów", jednak nie był zadowolony z ostatecznego efektu i zrezygnował z jego publikacji. 18 stycznia 2008 roku została wydana trzecia solowa płyta Noona pt. "Pewne sekwencje".
Na 14 października 2010 zaplanowano premierę nowego albumu solowego artysty, zatytułowanego "Dziwne dźwięki i niepojęte czyny". Noon zdecydował się zrezygnować z wydania albumu podpisanego pseudonimem i płyta była sygnowana imieniem i nazwiskiem. 30 sierpnia 2011 nakładem firmy Nowe Nagrania ukazała się reedycja debiutu Noona pt. "Bleak Output Max". Pod koniec 2014 r. wydał z Piotrem Kalińskim (Hatti Vatti) płytę "HV/Noon".
20 kwietnia 2018 roku miała miejsce premiera czwartego solowego albumu artysty, podpisanego swoim pseudonimem, pt. "Algorytm".

</doc>
<doc id="337237" url="https://pl.wikipedia.org/wiki?curid=337237" title="Kaseta magnetofonowa">
Kaseta magnetofonowa

Kaseta magnetofonowa (CC z – kaseta kompaktowa) – kaseta o standardowych wymiarach zawierająca taśmę magnetyczną i przeznaczona do magnetofonów kasetowych. Została opracowana przez firmę Philips i zaprezentowana światu podczas Niemieckiej Wystawy Radiowej (Grosse Deutsche Funk-Ausstellung / German Radio Show, obecnie Targi IFA) 30 sierpnia 1963 roku. Służy również jako nośnik do przechowywania danych.
Historia.
Standard kasety magnetofonowej został opracowany przez Philipsa w 1963 roku. Szerokość taśmy magnetycznej w kasecie wynosi 3,81 mm (0,15 cala), a prędkość przesuwu to 4,76 cm/s. Wymiary kasety wynoszą odpowiednio: długość 102 mm, szerokość 64 mm i grubość 12 mm.
Kasety mogą zawierać materiał nagrany przez wytwórcę (np. muzykę) lub być puste. Kasety nienagrane dostępne są w standardowych długościach taśmy. Najczęściej spotykane są kasety C60, z taśmą o długości 85 m i grubości 18 mikrometrów. Daje to długość nagrania 2 × 30 minut. Kaseta C90 (2 × 45 minut) ma taśmę o długości 132 m i grubości 12 mikrometrów. Kaseta C120 (2 × 60 minut) ze względu na cienką taśmę narażoną na uszkodzenia nie jest często stosowana. Firma TDK produkowała wersję D180 o specjalnej konstrukcji zapobiegającej uszkodzeniom nośnika.
CC były produkowane przez: 3M, AGFA, BASF, Denon, Grundig, Hitachi, JVC, Maxell, Memorex, Panasonic, Philips, Samsung, Scotch, Sony, TDK, Technics, Toshiba i inne mniejsze firmy. W Polsce produkowały je Zakłady Włókien Chemicznych Chemitex Stilon w Gorzowie Wielkopolskim oraz Zakłady Włókien Chemicznych Chemitex Wiskord w Szczecinie. Obecnie w Polsce produkcją kaset magnetofonowych wciąż zajmuje się firma Stereo Style wykorzystując taśmy oparte na formule BASF. Na świecie kasety magnetofonowe produkowane są przez francuską firmę Mulann na bazie oryginalnych formuł taśm szpulowych.
Kasety magnetofonowe należały niegdyś – obok płyt gramofonowych – do najpopularniejszych nośników dźwięku, a przed upowszechnieniem się dyskietek – jako nośnik danych. Używane były jako pamięć masowa w popularnych komputerach 8-bitowych jak: Atari, Commodore 64, ZX Spectrum, Timex, Amstrad CPC.
Rodzaje nośnika magnetycznego.
Nośnikiem magnetycznym taśmy jest:
Typ I.
Jest to typ najbardziej popularny, z warstwą o koercji 24–28 kA/m (300–350 Oe). Zasadniczą cechą jest stosowanie nie zmienionego podkładu i korekcji, co stwarza możliwości użycia we wszystkich magnetofonach kasetowych. W ramach typu I istnieją jednak duże różnice jakościowe. Wynikają one z 3 powodów: proszek magnetyczny może być standardowy LN lub udoskonalony (bez Co i z domieszką Co); technologia taśmy (oblew, cięcie, nawinięcie) może odpowiadać mniej lub więcej współczesnemu stanowi wiedzy technicznej; jakość obudowy (wypraski) w dużym stopniu może wpływać na prawidłowość zapisu i odczytu. Wielcy producenci taśm oferują 4 odmiany typu I, różniące się dynamiką (55–60 dB) oraz szerokością pasma (10–16 kHz). W tańszych kasetach wysterowalność przy dużych częstotliwościach może być mniejsza niż 10 dB względem poziomu odniesienia 250 nWb/m. W czasach świetności nośnika typ ten wzbogacił się o odmiany dwu oraz trzywarstwowe (np: TDK AR-X) z wybitnie dużą dynamiką (60 dB+). 
Typ II.
Uchodzi obecnie za właściwy do nagrań hi-fi. Koercja warstwy wynosi 40–48 kA/m (500–650 Oe), co oznacza konieczność stosowania zwiększonego podkładu, a więc magnetofonu z przełącznikiem podkładu i stałej czasowej. Pierwotnie wytwarzany z CrO2, potem równolegle z tlenkiem żelazowym z domieszką kobaltu. Preferowanie jednego lub drugiego rodzaju zależy od kontynentu: japońskie kasety są oparte wyłącznie na kobalcie. Kasety typu II mają zwykle dynamikę nieco większą niż najlepsze żelazowe i spełniają bez trudu wymagania hi-fi według IEC lub DIN. Również w tym typie istnieją liczne odmiany: niektóre firmy oferują 3 odmiany typu II. Wysterowalność przy 10 kHz wynosi -10 do -5 dB.
Typ III.
Mimo teoretycznych zalet typ ten, którego cechą jest podwójna warstwa, jest produkowany jedynie przez nieliczne firmy i nie zdołał się upowszechnić. Podaje się, że osiąga dynamikę 65 dB, przy średniej wysterowalności górnych częstotliwości.
Typ IV.
Jest to szczytowe osiągnięcie, które wymagało pokonania wielu barier technologicznych, szczególnie wobec ryzyka utleniania bardzo aktywnych, gdyż niezmiernie drobnych cząstek metalu i sprowadzenia ich do niemagnetycznej postaci. Zasadniczą zaletą jest skok o +10 dB wysterowalności przy 10 kHz tak, że najbardziej „ostre” nagranie można rejestrować bez potrzeby obniżania poziomu zapisu. Zastosowanie kaset metalicznych z warstwą o koercji większej niż 80 kA/m (1000 Oe) jest ograniczone do urządzeń zaopatrzonych w układy do przełączenia podkładu do wymaganych dużych wartości, jak również kasowania tak twardych magnetycznie warstw.
Kaseta czyszcząca.
Rodzaj kasety magnetofonowej ze specjalną taśmą niemagnetyczną, pozwalającą na usunięcie brudu i kurzu z głowic magnetofonu.
Występują dwa rodzaje takich kaset:
Kaseta demagnetyzująca.
Rodzaj kasety pozwalającej na usunięcie namagnesowania głowicy magnetofonu powstającego podczas pracy urządzenia. Najczęściej trzeba ją zasilać baterią.

</doc>
<doc id="337238" url="https://pl.wikipedia.org/wiki?curid=337238" title="Zieleń chromowa">
Zieleń chromowa



</doc>
<doc id="337239" url="https://pl.wikipedia.org/wiki?curid=337239" title="Krüger">
Krüger



</doc>
<doc id="337240" url="https://pl.wikipedia.org/wiki?curid=337240" title="Krueger">
Krueger



</doc>
<doc id="337241" url="https://pl.wikipedia.org/wiki?curid=337241" title="Compact casette">
Compact casette



</doc>
<doc id="337243" url="https://pl.wikipedia.org/wiki?curid=337243" title="Waco">
Waco

Miejscowości w USA:
Gminy w USA:
Postacie

</doc>
<doc id="337246" url="https://pl.wikipedia.org/wiki?curid=337246" title="Formuła Radbrucha">
Formuła Radbrucha

Formuła Radbrucha – formuła filozoficznoprawna autorstwa niemieckiego prawnika i filozofa Gustava Radbrucha. Głosi ona, że jeśli norma prawna w drastyczny sposób łamie podstawowe normy moralne, to nie obowiązuje (łac. "lex iniustissima non est lex"). Taka norma nie dostępuje godności bycia prawem, może być odrzucona i tym samym obywatele nie mają obowiązku jej przestrzegania, a administracja państwowa i sądownictwo jej stosowania. Jest ona jedną z czołowych współczesnych koncepcji zbliżających do siebie pozytywizm prawniczy i prawnonaturalizm.
Formuła została zaprezentowana po raz pierwszy w 1945 w audycji „Pięć minut filozofii prawa”, a rozwinięta w klasycznej formie w artykule z 1946 "Ustawowe bezprawie i ponadustawowe prawo", który był reakcją na degenerację systemu prawnego w czasach Trzeciej Rzeszy. Według Radbrucha prawnicy niemieccy przez silne przywiązanie do pozytywizmu prawnego nie byli w stanie przeciwstawić się instrumentalizacji prawa przez nazistów.
Formuła Radbrucha w orzecznictwie sądów.
Do formuły Radbrucha wielokrotnie odwoływały się niemieckie sądy, szczególnie Federalny Trybunał Konstytucyjny.
Dzięki niej możliwe było podważenie wielu krzywdzących aktów prawnych, wyroków i decyzji wydanych w czasach Trzeciej Rzeszy. Za bezprawne uznano m.in. rozporządzenie nr 11 do "Ustawy o Obywatelstwie Rzeszy" z 25 listopada 1941 r., pozbawiające majątku i obywatelstwa emigrantów pochodzenia żydowskiego. Wyroki powołujące się na formułę Radbrucha zapadały także w sprawach cywilnych i karnych prowadzonych przed Trybunałem Federalnym.
Po formułę sięgnięto ponownie w latach 90. w tzw. procesach strzelców, czyli procesach strażników granicznych strzelających do uciekających przez Mur Berliński do Berlina Zachodniego. Główny wyrok w tej sprawie zapadł przed BVerfG 3 listopada 1992 r., w którym uznano za nieobowiązujące okoliczności wyłączające bezprawność użycia broni wobec osób bezprawnie przekraczających granicę niemiecko-niemiecką.
Chociaż koncepcja Radbrucha jest szeroko znana i dyskutowana, poza Niemcami brak jest bezpośrednich odwołań do niej w orzecznictwie sądowym (choć można znaleźć wyroki uzasadniane w podobny sposób).

</doc>
<doc id="337248" url="https://pl.wikipedia.org/wiki?curid=337248" title="Międzynarodowe pakty praw człowieka">
Międzynarodowe pakty praw człowieka

Międzynarodowe pakty praw człowieka – dwie umowy międzynarodowe uchwalone przez Zgromadzenie Ogólne Organizacji Narodów Zjednoczonych 16 grudnia 1966 roku:
Są to najważniejsze umowy międzynarodowe regulujące kwestie praw człowieka. W porównaniu z innymi umowami, cechuje je przedmiotowa uniwersalność.
Historia.
Po II wojnie światowej, jednym z istotnych elementów tworzonego systemu Narodów Zjednoczonych była ochrona praw człowieka. Na konferencji założycielskiej ONZ w San Francisco przyjęto ogólne ramy ochrony tych praw, podejmując prace nad ich kodyfikacją w formie umów międzynarodowych. Rozbieżności pomiędzy krajami co do zakresu tych umów spowodowały, że przez dwie dekady nie udało się tych prac zakończyć sukcesem. Ponieważ część państw nie chciała nadawać ochronie praw człowieka wiążącej formy umowy międzynarodowej, 10 grudnia 1948 uchwalono Powszechną Deklarację Praw Człowieka. Deklaracja była ważnym krokiem w regulacji ochrony praw człowieka i wskazała kierunek ewolucji instytucji międzynarodowych. 
W odróżnieniu od Deklaracji, pakty praw człowieka miały być bardziej szczegółowe i miały mieć moc wiążącą. Jednym z głównych punktów spornych w pracach nad paktami było ujęcie w nich praw ekonomicznych i społecznych. Państwa bloku wschodniego podkreślały konieczność ich uwzględnienia, natomiast zachodnie państwa kapitalistyczne domagały się uregulowania ich w odrębnym dokumencie, co miało pozwalać na ratyfikowanie paktu z prawami obywatelskimi i politycznymi, bez konieczności przyjęcia praw społecznych i ekonomicznych. W 1952 Zgromadzenie Ogólne Narodów Zjednoczonych zadecydowało, że prawa człowieka mają być uregulowane w dwóch dokumentach. Pakty zostały przyjęte 16 grudnia 1966, stając się podstawą międzynarodowego systemu ochrony praw człowieka. 

</doc>
<doc id="337249" url="https://pl.wikipedia.org/wiki?curid=337249" title="Władysław Jędrzejewski (generał)">
Władysław Jędrzejewski (generał)

Władysław Jędrzejewski (ur. 5 marca 1863 w majątku Nowiny w powiecie lepelskim, zm. prawd. w marcu 1940 we Lwowie) – generał major Armii Imperium Rosyjskiego oraz generał dywizji Wojska Polskiego, odznaczony Orderem Virtuti Militari, ofiara zbrodni katyńskiej.
Życiorys.
W 1880 roku złożył maturę w gimnazjum Petersburgu. Ukończył Warszawską Szkołę Junkrów Piechoty. Od 1884 zawodowy oficer rosyjskiej piechoty. Brał udział w wojnie rosyjsko– japońskiej 1904–1905. W 1914 był dowódcą 93 Irkuckiego pułku piechoty. Później dowodził 119 Kołomyjskim pułkiem piechoty, brygadą piechoty oraz 30 Dywizją Piechoty. I wojnę światową rozpoczął w stopniu podpułkownika. 22 kwietnia 1917 roku został mianowany generałem majorem ze starszeństwem z dniem 15 grudnia 1916 roku.
9 grudnia 1918 roku został przyjęty do Wojska Polskiego w grupie oficerów byłego I Korpusu Polskiego i byłej armii rosyjskiej z zatwierdzeniem posiadanego stopnia generała majora ze starszeństwem z dniem 15 grudnia 1918 roku i przydzielony do rezerwy oficerów. Wówczas mianowany komendantem rezerwy oficerów w Warszawie. W 1919 (od marca do maja) był komendantem obrony Lwowa i dowódcą 5 Dywizji Piechoty i załogi obrony Lwowa. Następnie dowodził grupą operacyjną na froncie galicyjskim. Ponownie dowodził 5 DP od sierpnia 1919 do maja 1920. 21 kwietnia 1920 roku został zatwierdzony z dniem 1 kwietnia 1920 roku w stopniu generała porucznika, w grupie oficerów byłych Korpusów Wschodnich i byłej armii rosyjskiej. . Od stycznia 1921 był dowódcą Okręgu Generalnego Lublin, a od września 1921 dowódcą Okręgu Korpusu nr VI we Lwowie.
3 maja 1922 roku został zweryfikowany w stopniu generała dywizji ze starszeństwem z dniem 1 czerwca 1919 roku i 15. lokatą w korpusie generałów. 12 marca 1924 roku został zwolniony ze stanowiska dowódcy OK VI. Z dniem 30 czerwca 1924 roku został przeniesiony w stan spoczynku. Osiadł we Lwowie. Był członkiem zarządu wydziału wojewódzkiego we Lwowie Polskiego Towarzystwa Opieki nad Grobami Bohaterów (otrzymał tytuł członka honorowego tegoż stowarzyszenia i tytuł prezesa honorowego) oraz przewodniczącym oddziału Polskiego Towarzystwa Opieki nad Grobami Bohaterów we Lwowie.
We wrześniu 1939 zgłosił się do służby. Organizował Cywilną Straż Obywatelską we Lwowie, której został komendantem 7 września 1939. 4 października 1939 został aresztowany przez NKWD. Zmarł prawdopodobnie w więzieniu we Lwowie w marcu 1940 (lub został rozstrzelany jeszcze w 1939). Figuruje na Ukraińskiej Liście Katyńskiej. Został pochowany na otwartym w 2012 Polskim Cmentarzu Wojennym w Kijowie-Bykowni.
2 września 2016 Prezydent RP Andrzej Duda na wniosek Ministra Obrony Narodowej Antoniego Macierewicza mianował go pośmiertnie na stopień generała broni.
Władysław Jędrzejewski był żonaty z Katarzyną z Ambrożewiczów, z którą miał syna Tadeusza oraz córki: Marię i Walerię. Żona generała była prezesem wydziału Towarzystwa Polskiego Żałobnego Krzyża dla okręgu lwowskiego.
Kapitan rezerwy artylerii Tadeusz Jędrzejewski urodził się 14 lipca 1898 roku. Zweryfikowany w stopniu porucznika ze starszeństwem z dniem 1 czerwca 1919 roku w korpusie oficerów rezerwy artylerii. Posiadał przydział w rezerwie do 8 pułku artylerii ciężkiej w Toruniu. W czasie kampanii wrześniowej był dowódcą kolumny amunicyjnej 15 dywizjonu artylerii ciężkiej. Poległ 28 października 1939 roku w Warszawie.

</doc>
<doc id="337252" url="https://pl.wikipedia.org/wiki?curid=337252" title="Pierwszy Protokół Fakultatywny do Międzynarodowego Paktu Praw Obywatelskich i Politycznych">
Pierwszy Protokół Fakultatywny do Międzynarodowego Paktu Praw Obywatelskich i Politycznych



</doc>
<doc id="337254" url="https://pl.wikipedia.org/wiki?curid=337254" title="Konwencja w sprawie zakazu stosowania tortur">
Konwencja w sprawie zakazu stosowania tortur

Konwencja w sprawie zakazu stosowania tortur (pełna nazwa "Konwencja w sprawie zakazu stosowania tortur oraz innego okrutnego, nieludzkiego lub poniżającego traktowania albo karania") została przyjęta przez Zgromadzenie Ogólne Narodów Zjednoczonych 10 grudnia 1984, weszła w życie 26 czerwca 1987, przez Polskę została ratyfikowana 26 lipca 1989 (). Dotychczas (sierpień 2020) Konwencję ratyfikowało bądź do niej przystąpiło 170 państw.
1
Konwencja ta definiuje, czym wobec prawa międzynarodowego jest tortura. Konwencja powołała do życia także organ kontrolny – Komitet Przeciwko Torturom (CAT – ang. "Committee Against Torture").
W myśl Konwencji:
"Artykuł 1
1. W rozumieniu niniejszej konwencji określenie "tortury" oznacza każde działanie, którym jakiejkolwiek osobie umyślnie zadaje się ostry ból lub cierpienie, fizyczne bądź psychiczne, w celu uzyskania od niej lub od osoby trzeciej informacji lub wyznania, w celu ukarania jej za czyn popełniony przez nią lub osobę trzecią albo o którego dokonanie jest ona podejrzana, a także w celu zastraszenia lub wywarcia nacisku na nią lub trzecią osobę albo w jakimkolwiek innym celu wynikającym z wszelkiej formy dyskryminacji, gdy taki ból lub cierpienie powodowane są przez funkcjonariusza państwowego lub inną osobę występującą w charakterze urzędowym lub z ich polecenia albo za wyraźną lub milczącą zgodą. Określenie to nie obejmuje bólu lub cierpienia wynikających jedynie ze zgodnych z prawem sankcji, nieodłącznie związanych z tymi sankcjami lub wywołanych przez nie przypadkowo."
Wojna lub jej groźba, brak wewnętrznej stabilizacji politycznej lub jakakolwiek inna sytuacja wyjątkowa nie mogą stanowić usprawiedliwienia dla tortur. Działanie na rozkaz nie jest usprawiedliwieniem (art. 2). Żadne Państwo-strona nie może wydalać, zwracać lub wydawać innemu państwu danej osoby, jeżeli istnieją poważne podstawy, by sądzić, że może jej tam grozić stosowanie tortur (art. 3). Stosowanie tortur powinno być karane (art. 4 i następne). Strony współdziałają w ściganiu sprawców (art. 9). Państwo-strona wedle art. 7 zobowiązane jest w razie odmowy ekstradycji osądzić sprawcę tortur zgodnie z zasadą "aut dedere aut iudicare" (łac. "przekazać lub osądzić"). Ofiara tortur ma prawo do zadośćuczynienia oraz sprawiedliwego i adekwatnego odszkodowania (art. 14), dowody wymuszone torturami są zakazane (art. 15).
Konwencja została spisana w językach miarodajnych angielskim, arabskim, chińskim, francuskim, hiszpańskim i rosyjskim, depozytariuszem jest sekretarz generalny ONZ (art. 25). Spory, których nie rozstrzygnięto w drodze rokowań, na wniosek strony mają być przekazane do postępowania rozjemczego, jeżeli w ciągu 6 miesięcy od złożenia wniosku strony nie będą w stanie dojść do porozumienia w sprawie organizacji rozjemstwa, każda z nich może skierować spór do Międzynarodowego Trybunału Sprawiedliwości (art. 30).
Znaczący wpływ na przyjęcie tej konwencji miał lobbing organizacji Amnesty International, która prowadziła kampanię na jej rzecz od 1973.

</doc>
<doc id="337258" url="https://pl.wikipedia.org/wiki?curid=337258" title="Zelda">
Zelda



</doc>
<doc id="337260" url="https://pl.wikipedia.org/wiki?curid=337260" title="Daphne du Maurier">
Daphne du Maurier

Daphne du Maurier (ur. 13 maja 1907 w Londynie, zm. 19 kwietnia 1989 w Par) – angielska pisarka, autorka popularnych powieści i opowiadań.
Choć klasyfikuje się ją jako powieściopisarkę romantyczną, jej historie opisywane były jako „nastrojowe i wdzięczne” z licznymi podtekstami paranormalnymi. Jej bestsellerowe prace początkowo nie zostały poważnie potraktowane przez krytyków, jednak od tego czasu zyskały trwałą reputację między innymi za rzemiosło narracyjne. Wiele z nich zostało z powodzeniem zaadaptowanych w filmach, w tym powieść "Rebeka", "Moja kuzynka Rachela", "Zatoka Francuza," czy "Jamaica Inn."
Jej najsłynniejsza powieść "Rebeka" należy do kanonu światowej literatury, zainspirowała także oscarowy film Alfreda Hitchcocka o takim samym tytule. Również podstawą "Ptaków" wspomnianego reżysera było identycznie zatytułowane opowiadanie du Maurier. Natomiast w 1973 na podstawie jej opowiadania "Nie oglądaj się teraz" Nicolas Roeg zrealizował film o identycznym tytule.
Du Maurier spędziła większość swojego życia w Kornwalii, gdzie też osadziła akcję większości swoich prac. W miarę, jak jej sława rosła, zaczęła jednak stronić od ludzi i preferować pozostanie w odosobnieniu.
Jej rodzicami byli oraz aktorka sceniczna Muriel Beaumont. Jej dziadkiem był pisarz i karykaturzysta George du Maurier.
Na polski jej dzieła przekładał m.in. Michał Kłobukowski ("Jabłoń", w zbiorze "Makabreski", Warszawa: GiG, 1990).
Młodość.
Daphne du Maurier urodziła się w Londynie, jako druga z trzech córek wybitnego aktora i menadżera Sir Geralda du Maurier i aktorki Muriel Beaumont. Jej matka była siostrzenicą Williama Comynsa Beaumonta, dziennikarza, autora i wykładowcy. Dziadkiem du Maurier był autor i twórca komiksów, pracujący dla magazynu Punch, George du Maurier. Stworzył on postać w powieści "" wydanej w 1894. Starsza siostra Daphne, , również została pisarką, młodsza zaś, Jeanne, podjęła się kariery malarskiej.
Koneksje rodziny Du Maurier pomogły jej w rozpoczęciu i ugruntowaniu kariery literackiej. Kilka ze swoich wczesnych prac opublikowała w magazynie Jej pierwsza powieść, "Dobry duch" (The Loving Spirit), została wydana w 1931.
Du Maurier była również kuzynką „chłopców ”, którzy stali się inspiracją dla postaci młodych bohaterów ze sztuki Piotruś Pan J.M Barriesa.
Jako małe dziecko, dzięki popularności swojego ojca, Du Maurier poznała wielu wybitnych aktorów teatralnych. Podczas spotkania z Tallulah Bankhead du Maurier powiedziała, że Bankhead była najpiękniejszym stworzeniem, jakie kiedykolwiek widziała.
Powieści, opowiadania i biografie.
Powieść "Rebeka" okazałą się jednym z najwybitniejszych dzieł autorki. Od razu po wydaniu stała się wielkim hitem, a w latach 1938–1965 sprzedano prawie 3 miliony jej egzemplarzy. Powieść nigdy nie wyszła z druku i była kilkukrotnie adaptowana zarówno na scenach teatralnych, jak i na wielkim ekranie. W 1938 roku W Stanach Zjednoczonych zdobyła nagrodę National Book Award za ulubioną powieść roku 1938 według głosowania członków . W Wielkiej Brytanii w ankiecie BBC z 2003 roku znalazła się na czternastym miejscu „najbardziej lubianej powieści w kraju”.
Inne znaczące prace Du Maurier to: ", i ." Akcja ostatniej rozgrywa się w połowie pierwszej i drugiej angielskiej wojny domowej i została napisana z rojalistycznej perspektywy, przyjętej przez Du Maurier w czasie mieszkania w Kornwalii.
Kilka pozostałych powieści autorki również zostało przeniesionych na ekran, wliczając: ", , " oraz "Moja kuzynka Rachela". Filmy "Ptaki" (1963) oraz "Nie oglądaj się teraz" (1973) zostały oparte na omówieniu opowiadań du Maurier. Autorka często żaliła się, że jedyne filmy na podstawie jej prac, które przypadły jej do gustu to "Rebeka" Hitchocka oraz "Nie oglądaj się teraz" Nicolasa Roeg’a.
Pomysł na przedstawienie książki "Jamaica Inn" Hitchcocka został odrzucony zarówno przez reżysera, jak i autorkę, z powodu całkowicie zmienionego przez niego zakończenia, które miało podkreślić jego gwiazdę Charlesa Laughtona. Du Maurier uważała również, że Olivia de Havilland została błędnie obsadzona w roli antybohaterki w filmie "Moja kuzynka Rachela". Na szczęście film "Zatoka Francuza" wypadł znacznie lepiej w bogatej wersji kolorystycznej, wydanej w 1944. Później jednak du Maurier żałowała swojego wyboru Alec Guinessa, jako głównego bohatera filmu "Kozioł ofiarny", który częściowo sfinansowała.
Du Maurier była często kategoryzowana jako „powieściopisarka romantyczna”, nad którym to określeniem bardzo ubolewała, szczególnie biorąc pod uwagę, że jej powieści niezwykle rzadko mają pozytywne, szczęśliwe zakończenie, a znacząco dominuje w nich nastrój niepokoju, grozy i występowanie zjawisk paranormalnych. Patrząc na jej dzieła w tym świetle, mają one zdecydowanie więcej wspólnego z powieściami sensacyjnymi Wilki’ego Collinsa i innych twórców, których Daphne podziwiała. Jej nekrolog, Kate Kellaway napisała: „Du Maurier była mistrzynią wykalkulowanego niezdecydowania. Nie chciała zaspokoić umysłów swoich czytelników. Pragnęła, by jej zagadki trwały. Chciała, by jej powieści nadal prześladowały ich nocami, długo po ich zakończeniu”.
Powieść du Maurier "" (1954) to fabularyzowana historia o jej prababce nee Thompson (1776-1852), która w latach 1803–1808 była kochanką Fredericka Augustusa, księcia Yorku i Albany (1763-1827). Według rymowanki był on „wielkim, starym księciem Yorku”, synem króla Jerzego III i bratem króla Jerzego IV oraz króla Wilhelma IV. Z kolei główną bohaterką jej ostatniej powieści, "Rule Britannia" jest starzejąca się aktorka, która według powszechnej opinii została oparta na Gladys Cooper (której też zadedykowano powieść).
W 2011 odkryto kolekcję zapomnianych opowiadań du Maurier, napisanych przez nią w wieku 21 lat, które umożliwiają wgląd w jej dojrzały styl. Jedno z nich, "The Doll" opowiada o obsesji pewnej młodej kobiety na punkcie mechanicznej, męskiej lalki.
W późniejszym życiu du Maurier pisała literaturę faktu, w tym kilka biografii m.in. "Gerald", – biografię jej ojca. Du Maurier śledzi w niej przeprowadzkę rodziny z Francji do Anglii w XIX wieku
Sztuki teatralne.
Daphne du Maurier napisała trzy sztuki teatralne. Pierwszą była adaptacja powieści Rebeka, która swoją premierę miała 5 marca 1940 roku w Queen’s Theatre w Londynie. Główne role zagrali w niej Celia Johnson i Owen Nares. Po 181 przedstawieniach produkcja została przeniesiona do Strand Theatre, gdzie Jill Furse przejęła rolę drugiej pani De Winter, a Mary Merrall występowała jako pani Danvers.
W 1943 roku napisała zainspirowany autobiografią dramat "Moje młode lata" opowiadający o niespodziewanym powrocie starszego oficera, uważanego powszechnie za zmarłego, który odkrywa, że jego żona objęła jego poselskie stanowisko i nawiązała romantyczny związek z miejscowym rolnikiem. Spektakl po raz pierwszy wystawiono w Manchester Opera House w 1944 r., a następnie przeniesiono go do Londynu. Premiera odbyła się w Wyndham’s Theatre 10 stycznia 1945 r. z udziałem Nory Swinburne i Clive’a Brooka. Produkcja, wyreżyserowana przez Irene Hentschel, stała się wieloletnim hitem, granym łącznie 617 razy. Dramat został reaktywowany przez Caroline Smith w Orange Tree Theatre w Richmond upon Thames 5 września 2007 roku, z udziałem Karen Ascoe i Marka Tandy’ego.
Jej trzecia sztuka, "September Tide" opowiada o losach kobiety w średnim wieku, w której zakochuje się jej własny zięć-artysta. Jej premiera odbyła się 15 grudnia 1948 roku w Teatrze Aldwych z Gertrude Lawrence w roli Stelli. Wystawianie spektaklu zakończono w sierpniu 1949 po 267 przedstawieniach.
Imiona, tytuły i zaszczyty.
Była znana powszechnie jako Daphne du Maurier od 1907 do 1932, kiedy to poślubiła Fredericka Browninga. Aż do 1946 wciąż tworzyła jako Daphne du Maurier, była jednak równocześnie tytułowana Daphne du Maurier, Lady Browning (1946–1969). W 1969 została wyniesiona do tytułu Dame Daphne du Maurier, Lady Browning DBE (1969–1989), jednak nigdy się nim nie posługiwała.
Według jej biografki, Margaret Foster, nikomu nie powiedziała o otrzymanym honorze i nawet jej dzieci dowiedziały się o tym dopiero z gazet.
Oskarżenia o plagiat.
Krótko po publikacji "Rebeki" w Brazylii, krytyk Álvaro Lins oraz inni czytelnicy wskazali na wiele podobieństw powieści du Maurier do książki "„La Sucessora”" (Następczyni) z 1934 r. autorstwa brazylijskiej pisarki . Według Nabuco i jej redaktora skopiowano nie tylko główną fabułę, lecz także liczne sytuacje i wręcz całe dialogi. Du Maurier, podobnie jak jej wydawca zaprzeczyła tym oskarżeniom, wskazując, że elementy wykorzystane w Rebece były w tym czasie dość powszechnie wykorzystywane.
Kontrowersje zostały zbadane w artykule z 6 listopada 2002 r. w gazecie "The New York Times". W artykule napisano, że według wspomnień Nabuco, kiedy film Hitchcocka "Rebecca" został po raz pierwszy emitowany w Brazylii United Artists chciało, aby Nabuco podpisała dokument stwierdzający, że podobieństwa są jedynie zbiegiem okoliczności, jednak ta odmówiła.
"The Times" zacytował wspomnienia Nabuco, mówiąc: „Kiedy filmowa wersja "Rebeki" pojawiła się w Brazylii, prawnik producentów zwrócił się do mojego prawnika z prośbą o podpisanie dokumentu potwierdzającego możliwość, że był to zwykły zbieg okoliczności. Miałam zostać zrekompensowana kwotą opisaną jako: «o znacznej wartości». Naturalnie nie wyraziłam zgody.”
Artykuł w "The Times" mówi: „Pani Nabuco przetłumaczyła swoją powieść na język francuski i wysłała ją do wydawcy w Paryżu, o którym dowiedziała się, że jest on również [wydawcą] pani du Maurier dopiero po tym, jak Rebecca stała się światowym sukcesem. Powieści mają identyczną fabułę, a nawet kilka identycznych fragmentów”.
Ponadto autor Frank Baker uważa, że du Maurier splagiatowała jego powieść "The Birds" (Ptaki) z 1936, w swoim własnym opowiadaniu o tym samym tytule z 1952 r. Du Maurier pracowała dla wydawcy Bakera Petera Llewelyna Daviesa w czasie, kiedy ten przedstawił mu swoją książkę.. Kiedy "The Birds" Hitchcocka, oparte na historii du Maurier zostało opublikowane, Baker rozważał wytoczenie kosztownego procesu przeciwko Universal Studios, zostało mu to jednak odradzone.
Życie osobiste.
Daphne du Maurier poślubiła Majora Fredericka „Boya” Browninga w 1932. Mieli razem troje dzieci:
Biografowie odnotowali, że małżeństwo du Maurierów bywało czasami chłodne, a Daphne potrafiła niekiedy być oziębła i dystansowała się od swoich dzieci, szczególnie córek, szczególnie w czasie, kiedy całkowicie zanurzała się w pisaniu. Jej mąż zmarł w 1965 r. i niedługo później Daphne przeprowadziła się do Kilmath, niedaleko Par w Kornwalii, które to stało się miejscem akcji dla powieści "The House on the Strand (Dom nad wodą)."
Du Maurier często przedstawiano jako oziębłą samotniczkę, która rzadko pojawiała się wśród społeczeństwa czy udzielała wywiadów. Wyjątek nastąpił po premierze filmu "Bridge Too Far," w którym jej mąż został przedstawiony w niepochlebnym świetle. Zdenerwowana, napisała do krajowych gazet potępiając to, co uważała za „niewyobrażalne potraktowanie”. Kiedy jednak znajdowała się poza zasięgiem opinii publicznej, wielu uważało ją za ciepłą i niezwykle zabawną osobę, będącą gościnną gospodynią w Menabilly, domu, który przez wiele lat wynajmowała (od rodziny Rashleigh) w Kornwalii.
Wystąpiła jako rozbitek w programie "Radio BBC Desert Island Discs" nadawanym 3 września 1977 r. Jej ulubioną książką były „Zebrane opowieści Jane Austen”, a za swój drobny luksus uważała whisky i piwo imbirowe.
Du Maurier była jednym z pierwszych członków "Mebyon Kernow", kornwalijskiej partii nacjonalistycznej.
Domniemane tajne związki seksualne.
Po śmierci du Maurier w 1989, pisarze zaczęli rozprzestrzeniać historie o domniemanych związkach autorki z różnymi, znanymi osobami, wliczając w to aktorkę , a także jej rzekomy pociąg do Ellen Doubleday, żony jej amerykańskiego wydawcy .
Du Maurier stwierdziła w swoich wspomnieniach, że jej ojciec pragnął zawsze syna; a będąc chłopczycą, chciała urodzić się chłopcem. "Daphne du Maurier Companion," redagowana przez Helen Taylor, zawiera twierdzenia samej Helen, mówiące, że du Maurier wyznała jej w 1965 roku, że miała kazirodczy związek z ojcem, agresywnym alkoholikiem.
W korespondencji, którą rodzina przekazała biografce Margaret Forster, du Maurier wyjaśniła kilku zaufanym osobom swój wyjątkowy stosunek do swojej seksualności: jej osobowość obejmowała dwie różne osoby – kochającą żonę i matkę (stronę, którą pokazała światu) i ukochaną („zdecydowanie męską energię”) ukrytą przed praktycznie każdym, będącą siłą stojącą za jej twórczością artystyczną. Według biografii Forstera, du Maurier wierzyła, że „męska energia” napędzała jej pisanie. Forster napisał również, że zaprzeczenie o swojej biseksualności przez du Maurier ujawniło „homofobiczny” strach przed jej prawdziwą naturą.
Dzieci, zarówno du Maurier, jak i Lawrence zdecydowanie sprzeciwiły się opowieściom o domniemanym, intymnym związku ich matek. Dwa lata po śmierci Lawrence, jej biografia autorstwa Richarda Aldricha zawierała szczegółowe informacje na temat przyjaźni między nią, a du Maurier, która rozpoczęła się już w 1948 roku, kiedy Lawrence przyjęła główną rolę w nowej sztuce du Maurier "Wrześniowy przypływ". Lawrence koncertowała w Wielkiej Brytanii w 1948 r. i kontynuowała tę trasę ją w londyńskiej dzielnicy teatralnej West End do 1949 r. Później du Maurier odwiedziła ich w należącym do nich domu w Stanach Zjednoczonych. Aldrich nie wspomniał żadnym słowem o możliwym związku homoseksualnym pomiędzy tymi kobietami.
Śmierć.
Du Maurier zmarła 19 kwietnia 1989 roku, w wieku 81 lat w Kornwalii. Jej ciało zostało poddane kremacji, a jej prochy rozrzucono z klifów wokół Kilmarth i Menabilly w Kornwalii.

</doc>
<doc id="337261" url="https://pl.wikipedia.org/wiki?curid=337261" title="Międzynarodowy pakt praw obywatelskich i politycznych">
Międzynarodowy pakt praw obywatelskich i politycznych

Międzynarodowy pakt praw obywatelskich i politycznych – traktat uchwalony w wyniku konferencji ONZ w Nowym Jorku, na mocy rezolucji Zgromadzenia Ogólnego nr 2200A (XXI) z 16 grudnia 1966 roku. Wszedł w życie 23 marca 1976 roku w trzy miesiące po ratyfikacji lub przystąpieniu przez 35 państw zgodnie z art. 49. Obok "Międzynarodowego paktu praw gospodarczych, społecznych i kulturalnych", zapewnia podstawowe prawa i wolności człowieka oraz zobowiązania państwa wobec obywateli. Posiada wiążący charakter prawny, w przeciwieństwie do "Powszechnej deklaracji praw człowieka" z 1948. Układ został otwarty do ratyfikacji przez państwa, które zobowiązywały się przestrzegać jego postanowień na własnym terytorium. Składa się z pięciu części. Czwarta część Paktu powoływała do życia Komitet Praw Człowieka, który stoi na straży przestrzegania postanowień Paktu. Szczegóły działalności Komitetu określał wydany tego samego roku "Pierwszy protokół fakultatywny". W piątej zawarto formalno-prawne postanowienia końcowe. W 1989 roku, w Nowym Jorku sporządzony został "Drugi protokół fakultatywny", postulujący zniesienie kary śmierci.
Depozytariuszem jest Sekretarz Generalny Organizacji Narodów Zjednoczonych (art. 48). Pakt został spisany w językach miarodajnych: angielskim, chińskim, francuskim, hiszpańskim i rosyjskim (art. 53).
Do 2020 Pakt ratyfikowały 173 państwa, w tym Polska, która ratyfikowała go w roku 1977.
Prawa zapewnione w Pakcie.
Część I (art. 1) – nadanie Narodom prawo do samostanowienia i decydowania o kierunkach własnego rozwoju oraz prawo do korzystania z własnych bogactw naturalnych; nakazuje także wzajemne poszanowanie tych praw przez Państwa-Strony, zgodnie z postanowieniami Karty Narodów Zjednoczonych.
Część II (art. 2–5) – określa zobowiązania państw stron paktu wobec wykonywania jego postanowień; zapewnienie praw obywatelskich i politycznych kobietom i mężczyznom na równych zasadach; Państwo może podjąć kroki mające na celu częściowe ograniczenie niektórych praw wobec zagrożenia Narodu, jednak działania takie muszą być adekwatne do zaistniałej sytuacji i nie mogą pociągać za sobą dyskryminacji ze względu na rasę, płeć, język, religię lub pochodzenie społeczne.
Część III (art. 6–27) – zapewnia podstawowe prawa obywatelskie i polityczne takie jak: zakaz dyskryminacji, prawo do życia, zakaz tortur i nieludzkiego traktowania, prawo do wolności osobistej, humanitarne traktowanie więźniów, wolność poruszania się i wyboru miejsca zamieszkania, obowiązek argumentacji wydalenia obcokrajowca, równość przed sądami i trybunałami, prawo do uznawania swojej podmiotowości prawnej wszędzie, ochrona życia prywatnego, wolność myśli, sumienia i wyznania, prawo do posiadania własnych poglądów, prawo do gromadzenia się i tworzenia stowarzyszeń (w tym związków zawodowych), ochrona rodziny ze strony Państwa, prawo uczestniczenia w wyborze władzy, równość wobec prawa, ochrona mniejszości etnicznych, religijnych i językowych.
Komitet Praw Człowieka.
Powołany został na mocy 28 artykułu Paktu; Część IV (art. 28–47) wyznacza m.in. zasady wybierania członków i działalności Komitetu, jako instytucji stojącej na straży wykonywania postanowień Paktu – nie daje jednak możliwości składania skargi do Komitetu przez obywateli państw stron Paktu oraz interwencji w razie stwierdzenia złamania postanowień paktu. Sytuację tę zmienia dopiero ratyfikacja "Pierwszego protokołu fakultatywnego".
W istocie jednak Komitet nie może wydawać wiążących wyroków wobec państw, które naruszyły postanowienia Paktu, lecz jedynie po stwierdzeniu takowych naruszeń może zażądać od Państwa zaprzestania dalszych praktyk tego typu. Państwo to jednak bez żadnych konsekwencji może notę taką odrzucić.
Pierwszy protokół fakultatywny.
Protokół został uchwalony 16 grudnia 1966 w Nowym Jorku. Wszedł w życie 23 marca 1976, w 3 miesiące po ratyfikacji bądź przystąpieniu przez 10 państw zgodnie z art. 9. Dotychczas (2020) ratyfikowało go 116 państw, w tym Polska (7 listopada 1991). Protokół przewiduje instytucję skargi prywatnej obywatela przeciwko państwu, które naruszyło prawa człowieka wobec skarżącego, o ile jest ono stroną Protokołu. Skargę rozpatruje Komitet Praw Człowieka na posiedzeniu przy drzwiach zamkniętych.
Skarga musi spełniać kilka podstawowych warunków:
O skardze uznanej wstępnie za zasadną Komitet powiadamia państwo, któremu postawiono zarzuty. Państwo to przedstawić ma Komitetowi w ciągu 6 miesięcy "pisemne wyjaśnienia lub oświadczenia naświetlające sprawę oraz wskazujące ewentualne środki zaradcze, jakie mogłyby być przez nie podjęte." Swój pogląd na sprawę Komitet przekazuje stronom sporu oraz włącza go do swego rocznego sprawozdania wedle 45 artykułu Paktu.
Drugi protokół fakultatywny.
Uchwalony 15 grudnia 1989 roku w Nowym Jorku. Wszedł w życie 11 lipca 1991 po ratyfikacji lub przystąpieniu przez 10 państw zgodnie z art. 8. Obecie (2022) stronami 90 państw, w tym Polska. Zakazuje stosowania kary śmierci na terenie państw, które ten Protokół ratyfikowały. Zakaz ten może być uchylony jedynie na czas wojny, kiedy to można skazać za najcięższą zbrodnię o charakterze wojskowym, o ile uczyniono stosowne zastrzeżenie w momencie ratyfikacji lub przystąpienia (art. 2.1).
Etapy ratyfikacji protokołu przez Polskę:

</doc>
<doc id="337262" url="https://pl.wikipedia.org/wiki?curid=337262" title="Deklaracja praw człowieka">
Deklaracja praw człowieka



</doc>
<doc id="337263" url="https://pl.wikipedia.org/wiki?curid=337263" title="Przegląd Przyrodniczy">
Przegląd Przyrodniczy



</doc>
<doc id="337264" url="https://pl.wikipedia.org/wiki?curid=337264" title="Anthony Daniels">
Anthony Daniels

Anthony Daniels (ur. 21 lutego 1946 w Salisbury, Wielka Brytania) – angielski aktor telewizyjny i filmowy najbardziej znany z roli robota C-3PO w uniwersum "Gwiezdnych wojen". Jest jedynym aktorem, który wystąpił we wszystkich dziewięciu filmach sagi (w latach 1977–2019), grając tę samą postać (Kenny Baker, grający R2-D2 wystąpił w siedmiu). W ' gra także trzecioplanową postać porucznika Dannl Faytonni (pojawia się w jednej scenie), a w ' pojawia się także krótko na ekranie w jednej ze scen dziejących się w Operze Galaktycznej.

</doc>
<doc id="337265" url="https://pl.wikipedia.org/wiki?curid=337265" title="Osiedle Południe">
Osiedle Południe



</doc>
<doc id="337269" url="https://pl.wikipedia.org/wiki?curid=337269" title="Muzeum Łąki w Owczarach">
Muzeum Łąki w Owczarach

Muzeum Łąki w Owczarach – wystawa przyrodnicza poświęcona ekosystemom trawiastym Polski i świata w Stacji Terenowej Klubu Przyrodników w Owczarach.
Opis.
Obok znajduje się gospodarstwo, hodowane są owce rzadkiej rasy wrzosówka, kozy oraz koniki polskie. Przy stacji znajduje się obszar chroniony „Owczary”, będący społecznym rezerwatem przyrody chroniącym murawy kserotermiczne z gatunkami stepowymi, takimi jak m.in. ostnica Jana, ostnica włosowata, pajęcznica liliowata, mikołajek polny. Murawy można zwiedzać ścieżką przyrodniczą. W budynku stacji znajduje się również schronisko turystyczne.

</doc>
<doc id="337272" url="https://pl.wikipedia.org/wiki?curid=337272" title="Henryk Kukier">
Henryk Kukier

Henryk Jerzy Kukier (ur. 1 stycznia 1930 w Lublinie, zm. 5 grudnia 2020) – polski pięściarz, mistrz Europy, trzykrotny olimpijczyk.
Życiorys.
Syn Franciszka. Walczył w wadze muszej. Reprezentował barwy Lublinianki, CWKS Warszawa i Avii Świdnik w latach 1948–1961.
Sześciokrotnie zdobywał tytuł mistrza Polski: w 1953, 1954, 1955, 1956, 1957, 1960, a w 1952 był wicemistrzem.
Czterokrotnie reprezentował Polskę na mistrzostwach Europy. Największy sukces odniósł w pierwszym starcie podczas mistrzostw w Warszawie 1953, kiedy zdobył złoty medal. Dwa lata później w Berlinie Zach. 1955 wywalczył medal brązowy. Występował także na mistrzostwach w Pradze 1957 i w Lucernie 1959, ale bez sukcesów.
Zaliczył trzy starty olimpijskie: w Helsinkach 1952, Melbourne 1956 i Rzymie 1960 nie przyniosły mu powodzenia; za każdym razem odpadał po pierwszej walce.
W swojej karierze stoczył 256 walk, 234 wygrał, 1 zremisował i 21 przegrał. W pięściarskiej reprezentacji Polski wystąpił 35 razy, wygrywając 25 walk i 10 walk przegrywając.
W 1953 został odznaczony Złotym Krzyżem Zasługi "za zasługi i osiągnięcia w dziedzinie kultury fizycznej i sportu". W 2003 został odznaczony Krzyżem Oficerskim Orderu Odrodzenia Polski "za wybitne zasługi w działalności na rzecz rozwoju polskiego boksu". W 2000 otrzymał Nagrodę im. Aleksandra Rekszy.
Po zakończeniu kariery był trenerem i działaczem sportowym. 
Zmarł rano 5 grudnia 2020 w wieku 90 lat. Od kilkunastu lat ciężko chorował i przebywał w prywatnym ośrodku opieki i rehabilitacji pod Lublinem. 10 grudnia 2020 został pochowany na cmentarzu przy ulicy Lipowej w Lublinie.

</doc>
<doc id="337275" url="https://pl.wikipedia.org/wiki?curid=337275" title="Owczary (województwo lubuskie)">
Owczary (województwo lubuskie)

Owczary (niem. "Ötscher" lub "Detscher") – osada w Polsce położona w województwie lubuskim, w powiecie słubickim, w gminie Górzyca. Wieś leży na krawędzi pradoliny Odry, ok. 1 km na południe od Górzycy, przy drodze do Słubic.
W 1759 roku w miejscowości w jednej z wiejskich stodół nocował Fryderyk II Wielki, załamany po przegranej Bitwie pod Kunowicami.
W latach 1975–1998 miejscowość położona była w województwie gorzowskim.
Miejscowość leży przy drodze krajowej nr 31 Słubice – Szczecin.
W miejscowości działało państwowe gospodarstwo rolne – Zakład Rolny w Owczarach wchodzący w skład Państwowego Przedsiębiorstwa Gospodarki Rolnej w Górzycy.
Przy granicy administracyjnej z Górzycą znajduje się żwirownia – złoże Owczary-Pole Północne.
W przyszłości planowane jest połączenie z Górzycą. Jest to związane ze staraniami o uzyskanie praw miejskich przez Górzycę. 
We wsi można zobaczyć panoramę Górzycy.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="337276" url="https://pl.wikipedia.org/wiki?curid=337276" title="Adramelech">
Adramelech

Adramelech, Adramelek, Adar-malik ("król ognia") – upadły anioł, demon i bóstwo. Utożsamiany z Anu i Molochem. Centrum kultu Adramelecha znajdowało się w mieście Sefarwaim.
Według Biblii (2 Ks. Król. 17, 31) Sefarwaici palili swoje dzieci na jego cześć. W chrześcijaństwie uznany za demona, upadłego anioła. Przed upadkiem należał do Chóru Tronów.
W tradycji okultystycznej "Prezydent Demonicznego Senatu", "Kanclerz Piekieł", "Kawaler Orderu Muchy". Jest uznawany za ósmego z dziesięciu arcydemonów. Jest przedstawiany z głową i torsem człowieka, a resztą ciała muła lub pawia. W "The History of Magic" Kurta Seligmanna przedstawiany pod postacią konia. W "A Dictionary of the Bible" (str. 26) Philipa Schaffa jest przedstawiany jako lamassu.
W "Raju utraconym" Johna Miltona został strącony przez Uriela i Rafała i nazywany jest "idolem Asyryjczyków". W "Mesjadzie" Klopstocka jest przedstawiany jako nieprzyjaciel Boga, bardziej podstępny, pyszny i złośliwy niż Szatan.
W kulturze masowej.
Rozmaite postacie o imieniu Adramelech, bądź Adrammelech pojawiają się lub są wzmiankowane m.in. w grze Final Fantasy XII czy , książce Umberta Eco "Imię róży" (powołuje się na niego Remigiusz z Varagine), powieści fantasy Mai Kossakowskiej "Siewca Wiatru: Żarna niebios".

</doc>
<doc id="337281" url="https://pl.wikipedia.org/wiki?curid=337281" title="Moloch">
Moloch

Moloch, Molech – chtoniczne bóstwo fenickie i kananejskie. Nazwa wywodzi się od hebr. מלך „Melech” – król, bóg (gr. Molóch). Identyfikowany z Adramelechem. Molochowi miano składać ofiary z dzieci. Wzmianka o nim pojawia się w Biblii (2 Krl 23,10). Czczony jakoby pod postacią byka. Średniowieczna demonologia uznaje Molocha za jednego z demonów.
Faktyczne istnienie bóstwa o imieniu Moloch w wierzeniach mieszkańców starożytnego Kanaanu jest sprawą wciąż badaną. Według nowszych teorii zapis "mlk" należy odczytywać jako "molk" lub "mulk", oznacza on po prostu ofiarę z dziecka.
Kult Molocha (lub ofiara molk) miał polegać m.in. na paleniu żywcem noworodków i małych dzieci w świętym ogniu, co określano eufemistycznie "przejściem przez ogień". 
Odkrycia archeologiczne.
W 1921 roku na terenie Kartaginy (w starożytności fenickiej kolonii) odnaleziono przyświątynne cmentarzyska nadpalonych kości tysięcy dzieci. Kult w tej formie sprawowany był przez co najmniej 300 lat aż do zniszczenia Kartaginy przez Rzymian.
W roku 2011 niektórzy archeolodzy zakwestionowali wnioski dotyczące palenia dzieci przez Kartagińczyków. Przedstawiono pogląd, że „ofiarami” były martwe dzieci (np. urodzone martwe), a palenie ich ciał było formą pochówku. Świadczyć miał o tym brak znalezionych innych szczątków dzieci, które powinny być z racji, iż śmiertelność wśród dzieci w tym czasie była bardzo wysoka. Twierdzono, że historie o paleniu żywych dzieci wymyślili Rzymianie, aby ukazać Kartagińczyków jako morderców dzieci. 
Pochodzenie i nazwa
Moloch, bóg Ba’al, inaczej Święty Byk, był szeroko czczony w starożytności na Bliskim Wschodzie oraz wszędzie tam, gdzie rozrastała się kultura Kartagińczyków. Bóstwo było znane i przedstawiane pod trzema formami: cielak, wół lub człowiek z głową byka. Moloch nie był znany pod tym imieniem tam, gdzie był czczony, jest to tylko hebrajskie tłumaczenie. Pisemna forma Moloch (pierwsze greckie tłumaczenie Starego Testamentu) lub Molech (hebrajskie) tak naprawdę nie różną się niczym od nazwy Melech, czyli król. Hebrajskie litery מלך (mlk) zazwyczaj oznaczają melek – króla, ale wymawiane mōlek było tradycyjnie rozumiane jako właściwe imię Moloch. Było ono często łączone z hebrajskim przyimkiem l- w formie "lmlk", co oznaczało „do”, ale można też było interpretować jako „dla” lub „tak jak”. Tak więc formę "lmlk" można równie dobrze tłumaczyć jako „do Molocha” lub też „do meleka”. Czasami w teksach pojawiało się "hmlk", które już konkretnie oznaczało Molocha.
Bóstwo pojawia się w hebrajskiej 1 Księdze Królewskiej 11,7:
Jednakże w innych fragmentach (1 Księga Królewska 11,33 oraz Księga Sofoniasza 1,5) bóg Ammonitów nosi imię Milkom, a nie Moloch. W pierwszym greckim tłumaczeniu tego samego fragmentu możemy także przeczytać Milkom, więc prawdopodobnie w hebrajskim pojawił się błąd podczas zapisywania księgi. W dzisiejszych czasach można dostać wiele tłumaczeń Pisma Świętego, a w nich występują obie formy. Inny zapis z kolei, "mlkm", może oznaczać „ich król” lub Milkom. W związku z tym w niektórych fragmentach autorzy mogli mieć na myśli króla Ammonitów lub Milkoma.
Została wysnuta teoria, że bóg miasta Tyr, Melkart „król miasta”, był Molochem, a Melkart/Moloch był także jednocześnie Malkomem oraz innymi bogami, których nazwa zawierała w sobie "mlk". Jednakże propozycja ta poparta jest tylko tym, że w kilku imionach występuje "mlk".
W Księdze Amosa 5,26 możemy przeczytać:
Jednakże w pierwszym greckim tłumaczeniu zwrot „wasz król” jest interpretowany jako Moloch i stąd w Dziejach Apostolskich 7,43 czytamy:
Stosownie do tego łączenie Molocha z innymi bogami jest prawdopodobnie błędem.
Wszystkie inne odnośniki do Molocha, używając "mlk", pojawiają się tylko w kontekście „przejście dzieci przez ogień "lmlk"”, ale tak naprawdę nie wiadomo, czy chodzi tutaj o zwrot „do Molocha” czy też może coś całkiem innego. Tradycyjnie jest to rozumiane jako palenie żywcem dzieci dla boga Molocha. Może to jednak oznaczać także bardzo niebezpieczny rytuał oczyszczenia przez ogień. Pojawia się on bez zwrotu "mlk" w innych częściach Pisma Świętego (Ks. Powtórzonego Prawa 12,31, 18,10-13; 2 Ks. Królewska 21,6; Ks. Ezechiela 20,26, 20,31, 23,37), więc istnienie tych praktyk jest udokumentowane.
Moloch w Starym Testamencie.
Księga Kapłańska 18,21:
Księga Kapłańska 20,2-5:
2 Księga Królewska 23,10:
Księga Jeremiasza 32, 35:
Starsze teorie.
Księga Jeremiasza 7,31:
Rabin żyjący w XII wieku, Raszi, skomentował powyższy fragment:
Z kolei inna tradycja mówi o świętym posągu, który był podzielony na siedem części. Do pierwszej wkładało się mąkę, do drugiej turkawkę, do trzeciej owcę, do czwartej barana, do piątej cielaka, do szóstej wołu, a do siódmej dziecko. Potem wszystko to było razem palone poprzez ciepło ze środka statuy.
Późniejsi komentatorzy porównali to do greckich i łacińskich źródeł, w których można wyczytać o składaniu ofiar z dzieci w mieście Kartagina dla najważniejszego – Ba’al Hammona (znanym pod postacią boga Kronosa i Saturna).
Paul Mosca w swojej pracy napisał:
Diodor Sycylijski (20,14) pisze:
Diodor wspomina także, że było zabronione rodzinie płakać, a gdy Kartagina została pokonana przez przywódcę greckiego, Kartagińczycy zaczęli twierdzić, że zdenerwowali bogów. Aby ich udobruchać, postanowili poświęcić naraz aż 200 dzieci najważniejszych rodzin, a w końcu skończyło się na liczbie 300. Informacja ta może być jednakże niezbyt prawdziwa, ponieważ Rzymianie w tym czasie puszczali dużo plotek o Kartagińczykach w ramach propagandy wojennej obu narodów.
Plutarch, grecki historyk, napisał w De Superstitiones, 171:
Wydaje się więc, że dla wielu komentatorów bóg Kronos lub Saturn, był Molochem. Jednakże archeologia dwudziestego wieku nie znalazła prawie żadnych dowodów na istnienie boga nazywanego Moloch lub Molech. Teksty ze Starego Testamentu nie są pewnym źródłem, a legendy żydowskie pozostawiają wątpliwość o tym, co było powiedziane o Molochu. Jego opisy mogą być po prostu wzięte z poświęceń dla Kronosa i z mitu o Minotaurze.
Nie znano żadnego fenickiego boga z głową byka. To jednakże nie powstrzymuje niektórych od identyfikacji Molocha z Milkomem, Melkartem, Ba’alem Hammon i innymi bogami nazywanymi pan lub bóg (Ba’al). Te najróżniejsze sugestie połączone razem i porównane do bóstwa solarnego pokazują teoretycznego boga Baala, który było nazywany inaczej za każdym razem, gdy tylko kapłani tak chcieli.
Moloch w średniowieczu.
Jak inni bogowie i inne demony wspomniane w Biblii, Moloch dołączył do średniowiecznej demonologii jako Książę Piekła. Czerpał on przyjemność z wywoływania u matek napadu płaczu, poprzez porywanie ich dzieci. Według XVI wiecznych demonologów, siła Molocha jest większa w grudniu.
Prawdopodobnie motyw porywania dzieci był zainspirowany tradycyjnym poświęcaniem ich Molochowi. Starożytni podgrzewali posąg aż do czerwoności, następnie zabierali noworodki i umieszczali je między rękami statuy, patrząc, jak się spalają.
Teoria Eissfeldta.
W 1921 roku Otto Eissfeldt prowadził wykopaliska w Kartaginie i odkrył napisy, wśród których widniało "mlk". W tym kontekście mogło to oznaczać „króla” lub też któregoś z bogów. Wysunął jednak wniosek, że jest to naprawdę forma określonego rodzaju poświęcenia. Taka, która w niektórych przypadkach dotyczyła także poświęcania ludzi. Znaleziono także rzeźbę, na której znajdował się kapłan trzymający dziecko, oraz sanktuarium kartagińskiej bogini wraz z cmentarzem, na którym znajdowały się setki spalonych ciał zwierząt i ludzi. Eissfeldt nazwał to miejsce "tofet", używając hebrajskiego słowa o nieznanym znaczeniu, ale użytym w kontekście biblijnych przejść przez ogień. Większość dziecięcych kości wskazywała na noworodki, ale część należała do dzieci do szóstego roku życia.
Eissfeldt doszedł do prostego wniosku: hebrajskie pisma wcale nie mówiły o bogu Molochu, ale o poświęceniu "molk" lub "mulk", a wstrętem nie było samo czczenie boga Molocha, który domagał się poświęcania dzieci, ale samo poświęcenie dziecka jako "molk". Hebrajczycy byli przeciwni składaniu ofiar ze swoich dzieci nawet dla samego Jahwe. Ci, którzy zrobili takie poświęcenie, byli skazani na egzekucję przez ukamienowanie. Każdy, kto wiedział o takim poświęceniu i nie zareagował, aby je powstrzymać, był odrzucany ze społeczeństwa razem ze swoją całą rodziną.
Podobne „tofety” znaleziono w całej Kartaginie oraz innych miejscach, takich jak północna Afryka czy Włochy. Pod koniec XX wieku odkryto tofet z urnami zawierającymi kości i prochy na obrzeżach miasta Tyr, gdzie dawniej czczono Melkarta.
Dyskusje o teorii Eissfeldta.
Na początku było niewielu ludzi, którzy podważali teorię Eissfeldta. Archeolog Sabatino Moscati, który początkowo popierał ten wniosek, zmienił opinię i zaczął się temu sprzeciwiać. Dużo osób poszło za nim.
Moscati argumentował, że odkryte miejsca poświęceń dzieci nie były licznymi przypadkami i zostały dokładnie opisane jako wydarzenia w określonym czasie, a nie zjawisko regularne. Czy to nie mogły być spalone ciała dzieci, które zmarły w młodym wieku z naturalnych przyczyn? Czy palenie tych zwłok nie mogło być tamtejszym zwyczajem religijnym? Na jakiej podstawie wysunięte wniosek, że były one palone żywcem? A może odkryte miejsca były tylko propagandą? Dlaczego oskarżenia o poświęcanie ludzi w Kartaginie znaleziono tylko wśród pism małej garstki autorów, do tego wrogów tej cywilizacji, a nie wśród wielu pisarzy, którzy mieli więcej do czynienia z samą Kartaginą? W niektórych odkrytych miejscach jest więcej zwłok chłopców i dziewcząt niż samych noworodków.
Teksty opisujące poświęcenie "molk" wspominają bardziej o zwierzętach niż samych ludziach. Oczywiście mogą to być zwierzęta zamiast ludzi, aby wykupić ludzkie życie. Biblijne potępienie poświęcenia dziecka jako "molk" wcale nie musi oznaczać, że we wszystkich "molk" musiało zginąć dziecko lub nawet, że "molk" dotyczył poświęcania ludzi.
Oprócz tego greccy tłumacze z pewnością wiedzieli o tych rzeczach więcej niż my i stąd w ich wersji widnieje Moloch, a nie "molk". Użycie przez Eissfeldta biblijnego słowa "tofet" wzbudziło ogólną krytykę nawet tych, którym ta teoria wydawała się prawidłowa. Dla nich to słowo oznaczało bardziej palenisko, a nie cmentarz jakiegoś rodzaju.

</doc>
<doc id="337283" url="https://pl.wikipedia.org/wiki?curid=337283" title="Aleksander I Karadziordziević">
Aleksander I Karadziordziević



</doc>
<doc id="337285" url="https://pl.wikipedia.org/wiki?curid=337285" title="Adar-malik">
Adar-malik



</doc>
<doc id="337291" url="https://pl.wikipedia.org/wiki?curid=337291" title="Krzyżanowo (województwo mazowieckie)">
Krzyżanowo (województwo mazowieckie)

Krzyżanowo – wieś w Polsce położona w województwie mazowieckim, w powiecie płockim, w gminie Brudzeń Duży. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="337304" url="https://pl.wikipedia.org/wiki?curid=337304" title="Wyżnia Spadowa Przełączka">
Wyżnia Spadowa Przełączka

Wyżnia Spadowa Przełączka (, , , ok. 2235 m) – niewielka przełączka w Żabiej Grani w Tatrach Wysokich. Znajduje się tuż na południowy zachód pod wierzchołkiem Żabiego Szczytu Wyżniego.
Jest jedyną w Tatrach przełęczą zwornikową – łączą się w niej trzy granie:
Niekiedy błędnie jako przełęcze zwornikowe bywają podawane inne tatrzańskie siodła: Krzyżne i Gaborowa Przełęcz (dawniej Raczkowa Przełęcz). W obu przypadkach rzeczywistymi zwornikami są punkty położone nieco powyżej przełęczy.
Wyżnia Spadowa Przełączka góruje nad trzema dolinami. Od zachodniej strony jest to Dolina Rybiego Potoku, a dokładniej Czarnostawiański Kocioł. Z przełączki opada do niego depresja, która około 20 m niżej rozgałęzia się. Orograficznie lewe odgałęzienie uchodzi do Spadowego Żlebu. Od południowej strony przełączka wznosi się nad Doliną Żabich Stawów Białczańskich. Na południowy wschód, do Dolinki Spadowej opada z przełączki trawiasty żlebek.
Przełęcz jest najdogodniejszym połączeniem Doliny Rybiego Potoku i Doliny Spadowej, a widok z niej jest nieco mniej rozległy niż z Żabiego Szczytu Wyżniego, dla którego stanowi najłatwiejszy dostęp.
Historia zdobycia.
Pierwsze odnotowane wejście miało miejsce:

</doc>
<doc id="337305" url="https://pl.wikipedia.org/wiki?curid=337305" title="Reprezentacja Angoli w piłce nożnej mężczyzn">
Reprezentacja Angoli w piłce nożnej mężczyzn

Reprezentacja Angoli w piłce nożnej () – zespół piłkarski, biorący udział w imieniu Angoli w meczach i sportowych imprezach międzynarodowych, powoływany przez selekcjonera, w którym mogą występować wyłącznie zawodnicy posiadający obywatelstwo angolskie.
Historia.
Pierwszy mecz rozegrała w 1976 roku. Rok wcześniej kraj przestał być kolonią Portugalii. Po uzyskaniu niepodległości w Angoli rozpoczęła się krwawa wojna domowa, trwająca 28 lat.
Prawie wszystkie starty drużyny narodowej w Pucharze Narodów Afryki kończyły się szybkim odpadnięciem już po fazie grupowej (1996, 1998, 2006, 2012, 2013). W 2008 i 2010 roku angolska ekipa osiągnęła ćwierćfinał tych rozgrywek.
Kadra Angoli osiągnęła też niemałe sukcesy w pucharze COSAFA. Triumfowali w nim trzykrotnie (w 1999, 2001 i 2004), raz zdobyli drugie miejsce (2006), dwukrotnie byli trzeci (1998, 2000). W 2002 roku osiągnęli ćwierćfinał a w 2005 półfinał tych rozgrywek. Edycję 2003 zakończyli na pierwszej rundzie. Więcej medali od Angoli, zdobyły w tym turnieju reprezentacje Zimbabwe (10) oraz Zambii (12).
W październiku 2005 roku "Antylopy" niespodziewanie po raz pierwszy w historii wywalczyły awans do mistrzostw świata, wyprzedzając w grupie m.in. Nigerię (miała od niej lepszy bilans bramkowy) i Algierię.
W 2006 reprezentacja oparta była w większości na młodych wówczas zawodnikach, głównie triumfatorach młodzieżowych Mistrzostw Afryki z 2001 roku, a jej najbardziej rozpoznawalnymi piłkarzami byli wtedy napastnicy - 24-letni wówczas Pedro Mantorras z SL Benfiki oraz 29-letni ówcześnie Akwá, występujący wtedy w lidze Kataru. Głośno było również o 40-letnim wtedy bramkarzu João Ricardo, który zerwał kontrakt ze swoim klubem i przez kilka miesięcy przygotowywał się do udziału w mistrzostwach samodzielnie.
Od końca 2005 roku trzy osoby zaangażowane przez federację poszukiwały, głównie w niższych ligach portugalskich, zawodników, którym można byłoby wręczyć angolski paszport i włączyć do kadry na mundial. Udało im się namówić 31-letniego wówczas obrońcę FC Porto Pedro Emanuela, urodzonego w Luandzie, ale od trzeciego roku mieszkającego w Portugalii. Angola zajęła trzecie miejsce w grupie po porażce z Portugalią 0:1 i po remisach z Meksykiem 0:0, i z Iranem 1:1
Trenerem drużyny narodowej od 2008 do 2009 był Mabi de Almeida, który przejął stery reprezentacji od Luísa Gonçalvesa. Od 2009 trenerem Angoli był Manuel José de Jesus. Od marca do grudnia 2017 selekcjonerem reprezentacji był Beto Bianchi. Od sierpnia 2019 selekcjonerem jest Pedro Gonçalves.
Reprezentacja Angoli zajmowała 18 maja 2011 r. 26. miejsce w Afryce.

</doc>
<doc id="337308" url="https://pl.wikipedia.org/wiki?curid=337308" title="Orzech wodny">
Orzech wodny



</doc>
<doc id="337310" url="https://pl.wikipedia.org/wiki?curid=337310" title="Rokicie (powiat płocki)">
Rokicie (powiat płocki)

Rokicie – wieś w Polsce położona w województwie mazowieckim, w powiecie płockim, w gminie Brudzeń Duży.
Sąsiaduje z Uniejewem i Myśliborzycami.
W latach 1975–1998 miejscowość należała administracyjnie do województwa płockiego.
We wsi znajduje się parafia pw. św. Małgorzaty.
Rokicie położone jest nad Wisłą, ok. 20 km na zachód od Płocka. Miejscowość położona jest na historycznej ziemi dobrzyńskiej.
Przez centrum Rokicia przebiega droga wojewódzka nr 562 łącząca Szpetal Górny z Płockiem, oraz droga doprowadzająca do Gorzechowa.

</doc>
<doc id="337311" url="https://pl.wikipedia.org/wiki?curid=337311" title="Tabassa">
Tabassa



</doc>
<doc id="337313" url="https://pl.wikipedia.org/wiki?curid=337313" title="Tébessa">
Tébessa



</doc>
<doc id="337314" url="https://pl.wikipedia.org/wiki?curid=337314" title="Theveste">
Theveste



</doc>
<doc id="337315" url="https://pl.wikipedia.org/wiki?curid=337315" title="Tebessa">
Tebessa



</doc>
<doc id="337318" url="https://pl.wikipedia.org/wiki?curid=337318" title="MKE Ankaragücü (piłka nożna)">
MKE Ankaragücü (piłka nożna)

MKE Ankaragücü, właśc. Makina Kimya Endüstrisi Ankaragücü Profesyonel Futbol Takımı – turecki klub piłkarski z siedzibą w stolicy kraju, Ankarze, dwukrotny zdobywca Pucharu Turcji, obecnie występuje w rozgrywkach Süper Lig.
Obecny skład.
"Stan na 7 października 2022"

</doc>
<doc id="337320" url="https://pl.wikipedia.org/wiki?curid=337320" title="Uniejewo">
Uniejewo

Uniejewo – wieś w Polsce położona niedaleko Wisły, w województwie mazowieckim, w powiecie płockim, w gminie Brudzeń Duży.
Wieś położona była w 1785 roku w ziemi dobrzyńskiej, własność prebendalna płockiej kapituły katedralnej w 1542 roku. W latach 1975–1998 miejscowość położona była w województwie płockim.
Transport.
Przez centrum wsi przebiega droga wojewódzka nr 562 łącząca Szpetal Górny z Płockiem, oraz droga doprowadzająca do Siecienia.

</doc>
<doc id="337322" url="https://pl.wikipedia.org/wiki?curid=337322" title="Payakumbuh">
Payakumbuh

Payakumbuh – miasto w Indonezji na Sumatrze w prowincji Sumatra Zachodnia.
Położone na równinie (uprawa ryżu, palmy kokosowej) otoczonej górami Barisan.
Atrakcje turystyczne: kompleks jaskiń, które niegdyś stanowiły schronienie dla walczących z Holendrami bojowników; dolina "Harau" z licznymi skałami i wodospadami, miejsce uprawiania wspinaczki.

</doc>
<doc id="337323" url="https://pl.wikipedia.org/wiki?curid=337323" title="Małgorzata badeńska (1431–1457)">
Małgorzata badeńska (1431–1457)

Małgorzata Badeńska (Margarette von Baden) (ur. 1431, zm. 24 października 1457 w Ansbachu) – księżniczka badeńska, córka Jakuba I i Katarzyny Lotaryńskiej, żona Albrechta Achillesa, matka Jana Cicerona.

</doc>
<doc id="337328" url="https://pl.wikipedia.org/wiki?curid=337328" title="Wielki Szczyt Wideł">
Wielki Szczyt Wideł

Wielki Szczyt Wideł (słow. "Veľká Vidlová veža", niem. "Große Gabelspitze", węg. "Nagy Villa-csúcs") – wybitny szczyt o wysokości 2522 m n.p.m. w grani Wideł, w słowackich Tatrach Wysokich. Znajduje się między Zachodnim Szczytem Wideł oddzielonym głęboką Przełęczą w Widłach a Wschodnim Szczytem Wideł oddzielonym płytszą Wyżnią Przełęczą w Widłach.
Wierzchołek Wielkiego Szczytu Wideł jest najwyżej położonym obiektem między Łomnicą a Kieżmarskim Szczytem (pomijając Miedziany Mur tuż na północny wschód od Łomnicy). Bardzo urwiste są ściany opadające zarówno do Doliny Dzikiej, jak i do Cmentarzyska w Dolinie Łomnickiej. Ściana północno-zachodnia opada ok. 500 m do dolnej części Miedzianej Kotliny i jest przecięta dwiema Miedzianymi Ławkami. Ograniczają ją żleby zbiegające z Kieżmarskiej Przełęczy (od lewej) i z Przełęczy w Widłach (od prawej) oraz rysy stanowiące ich przedłużenia. U dołu ściany położona jest Troista Płaśń – podłużny taras utworzony przez trzy urwiste bule. Powyżej niej w ścianie tkwi Miedziana Kazalnica z ciemnym urwiskiem. Ściana południowa ma ok. 240 m i kończy się szerokim zachodem ponad Cmentarzyskiem.
Szczyt jest doskonale widoczny znad Łomnickiego Stawu i z kolejki prowadzącej na wierzchołek Łomnicy. Na Wielki Szczyt Wideł nie prowadzą żadne znakowane szlaki turystyczne, wierzchołek jest dostępny jedynie dla taterników. Najprostsza droga wiedzie na szczyt od Przełęczy w Widłach i obchodzi grań po stronie Cmentarzyska. Drogi biegnące obiema ścianami są trudne (III–V w skali UIAA).
Wielki Szczyt Wideł bywa niekiedy nazywany Widłami, choć nazwa nie jest precyzyjna. Dla rozróżnienia Widłami nazywa się całą grań, a wierzchołek Wielkim Szczytem Wideł.
Historia.
Pierwsze wejścia:

</doc>
<doc id="337337" url="https://pl.wikipedia.org/wiki?curid=337337" title="Malatyaspor">
Malatyaspor

Malatyaspor Kulübü, turecki klub piłkarski z siedzibą w mieście Malatya.
Historia.
W sezonie 2002/2003 grał w finale Pucharu Turcji, w którym przegrał 0:3 z zespołem Trabzonspor. Pozwoliło to jednak zakwalifikować się Malatyasporowi do rozgrywek Pucharu UEFA. W ich pierwszym występie w europejskich pucharach, w sezonie 2003/2004 zostali jednak wyeliminowani już w I rundzie przez szwajcarski FC Basel, z którym przegrali u siebie 0:2, zaś w Bazylei wygrali 2:1 po dogrywce. W tym czasie w składzie klubu był Polak, były gracz Odry Wodzisław Jacek Ziarkowski. Zagrał on 1 mecz w Superlidze i zdobył 1 bramkę. W sezonie 2005/2006 Malatyaspor zanotował spadek z Süper Lig. Po kolejnych trzech latach klub został relegowany na trzeci poziom ligowy w sezonie 2008/2009. Już w kolejnym sezonie klub spadł ponownie z 2. Lig do 3. Lig, a od 15 marca 2011 roku klub został zdegradowany na poziom amatorski w Bölgesel Amatör Lig (piąty poziom ligowy).

</doc>
<doc id="337340" url="https://pl.wikipedia.org/wiki?curid=337340" title="Fryderyk II Żelazny">
Fryderyk II Żelazny

Fryderyk II Żelazny, Fryderyk II Hohenzollern (ur. 19 listopada 1413, Tangermünde – zm. 10 lutego 1471) – elektor brandenburski w latach 1440–1471, syn Fryderyka I Hohenzollerna.
Przyszedł na świat w zamku Tangermünde.
Od 1419 roku rozpatrywana była kwestia zawarcia małżeństwa między Fryderykiem a córką Władysława Jagiełły Jadwigą, uważaną od czasu zjazdu w Jedlni (1413) za dziedziczkę tronu polskiego. W kwietniu 1421 roku doszło do zawarcia układu między Polską a Brandenburgią, na mocy którego miało dojść do ślubu Jadwigi z Fryderykiem, w momencie osiągnięcia przez niego lat sprawnych, tj. około 1427 r. Sam Fryderyk miał przybyć jak najszybciej do Polski, by zapoznawać się z językiem i obyczajami, co nastąpiło 12 kwietnia 1422. Do ślubu jednakże nie doszło, co spowodowane zostało zarówno urodzeniem się Jagielle synów, jak i sprzeciwem cesarza Zygmunta Luksemburskiego.
W 1437 objął władzę mimo, że nie był najstarszym synem Fryderyka I. Stało się tak, gdyż Fryderyk I uważał najstarszego syna, Jana, za niekompetentnego.
Po śmierci Władysława III, na zjeździe w Piotrkowie, 27 marca 1446 roku biskup Zbigniew Oleśnicki wysunął na polski tron kandydaturę Fryderyka II Hohenzollerna, która została jednak przez panów koronnych odrzucona na rzecz księcia mazowieckiego Bolesława IV. W późniejszym czasie kandydatura Fryderyka była środkiem nacisku na Kazimierza Jagiellończyka, aby wymusić na nim inkorporację Wielkiego Księstwa Litewskiego do Korony.
W 1455 roku Fryderyk podjął się mediacji pomiędzy Polską a zakonem krzyżackim. 26 września 1455 we wsi Pieniążkowo doszło do spotkania pomiędzy zainteresowanymi stronami. Do porozumienia nie doszło. Wtedy to Fryderyk wykupił Nową Marchię od Krzyżaków za 40 000 guldenów z zastrzeżeniem, że wojska krzyżackie mogą przez te tereny przechodzić.
Dzieci.
11 czerwca 1441 Fryderyk poślubił Katarzynę Saską (1421 - 23 sierpnia 1476), córkę Fryderyka I i Katarzyny Brunszwik-Lüneburg.

</doc>
<doc id="337355" url="https://pl.wikipedia.org/wiki?curid=337355" title="Pajonios">
Pajonios



</doc>
<doc id="337356" url="https://pl.wikipedia.org/wiki?curid=337356" title="Bukittinggi">
Bukittinggi

Bukittinggi – miasto w Indonezji na Sumatrze w prowincji Sumatra Zachodnia.
Współrzędne geograficzne ; powierzchnia 25.24 km²; 99 tys. mieszkańców (2005).
Jeden z najbardziej popularnych ośrodków turystycznych na Sumatrze; leży w górach Barisan na wysokości 930 m n.p.m. otoczone wysokimi szczytami (Marapi 2891 m, Singgalang 2877 m).
Miasto było ważną faktorią holenderską w czasach kolonialnych, z tego okresu pochodzi wieża zegarowa "Jam Gadang"; sieć podziemnych tuneli "Lobang Jepang" wybudowanych podczas japońskiej okupacji w okresie II wojny światowej.

</doc>
<doc id="337357" url="https://pl.wikipedia.org/wiki?curid=337357" title="Washington Wizards">
Washington Wizards

Washington Wizards – amerykański klub koszykarski, mający swoją siedzibę w Waszyngtonie. Występują w Dywizji Południowo-Wschodniej, Konferencji Wschodniej w National Basketball Association (NBA). Swoje domowe spotkania Wizards rozgrywają w hali Capital One Arena, którą dzielą z Washington Capitals z ligi NHL, Georgetown Hoyas NCAA i drużyną Washington Mystics występującą w WNBA.
W 1978 roku zespół zdobył, jedyne w swojej historii mistrzostwo NBA, pokonując w finale 4-3 Seattle SuperSonics z Dennisem Johnsonem i Paulem Silasem w składzie. W drużynie, prowadzonej przez Dicka Mottę grali m.in. jeszcze Elvin Hayes, Wes Unseld, Mitch Kupchak, Kevin Grevey, Tom Henderson czy Bob Dandridge. W Wizards w 2003 zakończył karierę Michael Jordan.
Zawodnicy.
Kadra w sezonie 2019/20.
"Stan na 18 września 2020"

</doc>
<doc id="337359" url="https://pl.wikipedia.org/wiki?curid=337359" title="Winters">
Winters



</doc>
<doc id="337360" url="https://pl.wikipedia.org/wiki?curid=337360" title="The Fantastic Adventures of Dizzy">
The Fantastic Adventures of Dizzy

The Fantastic Adventures of Dizzy (Fantastic Dizzy) – przygodowa/platformowa gra komputerowa wydana w 1991 przez Codemasters. Jest dostępna na wielu platformach, w tym Sega Mega Drive/Genesis, Sega Master System, Sega Game Gear, Nintendo Entertainment System, Amiga i DOS.
Gra miała zostać wydana na święta w 1990, ale z powodu sprawy sądowej między Codemasters i Nintendo o Game Genie została wydana w kwietniu 1991, poza porą świątecznych zakupów, przez co sprzedanych zostało tylko 125 000 egzemplarzy zamiast planowanych 500 000.
Rozgrywka.
Chociaż jest to gra platformowa, to postać Dizzy'ego jest podatna na ataki przeciwników i nie może nic im zrobić. Tak jak w grach przygodowych wykonuje się zadania poprzez przenoszenie przedmiotów w odpowiednie miejsca.
Gwiazdki.
Na całej mapie rozłożonych jest 100 (lub 250 w wersji gry "red") gwiazdek. Aby uzyskać dostęp do końcowej walki z Zaksem trzeba zebrać je wszystkie. W przypadku dojścia do jego zamku bez zebranych gwiazdek Dizzy zostaje porażony prądem przy drzwiach.

</doc>
<doc id="337361" url="https://pl.wikipedia.org/wiki?curid=337361" title="Fantastic Dizzy">
Fantastic Dizzy



</doc>
<doc id="337362" url="https://pl.wikipedia.org/wiki?curid=337362" title="Eskel">
Eskel



</doc>
<doc id="337363" url="https://pl.wikipedia.org/wiki?curid=337363" title="Fantastic Adventures of Dizzy">
Fantastic Adventures of Dizzy



</doc>
<doc id="337365" url="https://pl.wikipedia.org/wiki?curid=337365" title="Jan Jerzy Hohenzollern">
Jan Jerzy Hohenzollern

Jan Jerzy Hohenzollern, także Jan Jerzy brandenburski (ur. 11 września 1525 w Cölln, zm. 8 stycznia 1598 Cölln) – elektor brandenburski.
Życiorys.
Syn elektora-margrabiego Brandenburgii Joachima II Hektora i Magdaleny, księżniczki saskiej. Jego dziadkami byli: elektor Brandenburgii Joachim I Nestor i księżniczka duńska Elżbieta oraz książę Saksonii Jerzy Brodaty i królewna polska Barbara Jagiellonka.
Dokonał zjednoczenia Starej i Nowej Marchii.
15 lutego 1545 roku poślubił księżniczkę (1525-1546), córkę księcia legnickiego Fryderyka II i księżniczki Brandenburgii-Ansbach Zofii. Para miała jednego syna:
Zofia zmarła dziesięć dni po narodzinach syna. Elektor ponownie ożenił się 12 lutego 1548 roku z księżniczką Sabiną Hohenzollern (1529-1575), córką księcia Brandenburgii-Ansbach Jerzego i księżniczki oleśnickiej Jadwigi Podiebrad. Para miała czwórkę dzieci, które przeżyły poród:
Po śmierci drugiej żony w 1575 roku, Jan Jerzy ożenił się po raz trzeci. 6 października 1577 roku 52-letni księże elektor poślubił 14-letnią księżniczkę Anhalt-Zerbst Elżbietę (1563-1607). Para doczekała się 11 dzieci:

</doc>
<doc id="337367" url="https://pl.wikipedia.org/wiki?curid=337367" title="Chicago Packers">
Chicago Packers



</doc>
<doc id="337368" url="https://pl.wikipedia.org/wiki?curid=337368" title="Washington Bullets">
Washington Bullets



</doc>
<doc id="337369" url="https://pl.wikipedia.org/wiki?curid=337369" title="Capital Bullets">
Capital Bullets



</doc>
<doc id="337370" url="https://pl.wikipedia.org/wiki?curid=337370" title="Baltimore Bullets">
Baltimore Bullets



</doc>
<doc id="337371" url="https://pl.wikipedia.org/wiki?curid=337371" title="Chicago Zephyrs">
Chicago Zephyrs



</doc>
<doc id="337375" url="https://pl.wikipedia.org/wiki?curid=337375" title="Kansas City-Omaha Kings">
Kansas City-Omaha Kings



</doc>
<doc id="337377" url="https://pl.wikipedia.org/wiki?curid=337377" title="PECL">
PECL

PECL – repozytorium rozszerzeń języka PHP. Nazwa jest skrótem od "PHP Extension Community Library". Zawiera darmowe moduły oparte na licencji open source tworzone przez programistów z całego świata. Począwszy od wydania PHP 5 do PECL przeniesionych zostało wiele wcześniejszych modułów oficjalnych, najczęściej tych niestabilnych lub rzadko używanych.

</doc>
<doc id="337380" url="https://pl.wikipedia.org/wiki?curid=337380" title="Hans Hermann von Katte">
Hans Hermann von Katte

Hans Hermann von Katte (ur. 28 lutego 1704 w Berlinie; ścięty 6 listopada 1730 w Twierdzy Kostrzyn) – porucznik armii pruskiej, przyjaciel i prawdopodobny kochaneknastępcy tronu Fryderyka II, który za udział w przygotowaniu nieudanej ucieczki Fryderyka do Anglii, został skazany przez sąd wojenny na dożywotnie więzienie. Król Fryderyk Wilhelm I Pruski zmienił jednak wyrok na śmierć przez ścięcie mieczem, co było częścią planu ojca polegającego na przemianie młodego księcia w męża stanu. Wyrok wykonany na oczach Fryderyka zmienił go całkowicie i pozostawił w nim wspomnienie tego wydarzenia do końca życiapotrzebne źródło.
Siostra Fryderyka, Wilhelmina Pruska (1709–1758), poświęca tej sprawie sporą część swego, opublikowanego także u nas, pamiętnika, włącznie z opisem jego egzekucji.
Legenda o śmierci porucznika jest do dzisiaj żywa – powstają coraz to nowe opracowania, filmy, sztuki teatralne. W miejscu stracenia w Kostrzynie nad Odrą znajduje się pamiątkowa tablica. Miecz, którym ścięto porucznika można oglądać w Muzeum Frey-Haus w Brandenburgu nad Hawelą. Zwłoki spoczywają w krypcie rodziny von Katte w Wust, gdzie jest także muzeum poświęcone tej rodzinie.

</doc>
<doc id="337381" url="https://pl.wikipedia.org/wiki?curid=337381" title="Sacramento Kings">
Sacramento Kings

Sacramento Kings – amerykański klub koszykarski, mający siedzibę w Sacramento, w stanie Kalifornia. Występują w Dywizji Pacyficznej, Konferencji Zachodniej w National Basketball Association (NBA). Swoje domowe spotkania Kings rozgrywają w Golden 1 Center
Historia.
Klub powstał w 1945 jako Rochester Royals, grając w lidze NBL. Rok później zdobył mistrzostwo tejże ligi. W 1948 przeniesiony do BAA, która w następnym roku współtworzyła NBA. Jedyne mistrzostwo NBA klub zdobył w 1951 wygrywając w finale 4-3 z New York Knicks. W mistrzowskiej drużynie grali m.in. Bob Davies, Bobby Wanzer, Arnie Risen, Jack Coleman.
W 1957 klub przeniósł się do Cincinnati, a największą gwiazdą zespołu w latach 60. XX wieku był Oscar Robertson, MVP ligi w 1964. W 1972 nastąpiła kolejna przeprowadzka, do Kansas City, połączona ze zmianą nazwy na "Kings". Przez wszystkie te lat zespół nie odnosił większych sukcesów, dopiero w 1981 dotarł do finału konferencji. Ostatnia przeprowadzka, do Sacramento, miała miejsce w 1985 Aż do końca wieku drużyna była właściwie dostarczycielem punktów dla słynniejszych rywali, mimo posiadania w składzie znakomitego Mitcha Ritchmonda. Dopiero udane angaże zawodników pod koniec lat 90. zaczęły przynosić sukcesy. Jason Williams, Peja Stojaković, Vlade Divac i Chris Webber prowadzeni przez Ricka Adelmana wprowadzili Kings na wyższy poziom. Drużyna zasłynęła z ofensywnego stylu i przodowała w lidze w liczbie zdobywanych punktów. Największym sukcesem do dziś pozostaje jednak tylko udział w finale konferencji zachodniej w 2002. 9 stycznia 2013 roku, oficjalna strona NBA poinformowała o sprzedaży Kings w ręce inwestorów z Seattle.
Zawodnicy.
Kadra w sezonie 2022/23.
"Stan na 25 lutego 2023"
Statystyczni liderzy wszech czasów klubu.
Pogrubienie – oznacza ciągle aktywnego zawodnika, występującego nadal w zespole. 
"Kursywa" – oznacza ciągle aktywnego zawodnika, nie występującego aktualnie w zespole.
(*) – oznacza zawodników powiązanych z zespołem od momentu jego relokacji do Sacramento.
Stan na zakończenie rozgrywek 2013/14
Punkty

</doc>
<doc id="337384" url="https://pl.wikipedia.org/wiki?curid=337384" title="Park Narodowy Durmitor">
Park Narodowy Durmitor

Park Narodowy Durmitor (czarnog. "Nacionalni park Durmitor") – park narodowy w Czarnogórze obejmujący, najgłębszy w Europie, kanion rzeki Tary dochodzący do 1300 m głębokości.
Historia.
Park narodowy powstał w 1952 roku. W 1976 roku dorzecze rzeki Tara zostało uznane za rezerwat biosfery w ramach programu Człowiek i biosfera UNESCO. Rok później teren ten uzyskał status rezerwatu i pomnika przyrody. W 1980 roku tereny parku zostały wpisane na listę światowego dziedzictwa UNESCO. 
Położenie.
Park Narodowy Durmitor zajmuje powierzchnię 32100 ha i leży na terenie masywu górskiego Durmitor, osiągającego wysokość 2 522 metrów (szczyt Bobotov Kuk), w północno-zachodniej Czarnogórze. Pasmo Durmitor graniczy od północy z kanionem rzeki Tara, od zachodu z kanionem rzeki Piva, a od południa z wymagającym kanionem rzeki Komarnica. Na wschodzie Durmitorski Park Narodowy jest otwarty na rozległym 1500 metrowym Płaskowyżu Jezerskim (czarnog. "Jezerska Površ"). Na wschód od Płaskowyżu Jezerskiego znajduje się pasmo Sinjajevina. Pasmo górskie Durmitor znajduje się w przeważającej części w gminie Žabljak, która posiada bogatą bazę noclegową i infrastrukturę turystyczną.
Krajobraz.
Krajobrazu Durmitorskiego Parku Narodowego zostało ukształtowane przez lodowce i rzeki. Hale na płaskowyżach i łagodne wzgórza kontrastują ze skalistymi szczytami. Gęste lasy i jeziora polodowcowe urozmaicają krajobraz i zwiększają jego atrakcyjność. Najbardziej widowiskowymi elementami krajobrazu górskiego są głębokie kaniony rzeczne, a w szczególności słynny kanion rzeki Tary – najgłębszy kanion w Europie i jeden z niewielu nienaruszonych przez tamy i drogi. Park przecinają również liczne jaskinie, łącznie z najbardziej znaną "Jaskinią Lodową" i jej lodowymi stalaktytami i stalagmitami.
Flora i fauna.
Zróżnicowany krajobraz górski mierzy od 450 do ponad 2500 m n.p.m. i zachwyca szerokim wachlarzem ekosystemów i siedlisk. Wśród nich są skaliste szczyty, lasy, hale, jeziora, rzeki, kaniony i jaskinie, wchodzące w skład podziemnych systemów słodkowodnych. Szczególne znaczenie ma wiekowy las sosny czarnej, gdzie 400-letnie okazy mogą osiągać wysokość ponad 50 m. 37 z około 700 gatunków roślin jest endemicznych na szerszym obszarze, a sześć w szczególności w Durmitorze. Wśród dużych ssaków znajdują się drapieżniki takie jak niedźwiedź brunatny, wilk szary, żbik europejski i wydra europejska. Około 130 gatunków ptaków to ptaki drapieżne, takie jak orzeł przedni, gadożer zwyczajny, myszołów i sokół wędrowny, ale także głuszec i cietrzewie. W rzekach parku nadal żyje zagrożona głowacica.

</doc>
<doc id="337387" url="https://pl.wikipedia.org/wiki?curid=337387" title="Borkowo (województwo podlaskie)">
Borkowo (województwo podlaskie)

Borkowo – wieś w Polsce położona w województwie podlaskim, w powiecie kolneńskim, w gminie Kolno. Założona w 1408 r. przez księcia Janusza I Mazowieckiego zwanego Starszym.
Wieś królewska położona była w drugiej połowie XVI wieku w powiecie kolneńskim ziemi łomżyńskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Historia.
Pod względem administracji państwowej Borkowo było na początku w Księstwie Mazowieckim, od 1526 roku w Rzeczypospolitej Polskiej, od 1795 roku pod zaborem pruskim, od 1807 roku w Księstwie Warszawskim, a od 1815 roku w Królestwie Polskim. 
W 1918 roku Borkowo znalazło się w granicach niepodległej Polski.
W Księstwie Mazowieckim.
Borkowo lokowane było z nadania księcia mazowieckiego Janusza I Starszego w 1408 roku. Osadnikami była ludność z głębi Mazowsza. Nazwa wsi pochodzi od słowa „bór”, to znaczy las iglasty, który w owym czasie zajmował znaczne obszary tworząc tzw. Puszczę Borki. Teren Borkowa stanowił własność książęcą. W Borkowie rezydował wójt, sprawujący władzę w imieniu księcia. Posiadamy dane o kilku wójtach. W dniu 28 sierpnia 1413 roku książę Janusz I, przebywając w Miastkowie, potwierdził sprzedaż wójtostwa we wsi książęcej Zabiele, Jakuszowi, wójtowi z Borkowa. Za to wójtostwo Jakusz zapłacił nowogrodzkim mieszczanom 200 kop groszy. W tym samym dniu Jakusz odsprzedał wójtostwo w Borkowie braciom: Mikołajowi, Pawłowi i Wojciechowi. Kolejna wiadomość o Borkowie pochodzi z 4 stycznia 1524 r. Aleksy, syn Macieja Tyszki, wójta w Łabnej, sprzedał 2 włóki wójtowskie w Łabnej Janowi, synowi Pawła, wójta w Borkowie za 33 kopy groszy. Tę sprzedaż potwierdzili książęta Stanisław i Janusz III.
W I Rzeczypospolitej Polskiej.
Po bezpotomnej śmierci Stanisława i Janusza III, ich siostra Anna w 1526 r. zrzekła się Księstwa Mazowieckiego na korzyść króla Zygmunta Starego. Od 1526 roku Borkowo stało się wsią królewską. 29 maja 1564 roku spotykamy się z nowym właścicielem wójtostwa w Borkowie. W Bielsku, król Zygmunt August, nadał je Pawłowi Borkowskiemu w dożywotnie posiadanie. Dokument z 1565 roku informuje o istnieniu w Borkowie folwarku królewskiego. Według niego w Borkowie było 39 domów, 3 karczmy, 1 młyn na rzece Skrodzie. Rolnicy uprawiali żyto, pszenicę, jęczmień, owies, groch, tatarkę, proso, konopie siewne, len, mak. Następny dokument lustracyjny, obejmujący lata 1617–1620, potwierdza istnienie folwarku królewskiego w Borkowie.
Pod zaborami.
W XIX wieku Borkowo było wsią rządową. Dopiero po upadku powstania styczniowego w 1864 roku stało się własnością prywatną mieszkańców. W 1824 roku Borkowo liczyło 69 domów i 465 mieszkańców, zaś w 1891 roku 126 domów i 848 mieszkańców. W styczniu 1905 r. ludność Borkowa, Korzenistego i Porytego wystąpiła aktywnie przeciw władzy carskiej. 
Po I wojnie światowej.
W 1921 r. było tu 1032 mieszkańców. Była tu cegielnia i jeden sklep spożywczy. Działał tu bednarz, kowal, murarz, dwóch stolarzy i dwóch szewców.
W 1929 roku wybuchł pożar. Jego destrukcyjne działanie spotęgowała bardzo zwarta zabudowa gospodarstw. W latach 1930–1932, po pożarze, część rolników wybudowała nowe gospodarstwa na koloniach. Migracji na kolonie przyczyniła się również komasacja gruntów, likwidująca dotychczasową tak zwaną szachownicę.
Po II wojnie światowej.
Kolejny wielki pożar wybuchł w Borkowie w 1959 roku. Łuna pożaru widoczna była na odległość kilkudziesięciu kilometrów. Trudności polegały na szybkim przemieszczaniu się ognia na 4 różne części wsi. Powstawały nowe pożary. Pożarom w stodołach towarzyszyły wybuchy granatów i amunicji. W czasie okupacji w Borkowie kilkakrotnie odbywał się rekonesans pododdziałów Wermachtu. Zakwaterowani w stodołach bez konsekwencji pozostawiali środki wybuchowe. Ocalały tylko nieliczne budynki. Od tego czasu zaczął zmieniać się wygląd wsi. Budynki powstawały już nowoczesne, murowane.
W latach powojennych, w Borkowie, powstawały różne punkty użyteczności publicznej: klub rolnika, kółko rolnicze, poczta, sklepy, zaś w 1966 r. powołano bibliotekę publiczną. W 1984 roku został założony wodociąg, wykonano kanalizację i zbudowano nową nawierzchnię na drodze krajowej numer 63. Rok 1989 zapoczątkował wiele zmian. Gruntownie wyremontowano kościół i plebanię, zagospodarowano tereny przykościelne, położono nowe nawierzchnie asfaltowe, ułożono chodniki. W czerwcu 2004 roku założone zostało w bibliotece, pierwsze w Borkowie stałe łącze internetowe, a powszechny dostęp do Internetu stał się znaczącym faktem.
Gospodarka.
Gospodarstwa rolne nastawione głównie na chów bydła, trzody chlewnej i drobiu.
Na terenie wsi funkcjonuje kilka firm handlowo – usługowych.
Komunikacja.
Przez miejscowość przebiega droga krajowa:
Edukacja.
Szkoła w Borkowie istniała już w okresie rozbiorów. Nauka odbywała się w kilku różnych punktach. W latach 1935 – 1960 mieściła się w remizie oraz budynkach mieszkalnych. 16 września 1960 roku oddano do użytku obecny budynek szkolny, w którym mieściła się szkoła podstawowa i Szkoła Przysposobienia Rolniczego.
W 1998 roku otwarto nowo wybudowaną salę gimnastyczną. W 2006 roku, Szkole Podstawowej w Borkowie, nadano imię Papieża Jana Pawła II, a 16 października 2007 roku poświęcono i przekazano jej sztandar.
Religia.
Parafia pw. Trójcy Przenajświętszej została erygowana w 1918 r., wydzielona z parafii Mały Płock. Początkowo wierni modlili się w domu pochodzącym z 1894 r., gdzie obecnie jest plebania. Budowę kościoła pod wezwaniem Trójcy Przenajświętszej zaczęto w 1923, a ukończono w 1932 r. Nie jest on konsekrowany. Wyposażenie kościoła pochodzi z okresu jego budowy. W latach 1989–1996 został przeprowadzony generalny remont kościoła staraniem ks. prob. Stanisława Szymborskiego. Plebania murowana, wybudowana w 1894 r.
W latach 1998–1999 staraniem ks. prob. Krzysztofa Wróblewskiego została zakupiona nowa chrzcielnica i wymieniono tabernakulum. W 2006 roku w rocznicę śmierci papieża Jana Pawła II została odkryta marmurowa tablica pamiątkowa. Tego samego roku został odnowiony dach na kościele. W 2007 roku wymieniony został dach na budynku plebanii. 3.05.2008 r. w święto Matki Bożej Częstochowskiej w kościele na Mszy Świętej po raz pierwszy zabrzmiały nowo zakupione organy sprowadzone z Holandii. W 2008 roku zakupiono także Obraz Matki Bożej Nieustającej Pomocy, który aktualnie wędruje po domach parafii. W czerwcu 2009 r. wymieniono system nagłaśniający w świątyni.
W odległości ok. 400 m od kościoła znajduje się cmentarz parafialny o powierzchni ok. 1,4 ha.
Proboszczowie w 90-leciu:
ks. Julian Łosiewski 1922–1926, ks. Stanisław Jastrzębski 1926–1931, ks. Szymon Bagiński 1931–1933, ks. Józef Wałajtis 1933–1934, ks. Stanisław Rejmentowski 1934–1940, ks. Józef Łączyński 1940–1952, ks. Julian Wodecki 1952–1962, ks. Julian Sójkowski 1962–1989, ks. Stanisław Szymborski 1989–1996, ks. Krzysztof Wróblewski od 1996.
Kultura.
Centrum Kształcenia na Odległość Na Wsiach.
W Gminie Kolno, jako jedynej w Powiecie Kolneńskim, w ramach ogólnopolskiego projektu, działa Centrum Kształcenia na Odległość na Wsi, które zlokalizowane jest w bibliotece publicznej w Borkowie. Centrum Kształcenia na Odległość to bogata oferta szkoleniowa, dostępna dzięki zastosowaniu najnowocześniejszych metod nauczania. Kursanci szkolą się za pomocą techniki e-learning, pozwalającej na pełne wykorzystanie możliwości multimedialnych udostępnionego w Centrum sprzętu komputerowego.
Inne.
Ochotnicza Straż Pożarna w Borkowie.
Ochotnicza Straż Pożarna w Borkowie zawiązała się w 1918 roku i przez cały okres swego istnienia działała prężnie biorąc udział w akcjach pożarniczych, zawodach strażackich.
W 1929 roku komendantem straży był Antoni Wyrwas. Później komendantami byli: Stanisław Paliwoda. Siwik, Antoni Darmetko, następnie do 1940 roku Bronisław Sielawa, za którego najbardziej rozwinęła się straż. W latach 1930 – 1934 zbudowano remizę w czynie społecznym tzw. szalwarku. Plac pod budowę remizy przekazał Darmetko (imię nieznane). Na budowę remizy pobierano 1 zł od podatku, kamienie na podmur dawali mieszkańcy wsi, materiały zakupiono za pieniądze z przedstawień, a resztę dołożyła straż z Kolna. Chcąc pozyskać fundusze strażacy organizowali loterie fantowe, stworzyli, wspólnie z ówczesną nauczycielką Szkoły Podstawowej w Borkowie Janiną Królikowską, amatorski zespół śpiewaczy, jeżdżąc z nim na występy do Kolna, Łomży i okolicznych wsi. W tamtych latach OSP posiadała beczkę 200 litrową do wody i pompę ręczną 4-osobową. W 1934 roku, kiedy do parafii przyjechał biskup, strażacy jechali konno, aby go przywitać. Już w tamtych czasach jednostka strażacka brała udział w zawodach powiatowych w Kolnie i Łomży. W owym czasie strażakami byli między innymi: Antoni Gołaś, Krystowczyk Antoni Lutrzykowski, Mieczysław Wieczorek. W 1935 lub 1936 r. nasza jednostka po raz pierwszy wzięła udział w zawodach wojewódzkich, gdzie zajęła I miejsce – nagrodą była ręczna syrena. Furmanami byli: Wacław Niedźwiecki i Marian Lutrzykowski.
Po wojnie na wyposażeniu straży były: hełmy miedziane (do dnia dzisiejszego są w naszym kościele), pasy, węże, czapki rogatywki, ubrania ochronne i wyjściowe. W tym czasie było dwóch furmanów. Pierwszy woził beczkę 1000 litrową wraz z pompą umieszczoną na wozie o żelaznych kołach, natomiast drugi woził pozostały sprzęt i samych strażaków. Komendanci to: Henryk Krystowczyk, Antoni Lutrzykowski i Marian Kordal. Dawny wóz strażacki z czasem zastąpił samochód, zakupiony w dużej mierze dzięki środkom własnym OSP w Borkowie.
25 maja 2008 r. w 90 rocznicę zawiązania OSP w Borkowie został jej przekazany i poświęcony sztandar.

</doc>
<doc id="337390" url="https://pl.wikipedia.org/wiki?curid=337390" title="Lambert (wiedźmin)">
Lambert (wiedźmin)



</doc>
<doc id="337391" url="https://pl.wikipedia.org/wiki?curid=337391" title="Oi! Młodzież">
Oi! Młodzież

Oi! Młodzież – pierwsza płyta streetpunkowego zespołu The Analogs wydana pierwotnie w roku 1996 przez wytwórnię Rock'n'roller na kasecie, a w reedycji kompaktowej z 2000 roku (także Rock'n'roller) jako split album "The Analogs – Oi! Młodzież/Ramzes &amp; The Hooligans – Mechaniczna Pomarańcza". Album zawiera cover utworu słynnej brytyjskiej grupy The Clash "Guns of Brixton", oraz cover zespołu zaliczanego do twórców oi! punka- Cock Sparrer ("Get a rope" tutaj pod tytułem "He, he, he")

</doc>
<doc id="337394" url="https://pl.wikipedia.org/wiki?curid=337394" title="Aleksander Reksza">
Aleksander Reksza

Aleksander Reksza-Kakietek (ur. 9 lutego 1909 w Warszawie, zm. 8 lipca 1985 tamże) – polski dziennikarz sportowy, znawca boksu.
Życiorys.
Pracował zawodowo jako dziennikarz od 1932. Przed wojną pisał w "Przeglądzie Sportowym", "Kurierze Warszawskim" i "Kurierze Porannym", a w latach 1935–1939 pracował w Polskim Radiu.
Po wojnie w latach 1945–1954 kierował Działem Sportowym Polskiego Radia. Jednocześnie był redaktorem naczelnym tygodnika "Echo Stadionu" (1945–1946) i kierownikiem działu sportowego "Kuriera Codziennego". W latach 1958–1974 był redaktorem naczelnym miesięcznika "Boks", na kształt którego wywarł przemożny wpływ, który trwał aż do rozwiązania pisma w 1990. Opublikował też kilka książek o tematyce sportowej.
Po jego śmierci wdowa po nim ustanowiła Nagrodę im. Aleksandra Rekszy, przyznawaną co roku za wybitne zasługi dla polskiego boksu. Pochowany na cmentarzu Bródnowskim w Warszawie (kw. 38C-V-5).

</doc>
<doc id="337397" url="https://pl.wikipedia.org/wiki?curid=337397" title="Street Punk Rulez!">
Street Punk Rulez!

Street Punk Rulez! - druga płyta polskiej grupy street punkowej The Analogs. Warte zauważenia są akcenty muzyki reggae w utworach Jah Love Agnostic Front, Błękitne Hełmy czy Rzeki Marzeń. 

</doc>
<doc id="337407" url="https://pl.wikipedia.org/wiki?curid=337407" title="Diecezja łomżyńska">
Diecezja łomżyńska

Diecezja łomżyńska (łac. "Dioecesis Lomzensis") – jedna z trzech diecezji obrządku łacińskiego w metropolii białostockiej w Polsce powołana bullą Vixdum Poloniae unitas z 28 października 1925 przez papieża Piusa XI.

</doc>
<doc id="337408" url="https://pl.wikipedia.org/wiki?curid=337408" title="Christian Kramp">
Christian Kramp

Christian Kramp (ur. 8 lipca 1760 r., zm. 13 maja 1826 r.) – francuski matematyk, który wprowadził oznaczenie "n"! dla pojęcia silni.
Życiorys.
Kramp ukończył studia medyczne i był autorem licznych publikacji w tej dziedzinie. Zainteresowania Krampa były jednak znacznie szersze, w efekcie czego objął posadę nauczyciela matematyki, fizyki i chemii w Kolonii. W 1809 objął profesurę na uniwersytecie w swoim rodzinnym mieście Strasburgu.

</doc>
<doc id="337412" url="https://pl.wikipedia.org/wiki?curid=337412" title="Kurier Poranny">
Kurier Poranny



</doc>
<doc id="337413" url="https://pl.wikipedia.org/wiki?curid=337413" title="Blask szminki">
Blask szminki

Blask Szminki – czwarty album polskiego zespołu punkrockowego The Analogs, nagrany w 2001 roku. Zawiera cztery nowe autorskie utwory (1-4), 5 starych, zarejestrowanych wiosną 1999 roku (i dołączonych wcześniej do fanzina Garaż; 5-9), 2 covery z polskimi tekstami (10,11) oraz 3 utwory nagrane podczas koncertu na IX Punkowej Orkiestrze Świątecznej Pomocy w Krakowie 7 stycznia 2001 roku (12-14).

</doc>
<doc id="337414" url="https://pl.wikipedia.org/wiki?curid=337414" title="Generałowie zakonu jezuitów">
Generałowie zakonu jezuitów

Generałowie zakonu jezuitów – lista przełożonych generalnych Towarzystwa Jezusowego (jezuitów). Generał wybierany jest przez kongregację generalną, w której biorą udział prowincjałowie oraz delegaci wyznaczeni na kongregacjach prowincji. Generał jezuitów potocznie nazywany jest „czarnym papieżem”.
Czarny papież.
Potoczna nazwa generała zakonu jezuitów pochodzi z watykańskiego slangu, w którym generała Towarzystwa Jezusowego nazywa się "papa nero". Określenie wynika z wysokiej pozycji, jaką zachowuje zakon jezuitów, określenie barwy natomiast wywodzi się od koloru stroju zakonnego jezuitów i nie ma nic wspólnego z kolorem skóry, do którego odnosi się kultura popularna i ludowa religijność.
Rzekome znaczenie czarnego papieża dla losów ludzkości pojawiają się w spekulacjach dotyczących teorii spiskowych.

</doc>
<doc id="337420" url="https://pl.wikipedia.org/wiki?curid=337420" title="Koryta (powiat łęczycki)">
Koryta (powiat łęczycki)

Koryta – wieś w Polsce położona w województwie łódzkim, w powiecie łęczyckim, w gminie Daszyna, 3 km od drogi krajowej nr 1, w pobliżu miasta Łęczyca.
W latach 1975–1998 miejscowość administracyjnie należała do województwa płockiego.
Dawniej położona w ziemi łęczyckiej, woj. łęczyckim do 1793 r., prowincji wielkopolskiej.
W miejscowości działało państwowe gospodarstwo rolne, po prywatyzacji powstała Osada Koryta.
Historia.
Według zapisów w kronice Sławoszewskiej Koryta istniały już w XI wieku. Pierwsze wzmianki o miejscowości w Księgach Sądowych Łęczyckich 1385-1419. 
Etymologia nazwy miejscowości prowadzi w prostej linii od określenia „korytarz” (tu: pomiędzy lasami).
Do potopu szwedzkiego prawdopodobnie własność rodu Korycińskich, później popada w zapomnienie do 1789.
Wieś szlachecka (wł. Ignacy Rudnicki) zasiedlona przez osadników holenderskich ok. 1789 r. W 1789 r. miała 76 mieszkańców i 11 domów. W 1790 r. liczyła jedynie 4 domy.
Po powstaniu styczniowym z części zachodniej majątku powstaje wieś Koryta, wcześniej ocaleni z potopu prawdopodobnie zamieszkiwali pod lasem, przy trakcie z Goszczynna do majątku Koryta, który wcześniej był częścią traktu Łęczyca-Przedecz-Brześć Kujawski, reszta stała się własnością fabrykanckiej rodziny Schlosserów z Ozorkowa, do reformy rolnej w 1945. 
Współcześnie wieś rzędowa usytuowana równoleżnikowo po zachodniej stronie szosy z Włocławka do Łodzi (na północ od Garbalina), z zabudową powojenną po obu stronach drogi. Wieś zatraciła krajobraz kulturowy właściwy dla osadnictwa olęderskiego. Brak materialnych śladów pobytu kolonistów.

</doc>
<doc id="337425" url="https://pl.wikipedia.org/wiki?curid=337425" title="Kara ograniczenia wolności">
Kara ograniczenia wolności

Kara ograniczenia wolności – odmiana kary pracy na cele społecznie użyteczne.
Wykonanie kary ograniczenia wolności ma na celu wzbudzenie w skazanym woli kształtowania jego społecznie pożądanych postaw, w szczególności poczucia odpowiedzialności oraz potrzeby przestrzegania porządku prawnego (art. 53 § 1 k.k.w.). Stanowi nieizolacyjną alternatywę dla krótkoterminowego pozbawienia wolności. Stosowana jest wyłącznie za stosunkowo drobne występki. Jej zaletą jest to, że sprawca drobnego przestępstwa nie trafia do zakładu karnego, gdzie mógłby ulec dalszej demoralizacji, natomiast wynikający z niej obowiązek pracy lub potrącanie części wynagrodzenia za pracę stanowi dla niego realną dolegliwość.
Te właśnie zalety przesądziły o tym, że polski ustawodawca zdecydował się nie tylko na szerokie wprowadzenie jej do Kodeksu karnego z 1997 r., lecz także dopuścił orzekanie jej wtedy, kiedy czyn zabroniony zagrożony jest tylko karą pozbawienia wolności (do lat 8 – art. 37a k.k.).
W polskim prawie karnym od 1 lipca 2015 r. kara ograniczenia wolności trwa najkrócej miesiąc, najdłużej 2 lata, wymierza się ją w miesiącach i latach. W wypadku nadzwyczajnego obostrzenia kary lub wymierzenia kary łącznej wymiar jej nie może przekroczyć 2 lat (art. 86 § 1 k.k.). W czasie odbywania kary ograniczenia wolności skazany nie może bez zgody sądu zmieniać miejsca stałego pobytu. Skazany w tym czasie jest zobowiązany do wykonywania pracy wskazanej przez sąd. Jest ona nieodpłatna, kontrolowana i wykonywana na cele społeczne. Wykonuje się ją w odpowiednim zakładzie pracy, placówce służby zdrowia, opieki społecznej, w instytucji lub organizacji charytatywnej lub na rzecz społeczności lokalnej, co ustala zawodowy kurator sądowy po uprzednim wysłuchaniu skazanego (art. 57 § 1 k.k.w.). Wymiar tej pracy to od 20 do 40 godzin miesięcznie (dokładnie ustala go sąd, po wysłuchaniu skazanego – art. 35 § 1 k.k.).
W przypadku skazanego zatrudnionego można w miejsce obowiązku pracy orzec potrącanie od 10 do 25% wynagrodzenia miesięcznego na rzecz Skarbu Państwa lub na inny wskazany przez sąd cel społeczny. Taki skazany nie może w okresie trwania kary bez zgody sądu rozwiązać stosunku pracy (art. 35 § 2 k.k.). 
Skazany na karę ograniczenia wolności ma obowiązek udzielania wyjaśnień dotyczących przebiegu odbywania kary (art. 34 k.k.) i w tym celu, zarówno sąd, jak i zawodowy kurator sądowy, który organizuje i kontroluje wykonanie kary ograniczenia wolności, mogą wzywać skazanego do osobistego stawiennictwa (art. 60 k.k.w.).
Wymierzając karę ograniczenia wolności, sąd może orzec świadczenie pieniężne wymienione w art. 39 pkt 7 lub obowiązki, o których mowa w art. 72 § 1 pkt 2-7a k.k. (art. 34 § 3 k.k).
Do 7 czerwca 2010 r. w celu zapewnienia prawidłowego przebiegu wykonywania kary sąd mógł oddać skazanego na czas jej trwania pod dozór kuratorski lub osoby godnej zaufania, stowarzyszenia, instytucji albo organizacji społecznej, która zajmuje się wychowaniem, zapobieganiem demoralizacji lub pomocą skazanym (art. 36 § 1 k.k.). 8 czerwca 2010 r. weszły w życie znowelizowane przepisy dot. kary ograniczenia wolności, gdzie m.in. art. 36 § 1 k.k. został uchylony.
Przed 1 lipca 2015 r. wykonanie kary ograniczenia wolności można było warunkowo zawiesić na okres od 1 do 3 lat.
Wykonywanie kary ograniczenia wolności normuje Kodeks karny wykonawczy (Rozdział IX, art. 53 - 66). Wykonanie kary ma na celu wzbudzenie w skazanym woli kształtowania jego społecznie pożądanych postaw, w szczególności poczucia odpowiedzialności oraz potrzeby przestrzegania porządku prawnego. Skazany ma obowiązek sumiennie wykonywać ciążące na nim obowiązki, a w miejscu pracy lub pobytu przestrzegać ustalonych zasad zachowania, porządku i dyscypliny (art. 53). Kara wykonywana jest w miejscu stałego pobytu lub zatrudnienia skazanego albo w niewielkiej odległości od tego miejsca, chyba że ważne względy przemawiają za wykonaniem kary w innym miejscu (art. 54). Nadzór nad wykonywaniem kary oraz orzekanie w sprawach dotyczących jej wykonania należą do sądu rejonowego, w którego okręgu kara jest lub ma być wykonywana. Czynności związane z organizowaniem i kontrolowaniem wykonywania kary oraz obowiązków nałożonych na skazanego odbywającego ją wykonuje kurator sądowy (art. 55). Sąd i kurator mogą w każdym czasie żądać od skazanego wyjaśnień dotyczących przebiegu odbywania kary i w tym celu wzywać go do osobistego stawiennictwa (art. 60).
Kara ograniczenia wolności wprowadzona została przez Kodeks karny (1969), jej wymiar sięgał od 3 miesięcy do 2 lat (art. 33), wymiar pracy od 20 do 50 godzin miesięcznie (art. 34).

</doc>
<doc id="337429" url="https://pl.wikipedia.org/wiki?curid=337429" title="Urząd centralny">
Urząd centralny

Urząd centralny – termin używany na oznaczenie kierownika organu, urzędu lub jednostki o innej nazwie, podlegającego Radzie Ministrów, Prezesowi Rady Ministrów czy ministrowi i utworzonego na podstawie szczególnej ustawy.
Podstawowym kryterium odróżniającym urzędy centralne od organów naczelnych jest to, że kierownicy (szefowie) tych urzędów centralnych nie wchodzą w skład Rady Ministrów (mimo że ich zakres zadań i kompetencji rozciąga się na terytorium całego państwa), z czego wynika, iż nie posiadają oni niektórych kompetencji przypisywanych przez Konstytucję ministrom (np.: do wydawania rozporządzeń).

</doc>
<doc id="337430" url="https://pl.wikipedia.org/wiki?curid=337430" title="O'Shea Jackson">
O'Shea Jackson



</doc>
<doc id="337441" url="https://pl.wikipedia.org/wiki?curid=337441" title="Laponia (region)">
Laponia (region)

Laponia (fiń. "Lappi" szw. "Lappland") – region administracyjny ("maakunta") w północnej Finlandii. Do 2009 w granicach byłej prowincji Laponia. Graniczy od południa z Zatoką Botnicką i regionem Ostrobotnia Północna oraz ze Szwecją (Norrbotten), Norwegią (Troms og Finnmark) i Rosją (Obwód murmański). Siedzibą władz regionu jest Rovaniemi.
Geografia.
Laponia jest najdalej na północ wysuniętym regionem Finlandii. Powierzchnia jest w większości wyżynno - górzysta. Na północy ciągną się fragmenty Gór Skandynawskich, ze szczytem Haltiatunturi, osiągającym 1324 m n.p.m. Jest on także najwyższym szczytem całej Finlandii. Wielkie obszary Laponii zajmują bagna. Największymi jeziorami są: Inari (powierzchnia 1386 km²), Lokan i Porttipahdan. Klimat to na południu umiarkowany pośredni, w środkowej części umiarkowany chłodny i na skrajnej północy subpolarny. Na północy panuje tundra, a na południu lasy tajgi.
Gminy.
Region Laponia jest podzielony na 21 gmin:
"Uwagi: Nazwy gmin, których siedzibą jest miasto zostały pogrubione (w nawiasie liczba mieszkańców; stan na dzień 31 sierpnia 2013)."
Podregiony.
Od 2005 gminy zgrupowane są w 6 podregionach:
Gospodarka.
Prowadzi się niewielkie wydobycie rud żelaza. Ponadto hoduje się renifery. W ostatnim czasie wzrasta znaczenie turystyki. Największą atrakcją turystyczną regionu jest dziewicza przyroda, nietknięta cywilizacją. Często odwiedzane jest także Rovaniemi - główna siedziba "Świętego Mikołaja".
Edukacja.
W Rovaniemi działa Uniwersytet Laponii.

</doc>
<doc id="337442" url="https://pl.wikipedia.org/wiki?curid=337442" title="Chuck Taylor">
Chuck Taylor



</doc>
<doc id="337444" url="https://pl.wikipedia.org/wiki?curid=337444" title="Związek Autorów i Kompozytorów Scenicznych">
Związek Autorów i Kompozytorów Scenicznych



</doc>
<doc id="337446" url="https://pl.wikipedia.org/wiki?curid=337446" title="Andre Romel Young">
Andre Romel Young



</doc>
<doc id="337447" url="https://pl.wikipedia.org/wiki?curid=337447" title="Olga Romanow">
Olga Romanow



</doc>
<doc id="337451" url="https://pl.wikipedia.org/wiki?curid=337451" title="Przyjaciele">
Przyjaciele

Przyjaciele () – amerykański serial komediowy o grupie przyjaciół mieszkających na Manhattanie, w Nowym Jorku, emitowany przez amerykańską stację telewizyjną NBC w latach 1994–2004.
Serial wyświetlano w ponad 100 krajach. Ostatni odcinek w Stanach Zjednoczonych obejrzało 51,1 mln widzów. Przez dziesięć lat produkcji otrzymał 6 nagród Emmy, w tym dla najlepszego serialu komediowego, a także Złoty Glob, dwie nagrody Stowarzyszenia Aktorów Filmowych oraz 56 innych nagród i 152 nominacje.
Po 25 latach od premiery zaplanowano nakręcenie odcinka specjalnego. Jego realizacja miała się odbyć w roku 2020, ale ze względów pandemicznych została przełożona. Wstępna data premiery to początek marca 2021 roku. Premiera Friends: Reunion odbyła się 27 maja 2021 roku na platformie HBO Max.
W Polsce serial po raz pierwszy emitowany był na antenie Canal+. Później reemitowały go między innymi: , TVN, TVN 7, Metro, Comedy Central Polska. W latach 2018–2020 produkcję udostępniała także platforma internetowa Netflix. Obecnie wszystkie odcinki dostępne są na platformie HBO Max.
Produkcja.
Serial został stworzony w 1993 r. przez Martę Kauffman i Davida Crane’a, do produkcji dołączył później Kevin S. Bright (Warner Bros.). Skierowany był do młodych ludzi, którzy na początku lat 90. identyfikowali się ze stylem nowoczesnej niezależności. Po wielu zmianach tytułu ("Across the Hall", "Six of One", "Once Upon a Time in the West Village", "Insomnia Café", "Friends Like Us") serial zadebiutował na antenie amerykańskiej stacji NBC 22 września 1994 r.
Po zakończeniu emisji w 2004 r. powstał spin-off "Joey". Wielu fanów krytykowało NBC za stworzenie serialu o jednej z postaci "Przyjaciół", co odbiło się w oglądalności, która wyraźnie spadała. Pierwszy odcinek zgromadził 18,6 milionów widzów, podczas gdy ostatni tylko 4 miliony. Czterdzieści sześć odcinków zostało nakręconych, ale tylko trzydzieści osiem zostało wyemitowanych w Stanach Zjednoczonych. Jego nadawanie zakończono 15 maja 2006 roku.
Obsada.
Serial zasłynął wyjątkowo dużą liczbą słynnych osób, które pojawiały się tu w rolach cameo. Oprócz zawodowych aktorów w serialu wystąpili m.in.: Chris Isaak, Chrissie Hynde, Ian Thorpe, Jay Leno, Kyle Gass, Donny Osmond, Ralph Lauren, Richard Branson, Sarah Ferguson, Elle Macpherson, Trudie Styler.
Fabuła.
Phoebe, Monica, Chandler, Joey i Ross spotykają się w kawiarni Central Perk. Joey i Chandler są współlokatorami, którzy mieszkają naprzeciwko Moniki, Phoebe mieszka z babcią, a Ross mieszka sam. Rachel, przyjaciółka Moniki ze szkoły średniej, wchodzi do Central Perk w sukni ślubnej zaraz po tym, jak uciekła sprzed ołtarza. Wprowadza się do Moniki i dostaje pracę jako kelnerka w Central Perk. Ross rozwodzi się z żoną, Carol, która uświadamia sobie, że jest lesbijką. Carol jest w ciąży z Rossem. Rodzi syna – Bena, którego wychowuje ze swoją kochanką Susan.
Ross był zakochany w Rachel w szkole średniej i ciągle coś do niej czuje. Stara się z nią umówić, ale Chandler i Joey zniechęcają go. W urodziny Rachel Ross wyjeżdża do Chin, a Rachel dostaje od niego w prezencie biżuterię ze sklepu z antykami. Chandler przypadkiem wyjawia Rachel, że Ross ją kocha, więc Rachel jedzie na lotnisko w dzień jego powrotu, by go przywitać. Z samolotu wychodzi on jednak z inną kobietą, Julie.
Rachel nie przepada za Julie, nową dziewczyną Rossa. Pewnego wieczora po wypiciu zbyt dużej ilości wina Rachel zostawia Rossowi wiadomość, że z nimi już wszystko skończone, która wprawia Rossa w zakłopotanie. Wkrótce para całuje się, a Ross musi wybrać pomiędzy Rachel a Julie, więc tworzy listę „za” i „przeciw” dla obydwu dziewczyn. Wybiera Rachel i zrywa z Julie, ale niestety Rachel znajduje listę i odrzuca go. Wszystko zmienia się po obejrzeniu filmu z przygotowań do balu maturalnego Rachel i Moniki, kiedy Rachel nie ma z kim pójść na bal, więc Ross postanawia z nią iść, ale gdy w garniturze schodzi ze schodów widzi jak Rachel wychodzi na bal z chłopakiem, który się spóźnił. Rachel, doceniając gest Rossa, całuje go. Po pocałunku Ross i Rachel są razem.
Joey dostaje swoją życiową rolę w operze mydlanej "Dni naszego życia" jako dr Drake Ramoray. Zarabia na tyle dużo, że stać go na własne mieszkanie. Po wyprowadzce Joeya Chandler znajduje nowego współlokatora, Eddiego, który okazuje się wariatem. Joey udziela wywiadu, w którym twierdzi, że sam jest autorem wielu swoich serialowych kwestii, co rozwściecza scenarzystę, i wkrótce jego postać zostaje uśmiercona spadając do szybu windy. Tym samym Joey traci rolę w serialu, z powrotem wprowadza się do Chandlera i pomaga mu pozbyć się Eddiego.
Szukając swego biologicznego ojca, Phoebe odkrywa, że ma przyrodniego brata Franka Juniora.
Chłopakiem Moniki zostaje dr Richard Burke (Tom Selleck), starszy od niej o 21 lat okulista, przyjaciel jej rodziców. Monika zrywa z nim, kiedy Richard mówi, że nie chce mieć dzieci.
Kiedy Chandler spotyka się z kobietą poznaną przez internet, okazuje się, że jest nią jego była dziewczyna, Janice.
Rachel rzuca pracę w kawiarni i dostaje nową w sieci sklepów odzieżowych "Bloomingdale's". Rachel, podczas kłótni z Rossem, który jest zazdrosny o jej kolegę z pracy, sugeruje, aby zrobili sobie przerwę. Ross po kłótni dzwoni do Rachel aby ją przeprosić okazuje się jednak, że jest u niej Mark. W rozpaczy i pod wpływem alkoholu, Ross spędza noc ze spotkaną w barze kobietą. Nazajutrz chce wrócić do Rachel, nie mówiąc jej o niczym. Ta jednak dowiaduje się o zdradzie i ostatecznie zrywają.
Joey kupuje kurczaczka i kaczuszkę.
Phoebe odnajduje kobietę, która znała jej rodziców i zaprasza przyjaciół do domku na plaży, by się z nią spotkać. Rachel jest zazdrosna o nową dziewczynę Rossa, Bonnie, która niespodziewanie pojawia się na plaży, i namawia ją, by zgoliła głowę na łyso, jak kiedyś. Ross i Rachel kłócą się o to i oboje czują, że coś nadal między nimi jest. Ross musi wybrać jedną z dziewczyn.
Ross postanawia wrócić do Rachel i zerwać z Bonnie, ale dochodzi do kłótni o to, kto ponosi winę za wcześniejszy rozpad związku i znów ze sobą zrywają.
Phoebe dowiaduje się, że kobieta, którą poznała na plaży, to jej biologiczna matka. Okazuje się, że jej siostra-bliźniaczka Ursula już dawno o tym wiedziała. Phoebe zgadza się urodzić dzieci swojego brata i jego żony Alice i zachodzi w ciążę z trojaczkami.
Chandlerowi podoba się nowa dziewczyna Joeya, Kathy, która też zakochuje się w Chandlerze. Po udowodnieniu przyjacielowi, ile dla niego znaczy, dostaje aprobatę dla swojej relacji z Kathy. Kiedy okazuje się, że dziewczyna zdradza Chandlera, zrywają ze sobą.
Po przegranym zakładzie Monica i Rachel zamieniają się mieszkaniami z Joeyem i Chandlerem. Dziewczyny nienawidzą nowego mieszkania i po pewnym czasie podstępem zamieniają się ponownie.
Ross oświadcza się swojej nowej dziewczynie, Brytyjce Emily. Wszyscy przyjaciele oprócz Phoebe, która jest w zaawansowanej ciąży, jadą do Londynu na ślub Rossa z Emily. Monica wpada w depresję, ponieważ nie ma partnera oraz jeden z gości weselnych uznał, że jest matką Rossa. Chandler tak ją pociesza, że ostatecznie lądują w łóżku. Rachel zdaje sobie sprawę, że kocha Rossa i chce mu to powiedzieć, ale gdy widzi go z Emily, postanawia nie psuć im ślubu. Podczas przysięgi Ross wypowiada imię Rachel zamiast Emily.
Pomimo błędu Rossa podczas przysięgi dochodzi do ślubu, ale Emily wkrótce ucieka. Przyjaciele wracają do Nowego Jorku. Emily dzwoni do Rossa i obiecuje z nim zostać pod warunkiem, że zerwie on kontakt z Rachel. Ross zgadza się, ale ponieważ Emily stawia mu kolejne warunki, dochodzi do rozwodu. Ross wprowadza się do kamienicy po drugiej stronie ulicy od mieszkania Moniki i Rachel. Phoebe rodzi trojaczki Franka i Alice. Chandler i Monica w sekrecie kontynuują swój związek, ale ostatecznie wszyscy przyjaciele poznają tajemnicę. Rachel dostaje pracę w domu mody Ralpha Laurena. Joey otrzymuje główną rolę w filmie i jedzie na nagrania do Las Vegas, gdzie okazuje się, że produkcja upadła, ale nie mówi o tym przyjaciołom, którzy jadą tam, by się z nim spotkać. Po pijaku Ross i Rachel biorą ślub.
Ross i Rachel postanawiają anulować ślub, ale ponieważ Ross nie chce mieć za sobą trzech rozwodów, w tajemnicy przed Rachel nie dopełnia formalności i ich małżeństwo nadal jest ważne. Gdy Rachel dowiaduje się prawdy, zmusza Rossa do rozwodu. Ross dostaje pracę jako wykładowca paleontologii na Uniwersytecie Nowojorskim. Umawia się z siostrą Rachel, a później spotyka się ze swoją studentką, Elizabeth.
Chandler i Monica zamieszkują razem, a Rachel wyprowadza się do Phoebe. Joey ma nową współlokatorkę Janine, z którą zaczyna się spotykać, ale gdy okazuje się, że Janine nie lubi Chandlera i Moniki, Joey z nią zrywa. Joey zaczyna pracę jako kelner w kawiarni Central Perk, a potem dostaje pierwszoplanową rolę w serialu "Mac and Cheese", który później zostaje zdjęty z anteny. W mieszkaniu Phoebe i Rachel wybucha pożar i na czas remontu Rachel wprowadza się do Chandlera i Moniki, a Phoebe do Joeya, ale niedługo potem się zamieniają. Chandler chce oświadczyć się Monice, ale nim udaje mu się to zrobić, Monica spotyka przypadkiem swojego byłego chłopaka, Richarda, który w późniejszym czasie wyznaje jej miłość i mówi o wspólnej przyszłości, dzieciach i małżeństwie. Kiedy Chandler dowiaduje się o wyznaniach Richarda idzie do niego i oznajmia mu, że to on chce się oświadczyć Monice. Ostatecznie Monica odrzuca wizję przyszłości z Richardem i oświadcza się Chandlerowi.
Monica i Chandler planują ślub. Rachel dostaje awans i zatrudnia asystenta, z którym zaczyna się spotykać, ale później zrywają ze sobą ze względu na to, że Tag jest zbyt młody. Mieszkanie Phoebe jest już po remoncie, ale Rachel zostaje z Joeyem, który powraca do dawnej roli w serialu "Dni naszego życia". Noc przed ślubem Chandler znika. Pod jego nieobecność Phoebe znajduje test ciążowy o wyniku pozytywnym i dochodzi do wniosku, że Monica jest w ciąży. Phoebe i Ross znajdują Chandlera w jego biurze i namawiają go do powrotu, ale ten, słysząc o ciąży Moniki, znowu znika. Wraca, gdy uświadamia sobie, że poradzi sobie z dzieckiem. Chandler i Monica biorą ślub. Kiedy Chandler wspomina o dziecku, okazuje się, że test ciążowy nie był jej.
Rachel dowiaduje się, że jest w ciąży, jednak nie chce powiedzieć, kim jest ojciec. Po czerwonym swetrze wszyscy dowiadują się, że ojcem jest Ross. Rachel potwierdza, że jest w ciąży z Rossem, ponieważ spali ze sobą miesiąc przed ślubem Chandlera i Moniki. Postanawiają razem wychowywać dziecko, ale nie są parą. Ross poznaje na ślubie nową dziewczynę, Monę, która później zrywa z nim, gdy Rachel wprowadza się do Rossa, aby ten mógł jej pomagać podczas ciąży i po porodzie. Joey zakochuje się w Rachel, ale ona nie odwzajemnia jego uczuć.
Kiedy Rachel zaczyna rodzić w szpitalu, matka Rossa daje mu pierścionek zaręczynowy, który ma wręczyć Rachel. Ross wkłada go do kieszeni kurtki, ale nie chce się oświadczać. Po porodzie Rachel Joey znajduje pierścionek, który wypadł z kurtki. Gdy klęka by go podnieść, Rachel, myśląc, że Joey się jej oświadcza, odpowiada „tak”.
Monica i Chandler postanawiają mieć dziecko.
Rachel dowiaduje się, że Joey wcale nie chciał się jej oświadczyć. Po wielu nieporozumieniach z Rossem Rachel wraz z córeczką przeprowadza się do mieszkania Joeya.
Firma Chandlera oddelegowuje go do oddziału w Oklahomie, jednak po pewnym czasie rzuca pracę i rozpoczyna nową w firmie reklamowej. Gdy okazuje się, że Chandler i Monica nie mogą mieć dziecka, decydują się na adopcję. Phoebe po raz pierwszy angażuje się w dłuższy związek. Jej chłopak, Mike, wprowadza się do niej, ale gdy jej mówi, że nie chce już nigdy się żenić, rozstają się.
Rachel zakochuje się w Joeyu, ale on w tym czasie spotyka się z Charlie, koleżanką z pracy Rossa. Przyjaciele wyjeżdżają na Barbados, gdzie odbywa się konferencja naukowa, w której uczestniczy Ross. Phoebe jedzie tam ze swym dawnym chłopakiem Davidem, ale gdy Monica dowiaduje się, że Phoebe gotowa jest przyjąć oświadczyny Davida, choć nadal kocha Mike’a, namawia Mike’a, by ten wrócił do Phoebe. Gdy Mike oświadcza się Phoebe, ta odrzuca jego propozycję, ale wiedząc, że ich związek ma przyszłość, ponownie zostają parą. Joey i Charlie rozstają się, ponieważ Charlie z wzajemnością zakochuje się w Rossie. Gdy Joey dowiaduje się o uczuciach Rachel, całuje ją.
Związek Joeya i Rachel nie trwa długo, a Charlie wraca do swojego poprzedniego chłopaka. Mike i Phoebe biorą ślub. Chandler i Monica starają się o adopcję dziecka młodej kobiety w ciąży, Eriki, i kupują dom na przedmieściach. Erica rodzi bliźniaki: chłopca i dziewczynkę. Rachel przyjmuje ofertę pracy w Paryżu. Na swym pożegnalnym przyjęciu żegna się z każdym z przyjaciół poza Rossem. Gdy tłumaczy mu później, że było to dla niej za trudne, zbliżają się do siebie i w efekcie spędzają razem noc.
Po tym jak Rachel wyrusza w podróż, Ross zdaje sobie sprawę, że ją kocha. Na lotnisku wyznaje jej miłość, ale zostaje odrzucony. W domu Ross znajduje na automatycznej sekretarce wiadomość, w której Rachel wyznaje mu, że go kocha, i próbuje wydostać się z samolotu. Kiedy Ross odwraca się, za nim stoi Rachel, zostają razem. Historia kończy się wyprowadzką Chandlera i Moniki. Przyjaciele spotykają się ostatni raz w Central Perk's na filiżance kawy.

</doc>
<doc id="337453" url="https://pl.wikipedia.org/wiki?curid=337453" title="Incompatibilita">
Incompatibilita



</doc>
<doc id="337455" url="https://pl.wikipedia.org/wiki?curid=337455" title="Joacim Cans">
Joacim Cans

Joacim Cans (ur. 19 lutego 1970) - szwedzki muzyk. Na początku swojej kariery grał w zespołach Lost Horizon i Warlord. Obecnie śpiewa w szwedzkim zespole power metalowym Hammerfall, do którego został przyjęty w kwietniu 1996 roku. Nagrał także dwa albumy solowe.

</doc>
<doc id="337458" url="https://pl.wikipedia.org/wiki?curid=337458" title="Republika Lombardzka">
Republika Lombardzka



</doc>
<doc id="337459" url="https://pl.wikipedia.org/wiki?curid=337459" title="Vesemir">
Vesemir



</doc>
<doc id="337464" url="https://pl.wikipedia.org/wiki?curid=337464" title="Bardzo długie zaręczyny">
Bardzo długie zaręczyny

Bardzo długie zaręczyny (fr. "Un long dimanche de fiançailles") – francusko-amerykański melodramat wojenny z 2004 roku w reżyserii Jean-Pierre’a Jeuneta. Ekranizacja książki "Un long dimanche de fiançailles" Sébastiena Japrisota.
Nagrody.
Otrzymał także nominacje:
Oraz nominowany w 2005 roku do nagrody Cezara w 12 kategoriach:

</doc>
<doc id="337465" url="https://pl.wikipedia.org/wiki?curid=337465" title="Jodła kalifornijska">
Jodła kalifornijska

Jodła kalifornijska, jodła jednobarwna ("Abies concolor" (Gordon et Glend.)Lindl. ex Hildebr.) – gatunek drzewa należący do rodziny sosnowatych. Występuje w centralnej części Ameryki Północnej, na obszarach górskich w Kalifornii, Utah i Kolorado. W Górach Skalistych rośnie na wysokościach do 3500 m n.p.m.
Biologia i ekologia.
Gatunek szybko rosnący, tolerancyjny w stosunku do siedliska. Wykazuje dużą odporność na mrozy. Dobrze rośnie na otwartych i wietrznych stanowiskach. Rośliny tego gatunku są światłożądne, na stanowisku ocienionym rosną słabiej i szybko gubią dolne gałęzie. Dobrze rosną na średnio wilgotnych, suchych lub żwirowatych glebach, ubogich w składniki odżywcze. Odporna na suszę i zanieczyszczenie powietrza.
Zastosowanie.
Roślina ozdobna: sadzona najczęściej w parkach jako soliter lub w grupach.

</doc>
<doc id="337467" url="https://pl.wikipedia.org/wiki?curid=337467" title="Dom handlowy">
Dom handlowy

Dom handlowy – wielodziałowy sklep o powierzchni sprzedażowej od 600 m² do 1999 m².
Rozwój współczesnych domów handlowych trwał od XIX wieku, najwcześniej w Wielkiej Brytanii.

</doc>
<doc id="337470" url="https://pl.wikipedia.org/wiki?curid=337470" title="Pływalność">
Pływalność

Pływalność obiektu (statku) jest zdolnością do utrzymywania się na powierzchni wody w położeniu równowagi (lub pod powierzchnią w przypadku okrętów podwodnych i statków półzanurzalnych).
Zachowanie pływalności, jest obok stateczności, główną składową niezatapialności statku.

</doc>
<doc id="337471" url="https://pl.wikipedia.org/wiki?curid=337471" title="Janusz Laskowski">
Janusz Laskowski

Janusz Laskowski, właściwie Jan Adam Laskowski (ur. 5 stycznia 1946 w Pożarkach) – polski piosenkarz muzyki rozrywkowej, kompozytor i aranżer.
Kariera.
Dzieciństwo spędził w swojej rodowej miejscowości, która po II wojnie światowej przydzielona została Związkowi Radzieckiemu, w 1957 roku został deportowany do „nowej” Polski.
Karierę piosenkarską rozpoczął w latach 60. XX wieku. Debiutował jako piosenkarz i kompozytor w amatorskim zespole Ananasy w Białymstoku. W 1967 prowadził własny zespół Dacyty. W tamtych latach jego nagrania wydawane były w dużej liczbie na pocztówkach dźwiękowych, dzięki którym zdobył rzesze miłośników i tytuł króla płyt pocztówkowych. Piosenki, które zdobyły popularność w jego wykonaniu, to: „Beata z Albatrosa”, „Żółty jesienny liść” i „Kolorowe jarmarki”, za którą w 1977 otrzymał Nagrodę Dziennikarzy na 15. Krajowym Festiwalu Polskiej Piosenki w Opolu.
Jego piosenki zajmowały wysokie pozycje na radiowych i telewizyjnych listach przebojów. Wielokrotnie koncertował dla Polonii, zarówno w krajach europejskich, jak i w Stanach Zjednoczonych, Kanadzie i Australii.
Został działaczem charytatywnym. Wspiera działalność instytucji związanych z Kościołem katolickim. Częsty gość koncertów i uroczystości religijnych.
Otrzymał tytuł honorowego obywatelstwa Augustowa.

</doc>
<doc id="337472" url="https://pl.wikipedia.org/wiki?curid=337472" title="Epica (zespół muzyczny)">
Epica (zespół muzyczny)

Epica – holenderski zespół muzyczny wykonujący metal symfoniczny. Powstał w 2002 roku w Rotterdamie z inicjatywy gitarzysty Marka Jansena. Od 2002 roku zespół współtworzą ponadto wokalistka Simone Simons, gitarzysta Isaac Delahaye, basista Rob van der Loo, klawiszowiec Coen Janssen oraz perkusista Ariën van Weesenbeek. Do 2016 roku zespół zarejestrował osiem albumów studyjnych oraz szereg pomniejszych wydawnictw. Wydany w 2014 roku album zespołu pt. "The Quantum Enigma" dotarł do 4. miejsca tamtejszej listy przebojów.
Historia.
"Cry for the Moon" / "The Phantom Agony" (2002–2004).
Zespół powstał w 2002 roku pod nazwą Sahara Dust z inicjatywy gitarzysty Marka Jansena, wcześniej członka formacji After Forever. Do zespołu dołączyła Helena Michaelsen wcześniej związana z grupą Trail of Tears, lecz szybko została zastąpiona przez Simone Simons, ówczesną dziewczynę Jansena. Skład zespołu uzupełnili ponadto gitarzysta Ad Sluijter, basista Yves Huts, perkusista Jeroen Simons i klawiszowiec Coen Janssen. W tym składzie zespół zarejestrował demo pt. "Cry for the Moon". Późniejsza nazwa zespołu została zainspirowana albumem amerykańskiej formacji Kamelot - "Epica" (2003).
Debiutancki album Epiki pt. "The Phantom Agony" ukazał się w czerwcu 2003 roku. Materiał wyprodukował Sascha Paeth mający w dorobku współpracę z takimi wykonawcami jak: Angra, Rhapsody of Fire czy też Kamelot. Utwór "Façade of Reality" został napisany około ataków 11 września i zawiera fragment przemowy Tony'ego Blaira. Wydawnictwo było promowane singlami "The Phantom Agony", "Feint" oraz "Cry for the Moon".
"Consign to Oblivion" / "The Score" (2005–2007).
21 kwietnia 2005 roku ukazał się trzeci album studyjny zespołu zatytułowany "Consign to Oblivion", materiał inspirowany był kulturą majów. W pochodzącym z płyty utworze "Trois Vierges" wystąpił gościnnie wokalista zespołu Kamelot - Roy Khan. Wydawnictwo było promowane singlami "Solitary Ground" i "Quietus (Silent Reverie)". We wrześniu, także 2005 roku do sprzedaży trafiła nagrana przez zespół ścieżka dźwiękowa "The Score - An Epic Journey" skomponowana do holenderskiego filmu fabularnego "Joyride" w reżyserii Franka Herrebouta. 
W roku 2005 i 2006 Epica wyruszyła z Kamelotem na swoją pierwszą trasę koncertową po Ameryce Północnej. Zaraz po jej zakończeniu zespół opuścił perkusista Jeroen Simons, ponieważ przejawiał inne zainteresowania muzyczne. Pod koniec 2006 roku, Simone Simons ponownie wystąpiła gościnnie w albumie zespołu Kamelotu - "Ghost Opera". W grudniu na oficjalnej stronie Epiki Ariën van Weesenbeek z God Dethroned został przedstawiony jako gościnny perkusista do ich nowego albumu.
"The Divine Conspiracy" (2007–2009).
W sierpniu 2007 roku Epica zapowiedziała kolejną trasę po Ameryce Północnej oraz wydała najnowszą płytę "The Divine Conspiracy", tym razem z nową wytwórnią, Nuclear Blast. W grudniu tego samego roku Ariën van Weesenbeek stał się pełnoprawnym członkiem zespołu. Epica odwiedziła Amerykę Północną w kwietniu 2008 roku, tym razem z Amandą Somerville, gdyż Simone zaraziła się gronkowcem.
Pierwszy singel z tego albumu ukazał się 10 sierpnia 2007 i był zatytułowany "Never Enough". Drugi singel "Chasing the Dragon" został wydany w 2008 roku.
16 grudnia 2008 roku Ad Sluijter opuścił zespół. W liście opublikowanym na jego MySpace wyjaśnił, iż opuszcza Epikę, ponieważ czuje się ograniczony. Następca Ada ogłoszony został w styczniu 2009 i był to Isaac Delahaye (dawniej God Dethroned).
"The Classical Conspiracy" / "Design Your Universe" (2009–2012).
W 2008 roku zespół nagrał swój pierwszy album koncertowy, "The Classical Conspiracy". Na albumie znalazł się występ zespołu zarejestrowany podczas węgierskiego festiwalu Miskolc International Opera. W przedsięwzięciu wzięły udział trzydziestoosobowy chór oraz czterdziestoosobowa orkiestra. Zespół zaprezentował autorski materiał oraz interpretacje utworów autorstwa m.in. Edvarda Griega i Siergieja Prokofjewa.
W marcu 2009 roku zespół ogłosił powrót do studia nagraniowego. Nowy album miał nosić tytuł "Design Your Universe". Był to pierwszy album z nowym gitarzystą, Isaakiem Delahaye. Na "Design Your Universe" kontynuowana była seria "A New Age Dawns", rozpoczęta na płycie "Consign to Oblivion". Płyta została wydana 16 października 2009 roku. Możemy na niej usłyszeć gościnny występ wokalisty fińskiego zespołu Sonata Arctica, Tony'ego Kakko (piosenka "White Whaters"). Album promowany był przez piosenkę "This is the Time", z której cały dochód ze sprzedaży został przeznaczony na rzecz organizacji ekologicznej World Wide Fund for Nature.
Po wydaniu Design Your Universe zespół ogłosił światową trasę koncertową. Kilka występów było wyprzedanych. Grupa po raz pierwszy odwiedziła Amerykę Południową, dając koncerty między innymi w Brazylii, Argentynie, czy Peru. Poza tym Epica wystąpiła na wielu dużych festiwalach muzycznych, takich jak Wacken Open Air, Pinkpop, a także Masters of Rock.
"Requiem For The Indifferent" / "Retrospect" (2012–2013).
W wywiadzie udzielonym w listopadzie 2010 roku, Simone stwierdziła, że zespół zamierza rozpocząć pisanie muzyki w lutym 2011 roku po skończeniu ich Latin American Tour. Dodała również, że mają nadzieję na wydanie płyty w pierwszym kwartale 2012 roku. W maju 2011 roku, 14 utworów zostało napisanych bez tekstów. Produkcji płyty podjął się ponownie Sascha Paeth. 1 grudnia zespół ogłosił, że nazwa piątego studyjnego albumu to "Requiem for the Indifferent". Premiera płyty odbyła się 9 marca 2012 roku. Album poprzedził singel "Storm the Sorrow", który ukazał się 3 lutego 2012. Kilka dni po publikacji płyty, grupę opuścił basista, Yves Huts, który grał w zespole od samego jego początku. Został on zastąpiony przez Roba van der Loo, muzyka znanego wcześniej z grupy Delain.
23 marca 2013 roku w Eindhoven zespół dał koncert z okazji dziesięciolecia grupy. Podczas występu zespołowi towarzyszyła Reményi Ede Chamber Orchestra oraz Miskolc National Theatre Choir. Ponadto podczas koncertu wystąpili byli członkowie grupy Ad Sluijter, Yves Huts i Jeroen Simons. Podczas koncertu można było usłyszeć nową piosenkę ("Retrospect") oraz pierwsze wykonanie na żywo piosenki "Twin Flames".
We wrześniu 2012 roku grupa gościnnie wystąpiła w programie telewizyjnym "Nik te gek", w którym niepełnosprawni umysłowo mogą spełniać swoje marzenia. W tym odcinku zespół zagrał z chorym na autyzm Ruurdem Woltring piosenkę "Forevermore". Chłopak sam ją napisał, a grupa wprowadziła jedynie kilka zmian. Występ został wydany jako singel pod koniec września 2012 roku.
"The Quantum Enigma" / "The Holographic Principle" (od 2014).
W maju 2014 roku do sprzedaży trafił szósty album studyjny formacji zatytułowany "The Quantum Enigma". Trasa koncertowa promująca album rozpoczęła się 11 kwietnia 2014 roku w Groningen w Holandii. Gościem na koncercie była grupa Xandria, również tworząca metal symfoniczny. W 2015 roku zespół pojawił się łącznie na aż pięciu koncertach w Polsce. Trzy z nich były koncertami klubowymi. Grupa zapowiedziała, że trasa koncertowa z zespołem Eluveitie w 2015 roku będzie ich ostatnią trasą do 2017 roku.
W pierwszej połowie 2016 roku zespół ogłosił prace nad nowym albumem. W czerwcu tego samego roku ujawniony został tytuł nadchodzącej płyty - "The Holographic Principle".

</doc>
<doc id="337474" url="https://pl.wikipedia.org/wiki?curid=337474" title="Kodeks postępowania administracyjnego">
Kodeks postępowania administracyjnego

Kodeks postępowania administracyjnego ("ustawa z dnia 14 czerwca 1960 r. — Kodeks postępowania administracyjnego") – polski akt prawny regulujący zasady prowadzenia postępowań administracyjnych, tzn.
Od 1 czerwca 2017 r. kodeks reguluje też:
Od 4 maja 2019 r. kodeks normuje również sposób wykonywania obowiązku związanego z przetwarzaniem danych osobowych w postępowaniach w nim unormowanych.
Jurysdykcyjne postępowanie administracyjne nie ma charakteru jednolitego. Podczas gdy kodeks postępowania administracyjnego reguluje tzw. postępowanie ogólne, to ustawy szczegółowe wprowadzają albo niewielkie modyfikacje procedury (np. Prawo budowlane), albo – kreują całkowicie odrębny model postępowania (np. Ordynacja podatkowa).
Kodeks postępowania administracyjnego zupełnie nie reguluje administracyjnego postępowania egzekucyjnego, ale na mocy wyraźnego odesłania – k.p.a. ma posiłkowe (uzupełniające) zastosowanie w tym postępowaniu ("Jeżeli przepisy niniejszej ustawy nie stanowią inaczej, w postępowaniu egzekucyjnym mają odpowiednie zastosowanie przepisy Kodeksu postępowania administracyjnego." – art. 18 ustawy z dnia 17 czerwca 1966 r. o postępowaniu egzekucyjnym w administracji). Kodeks postępowania administracyjnego zastąpił w momencie wejścia w życie obowiązujące w latach 1928-1961 rozporządzenie Prezydenta Rzeczypospolitej z dnia 22 marca 1928 r. o postępowaniu administracyjnem.
16 września 2021 roku weszła w życie uchwalona przez Sejm IX kadencji 11 sierpnia 2021 roku nowelizacja Kodeksu postępowania administracyjnego, która wprowadziła zasadę, że po upływie 30 lat od wydania decyzji administracyjnej niemożliwe będzie wszczęcie postępowania w celu jej zakwestionowania, np. w sprawie odebranego przed laty mienia przez co nazywana jest ustawą reprywatyzacyjną. Uchwalenie tej nowelizacji doprowadziło wtedy do sporu Polski z Izraelem i USA.
Struktura redakcyjna kodeksu.
K.p.a. dzieli się na dziesięć działów:
Działy V i VI zostały uchylone. Działy IVa i VIIIa zostały dodane z dniem 1 czerwca 2017 r.

</doc>
<doc id="337475" url="https://pl.wikipedia.org/wiki?curid=337475" title="Dom towarowy">
Dom towarowy

Dom towarowy – duży sklep służący do wielobranżowego handlu detalicznego, mieszczący działy lub stoiska grupujące poszczególne typy towarów.
Wielokondygnacyjne domy towarowe zaczęły powstawać w środkowej Europie w ostatnich dziesięcioleciach XIX wieku, zajmując często całe kwartały miast i przyczyniając się do stworzenia wielkomiejskiego charakteru centrów. Najczęściej zorganizowane były wokół nakrytego świetlikiem dziedzińca. W czasach rozkwitu domów handlowych przed wojną, stawiano je najczęściej w następujących stylach: eklektyzm, modernizm i secesja. W domach towarowych najczęściej była jedna powierzchnia sprzedaży, bez wyraźnego podziału na sklepy, czy lokale.
Współczesne domy handlowe wyposażone są w schody ruchome lub windy, posiadają także podziemny lub ulokowany na dachu parking.
Pierwszym domem towarowym był paryski „Au Bon Marche”, wybudowany w latach 1869–1872.
W Europie do największych należą KaDeWe w Berlinie i Harrods w Londynie; największym w krajach skandynawskich jest Stockmann w Helsinkach.
Domy towarowe są popularne także w Polsce, np. w Warszawie domy towarowe Wars, Sawa i Junior, czy też Smyk. Sieć tworzyły Powszechne Domy Towarowe, następnie Galeria Centrum.
W Polsce, w dobie Polskiej Rzeczypospolitej Ludowej, wzniesiono szereg wielkich modernistycznych domów towarowych, m.in. Centralny Dom Towarowy (CDT) w Warszawie (1951), Spółdzielczy Dom Handlowy „Zenit” w Katowicach (1962), Spółdzielczy Dom Handlowy „Central” w Łodzi (1972), Spółdzielczy Dom Handlowy „Skarbek” w Katowicach (1975).

</doc>
<doc id="337477" url="https://pl.wikipedia.org/wiki?curid=337477" title="Cesarz niemiecki">
Cesarz niemiecki

Cesarz Niemiecki (niem. "Deutscher Kaiser") – oficjalny tytuł monarchów Cesarstwa Niemieckiego (II Rzeszy – niem. "Deutsches Reich") w latach 1871-1918. Po raz pierwszy formalnie pojawił się w projekcie Konstytucji Rzeszy Niemieckiej uchwalonej przez Reichstag Związku Północnoniemieckiego 10 grudnia 1870, po zwycięstwie Prus i państw niemieckich w wojnie z Francją. Następnie został zatwierdzony przez ostateczną postać Konstytucji Cesarstwa z 16 kwietnia 1871. Tytuł uległ likwidacji wraz ze zniesieniem monarchii w Niemczech, w wyniku rewolucji listopadowej w 1918.
Geneza tytułu.
W okresie nowożytnym (XVI-XVIII w.) niekiedy potocznie "cesarzami niemieckimi" nazywano władców Świętego Cesarstwa Rzymskiego, którzy jednak formalnie nosili tytuły "cesarzy rzymskich" (niem. "Römischer Kaiser") i "królów Niemiec" (niem. "König von Germanien"). Samo Cesarstwo potocznie nazywano „Rzeszą Niemiecką”.
Elekcyjny tron Świętego Cesarstwa obejmowali od XVI w. niemal każdorazowo Habsburgowie, jednocześnie dziedziczni władcy Austrii, Czech i Węgier. Po rozwiązaniu Rzeszy w 1806 posługiwali się tytułem cesarzy Austrii, aż do upadku monarchii w Austro-Węgrzech i ich rozpadu w 1918.
W latach 1806-1871 zjednoczone państwo niemieckie nie istniało, a tytuł "cesarza niemieckiego" nie był używany (od 1815 funkcjonował tylko Związek Niemiecki, konfederacja niezależnych niemieckich państw pod przewodnictwem Austrii). W projekcie Konstytucji Cesarstwa Niemieckiego uchwalonej przez parlament frankfurcki 28 marca 1849, podczas Wiosny Ludów, pojawił się tytuł "cesarza Niemców" (niem. "Kaiser der Deutscher"), zgodny z liberalnymi i nacjonalistycznymi poglądami jego twórców. Projekt został jednak ostatecznie odrzucony przez władców państw niemieckich i upadł wraz z rewolucją.
W 1866 Prusy zwyciężyły w wojnie z Austrią i zajęły pozycję hegemona wśród państw niemieckich. W tym samym roku rozwiązano Związek Niemiecki i powołano Związek Północnoniemiecki, którego prezydentem został król pruski Wilhelm I Hohenzollern. W 1871, po zwycięstwie Prus i mniejszych państw niemieckich nad Francją, do Związku Północnoniemieckiego przystąpiły wszystkie państwa niemieckie, które nie uczyniły tego wcześniej, z wyjątkiem Cesarstwa Austriackiego, Luksemburga i Liechtensteinu. Wilhelm I został ogłoszony cesarzem niemieckim i taki tytuł znalazł się w Konstytucji II Rzeszy. Sam Wilhelm wolał posługiwać się tytułem "cesarza Niemiec" (niem. "der Kaiser von Deutschland"), jednak za radą Ottona von Bismarcka zadowolił się tą pierwszą formułą. Obawiano się bowiem, że określenie "cesarz Niemiec" uderzałoby w godność pozostałych władców niemieckich, którzy tworząc II Rzeszę wprawdzie poddali się przewodnictwu króla pruskiego, ale nie uznali się jego wasalami. Zrezygnowano także z formy "cesarz Niemców", jako że kojarzyła się z ideologią rewolucyjną i liberalną, a poza tym godziłaby w prawa cesarza Austrii, który pozostał poza Rzeszą, a którego niemieckojęzyczni poddani uważali się za Niemców (austriacka tożsamość narodowa zrodziła się dopiero w XX wieku).
Lista cesarzy niemieckich.
Chronologiczna lista władców Cesarstwa Niemieckiego (zwanego także II Rzeszą):

</doc>
<doc id="337479" url="https://pl.wikipedia.org/wiki?curid=337479" title="Sylwester Zych">
Sylwester Zych

Sylwester Zych (ur. 19 maja 1950 w Ostrówku, zm. 11 lipca 1989 w Krynicy Morskiej) – polski duchowny rzymskokatolicki, uczestnik ruchu opozycyjnego w PRL.
Życiorys.
Młodość.
Urodził się we wsi Ostrówek. Mieszkał w Lipinkach, chodził do szkół w Duczkach i Zielonce. W wieku 20 lat wstąpił do warszawskiego Seminarium Duchownego. Ukończył je w 1977. W działalności duszpasterskiej zajmował się głównie młodzieżą.
W drugiej połowie lat 70. zainicjował akcję wieszania krzyży w szkołach i przedszkolach w Tłuszczu. Następnie popierał NSZZ „Solidarność”, eksponując osobę przewodniczącego. Krytykował też wprowadzenie stanu wojennego.
Sprawa zabójstwa sierżanta Karosa.
Po zamachu na sierżanta MO Zdzisława Karosa i znalezieniu na plebanii kościoła św. Anny w Grodzisku Mazowieckim – broni (pistolet), która została wcześniej odebrana funkcjonariuszowi przez zabójców, ksiądz Zych został oskarżony o "próbę obalenia siłą ustroju PRL i przynależność do organizacji zbrojnej". Po procesie, został skazany przez Sąd Warszawskiego Okręgu Wojskowego na karę 4 lat pozbawienia wolności, którą Sąd Najwyższy, na wniosek prokuratury, zaostrzył do 6 lat. W mediach natomiast generał Czesław Kiszczak sugerował, że zabójstwa dokonano przy pomocy księdza Zycha.
Przetrzymywany był w ciężkich warunkach. W areszcie był poniżany i upokarzany, wielokrotnie grożono mu pewną śmiercią po wyjściu na wolność. W mokotowskim więzieniu dzielił jedną celę z Leszkiem Moczulskim, któremu opowiadał o groźbach ze strony nieznanych mu funkcjonariuszy MSW. Informacje te Moczulski przekazał swemu obrońcy, mec. Edwardowi Wende. W wyniku pobytu w areszcie bardzo pogorszył się jego stan zdrowia. Został zwolniony z więzienia w 1986.
Po wyjściu z więzienia ksiądz Zych twierdził, że był śledzony przez służbę bezpieczeństwa. Często otrzymywał anonimy z groźbami śmierci oraz telefony z wyzwiskami. Do Antoniego Grabarczyka powiedział nawet "Czuję, że nie pożyję już długo". Kilka razy został pobity przez nieznanych sprawców. W roku 1987 spisał swój testament.
Został kapelanem okręgu warszawskiego Konfederacji Polski Niepodległej i występował jako kurier w poufnych sprawach tej partii. 4 lutego 1989 odprawił mszę świętą przed III Kongresem KPN.
W marcu 1989 został napadnięty przez trzech mężczyzn, którzy, trzymając go, usiłowali wlać mu do gardła wódkę. Napastników spłoszył nadjeżdżający samochód.
Śmierć.
W nocy 11 lipca 1989 jego zwłoki zostały znalezione przy dworcu PKS w Krynicy Morskiej. Zwłoki były ubrane inaczej niż ksiądz przed zaginięciem. W trakcie autopsji na ciele zostały zidentyfikowane liczne obrażenia, w tym pręgi z tyłu głowy, być może spowodowane uderzeniami pałki.
Po rozpoznaniu zwłok, pracownik TVP w Gdańsku, Witold Gołębiowski, dostał osobiste polecenie Jerzego Urbana, aby udać się do Krynicy Morskiej i nakręcić reportaż „o księdzu, który się zapił na śmierć” oraz nagrać wypowiedzi świadków.
Komunistyczna propaganda przedstawiła księdza w jak najgorszym świetle. W reportażu wypowiadają się dwaj barmani oraz kelnerka – pracownicy klubu „Riviera”. Twierdzą oni, że w nocy zabójstwa podali księdzu, wraz z jakimś współtowarzyszem, po 10 stugramowych drinków na osobę. Według wersji przedstawionej przez władze PRL, ksiądz po wypiciu litra wódki opuścił lokal i zmarł kilkaset metrów dalej. W klubie oprócz trójki pracowników wypowiadającej się w reportażu nikt nie zauważył obecności księdza Zycha. Mężczyzny, który miał towarzyszyć księdzu w klubie, nigdy nie przesłuchano.
15 września 1989 prokuratura prowadząca śledztwo w sprawie śmierci zwróciła się do ministra spraw wewnętrznych o dostarczenie teczki założonej księdzu w 1974 roku. Trzy dni później ministerstwo powołało sześcioosobową komisję do zniszczenia owej teczki, a prokuraturze odpowiedziało, że ksiądz nigdy nie był obiektem inwigilacji służb. Śledztwo prokuratorskie zostało umorzone w 1993 roku.
Sprawę zgonów księży: Stefana Niedzielaka, Stanisława Suchowolca i Sylwestra Zycha omówiła Senacka Komisja Praw Człowieka i Praworządności. Stwierdzono, że „złożone wyjaśnienia potwierdzają fakt stosowania przez funkcjonariuszy IV Departamentu MSW bezprawnych, a nawet przestępczych działań przeciwko duchownym”. Sugerowano związek Służby Bezpieczeństwa ze śmiercią Zycha.
Został pochowany na cmentarzu w Kobyłce.
O śmierci ks. Zycha opowiada film dokumentalny „Zwłoki nieznane” w reżyserii Roberta Kaczmarka z 1998 roku.
Odznaczenia.
Pośmiertnie został odznaczony przez prezydenta RP na uchodźstwie, Ryszarda Kaczorowskiego, Złotym Krzyżem Zasługi z Mieczami, a przez prezydenta Lecha Kaczyńskiego Krzyżem Komandorskim Orderu Odrodzenia Polski (2009). W 2022 został pośmiertnie odznaczony Krzyżem Wolności i Solidarności.

</doc>
<doc id="337480" url="https://pl.wikipedia.org/wiki?curid=337480" title="Dariusz Dudek (piłkarz)">
Dariusz Dudek (piłkarz)

Dariusz Dudek (ur. 8 kwietnia 1975 w Knurowie) – polski trener, działacz sportowy i piłkarz występujący na pozycji obrońcy lub pomocnika. Brat Jerzego Dudka.
Kariera piłkarska.
W latach 1990-1993 uczęszczał do Zasadniczej Szkoły Zawodowej w Zespole Szkół Samochodowych w Gliwicach.
Rozpoczął swoją klubową karierę w zespole Concordia Knurów, w którym grał w 4. i 3. lidze. W 1998 roku odszedł do zespołu Naprzód Rydułtowy, gdzie występował jedną rundę, po czym został sprzedany do pierwszoligowego klubu GKS Katowice.
W Katowicach zagrał w lidze 13 razy i zdobył 1 gola, jednak nie uchronił drużyny przed spadkiem i po zakończeniu sezonu 1998/1999 przeniósł się do Widzewa Łódź. Tam nie sprawdził się i po rozegraniu zaledwie 4 spotkań wrócił do drugoligowego GKS-u. W sezonie 1999/2000 wygrał z drużyną rozgrywki II ligi i awansował do ekstraklasy. W sezonie 2000/2001 grał w rundzie jesiennej w GKS-ie, zaś po jej zakończeniu został graczem Odry Wodzisław.
W Odrze rozegrał w dwóch sezonach 41 meczów i zdobył 3 bramki. Od 2002 był zawodnikiem Legii Warszawa. Z zespołem występował w Pucharze UEFA oraz finale Pucharu Polski 2004. Ogółem w lidze zagrał dla Legii 51 razy (2 gole). W 2005 stracił miejsce w podstawowym składzie i został relegowany do rezerw, zaś latem sprzedany do czeskiego drugoligowego klubu FC Vítkovice z Ostrawy. Tam odzyskał dobrą formę i po jednej rundzie powrócił do Polski.
Od końca 2005 do 2009 roku ponownie był zawodnikiem Odry Wodzisław Śl., w której to zakończył karierę 18 kwietnia 2009 z powodu dyskopatii. W latach 2006-2009 rozegrał w Odrze 67 spotkań i zdobył 2 bramki. W sumie w klubie z Wodzisławia Śląskiego, spędził 6 sezonów, rozegrał 110 spotkań w Ekstraklasie w których zdobył 5 bramek.
Działacz i trener.
Po zakończeniu kariery piłkarskiej został dyrektorem ds. sportowych Odry Wodzisław. Od 15 czerwca 2010 do 7 maja 2014 pełnił funkcję asystenta trenera Piasta Gliwice, Marcina Brosza, był także asystentem Mariusz Rumaka w Śląsku Wrocław oraz Niecieczy. 21 sierpnia 2017 objął stanowisko pierwszego trenera w Zagłębiu Sosnowiec, gdzie w sezonie 2017/18 wywalczył awans drużyny do Ekstraklasy. Od 2020 jest trenerem Sandecji Nowy Sącz. 1 września 2022 Sandecja Nowy Sącz poinformowała, że Dariusz Dudek został odsunięty od prowadzenia pierwszej drużyny.
1 lipca 2014 objął funkcję dyrektora sportowego w Akademii Sportu Progres Jerzego Dudka.

</doc>
<doc id="337483" url="https://pl.wikipedia.org/wiki?curid=337483" title="SSM-N-8 Regulus I">
SSM-N-8 Regulus I

Vought SSM-N-8 / RGM-6 Regulus I – pierwszy wprowadzony do czynnej służby amerykański samolot-pocisk (pocisk manewrujący). Regulus I był wyposażonym w głowicę jądrową pociskiem woda-ziemia, w czasie swojej służby stanowiącym jeden z elementów strategicznego odstraszania nuklearnego. Przenoszone przez okręty nawodne i podwodne Marynarki Wojennej Stanów Zjednoczonych, pełniły służbę operacyjną w latach 1955 – 1964. Wraz z wejściem do służby strategicznych okrętów podwodnych przenoszących rakietowe pociski balistyczne, sukcesywnie zastępowane w służbie przez pociski SLBM Polaris A-1.

</doc>
<doc id="337484" url="https://pl.wikipedia.org/wiki?curid=337484" title="Mistrzostwa Europy w Lekkoatletyce 1950">
Mistrzostwa Europy w Lekkoatletyce 1950

IV Mistrzostwa Europy w Lekkoatletyce rozgrywane były w dniach 23-27 sierpnia 1950 w Brukseli.

</doc>
<doc id="337486" url="https://pl.wikipedia.org/wiki?curid=337486" title="SSM-N-8a Regulus">
SSM-N-8a Regulus



</doc>
<doc id="337488" url="https://pl.wikipedia.org/wiki?curid=337488" title="RGM-15 Regulus II">
RGM-15 Regulus II



</doc>
<doc id="337491" url="https://pl.wikipedia.org/wiki?curid=337491" title="Devourment">
Devourment

Devourment – zespół muzyczny z Dallas w stanie Teksas w USA grający death metal, założony w 1995.

</doc>
<doc id="337494" url="https://pl.wikipedia.org/wiki?curid=337494" title="Harry Potter i Kamień Filozoficzny (powieść)">
Harry Potter i Kamień Filozoficzny (powieść)

Harry Potter i Kamień Filozoficzny (tytuł oryginalny: "Harry Potter and the Philosopher’s Stone") – powieść fantasy brytyjskiej pisarki J.K. Rowling, po raz pierwszy wydana 26 czerwca 1997 na terenie Wielkiej Brytanii nakładem wydawnictwa Bloomsbury Publishing. Jest pierwszą częścią siedmiotomowej serii powieści "Harry Potter" (1997–2007) i stanowi debiut literacki Rowling. Jej publikacja rozpoczęła budowę franczyzy medialnej Wizarding World.
Powieść jest osadzona w fikcyjnym świecie magii. Jej głównym bohaterem jest jedenastoletni Harry Potter, który dowiaduje się, że jest czarodziejem. Chłopiec rozpoczyna naukę w szkole magii Hogwart, gdzie zaprzyjaźnia się z Ronem Weasleyem i Hermioną Granger. Bohaterowie odkrywają, że w szkole ukryto kamień filozoficzny, mający moc zapewnienia długowieczności. Przyjaciele usiłują powstrzymać czarnoksiężnika Lorda Voldemorta, który przed laty zamordował rodziców Harry’ego, przed zdobyciem kamienia.
Powieść została napisana w latach 1990–1995 w Wielkiej Brytanii i Portugalii. Na jej powstanie wpłynęły inspiracje baśniami i literaturą angielską o szkole z internatem. Do kreacji postaci i przedstawionego w powieści świata magii autorka wykorzystała motywy z mitologii greckiej i rzymskiej, folkloru oraz kultury średniowiecznej. Po premierze w 1997 na terenie Wielkiej Brytanii w 1998 książkę wydało w Stanach Zjednoczonych wydawnictwo Scholastic Corporation. Powieść została przetłumaczona na co najmniej 80 języków, w tym polski, w którym została wydana w Polsce przez wydawnictwo Media Rodzina w 2000. Światowa sprzedaż "Harry’ego Pottera i Kamienia Filozoficznego" przekracza 120 milionów egzemplarzy, co czyni go jednym z największych sukcesów wydawniczych w historii. W 2001 odbyła się premiera filmowej adaptacji powieści w reżyserii Chrisa Columbusa, która jest z kolei jedną z najbardziej dochodowych pozycji w historii kinematografii.
Streszczenie fabuły.
Osierocony w wieku niemowlęcym Harry Potter jest wychowywany przez ciotkę Petunię Dursley i jej męża Vernona. Wujostwo traktuje go z pogardą, w przeciwieństwie do ich rozpieszczanego syna Dudleya. Wokół chłopca dzieją się niewyjaśnione zjawiska paranormalne, które wzbudzają złość u Dursleyów. Kiedy ich dom jest bombardowany przez zaadresowane do Harry’ego listy, Dursleyowie nie pozwalają mu ich czytać. W dniu jedenastych urodzin chłopiec dowiaduje się jednak od półolbrzyma Rubeusa Hagrida o istnieniu świata magii, do którego przynależy, w przeciwieństwie do mugoli (czyli ludzi nieprzejawiających zdolności magicznych) Dursleyów. Hagrid zdradza Harry’emu, że jego rodzice byli czarodziejami i zginęli z rąk czarnoksiężnika Lorda Voldemorta. Usiłował on bezskutecznie zabić również Harry’ego, ale mordercze zaklęcie się odbiło, zostawiając jedynie bliznę na czole chłopca i osłabiając Voldemorta. Ponadto Hagrid wręcza Harry’emu list dotyczący przyjęcia do Szkoły Magii i Czarodziejstwa w Hogwarcie, w której pracuje jako gajowy.
Nazajutrz Hagrid zabiera Harry’ego na ulicę Pokątną w celu kupna podręczników i przyborów szkolnych, w tym różdżki. Po spędzeniu reszty wakacji u Dursleyów chłopiec udaje się 1 września na stację King’s Cross w Londynie, skąd wyrusza Ekspresem Hogwart do mieszczącej się w zamku szkoły. W pociągu poznaje kilka osób, które również rozpoczynają naukę w Hogwarcie, w tym Rona Weasleya i Hermionę Granger. Podczas ceremonii rozpoczęcia roku szkolnego nowi uczniowie zostają rozdzieleni pomiędzy cztery szkolne domy. Harry, Ron i Hermiona trafiają do Gryffindoru. Pierwszoroczni uczą się między innymi zaklęć, sporządzania eliksirów, obrony przed czarną magią i latania na miotle. Harry zaprzyjaźnia się z Ronem, Hermioną i Hagridem oraz nawiązuje wrogie relacje z uczniem Draco Malfoyem i nauczycielem eliksirów, Severusem Snapem. Dzięki talentowi do latania na miotle zostaje włączony do drużyny Gryffindoru w magicznym sporcie, quidditchu.
Harry, Ron i Hermiona odkrywają przypadkiem, że w Hogwarcie znajduje się trójgłowy pies, strzegący wejścia do klapy w podłodze. Hagrid zdradza im, że pies strzeże tajemnicy, o której wiedzą tylko dyrektor Hogwartu, Albus Dumbledore, i Nicolas Flamel. Bohaterowie odkrywają, że Flamel jest twórcą kamienia filozoficznego, mającego moc zapewnienia długowieczności. Centaur Firenzo zdradza Harry’emu, że Voldemort pragnie zdobyć kamień, by odzyskać utraconą moc. Podejrzewając, że Snape planuje wykraść kamień dla Voldemorta, Harry, Ron i Hermiona zakradają się do klapy w podłodze, by go powstrzymać. Harry dociera do komnaty z kamieniem, w której znajduje się nauczyciel obrony przed czarną magią, Kwiryniusz Quirrell. Okazuje się, że mężczyzna jest opętany przez Voldemorta, którego twarz znajduje się na tyle jego głowy. Wskutek dotyku Harry’ego ciało Quirrella płonie. Chłopiec traci przytomność, po czym budzi się w skrzydle szpitalnym. Dumbledore zdradza mu, że kamień został zniszczony, a Quirrell zmarł, co nie oznacza jednak, że Voldemort w przyszłości nie powróci w innej formie. Podczas uczty z okazji końca roku szkolnego dyrektor przyznaje Harry’emu, Ronowi i Hermionie punkty za akcję z kamieniem, wskutek czego Gryffindor zdobywa Puchar Domów.
Analiza utworu.
Narracja.
Według klasyfikacji teoretyka literatury Gérarda Genette’a powieść napisano w narracji ekstradiegetyczno-heterodiegetycznej, co oznacza narratora w pozycji zewnętrznej wobec świata przedstawionego, nie biorącego udziału w przedstawionych wydarzeniach. Przez prawie całą powieść narracja jest personalna, to znaczy narrator jest niewyczuwalny. Wyjątkiem jest tylko pierwszy rozdział, gdzie wspomniany jest „wtorek, w który zaczyna się nasza historia”.
Forma narracji ulega zmianie w momencie przeskoku czasowego, gdy Harry przestaje być niemowlęciem, a zaczyna być dziesięciolatkiem. Od tej pory historia jest opowiadana z jego punktu widzenia, a narrator wyraża jego myśli, uczucia i spostrzeżenia. Przykładowo Dursleyowie, którzy wcześniej opisywani byli jako pan i pani Dursley, od teraz są nazywani wujem i ciotką. Kolejna zmiana formy następuje w momencie przeniesienia akcji ze świata niemagicznego do magicznego. Od tej pory narrator opowiada z punktu widzenia czarodziejów, a przedstawicieli społeczności niemagicznej zaczyna nazywać mugolami. Według teoretyczki literatury Claudii Fenske prowadzi to do powiększenia dystansu czytelnika od świata niemagicznego.
Struktura.
W ocenie Fenske "Harry Potter i Kamień Filozoficzny" opiera się na dwóch równolegle prowadzonych osiach fabuły. Pierwsza z nich skupia się wokół historii detektywistycznej, dotyczącej zagadki kamienia filozoficznego, dla której tłem jest życie szkolne bohaterów. Jako że problem kamienia jest rozwiązany, ze względu na tę oś powieść ma zamkniętą kopozycję. Klamrą pomiędzy jej rozpoczęciem a zakończeniem stanowią letnie wakacje u Dursleyów, podczas których powieść się rozpoczyna i, rok później, kończy. Według tej samej konwencji utrzymane są późniejsze części cyklu "Harry Potter".
Druga oś fabularna dotyczy zagrożenia ze strony Lorda Voldemorta i jego konfliktu ze społecznością czarodziejską, co nadaje historii wątek polityczny. Choć ta oś ma wpływ na wydarzenia z pierwszej osi, szczególnie z jej zakończenia, jest ona osadzone poza właściwą akcją i poza Hogwartem. Nie jest zamknięta w obrębie powieści, ale łączy ją fabularnie z następnymi częściami. W ocenie Fenske w "Harrym Potterze i Kamieniu Filozoficznym" pierwsza oś jest dominująca.
Wpływy.
Badacze zwracali uwagę na intertekstualność powieści. Blasina Cantizano Márquez z Uniwersytetu w Almerii napisała: „Świadomie lub nie, Rowling wykorzystuje najlepsze składniki anglojęzycznej literatury młodzieżowej, aby tworzyć postacie i opracowywać urzekające historie. Właśnie z powodu tej umiejętności syntezy i odtwarzania dzisiaj musimy docenić wkład Rowling do współczesnej literatury fantasy”.
Baśnie.
Richard Bernstein z „The New York Timesa” ocenił, że "Harry Potter i Kamień Filozoficzny" wpisuje się w tradycję baśni dziecięcych. Powieść powiela klasyczny baśniowy schemat, w którym bohater zmierza się z problemami wewnętrznymi takimi jak alienacja, odrzucenie i bezsilność, a następnie poznaje sposoby ich rozwiązania, które prowadzą do wesołego zakończenia. Bernstein zwrócił jednak uwagę, że ze względu na brak dominującego poczucia terroru nie jest to konwencjonalna baśń w stylu braci Grimm, ale „jasna, nowoczesna powieść fantasy dla dzieci w stylu Indiany Jonesa”. Mimo to wskazał w niej archetypy typowe dla braci Grimm. Przykładowo Dursleyowie wpisują się w archetyp złych rodziców, którzy zastępują tych prawdziwych i dobrych, niczym macocha i przyrodnie siostry Kopciuszka. Z kolei motywy życia bez rodziców i niepewności w obliczu adaptacji do nowego środowiska wywodzą się z "Jasia i Małgosi".
M. Katherine Grimes z Ferrum College wskazała, że powieść wiąże z baśniami osadzenie w świecie magii, w którym żyją magiczne, wywodzące się z folkloru istoty, takie jak jednorożce czy trolle. Kolejną cechą charakterystyczną gatunku jest zestawienie bohaterów dobrych i złych ze względu na cechy przeciwstawne. Albus Dumbledore wpisuje się w koncepcję kochającego boga, mającego naprzeciw niegodziwego diabła, jakim jest Lord Voldemort. Z kolei wyidealizowani przez Harry’ego Pottera rodzice są przeciwstawieni jego złym krewnym, Dursleyom. Grimes zwróciła ponadto uwagę, że na wzór "Jasia i Małgosi" oraz "O chłopcu, który u trzech mistrzów pobierał naukę", dziecięcy bohater zostaje wysłany z domu rodzinnego do świata, w którym musi odnaleźć niezależność. Rubeus Hagrid wpisuje się jej zdaniem w baśniowy archetyp zbawiciela, niczym leśniczy z "Czerwonego Kapturka" czy Gerda z "Królowej Śniegu".
Literatura o szkole z internatem.
Według badaczy "Harry Potter i Kamień Filozoficzny" wpisuje się w tradycję literatury poświęconej brytyjskiej szkole z internatem. David K. Steege, profesor literaturoznawstwa, zwrócił uwagę na mnogość podobieństw do najpopularniejszego reprezentanta gatunku, "Szkolnych lat Toma Browna" Thomasa Hughesa. Harry Potter, podobnie jak Tom Brown, rozpoczyna naukę w szkole z internatem, poznaje tam najlepszego przyjaciela (Rona Weasleya), jest gnębiony przez innego ucznia (Draco Malfoya), gra w drużynie sportowej i chroni szkołę pod przewodnictwem mądrego dyrektora (Albusa Dumbledore’a). Steege zwrócił także uwagę na podobną budowę fabuły obu powieści: od ukazania dzieciństwa bohatera przez przygotowania do nowej szkoły po wkroczenie do nowego świata. Ponadto obaj bohaterowie czują niepokój i niepewność przed rozpoczęciem nauki, a po przybyciu do szkoły podziwiają jej architekturę, która w obu powieściach jest szczegółowo opisywana. Zdaniem Steege’a Rowling, podobnie jak Hughes, kreuje szkołę jako odrębny świat, wyizolowany od czynników zewnętrznych. W obu powieściach sport jawi się jako centralny element życia w szkole, a sukcesy w tym zakresie, które w przypadku obu bohaterów są większe niż w nauce, przekładają się na ich popularność.
Zdaniem Steege’a Rowling unowocześnia zasady literatury o szkole z internatem, umieszczając ją w realiach współczesnej Wielkiej Brytanii. Nauka w Hogwarcie jest koedukacyjna, społeczność uczniowska jest zróżnicowana ze względu na pochodzenie, a ciało pedagogiczne składa się nie tylko z mężczyzn. W ten sposób brytyjska szkoła staje się łatwiej przyswajalna dla amerykańskich uczniów szkół publicznych. Według Steege’a Rowling akcentuje uniwersalne problemy szkolne, takie jak snobizm czy uprzywilejowanie. Mniejszą uwagę poświęca wszechobecnej w "Szkolnych latach Toma Browna" gloryfikacji angielskiej kultury czy naciskowi na elitarność szkoły, z których słyną choćby Eton College czy Winchester College. Badacz stwierdził, że „podejście Rowling do literatury o szkole z internatem polega na zachowaniu tego, co zabawne i zrozumiałe, dla dowolnego zachodniego czytelnika, oraz wymazaniu tego, co niesmaczne i specyficzne kulturowo”.
Według badaczki literatury Karen Manners Smith Rowling ukazuje typowe dla szkół oraz przedstawiających je utworów motywy przemocy i gnębienia. Draco Malfoy reprezentuje wywyższanie się z powodu arystokratycznego pochodzenia oraz dyskryminację z powodu inności – pochodzenia z rodziny mugoli, jak Hermiona, czy odmiennego wyglądu, jak Hagrid. W ten sposób powieść nawiązuje do pozycji takich jak "Summer Term at St. Clare’s" i "First Term at Malory Towers" autorstwa Enid Blyton. Rowling, w przeciwieństwie do na przykład Hughesa w "Szkolnych latach Toma Browna", nie opisuje jednak w ogóle popularnego dla tego gatunku motywu "faggingu", czyli wykorzystywania młodszych uczniów przez starszych w celu służenia im. Smith zwróciła też uwagę na inne widoczne w powieści inspiracje literaturą o szkole z internatem, takie jak kreacja ciała pedagogicznego, podział na domy czy system kar dla uczniów. Wskazuje ponadto pewne innowacje w obrębie gatunku, takie jak koedukacyjność szkoły i fakt, że główni bohaterowie, chłopcy, przyjaźnią się z dziewczyną. Zwróciła uwagę na brak jakichkolwiek sugestii o zachowaniach homoerotycznych między Harrym i Ronem, które pojawiły się wśród bohaterów licznych powieści szkolnych, między innymi w "Eric, or, Little by Little" Frederica Farrara.
Zdaniem Pat Pinsent, badaczki literatury dziecięcej z University of Roehampton, "Harry Potter i Kamień Filozoficzny" czerpie nie tylko z klasyki literatury o szkole z internatem, ale także z bardziej współczesnych pozycji z tego gatunku. Pinsent wskazała między innymi cykl "The Worst Witch" Jill Murphy i powieść "Upiorna szkoła" Anthony’ego Horowitza, które również przedstawiają naukę w szkole magii. Różnica polega według niej na tym, że Rowling pisze w sposób atrakcyjny nie tylko dla dzieci, ale również dorosłych.
Średniowiecze.
Według Heather Arden i Kathryn Lorenz, autorek artykułu "The Harry Potter Stories and French Arthurian Romance" z czasopisma „Arthuriana”, "Harry Potter i Kamień Filozoficzny" w dużej mierze czerpie z kultury średniowiecza, w szczególności z legend o królu Arturze. Hogwart, główne miejsce akcji powieści, przypomina średniowieczne zamki ze zbrojami na ścianach, jego Wielka Sala nawiązuje do Wielkiej Sali Camelotu, zaś domy mają charakterystyczne herby. Arden i Lorenz porównały rozgrywane na terenie zamku mecze quidditcha do turniejów rycerskich. Do kultury średniowiecza nawiązuje także alchemia, pisanie listów na pergaminach, używanie sów jako posłańców i bogate korzystanie z łaciny. Zdaniem autorek Harry wpisuje się w archetyp średniowiecznego rycerza, zaś jego mentor, Albus Dumbledore, przypomina czarodzieja Merlina. W powieści pojawiają się ponadto bezpośrednie nawiązania do średniowiecza: postać alchemika Nicolasa Flamela, legendarnego stwórcy kamienia filozoficznego, oraz wykłady profesora Binnsa o średniowiecznych postaciach ze świata magii.
Mitologia.
Wykreowany w powieści świat magii jest w dużej mierze inspirowany mitologią grecką i rzymską. Wywodzą się z nich na przykład centaury, istoty o mieszanej budowie: od pasa w górę przypominają ludzi, zaś od pasa w dół konie. W powieści centaury zamieszkują Zakazany Las. W szczególności Firenzo, który ratuje Harry’ego przez Voldemortem, nawiązuje do najmądrzejszego z mitycznych centaurów, Chirona. Źródło w mitologii greckiej ma również Puszek, trzygłowy pies strzegący dojścia do kamienia filozoficznego, inspirowany strzegącym wejścia do Hadesu mitycznym Cerberem. Harry, podobnie jak Orfeusz, gra muzykę, by uśpić psa. Również sam kamień filozoficzny, źródło eliksiru życia, jest obiektem wywodzącym się z mitologii greckiej. Od mitycznej Hermiony i Argosa (znanego też jako Argus) wywodzą się imiona dwóch postaci powieści: Hermiony Granger i Argusa Filcha. Z kolei Minerwa McGonagall nosi imię po Minerwie, rzymskiej bogini mądrości, odpowiedniczce greckiej Ateny.
Zdaniem Richarda A. Spencera, autora książki "", możliwość zmiany swojej postaci przez greckich bogów, na przykład do formy zwierzęcej, zainspirował Rowling do kreacji Minerwy McGonagall, która potrafi zmieniać się w kocicę. Spencer ocenił ponadto, że Harry Potter wpisuje się w grecki archetyp mądrego herosa i wybawcy. Porównuje go do herosa Jazona, który również został osierocony w okresie niemowlęcym i odesłany, a po latach powrócił do swojego królestwa, podobnie jak Harry powrócił do społeczności czarodziejskiej. Ponadto Spencer przyrównał pomysłowego Harry’ego do innego greckiego herosa, Odyseusza.
Powstanie.
Joanne Rowling tworzyła literaturę od siódmego roku życia, ale nigdy jej nie publikowała. W 1990, podczas czterogodzinnej podróży zatłoczonym pociągiem z Manchesteru do Londynu, wpadła na pomysł historii o młodym czarodzieju. Nie miała przy sobie długopisu, więc gromadziła pomysły w głowie. W trakcie podróży wymyśliła postacie Harry’ego, Rona, Hermiony, Hagrida, Prawie Bezgłowego Nicka i Irytka oraz stworzyła koncepcję Hogwartu, szkoły magii działającej w zamku w Szkocji. Tego samego wieczoru rozpoczęła pisanie powieści w niewielkim notesie. Postanowiła, że stworzy siedmiotomową serię i jeszcze przed ukończeniem pierwszego tomu wymyśliła historię na cały cykl. Pisząc pierwszą część starała się skupiać przede wszystkim na tworzeniu dobrze zbudowanej fabuły.
30 grudnia 1990 zmarła jej matka, co wpłynęło w dużej mierze na fabułę powieści. Dziewięć miesięcy później Rowling przeprowadziła się do Porto, gdzie popołudniami i wieczorami pracowała jako nauczycielka języka angielskiego, zaś rano pisała powieść, słuchając koncertu skrzypcowego Piotra Czajkowskiego. Na początku pobytu w Portugalii stworzyła swój ulubiony rozdział książki, zatytułowany "Zwierciadło Ain Eingarp" i zainspirowany uczuciami do zmarłej matki. Również w Porto wpadła na pomysł, że główny wątek powieści będzie związany z kamieniem filozoficznym.
Do lipca 1993, gdy urodziła córkę Jessikę, ukończyła trzy pierwsze rozdziały. Napisała wiele wersji pierwszego z nich. Jedna z nich przedstawiała morderstwo Jamesa i Lily Potterów w Dolinie Godryka. W innej rodzice Hermiony mieszkali na wybrzeżu i zauważyli wybuch na pobliskiej wyspie, gdzie mieszkali Potterowie. W jeszcze innej Syriusz Black spotkał się pod domem Potterów z nieuwzględnionym w ostatecznych wersjach powieści sługą Voldemorta o imieniu Pyrites.
W grudniu 1993 autorka przeprowadziła się z Jessiką do Edynburga. Tam planowała przyspieszyć pracę nad powieścią, a po zakończeniu jej pójść na studia podyplomowe i ponownie zostać nauczycielką. Cierpiała w tym czasie na depresję, co wraz z koniecznością opieki nad córką utrudniało pisanie. Po latach wyznała: „Wychowywanie dziecka zmusiło mnie, bym skończyła tę cholerną książkę. Nie żebym myślała, że to nas uratuje, tylko dlatego, że była to ostatnia szansa, bym ją dokończyła”.
Przez prawie dziewięć miesięcy Rowling była bezrobotna i utrzymywała się z zasiłków dla młodych Brytyjczyków rozpoczynających karierę zawodową. W tym czasie niemal codziennie pracowała nad powieścią w edynburskich kawiarniach, głównie w Nicolson’s (należącej do jej szwagra) i Elephant House, w towarzystwie śpiącej w wózku córki. Pisała odręcznie, a następnie przepisywała gotowy tekst na maszynie do pisania. Ostatecznie powieść została zakończona w 1995.
Publikacja i tłumaczenia.
Wielka Brytania.
Na początku 1996 Rowling udała się z manuskryptem trzech pierwszych rozdziałów do Central Library w Edynburgu, gdzie chciała znaleźć agenta literackiego. Agent, którego wybrała, tego samego dnia odrzucił tekst. Następnie pisarka wysłała trzy rozdziały do działającej w Fulham agencji Christopher Little Literary Agency. Bryony Evans ocenił tekst pozytywnie i polecił go freelancerowi Fleurowi Howle’owi. Wspólnie przekonali oni stojącego na czele agencji Christophera Little’a do złożenia Rowling propozycji współpracy. Kilka dni później pisarka otrzymała list z prośbą o wysłanie reszty książki. Choć zawierał on tylko dwa zdania, Rowling przyznała, że był to najlepszy list, jaki otrzymała w życiu. Przez około rok Little wysyłał 200-stronicowy tekst wydawcom, otrzymując odmowę od dwunastu.
W sierpniu 1996 zainteresowanie publikacją wyraziło niewielkie londyńskie wydawnictwo Bloomsbury Publishing. Nigel Newton, prezes Bloomsbury, został przekonany do wydania powieści przez ośmioletnią córkę Alice, która po przeczytaniu fragmentu uznała, że „to jest lepsze niż cokolwiek innego”. Wydawnictwo zaoferowało Rowling 2500 funtów brytyjskich zaliczki. Pisarka przyznała, że pieniądze nie miały dla niej pierwszorzędnego znaczenia – liczyła się dla niej możliwość wydrukowania powieści. Wydawnictwo zasugerowało jej, żeby przyjęła pseudonim artystyczny, podejrzewając, że chłopcy mogą wyrażać niechęć do książki napisanej przez kobietę. Rowling postanowiła przyjąć inicjały J.K. od swojego imienia Joanne i imienia prababci, Kathleen (w rzeczywistości pisarka nie posiada drugiego imienia).
Zgodnie ze zwyczajem literatury dziecięcej przed premierą powieści Bloomsbury wysłało ją autorom, krytykom i sprzedawcom z prośbą o wypowiedź, która może zostać zacytowana na okładce książki. Ostatecznie wydawnictwo wybrało wypowiedzi Wendy Cooling z organizacji Bookstart, Davida Mortona ze sklepu Daisy &amp; Tom, recenzentki Fiony Waters i Lindsey Fraser z organizacji charytatywnej Scottish Book Trust. Do stworzenia rysunków na okładkę został zatrudniony Thomas Taylor, dla którego było to pierwsze profesjonalne zlecenie. Przednia okładka przedstawia Harry’ego stojącego przy Ekspresie Hogwart, zaś tylna czarodzieja w krótkiej, brązowej brodzie, narysowanego na wzór ojca Taylora. Ilustrator pracował w sumie dwa dni na podstawie niepełnego tekstu powieści, który otrzymał. Jako że czarodziej na tylnej okładce nie odpowiadał żadnemu bohaterowi książki, Bloomsbury poprosiło Taylora o stworzenie rysunku Dumbledore’a, który pojawił się na późniejszych wydaniach.
Premiera "Harry’ego Pottera i Kamienia Filozoficznego" na terenie Wielkiej Brytanii odbyła się 26 czerwca 1997. Pierwsze wydanie obejmowało 500 egzemplarzy, z czego 300 zostało wysłane do bibliotek. Ewenementem w skali całego cyklu "Harry Potter" jest to, że autorka była wymieniona w tej transzy jako Joanne Rowling. Ponadto wydanie zawierałało dwa błędy: na tylnej okładce zamiast słowa „philosopher’s” widniało „philospher’s”, zaś na stronie 53 różdżka wymieniona została dwukrotnie w wymaganiach dla uczniów pierwszego roku w Hogwarcie. W 2019 jeden z tych 500 egzemplarzy, z autografem Rowling w środku, został sprzedany w domu aukcyjnym Bonhams za 68 812 funtów. W 2020 inny egzemplarz, ale bez podpisu Rowling, został sprzedany na aukcji za 50 tysięcy funtów.
Stany Zjednoczone.
W kwietniu 1997, jeszcze przed publikacją powieści, Bloombsbury prezentowało ją na targach książki dla dzieci w Bolonii we Włoszech. Arthur Levine, wydawca prowadzący Arthur Levine Books, imprint amerykańskiego wydawnictwa Scholastic Corporation, otrzymał egzemplarz i przeczytał go podczas powrotu samolotem do Stanów Zjednoczonych. Zachwycony powieścią, wziął udział w zorganizowanej przez Bloombsury aukcji praw do jej dystrybucji na terenie Stanów. Zaoferował 105 tysięcy dolarów, dzięki czemu wygrał aukcję, pokonując siedmiu kontrkandydatów.
Levine uznał, że tytuł książki nie wyraża jej magicznego charakteru, który powinien być przekazany amerykańskim czytelnikom w bardziej jawny sposób. Zasugerował Rowling zmianę go na "Harry Potter and the School of Magic" ("Harry Potter i Szkoła Magii"), jednak pisarka zaprotestowała, uważając go za niewłaściwy. Zaproponowała tytuł "Harry Potter and the Sorcerer’s Stone" ("Harry Potter i Kamień Czarodzieja"), mimo że stał on w sprzeczności z faktem, że kamień filozoficzny jest pojęciem z zakresu alchemii, a nie wymyślonym przez nią. Levine się zgodził, wskutek czego powieść i jej adaptacje są do dziś dystrybuowane w Stanach Zjednoczonych pod tym tytułem. Rowling przyznała, że żałuje zgody na porzucenie oryginalnego tytułu, ale jako debiutująca pisarka musiała dokonywać wyrzeczeń.
Również tekst powieści został zmodyfikowany, by brzmieć przystępniej dla amerykańskich czytelników. Około 80 słów bądź wyrażeń zostało zmienione. Przykładowo, „sherbet lemon” (cytrynowa landrynka) został zastąpiony przez „lemon drop”, „motorbike” (motocykl) przez „motorcycle”, „football” (piłka nożna) przez „soccer”, a „chips” (frytki) przez „fries”. Ponadto nastąpiły zmiany w układzie przecinków i konstrukcji niektórych fragmentów. Przykładowo, gdy Dean Thomas domaga się czerwonej kartki podczas meczu quidditcha, w oryginalnym tekście Rowling Ron Weasley wyjaśnia mu, że to nie mecz piłki nożnej, podczas gdy w wersji amerykańskiej uprzednio pyta Deana, co ma na myśli. Levine wyznał, że nie miał na celu amerykanizację powieści, lecz chciał, by amerykańskie dzieci przeżywały to samo doświadczenie literackie, co brytyjskie. Philip Nel, naukowiec z Kansas State University zajmujący się literaturą dziecięcą, uważa jednak, iż korekty Scholastic są „ukradkowym wandalizmem” wobec powieści i niekiedy wykraczają poza zwykłe tłumaczenie, zmieniając sens słów. Ponadto zwraca uwagę, że amerykańska wersja traci względem brytyjskiej nawiązania do lokalnej kultury. Przełożenie „quidditch pitch” (pitch do quidditcha) jako „quidditch field” (pole do qudditcha) wymazuje skojarzenie z krykietem. Z kolei wspólne użycie „mom” zamiast słów „mum” i „mam”, używanych kolejno przez Weasleyów i Seamusa Finnigana na określenie matki, prowadzi do utraty sugestii o różnym pochodzeniu bohaterów: „mum” jest określeniem popularniejszym wśród Brytyjczyków, zaś „mam” wśród Irlandczyków.
Wydawnictwo Scholastic zleciło Mary GrandPré zaprojektowanie oprawy graficznej amerykańskiego wydania. Na okładce (przedniej i tylnej) znalazł się jej rysunek przedstawiający Harry’ego Pottera lecącego na miotle pomiędzy kolumnami otwartego korytarza, usiłującego, zgodnie z zasadami quidditcha, chwycić złoty znicz. Na ilustracji znajdują się także sowa Hedwiga, Albus Dumbledore, jednorożec i trójgłowy pies Puszek, zaś w tle widać Hogwart i Zakazany Las. GrandPré narysowała ponadto ilustracje, które znalazły się na początku każdego rozdziału. Choć nie została o to poproszona, zaprojektowała także logo na okładkę. Napis „Harry Potter” z literą P w kształcie błyskawicy był później wykorzystywany przez Warner Bros. w filmach i stanowi logo "Harry’ego Pottera" w większości elementów franczyzy Wizarding World.
Premiera powieści na terenie Stanów Zjednoczonych odbyła się 1 września 1998. Mimo to niektórzy czytelnicy nabyli już wcześniej brytyjskie wydanie poprzez Internet. Christopher Little skrytykował sklep Amazon za umożliwienie takiej sprzedaży, które uważał za „rażące lekceważenie prawa terytorialnego, a zatem działanie nielegalne”. Pierwsze amerykańskie wydanie obejmowało 50 tysięcy egzemplarzy, a do końca 1998 wydawnictwo zamówiło siedem dodruków.
Polska.
Christopher Little wysłał książkę kilku polskim wydawcom, którzy początkowo nie wyrażali zainteresowania opublikowaniem jej. W 1999 Robert Gamble, założyciel wydawnictwa Media Rodzina, otrzymał egzemplarz od brata i zaczął zastanawiać się nad złożeniem oferty kupna praw do wydania powieści w Polsce. Poinformował o tym znajomą pastor w Edynburgu. Okazało się, że Rowling jest jej parafianką i w niedziele po mszach przychodzi na plebanię na herbatę. W następną niedzielę Gamble wziął udział w spotkaniu z Rowling na plebanii, gdzie wyraził chęć kupna praw do jej powieści. Media Rodzina złożyło ofertę i otrzymało zgodę. Dyrektor wydawnictwa, Bronisław Kledzik, zdradził: „Christopher Little (…) powiedział (…) później, że zadecydowała o tym nie tylko położona na stole zaliczka, ale zawarty w korespondencji nasz entuzjazm i głęboka wiara w wartości, jakie ta książka zawiera”.
Tłumaczenia powieści dokonał Andrzej Polkowski. W późniejszych wydaniach jego przekład był modyfikowany. Przykładowo, słowo „mugol” było w pierwszym tłumaczeniu pisane wielką literą, a w późniejszych transzach małą. W polskim wydaniu została wykorzystana oprawa graficzna autorstwa Mary GrandPré, stworzona na potrzeby wersji amerykańskiej. Powieść ukazała się w Polsce 10 kwietnia 2000, a jej pierwszy nakład obejmował 5 tysięcy egzemplarzy. Latem tego samego roku odbył się dodruk 20 tysięcy kopii. Kolejna transza została wyprodukowana jesienią, wraz z premierowymi egzemplarzami następnego tomu, "Harry’ego Pottera i Komnaty Tajemnic".
Pozostałe tłumaczenia.
Do 2001 powieść została przetłumaczona na ponad 40 języków, zaś do 2008 na 67. W 2017 liczba ta przekroczyła 80 wraz z premierą przekładu na język scots. Część tłumaczeń obejmuje języki martwe i zostało dokonane przez środowisko akademickie. W 2001 Bloomsbury zleciło stworzenie przekładów na łacinę i język starogrecki, których dokonali kolejno Peter Needham z Eton College i Andrew Wilson z University of Bedfordshire. Powieść jest najdłuższym tekstem w drugim z tych języków od czasu tworzącego w III wieku Heliodora z Emesy.
Odbiór krytyków.
Wielka Brytania.
Lindsey Fraser napisała w swojej recenzji dla „The Scotsman”: „"Harry Potter i Kamień Filozoficzny" ma wszystko, co trzeba, by stać się klasykiem (…). Rowling z polotem i oryginalnością używa klasycznych narzędzi narracyjnych, zapewniając złożoną i wymagającą fabułę w formie niezwykle rozrywkowego dreszczowca. Jest pierwszoligową pisarką dziecięcą”. Recenzent „Herald Scotland” nazwał książkę „wspaniałym debiutem” i „całkowicie absorbującą”, zwracając uwagę na „dobrze zarysowane postacie i cudownie pomysłową, szybką historię”. Krytyk z „The Glasgow Herald” napisał, że „ciężko znaleźć dziecko, które by mogło się oderwać”. Recenzent „The Guardian” określił książkę jako „wielowarstwową debiutancką powieść, napędzaną pomysłowym humorem”. Krytycy z „The Guardian”, „The Sunday Times” i „Sunday Mail” porównywali Rowling do Roalda Dahla, przy czym ostatni z nich nazwał książkę najbardziej pomysłową od czasów Dahla. Rosemary Stones z „Books for Keeps” wystawiła powieści cztery gwiazdki w skali do pięciu, nazywając Rowling „najbardziej eskcytującym i energicznym nowym talentem”.
Anthony Holden z „The Guardian” skrytykował powieść jako „jednowymiarową” i określił ją jako „spisaną bajkę Disneya i nic ponadto”. Recenzent z Catholic Education Resource Center nazwał książkę „czystą watą cukrową”, a jej przesłanie „płytkim”.
Stany Zjednoczone.
Recenzent magazynu „Kirkus Reviews” nazwał powieść „niezwykle przyjemnym fantasy”. Michael Cart z magazynu „Booklist” napisał: „Debiutancka powieść Rowling (…) to wspaniale wymyślone i pięknie napisane fantasy z elementami tradycyjnych brytyjskich historii szkolnych, które ani razu nie naruszają magicznych podstaw fabuły. Zdolność Rowling do fantastycznego ujęcia sportu, rywalizacji uczniów i ekscentrycznych zdolności przyczynia się do humoru, uroku i radości jej urzekającej powieści”. Denise Yagel z magazynu „Bookpage” oceniła: „Rowling napisała historię o magicznym chaosie, naprawdę godną często nadużywanej frazy współczesnego klasyka (…). "Harry Potter i Kamień Filozoficzny" jest pomysłowy i wciągający. Choć przeznaczony dla dzieci od lat 8 do 12, napisany jest dla każdego, kto uwielbia dobrze opowiedziane historie, angażujące umysł i chwytając za serce. Rowling to pisarka, którą warto śledzić i zapamiętać”. Charles Taylor z serwisu Salon.com napisał: „Powiedzieć, że J.K. Rowling napisała wspaniałą powieść dziecięcą, to za mało. Ona napisała wspaniałą powieść”.
Michael Winerip z „The New York Times” napisał: „J.K. Rowling, podobnie jak Roald Dahl, posiada dar utrzymywania emocji, lęków i triumfów postaci w ludzkiej skali, nawet gdy zewsząd wyskakują elementy nadprzyrodzone”. Zwrócił uwagę na humor, a postacie nazwał „imponująco trójwymiarowymi (a czasami nawet czterowymiarowymi) przez większość książki”. Skrytykował jednak ostatnie cztery rozdziały, wytykając im irytujące i wymyślne zwroty akcji oraz bezsensowne zachowanie bohaterów. Liz Rosenberg z „The Boston Globe” nazwała książkę „uroczą, pomysłową i magiczną”, jednak skrytykowała ostatnie 20–30 stron za zbyt pospieszne prowadzenie fabuły.
Sprzedaż.
Do końca 1997 w Wielkiej Brytanii sprzedano 70 tysięcy egzemplarzy powieści. W marcu 1999 sprzedaż na terenie tego państwa przekroczyła 300 tysięcy sztuk. W samym 2001 w Wielkiej Brytanii kupiono 1,1 miliona egzemplarzy powieści, co było najwyższym wynikiem spośród wszystkich książek w tym roku. Do czerwca 2003 zostały sprzedane 2 534 993 sztuki. W samej dekadzie 2000–2009 sprzedaż powieści w kraju wyniosła 3,42 miliony egzemplarzy, co było szóstym najwyższym wynikiem spośród wszystkich książek, zaraz za "Kodem Leonarda da Vinci" Dana Browna i czterema innymi tomami cyklu "Harry Potter". W 1998 firma The Nielsen Company, zajmująca się badaniami marketingowymi, zaczęła gromadzić dane na temat sprzedaży książek w Wielkiej Brytanii. Według jej danych do 2010 sprzedaż "Harry’ego Pottera i Kamienia Filozoficznego" wyniosła 3 844 316 egzemplarzy, zaś do 2012 4 200 654 egzemplarzy, co było trzecim najwyższym wynikiem spośród wszystkich książek, zaraz za "Kodem Leonarda da Vinci" oraz "Harrym Potterem i Insygniami Śmierci".
W Stanach Zjednoczonych do końca 1998 zostało sprzedane 190 tysięcy egzemplarzy powieści. W grudniu 1998 "Harry Potter i Kamień Filozoficzny" objął szesnastą, ostatnią pozycję notowania bestsellerów beletrystycznych na terenie kraju, publikowanej przez „The New York Times”. W sierpniu 1999, w 34. tygodniu obecności na liście, po raz pierwszy znalazł się na miejscu pierwszym. Przez kolejne miesiące trzy wydane dotychczas tomy cyklu "Harry Potter" nieustannie znajdowały się w rankingu, niekiedy zajmując trzy pierwsze pozycje. Niezadowolenie wydawców z tego faktu doprowadziło do podjęcia przez „The New York Times” decyzji o wydzieleniu w lipcu 2000 odrębnego notowania dla literatury dziecięcej, która od teraz nie mogła się znajdować na głównej liście. Do 2001 sprzedaż "Harry’ego Pottera i Kamienia Filozoficznego" w Stanach Zjednoczonych wyniosła 11 719 111 egzemplarzy (6 631 807 w miękkiej oprawie i 5 087 304 w twardej). W 2007 wydawnictwo Scholastic Corporation zdradziło, że dotychczas wydrukowało 29 milionów kopii powieści.
W Polsce "Harry Potter i Kamień Filozoficzny" sprzedał się w pierwszych pięciu miesiącach (czyli do lipca 2000) w tysiącu egzemplarzy. Popularność powieści znacznie zwiększyła się w drugiej połowie roku wskutek informacji o ekranizacji oraz światowej premiery czwartego tomu cyklu "Harry Potter". Sprzedaż książki wyniosła około 130 tysięcy egzemplarzy w 2000 i około 495 tysięcy w 2001 (z czego 100 tysięcy kupił koncern Coca-Cola dla celów promocyjnych). Do połowy 2008 liczba kupionych kopii powieści w Polsce przekroczyła 927 tysiące, zaś do stycznia 2012 1,024 miliona egzemplarzy (863 tysięcy w oprawie miękkiej i 161 tysięcy w twardej).
Światową sprzedaż "Harry’ego Pottera i Kamienia Filozoficznego" szacuje się na 120 milionów egzemplarzy, co czyni z niej jedną z najchętniej kupowanych książek w historii. Jest to zarazem najwyższy wynik z całego cyklu "Harry Potter".
Nagrody i wyróżnienia.
Opracowano na podstawie materiałów źródłowych.
Adaptacje.
Film.
W 1997 angielski producent filmowy David Heyman, stojący na czele wytwórni Heyday Films, wyraził zainteresowanie realizacją adaptacji "Harry’ego Pottera i Kamienia Filozoficznego". Za sprawą swojego przyjaciela Lionela Wigrama przekonał wytwórnię Warner Bros. Pictures w Los Angeles, w której Wigram był zatrudniony, do stworzenia ekranizacji. Początkowo Rowling nie chciała wyrazić zgody na film, gdyż obawiała się utraty praw do stworzonych przez siebie postaci. Ostatecznie zgodziła się, otrzymawszy w umowie gwarancję, że nie będą powstawały nieautoryzowane przez nią filmy oraz że obsada będzie się składać wyłącznie z Brytyjczyków. Kontrakt został podpisany 1 września 1998, w dniu amerykańskiej premiery powieści.
Angaż na scenarzystę filmu otrzymał Steve Kloves, zaś na reżysera Chris Columbus. Heyday był producentem filmu, który powstał jako współprodukcja Warner Bros. Pictures, Heyday Film oraz należącej do Columbusa wytwórni 1492 Pictures. W głównych rolach zostali obsadzeni: Daniel Radcliffe jako Harry Potter, Rupert Grint jako Ron Weasley i Emma Watson jako Hermiona Granger. Angaż do ról drugoplanowych otrzymali między innymi: Robbie Coltrane, Richard Harris, Maggie Smith, Alan Rickman, Richard Griffiths, Fiona Shaw, Ian Hart, John Cleese i Tom Felton. Zdjęcia odbywały się głównie w kompleksie Leavesden Studios w miejscowości Leavesden, położonej około 32 kilometry od Londynu.
Premiera filmu odbyła się 4 listopada 2001. Produkcja spotkała się głównie z pozytywnym odbiorem wśród krytyków, gromadząc wynik 81% pozytywnych recenzji w serwisie Rotten Tomatoes. W 2002, gdy zakończyła się emisja kinowa filmu, jego dochód brutto wynosił ponad 974 miliony dolarów amerykańskich, co było drugim najwyższym wynikiem w historii, zaraz za "Titanikiem" (1997). Aktualnie jego łączny dochód (obejmujący wznowienia emisji kinowej) to ponad 1,022 miliarda dolarów amerykańskich. Produkcja otrzymała trzy nominacje do Nagród Akademii Filmowej (Oscarów) i siedem nominacji do Nagród Brytyjskiej Akademii Filmowej (BAFTA).
Gra komputerowa.
16 listopada 2001 przedsiębiorstwo Electronic Arts wydało grę komputerową "Harry Potter i Kamień Filozoficzny", której fabuła bazuje na powieści i jej filmowej adaptacji. Ukazała się ona wówczas w wariantach na PlayStation, Microsoft Windows, Game Boy Color i Game Boy Advance. 28 lutego 2002 przedsiębiorstwo Aspyr Media opublikowało jej wersję na macOS. 9 grudnia 2003 Electronic Arts wydał grę na PlayStation 2, Xbox i GameCube.

</doc>
<doc id="337495" url="https://pl.wikipedia.org/wiki?curid=337495" title="Bartłomiej I">
Bartłomiej I



</doc>
<doc id="337500" url="https://pl.wikipedia.org/wiki?curid=337500" title="Ludwig Leist">
Ludwig Leist

Ludwig Leist (ur. 17 grudnia 1891 w Kaiserslautern, zm. 1967) – SS-Oberführer, nazista, w latach 1940–1944 niemiecki starosta Warszawy.
Życiorys.
Ukończył 8 klas szkoły podstawowej i z zawodu był urzędnikiem. Członek NSDAP i SA (w których miał stopień SA-Brigadeführera). Był kierownikiem wydziału administracji niemieckiej w Warszawie (od października 1939 do marca 1940), a następnie pełnomocnikiem gubernatora Hansa Franka – starostą miejskim (Stadthauptmann) Warszawy (od marca 1940 do 31 lipca 1944). 
Leist był jednym z nielicznych przedstawicieli władz III Rzeszy w Polsce, którzy byli nastawieni życzliwie do narodu polskiego. Mimo iż wydał kilka zarządzeń dyskryminujących ludność polską i żydowską, był uznawany za urzędnika stosunkowo mało szkodliwego dla ludności miasta. Współpraca polskiego Zarządu Miasta z Leistem układała się poprawnie.
Po powstaniu warszawskim znalazł się w Poznaniu, gdzie próbował utworzyć komórkę likwidacyjną biura starosty w celu przeprowadzenia ewakuacji wyposażenia urzędów.
Aresztowany przez aliantów został wydany władzom polskim i osądzony w dniach 17 grudnia 1946-24 lutego 1947 przez Najwyższy Trybunał Narodowy (NTN) wraz z trzema innymi członkami okupacyjnych władz Warszawy (m.in. gubernatorem dystryktu Ludwigiem Fischerem). Proces rozpoczął się 17 grudnia 1946 w sali Związku Nauczycielstwa Polskiego przy ul. Smulikowskiego 6/8.
3 marca 1947 Leist został uznany za winnego udziału w organizacji przestępczej za jaką NTN uznał kierownictwo administracji niemieckiej w Generalnym Gubernatorstwie oraz winnego udziału w prześladowaniach ludności żydowskiej i polskiej. Skazano go na 8 lat pozbawienia wolności oraz 5 lat pozbawienia praw publicznych i honorowych. Został zwolniony z więzienia w Barczewie po odbyciu kary i 17 stycznia 1954 deportowany do RFN.
W 1951 Tadeusz Walichnowski przeprowadził z Leistem w więzieniu w Barczewie kilkanaście rozmów, na podstawie których opublikował książkę "Rozmowy z Leistem hitlerowskim starostą Warszawy".

</doc>
<doc id="337501" url="https://pl.wikipedia.org/wiki?curid=337501" title="Matthew Lewis">
Matthew Lewis

Matthew Lewis (ur. 27 czerwca 1989 w Leeds) – brytyjski aktor, najbardziej znany z roli Neville’a Longbottoma z filmów o Harrym Potterze.
Życiorys.
Wczesne lata.
Urodził się w Leeds w hrabstwie West Yorkshire jako najmłodszy z trzech synów Adriana Lewisa i Lyndy Needham. Dorastał w pobliskim mieście Horsforth ze starszymi braćmi – Chrisem, który został redaktorem telewizyjnym, i Anthonym (ur. 31 marca 1983), muzykiem i aktorem występującym w brytyjskiej operze mydlanej "Emmerdale". Uczęszczał do szkoły katolickiej St Mary’s Menston Catholic Voluntary Academy w Menston.
Kariera.
Zaczął występować już w wieku 5 lat, podążając śladami swojego brata Anthony’ego. Karierę rozpoczynał od małych ról w programach telewizyjnych – Johnathana Taylora w "Some Kind of Life", Davy’ego Plesseya w "Dalziel and Pascoe", Billy’ego Bevana w "Where the Heart Is", Alana Quigleya w "Heartbeat" czy Christophera Oldfielda w "This Is Personal: The Hunt for the Yorkshire Ripper". Największą sławę przyniosła mu rola gamoniowatego i pucułowatego Neville’a Longbottoma w filmie "Harry Potter i Kamień Filozoficzny". Wystąpił także w pozostałych ekranizacjach książek o Harrym Potterze.
Lewis, wraz z koleżanką z planu Bonnie Wright, był gościem oficjalnej polskiej premiery filmu "Harry Potter i Książę Półkrwi" w Krakowie.
W 2011 zadebiutował na scenie jako Lester Cole w przedstawieniu "Werdykt" ("Verdict") według Agathy Christie. W czerwcu 2012 na deskach w dzielnicy West End zagrał rolę Micka w spektaklu "Our Boys". Na planie serialu BBC "Bluestone 42" (2014–2015) wystąpił jako kapral Gordon „Towerblock” House w pikantnej, homoerotycznej scenie. W maju 2015 wziął udział w sesji zdjęciowej w bieliźnie Armaniego do brytyjskiego magazynu „Attitude”. W 2018 wystąpił jako Tom Dreyton, syn Gail Stanley (Zoë Wanamaker) w serialu ITV "Przyjaciółki" ("Girlfriends").

</doc>
<doc id="337502" url="https://pl.wikipedia.org/wiki?curid=337502" title="Mirosława Nykiel">
Mirosława Nykiel

Mirosława Nykiel z domu Bulwan (ur. 23 września 1953 w Wańkowej) – polska polityk, menedżer i nauczycielka, senator VI kadencji, posłanka na Sejm VI, VII, VIII i IX kadencji.
Życiorys.
W 1983 ukończyła pedagogikę na Wydziale Pedagogiczno-Artystycznym Uniwersytetu Śląskiego (z siedzibą w Cieszynie), a następnie studia podyplomowe – z filologii polskiej w Ośrodku Kształcenia Nauczycieli w Katowicach (1987) oraz z integracji europejskiej w Wyższej Szkole Europejskiej im. ks. Józefa Tischnera w Krakowie (2004). W 2013 została absolwentką studiów doktoranckich w Kolegium Ekonomiczno-Społecznym Szkoły Głównej Handlowej. W 1980 wstąpiła do „Solidarności”. W latach 1973–1990 była pracownikiem kultury i nauczycielem języka polskiego. W latach 90. pracowała w Ruch S.A., w latach 2000–2001 pełniła funkcję prezesa zarządu tej firmy. Następnie prowadziła własną działalność gospodarczą.
W 1993 i 1997 bez powodzenia kandydowała do Sejmu. Była wśród założycieli Akcji Wyborczej Solidarność i Ruchu Społecznego AWS (1997) oraz Inicjatywy dla Polski (2003). Przez wiele lat była przewodniczącą Oświęcimskiej Koalicji Obywatelskiej. W 2005 przeszła wraz z grupą działaczy z IdP do Platformy Obywatelskiej. W 2005 z ramienia PO została wybrana na senatora VI kadencji. W wyborach parlamentarnych w 2007 z ramienia PO uzyskała mandat poselski, otrzymując 33 180 głosów w okręgu bielskim. W wyborach w 2011 z powodzeniem ubiegała się o reelekcję, dostała 43 329 głosów. Bezskutecznie kandydowała w 2014 i 2019 do Parlamentu Europejskiego.
W 2015 została ponownie wybrana do Sejmu, otrzymując 26 927 głosów. W Sejmie VIII kadencji została zastępcą przewodniczącego Komisji Gospodarki i Rozwoju oraz członkinią Komisji do Spraw Energii i Skarbu Państwa. W wyborach w 2019 z powodzeniem ubiegała się o poselską reelekcję z ramienia Koalicji Obywatelskiej, otrzymując 46 849 głosów.
Życie prywatne.
Jest wdową, ma troje dzieci.

</doc>
<doc id="337509" url="https://pl.wikipedia.org/wiki?curid=337509" title="Don Kichot (postać)">
Don Kichot (postać)

Don Kichot z La Manchy (hiszp. "Don Quijote de la Mancha", właściwie Alonso Quijano), nazywany także „Rycerzem Smętnego Oblicza” – fikcyjna postać z powieści Miguela de Cervantesa. Jest około pięćdziesięcioletnim szlachcicem, który pod wpływem literatury o czynach rycerskich postanawia zostać błędnym rycerzem. Na swoim koniu Rosynancie, w towarzystwie giermka Sancho Pansy, wyrusza w drogę. Wzorem literackich bohaterów Don Kichot wybiera damę serca – jest nią wieśniaczka Aldonza Lorenzo, nazywana przez bohatera Dulcyneą z Toboso. Od imienia bohatera pochodzi nazwa postawy nazywanej donkiszoterią.
Charakterystyka.
Don Kichot wywodzi się z warstwy hidalgów, niegdyś znaczącej w życiu publicznym Hiszpanii, ale w XVI wieku już znacznie podupadłej, zarówno pod względem znaczenia, jak i majątku. Bezczynność i odosobnienie spowodowały, że uległ wpływom literackim i postanowił wcielić w życie ideał średniowiecznego rycerza. Wyobraźnia sprawia, że rzeczy codzienne i zwykłe przybierają dla niego fantastyczne formy – np. karczma staje się zamkiem, a wiatrak wydaje mu się olbrzymem. Jest przede wszystkim naturą czynną – szuka nieustannie okazji do działania, nie poświęca czasu na zrozumienie sytuacji. Z tego powodu postać ta była często przeciwstawiana Hamletowi. Jest również megalomanem – chełpi się swoją wielkością i znaczeniem swoich czynów, nieustannie poszukuje sposobności do dowiedzenia swojej odwagi i siły. Potrafi jednak okazywać wdzięczność tym, którzy mu pomogli, oburzać się na bezprawie i krzywdę, jest zdolny do hojności i bezinteresowności, bywa cierpliwy i serdeczny. Potrafi myśleć logicznie i udzielać praktycznych rad, jest inteligentny. W sposób prosty i zrozumiały wyjaśnia Sanchowi wiele problemów nurtujących ówczesną Hiszpanię. Bohater zmienia się w toku akcji – coraz mocniej przejmuje się niepowodzeniami i popada w coraz większy smutek, który ustępuje dopiero przed śmiercią.
Interpretacje.
W okresie Oświecenia Don Kichota postrzegano przede wszystkim jako ofiarę literatury, podkreślano jego egzaltację i fanatyzm. Widziano głównie symbol walki wybujałej fantazji z racjonalnym rozumem. Interpretacja postaci zmieniła się wraz z nastaniem Romantyzmu – dostrzegano wtedy przede wszystkim szlachetną stronę jego natury, uznając go za obrońcę ideału, sięgającego do absolutu na przekór rzeczywistości. Akcentowano jego heroizm i nieustępliwość w walce ze złem. Zarówno Iwan Turgieniew, jak i Heinrich Heine rozpatrywali tę postać w kategorii tragizmu. Dla Hegla natomiast Don Kichot uosabiał rozdźwięk pomiędzy szlachetnością intencji a niestosownością ich realizacji oraz pomiędzy subiektywnym poczuciem znaczenia a społeczną bezużytecznością, wynikającą z oderwania od swoich czasów i anachronizmu. George Gordon Byron w "Don Juanie" stwierdził natomiast, że jeśli wyśmiewa się Don Kichota, ideał rycerstwa, to można także wyszydzić Sokratesa, ideał mądrości; Juliusz Słowacki w "Beniowskim" powiązał tę postać z Ikarem. Wielokrotnie wyrażano oburzenie na autora, że w sposób krzywdzący potraktował tak szlachetną postać (m.in. William Somerset Maugham, Johann Gottfried Herder i Julius Grosse). Wiązano również (m.in. Rafael Altamira y Crevea oraz Karl Vossler) z narodowymi cechami Hiszpanów – fantazją, śmiałością i aktywnością.

</doc>
<doc id="337517" url="https://pl.wikipedia.org/wiki?curid=337517" title="Instytut wina porto">
Instytut wina porto



</doc>
<doc id="337522" url="https://pl.wikipedia.org/wiki?curid=337522" title="Zespół miejski">
Zespół miejski

Zespół miejski – ogólne pojęcie planistyczne odnoszące się do sąsiadujących ze sobą miast, które nie uwzględnia wzajemnych relacji między jednostkami osadniczymi.

</doc>
<doc id="337526" url="https://pl.wikipedia.org/wiki?curid=337526" title="Czas Surferów">
Czas Surferów



</doc>
<doc id="337527" url="https://pl.wikipedia.org/wiki?curid=337527" title="Język saami">
Język saami



</doc>
<doc id="337528" url="https://pl.wikipedia.org/wiki?curid=337528" title="Karb (Tatry)">
Karb (Tatry)

Karb ("Kerbsattel", "Karb", "Karb-hágó") – położona na wysokości 1853 m płytka przełęcz pomiędzy Małym Kościelcem a Kościelcem, powstała w strefie dawnych przesunięć tektonicznych. Widać stąd Świnicę i Kasprowy Wierch. W 1902 Towarzystwo Tatrzańskie zbudowało ścieżkę turystyczną prowadzącą na Świnicką Przełęcz. Została ona jednak po II wojnie światowej zamknięta dla turystów. Prowadząca poziomo na południe (z tabliczką zakazu) ścieżka obecnie używana jest tylko przez taterników. Na wschód opada z przełęczy piarżysty żleb, którym kiedyś (do 1961 r.) wiódł szlak wejściowy. Z rzadkich w Polsce roślin występuje w rejonie przełęczy ukwap karpacki.
Przełęcz była od dawna zdobywana przez koziarzy i juhasów. Odnotowano wejście Feliksa Berdaua w 1854 r. Zimą pierwsi na przełęczy byli Mieczysław Karłowicz i Roman Kordys 24 stycznia 1908 r.
Szlaki turystyczne.
Na przełęczy skrzyżowanie szlaków:

</doc>
<doc id="337530" url="https://pl.wikipedia.org/wiki?curid=337530" title="Jan Czapla (działacz ludowy)">
Jan Czapla (działacz ludowy)

Jan Czapla (ur. 12 lipca 1912 w Brzózie w pow. Kozienice, zm. 11 kwietnia 1981 w Białymstoku) – działacz polskiego ruchu ludowego, związany z SL i ZSL.
Życiorys.
Pochodził z rodziny chłopskiej. W 1928 przeniósł się wraz z rodzicami do wsi Kołoząb (powiat Płońsk) i pracował w gospodarstwie; w 1929 wstąpił do Centralnego Związku Młodzieży Wiejskiej „Siew”, był później sekretarzem zarządu powiatowego tej organizacji. Po ukończeniu gimnazjum w Sejnach (1933) odbył służbę wojskową. Został awansowany do stopnia podporucznika piechoty Wojska Polskiego. Działał również w Okręgowym Towarzystwie Organizacji i Kółek Rolniczych w Płońsku, od 1938 należał do Stronnictwa Ludowego.
W czasie kampanii wrześniowej walczył w obronie Modlina; do 1945 był jeńcem obozów w Arnswalde i Woldenbergu. Po wojnie został wicestarostą w Płońsku, w latach 1948–1949 był starostą w Ostrołęce, natomiast w okresie 1949–1950 starostą, a następnie przewodniczącym Prezydium Powiatowej Rady Narodowej w Grójcu. Od 1954 roku pełnił funkcję wiceprzewodniczącego Prezydium Wojewódzkiej Rady Narodowej w Białymstoku, od 1958 roku członka Prezydium, w latach 1961–1969 przewodniczącego Komisji Kultury i Sztuki Wojewódzkiej Rady Narodowej. W 1956 roku ukończył Studium Zaoczne Szkoły Partyjnej przy Komitecie Centralnym PZPR.
Obok działalności państwowej pełnił szereg funkcji partyjnych, początkowo w SL, od 1949 w Zjednoczonym Stronnictwie Ludowym. Był m.in. sekretarzem Powiatowego Komitetu Wykonawczego SL w Płońsku, wiceprezesem Zarządu Powiatowego SL w Ostrołęce, wiceprezesem Powiatowego Komitetu Wykonawczego ZSL w Grójcu, prezesem Wojewódzkiego Komitetu Wykonawczego ZSL w Warszawie (1951) i Białymstoku (1951–1954). W latach 1958–1971 pełnił funkcję wiceprezesa Wojewódzkiego Komitetu ZSL w Białymstoku. Działał również we Froncie Jedności Narodu, Polskim Czerwonym Krzyżu i Towarzystwie Przyjaciół Dzieci.
Podporucznik rezerwy WP, był odznaczony m.in. Krzyżem Oficerskim Orderu Odrodzenia Polski i Krzyżem Walecznych.

</doc>
<doc id="337539" url="https://pl.wikipedia.org/wiki?curid=337539" title="Michał Okła">
Michał Okła

Michał Okła (ur. 29 września 1953 w Skarżysku-Kamiennej, zm. 2 października 2016 tamże) – polski polityk, lekarz, działacz samorządowy, senator VI i VII kadencji.
Życiorys.
Syn Henryka i Kazimiery. Ukończył studia na Wydziale Lekarskim Akademii Medycznej w Białymstoku. Od 1977 pracował w Zespole Opieki Zdrowotnej w Skarżysku-Kamiennej. Od 1989 do czerwca 2005 był dyrektorem tej placówki. W latach 1991–2005 pełnił funkcję rzecznika odpowiedzialności lekarskiej, był także delegatem do Świętokrzyskiej Izby Lekarskiej.
Kandydował do Senatu w 1991 z ramienia Kongresu Liberalno-Demokratycznego. W latach 1990–1994 zasiadał w radzie miasta Skarżysko-Kamienna, był także członkiem zarządu miasta i radnym powiatu skarżyskiego. W latach 2002–2005 pełnił funkcję radnego Sejmiku Województwa Świętokrzyskiego. Objął funkcję przewodniczącego rady nadzorczej Fundacji Daj Szansę. Był członkiem NSZZ „Solidarność” oraz Platformy Obywatelskiej.
W 2005 z listy Platformy Obywatelskiej został wybrany na senatora VI kadencji w okręgu kieleckim. W wyborach parlamentarnych w 2007 po raz drugi uzyskał mandat senatorski, otrzymując 136 787 głosów. W 2011 bez powodzenia ubiegał się o reelekcję z własnego komitetu wyborczego.
Był żonaty, miał troje dzieci. 6 października 2016 został pochowany w grobowcu rodzinnym na cmentarzu parafialnym w Skarżysku-Kamiennej.

</doc>
<doc id="337541" url="https://pl.wikipedia.org/wiki?curid=337541" title="E575 (trasa europejska)">
E575 (trasa europejska)

E575 – trasa europejska kategorii B (odnoga trasy E75), biegnąca przez południową część zachodniej Słowacji i północno-zachodnie Węgry.
E575 zaczyna się w Bratysławie, gdzie odbija od trasy europejskiej E75. Na Słowacji biegnie szlakiem drogi krajowej nr 63 przez Šamorín i Dunajską Stredę do miasta Veľký Meder, a następnie szlakiem drogi lokalnej 586 do granicy państwowej Medveďov – Vámosszabadi (na moście przez Dunaj). Na Węgrzech E575 biegnie szlakiem drogi krajowej nr 14 do Győr, gdzie łączy się z trasami europejskimi E60 i E75 (węgierską autostradą M1).
Ogólna długość trasy E575 wynosi około 84 km, z tego 76 km na Słowacji, 8 km na Węgrzech.

</doc>
<doc id="337544" url="https://pl.wikipedia.org/wiki?curid=337544" title="Związek szmalkaldzki">
Związek szmalkaldzki

Związek szmalkaldzki (niem. "Schmalkaldischer Bund") – związek obronny zawiązany 27 lutego 1531 w Schmalkalden (wówczas w Hesji, obecnie Turyngia) przez protestanckich książąt Świętego Cesarstwa Rzymskiego.
Do związku podczas Sejmu Rzeszy w Augsburgu przystąpiło siedmiu książąt (w tym władca księstwa pomorskiego) i jedenaście miast. Sygnatariusze związku zobowiązali się do udzielania sobie wzajemnej pomocy na wypadek akcji zbrojnej przeciwko ewangelikom. Związek reprezentował siłę, z którą należało się liczyć, dlatego cesarz Karol V zdecydował się na zawarcie ze związkiem w 1532 roku pokoju w Norymberdze, na mocy którego obie strony zobowiązały się do zachowania pokoju i wstrzymania się od jakichkolwiek działań zaczepnych do czasu zwołania soboru powszechnego w Trydencie.

</doc>
<doc id="337547" url="https://pl.wikipedia.org/wiki?curid=337547" title="Joanna Kluzik-Rostkowska">
Joanna Kluzik-Rostkowska

Joanna Grażyna Kluzik-Rostkowska (ur. 14 grudnia 1963 w Katowicach) – polska dziennikarka i polityk, w latach 2013–2015 minister edukacji narodowej.
Posłanka na Sejm VI, VII, VIII i IX kadencji, w latach 2005–2007 podsekretarz stanu w Ministerstwie Pracy i Polityki Społecznej, w 2007 podsekretarz stanu w Ministerstwie Rozwoju Regionalnego, w 2007 minister pracy i polityki społecznej, założycielka i przewodnicząca w latach 2010–2011 partii Polska Jest Najważniejsza.
Życiorys.
Młodość i wykształcenie.
Córka Henryka i Krystyny Kluzików. Wychowanka XXI Kadrowego Szczepu OMEGA Hufca ZHP Katowice. Absolwentka IV Liceum Ogólnokształcącego im. gen. Stanisława Maczka w Katowicach. Ukończyła studia dziennikarskie na Wydziale Dziennikarstwa i Nauk Politycznych Uniwersytetu Warszawskiego.
W czasie studiów działała w Niezależnym Zrzeszeniu Studentów. W latach 80. współpracowała z podziemnym „Tygodnikiem Mazowsze” oraz innymi czasopismami drugiego obiegu.
Działalność zawodowa.
Od 1989 pracowała jako dziennikarka działu politycznego „Tygodnika Solidarność” (tam poznała Jarosława Kaczyńskiego, wówczas redaktora naczelnego tejże gazety).
W 1992 była kierownikiem działu reportażu miesięcznika „Konfrontacje”. W tym samym roku rozpoczęła pracę w „Expressie Wieczornym” (jego redaktorem naczelnym był ówczesny poseł Porozumienia Centrum Andrzej Urbański), gdzie była m.in. zastępcą kierownika działu krajowego i reportażu oraz kierownikiem działu reportażu. W trakcie swojej kariery dziennikarskiej zajmowała się m.in. dziennikarstwem śledczym, była również korespondentką zagraniczną (w tym w Bośni i Czeczenii).
Od 1996 pracowała jako dziennikarz działu krajowego i politycznego tygodnika „Wprost”. Od 2000 kierowała działem gospodarczym tygodnika „Nowe Państwo”. W latach 2001–2004 była pierwszym zastępcą redaktor naczelnej tygodnika „Przyjaciółka”.
Działalność polityczna.
W 2004 rozpoczęła pracę w Urzędzie m.st. Warszawa na stanowisku głównego specjalisty w biurze prasowym. W tym samym roku wstąpiła do Prawa i Sprawiedliwości. W 2005 została mianowana na stanowisko pełnomocnika Prezydenta m.st. Warszawy ds. kobiet i rodziny. W wyborach parlamentarnych w 2005 kandydowała do Sejmu z warszawskiej listy Prawa i Sprawiedliwości, jednak nie uzyskała mandatu.
17 listopada 2005 objęła stanowisko podsekretarza stanu w Ministerstwie Pracy i Polityki Społecznej, przejmując m.in. część kompetencji pełnomocnika rządu do spraw równego traktowania (urząd ten został zlikwidowany przez nowego premiera Kazimierza Marcinkiewicza). Funkcję tę pełniła do 13 lipca 2007. Tego samego dnia została powołana przez premiera Jarosława Kaczyńskiego na stanowisko podsekretarza stanu w Ministerstwie Rozwoju Regionalnego.
Tuż przed objęciem przez nią stanowiska w Ministerstwie Pracy i Polityki Społecznej udzieliła wywiadu „Gazecie Wyborczej”, w którym m.in. wypowiedziała się pozytywnie o zapłodnieniach in vitro, co wywołało sprzeciw popierającej rząd w parlamencie Ligi Polskich Rodzin. W innych publicznych wypowiedziach m.in. krytykowała organizację parad równości. Jednocześnie skrytykowała propozycje zmian w ustawie o oświacie autorstwa Romana Giertycha, które obejmowały m.in. zakaz tzw. propagandy homoseksualnej.
W lipcu złożyła dymisję i przeszła do Ministerstwa Rozwoju Regionalnego, kierowanego przez Grażynę Gęsicką. 13 sierpnia 2007, po zerwaniu koalicji PiS z LPR i Samoobroną, wróciła do pracy w Ministerstwie Pracy i Polityki Społecznej na urząd ministra. Stanowisko to zajmowała do 16 listopada 2007, tj. do zaprzysiężenia jej następcy w rządzie Donalda Tuska.
Wcześniej w tym samym roku w wyborach parlamentarnych uzyskała mandat poselski, kandydując jako lider listy PiS w okręgu łódzkim i otrzymując 41 171 głosów.
26 kwietnia 2010 została szefową sztabu wyborczego kandydata na prezydenta z ramienia Prawa i Sprawiedliwości Jarosława Kaczyńskiego.
5 listopada 2010 decyzją Komitetu Politycznego PiS wraz z Elżbietą Jakubiak została wykluczona z partii. 16 listopada 2010 wspólnie z kilkoma politykami PiS ogłosiła złożenie wniosku o utworzenie stowarzyszenia Polska Jest Najważniejsza. Została również wybrana na prezesa ugrupowania. 23 listopada powstał klub parlamentarny o tej samej nazwie, na czele którego stanęła. W styczniu 2011 była wśród autorów wniosku o rejestrację partii o tej nazwie. Ugrupowanie zostało wpisane do ewidencji 17 marca tego samego roku. 28 kwietnia 2011 prezydent Bronisław Komorowski powołał ją w skład Rady Bezpieczeństwa Narodowego, z zasiadania w której zrezygnowała 15 czerwca tego samego roku.
Joanna Kluzik-Rostkowska kierowała ugrupowaniem do momentu wyboru na jego prezesa Pawła Kowala 4 czerwca 2011 na pierwszym kongresie partii. 3 dni później ustąpiła z funkcji szefa klubu parlamentarnego PJN na rzecz Pawła Poncyljusza. 13 czerwca zrezygnowała z członkostwa w partii i jej klubie parlamentarnym, podejmując współpracę z Platformą Obywatelską. 28 czerwca została przyjęta do klubu parlamentarnego tego ugrupowania. W wyborach parlamentarnych została liderem listy PO do Sejmu w okręgu rybnickim, uzyskała mandat poselski liczbą 22 418 głosów.
20 listopada 2013 premier Donald Tusk zapowiedział nominację Joanny Kluzik-Rostkowskiej na stanowisko ministra edukacji narodowej. Urząd ten objęła 27 listopada 2013 na skutek powołania jej przez prezydenta Bronisława Komorowskiego. 22 września 2014 objęła to samo stanowisko w rządzie Ewy Kopacz. Podczas jej urzędowania w 2015 doszło do strajków nauczycieli;. Pod siedzibę ministerstwo przyszło około 20 tys. protestujących. Minister przemówiła wtedy do zgromadzonych, informując, że nie ma pieniędzy w budżecie na podwyżki nauczycielskie.
W wyborach parlamentarnych w 2015 z powodzeniem ubiegała się o poselską reelekcję w okręgu warszawskim, otrzymując w nim 12 807 głosów. 16 listopada 2015 zakończyła pełnienie funkcji ministra. W Sejmie VIII kadencji została członkinią Komisji Spraw Zagranicznych oraz Komisji Obrony Narodowej, pracowała też w Komisji Edukacji, Nauki i Młodzieży (2015–2016).
W wyborach w 2019 ponownie uzyskała mandat poselski, kandydując z ramienia Koalicji Obywatelskiej w okręgu radomskim i otrzymując 19 320 głosów.

</doc>
<doc id="337557" url="https://pl.wikipedia.org/wiki?curid=337557" title="Scharnhorst (1936)">
Scharnhorst (1936)

Scharnhorst – niemiecki pancernik z okresu II wojny światowej, typu "Scharnhorst", nazwany imieniem pruskiego generała i reformatora armii Gerharda J.D. von Scharnhorsta (1755-1813). Nazwę tę wcześniej nosił krążownik pancerny „Scharnhorst” z I wojny światowej – okręt flagowy ostatniego dowódcy tzw. Ostasiengeschwader – wiceadmirała Maximiliana von Spee (1861–1914).
Historia.
 Zwodowanie przez Francuzów dwóch szybkich okrętów typu "Strassbourg" zdezaktualizowało założenia, które posłużyły podczas konstruowaniu "Panzerschiff ("okrętów pancernych, popularnie nazywanych pancernikami kieszonkowymi) typu Deutschland (silniej uzbrojone od krążowników ciężkich, szybsze od pancerników). Dlatego Niemcy zrezygnowali z budowy czwartego i piątego okrętu tej klasy, na rzecz większych i silniej uzbrojonych jednostek o dużej prędkości, które mogłyby skutecznie rywalizować z nowymi okrętami francuskimi. Rezultatem były Scharnhorst i Gneisenau, szybsze i silniej opancerzone niż Dunkerque, jednak o stosunkowo słabej artylerii głównej. Uzbrojenie to było przedmiotem spornej dyskusji w marynarce niemieckiej. Część oficerów uważała, że powinno zastosować działa o większym kalibrze niż francuskie działa 330 mm-350 lub nawet 380 mm. Inni wypowiadali się za sprawdzonymi działami 283 mm. Ostatecznie zaważyła decyzja polityczna, gdyż przypuszczano, że zastosowanie większego kalibru zaniepokoiłoby Brytyjczyków, z którymi negocjowano właśnie umowę morską. Utrzymano oddzielną artylerię przeciwlotniczą i przeciw niszczycielom. Zastosowano wysokociśnieniową maszynę parową. System opancerzenia został przejęty z krążowników liniowych typu "Eartz York" z czasów I wojny światowej. Przy budowie wykorzystano nową stal pancerną, przystosowaną do spawania. W sumie pancerz stanowił 40 procent wyporności. Ważył on najwięcej, bo 14.285 ton, kadłub i nadbudówki 8355 ton, uzbrojenie 5203 ton, a zespół napędowy 2619 ton. Stępkę pod Scharnhorsta położono 15.06.1935, a wodowano go 3 października 1936 w stoczni Kriegsmarine Werft w Wilhelmshaven. Okręt wszedł do służby 7.01.1939. Po ćwiczeniach na Bałtyku skierowano go do stoczni w celu dokonania poprawek konstrukcyjnych. Przez lipiec i sierpień zmieniono m.in. kształt dziobu. „Scharnhorst” i bliźniaczy „Gneisenau” były pierwszymi okrętami Kriegsmarine, których budowa nie była skrępowana ograniczeniami traktatu wersalskiego. Chociaż opancerzenie dorównywało pancernikom tego okresu i tak był klasyfikowany przez Niemców, Brytyjczycy zaliczali go do krążowników liniowych, co czasami jest powtarzane w literaturze. Powodem tego było stosunkowo słabe jak na pancernik uzbrojenie. Niemcy zamierzali zwiększyć siłę ognia poprzez zastąpienie wież z potrójnymi działami kalibru 280 mm wieżami z podwójnymi działami kalibru 380 mm, lecz potrwałoby to za długo, więc modernizacje odrzucono. Przeznaczone pierwotnie dla „Scharnhorsta” działa znalazły się ostatecznie na pokładzie pancernika "Bismarck".
Wojna wybuchła, zanim prace nad poprawkami zakończyły się. Na pierwszą misję „Scharnhorst” został wysłany pod koniec lipca na południe od Islandii. Wraz z „Gneisenau” miał atakować jednostki brytyjskie. W czasie tej akcji okręty zatopiły krążownik pomocniczy HMS „Rawalpindi”.
Operacja Nordmark.
W lutym 1940 r. wraz z „Gneisenau”, ciężkim krążownikiem „Admiral Hipper” i niszczycielami „Wolfgang Zenker”, „Wilhelm Heidkamp” oraz „Karl Galster” został wysłany, by atakować konwoje brytyjskie między Bergen a Wielką Brytanią. Operacja ta nie przyniosła zamierzonego efektu, gdyż żaden statek nie został posłany na dno (jedynie U-Bootom udało się zatopić 12 statków handlowych o łącznym tonażu 38.000 BRT i niszczyciel HMS „Daring”).
Operacja Weserübung.
Podczas inwazji na Norwegię „Scharnhorst” i „Gneisenau” należały do Grupy 1, która miała dostarczyć żołnierzy do Narwiku. Stoczyły walkę z brytyjskim krążownikiem liniowym HMS „Renown”, podczas którego „Gneisenau” został uszkodzony.
Operacja Juno.
Podczas tej operacji „Scharnhorst”, „Gneisenau” i niszczyciele „Karl Galster”, „Hans Lody”, „Erich Steinbrinck”, „Hermann Schoemann” napotkały 8 czerwca 1940 r. lotniskowiec HMS „Glorious” wraz z niszczycielami HMS „Ardent” i „Acasta”. Wszystkie brytyjskie okręty zostały zatopione, lecz „Acasta” uszkodziła torpedą „Scharnhorsta”, powodując śmierć 48 członków załogi.
Operacja Berlin.
28 grudnia 1940 „Scharnhorst” i „Gneisenau” podjęły próbę przedostania się na Atlantyk, lecz sztorm uszkodził „Gneisenau” i okręty zawróciły. Dopiero 3 lutego przepłynęły Cieśniną Duńską, a następnego dnia dotarły w rejon południowej Grenlandii. 8 lutego napotkały konwój HX-106, lecz przerwały atak, gdy dostrzeżono pancernik HMS „Ramillies”. 22 lutego zatopiły 4 brytyjskie statki handlowe. Dzięki słabej aktywności lotnictwa, okrętom udało się unikać spotkań z Royal Navy. Pomiędzy 7 a 9 marca atakowały konwój SL-67, przerywając akcję dopiero wtedy, gdy dostrzeżono pancernik HMS „Malaya”. 16 marca zostało zatopionych 13 statków, w tym 4 przez „Scharnhorsta”. Była to ostatnia akcja okrętów przed wpłynięciem do portu w Breście 22 marca. Podczas tej operacji zostały zatopione 22 statki o łącznym tonażu 115.600 BRT, w tym 8 o tonażu 49.300 BRT przez „Scharnhorsta”.
Operacja Cerberus.
Podczas pobytu w Breście okręt był celem ataków lotnictwa brytyjskiego RAF, w wyniku czego aż do końca 1941 r. znajdował się w porcie. W dniach od 11 do 13 lutego 1942 „Scharnhorst”, „Gneisenau” i „Prinz Eugen” przedarły się przez kanał La Manche do Niemiec (operacja Cerberus). „Scharnhorst” dwa razy został uszkodzony bliskim wybuchem miny i udał się do Wilhelmshaven na naprawę, gdzie pozostał przez następne 8 miesięcy.
Operacja Sizilien.
Rajd na Spitsbergen przeprowadzony wraz z „Tirpitzem” i 9 niszczycielami 6–9 września 1943 r.
Operacja Ostfront.
25 grudnia 1943 r. „Scharnhorst” i kilka niszczycieli, pod dowództwem kontradmirała Ericha Beya, wyruszyły w rejon północnej Norwegii w celu zaatakowania konwojów JW 55B i RA 55A. Rozkaz wypłynięcia został jednak przechwycony przez Brytyjczyków. Następnego dnia, z powodu złej pogody Bey wysłał niszczyciele na południe, pozostawiając „Scharnhorsta” samego. Dwie godziny później, o 9:30 natknął się na krążowniki HMS „Belfast”, „Norfolk” i „Sheffield”. Po krótkiej wymianie salw został zniszczony radar „Scharnhorsta”, przez co okręt nie był w stanie oddawać celnych strzałów w stronę odległych o 12 km krążowników. Bey wydał rozkaz płynięcia na północ, jednak koło godziny 12 zawrócił na południe. Liczył, że uda się bezpiecznie dopłynąć do Norwegii. Z powodu braku radaru i bardzo złej pogody nie wiedział, że przez cały czas jest śledzony przez brytyjskie okręty i płynie w pułapkę. O 16:47 eskorta konwoju, w skład której wchodził m.in. pancernik HMS „Duke of York”, rozpoczęła ostrzał. Mimo zniszczeń, udało się „Scharnhorstowi” zwiększyć odległość od okrętów brytyjskich, lecz o 18:20 salwa z „Duke of York” trafiła w maszynownię, co przypieczętowało los okrętu. Krążownik HMS „Jamaica” i niszczyciele HMS „Musketeer”, „Matchless”, „Opportune” oraz „Virago” zbliżyły się i odpaliły torpedy. Po serii wybuchów, „Scharnhorst” zatonął 26 grudnia o godzinie 19:45 na 72°16′N i 28°41′E. Z 1968 członków załogi zginęło 1932, w tym kontradmirał Erich Bey i dowódca okrętu komandor Fritz Hintze. 30 ludzi zostało uratowanych przez HMS „Scorpion” i 6 przez „Virago”. Powodem zaniechania dalszej akcji ratunkowej i pozostawienia niemieckich marynarzy w wodzie było niebezpieczeństwo storpedowania przez U-Booty.
Dowódcy.
Opancerzenie:

</doc>
<doc id="337568" url="https://pl.wikipedia.org/wiki?curid=337568" title="Posłanie">
Posłanie

Posłanie − materiały i czynności przygotowujące łóżko do wypoczynku i snu. Termin "posłanie" używany jest współcześnie naprzemiennie z terminem "pościel", choć mianem pościeli oznaczało się zazwyczaj wierzchnie elementy posłania - w tym dawniej pierzyny, czyli kołdry.
Obecnie rozdzielono nazwy "kołdra" i "pościel", aby łatwiej rozróżniać przedmioty.
Łóżko zaściełane jest takimi elementami: 

</doc>
<doc id="337570" url="https://pl.wikipedia.org/wiki?curid=337570" title="Samorządowe kolegium odwoławcze">
Samorządowe kolegium odwoławcze

Samorządowe kolegium odwoławcze − organ administracji publicznej wyższego stopnia, w rozumieniu Kodeksu postępowania administracyjnego i Ordynacji podatkowej, w indywidualnych sprawach z zakresu administracji publicznej należących do właściwości jednostek samorządu terytorialnego. W Polsce istnieje 49 samorządowych kolegiów odwoławczych. Nadzór nad ich działalnością administracyjną  sprawuje Prezes Rady Ministrów, który może jednak powierzyć wykonywanie go ministrowi właściwemu do spraw administracji publicznej.
Ustawy szczególne mogą przewidywać inny organ odwoławczy.
Opis.
W szczególności samorządowe kolegia odwoławcze rozpatrują odwołania od decyzji administracyjnych, zażalenia na postanowienia, żądania wznowienia postępowania lub stwierdzenia nieważności decyzji. Są więc organami jednostek samorządu terytorialnego ale w znaczeniu procesowym, lecz nie są nimi w znaczeniu ustrojowym.
Art. 17 Kodeksu postępowania administracyjnego, umieszczony w rozdziale 3 „Organy wyższego stopnia i organy naczelne”, stanowi:
Organizację i zasady działania SKO reguluje ustawa z dnia 12 października 1994 r. o samorządowych kolegiach odwoławczych ().
Budżet, zatrudnienie i wynagrodzenia.
Wydatki i dochody samorządowych kolegiów odwoławczych (SKO) są realizowane w części 86 budżetu państwa.
W 2017 wydatki SKO wyniosły 127,24 mln zł, a dochody 0,27 mln zł. Przeciętne zatrudnienie w SKO w przeliczeniu na pełne etaty wyniosło 975 osób, a średnie miesięczne wynagrodzenie brutto 7024 zł.
W ustawie budżetowej na 2018 wydatki samorządowych kolegiów odwoławczych zaplanowano w wysokości 123,63 mln zł; nie zaplanowano żadnych dochodów.

</doc>
<doc id="337571" url="https://pl.wikipedia.org/wiki?curid=337571" title="Scott Bakula">
Scott Bakula

Scott Stewart Bakula, lepiej znany jako Scott Bakula (ur. 9 października 1954 w Saint Louis) – amerykański aktor telewizyjny i filmowy, a także producent filmowy i reżyser, w Polsce znany głównie z roli doktora Sama Becketta w serialu "Zagubiony w czasie" ("Quantum Leap"), jako kapitan Jonathan Archer w ', Peter Hunt w "Murphy Brown" i jako agent specjalny Dwayne Cassius Pride w '.
Życiorys.
Wczesne lata.
Urodził się w Saint Louis w Missouri jako syn Sally (z domu Zumwinkel) i prawnika korporacyjnego J. Stewarta Bakuli (ur. 1928). Ma pochodzenie czeskie. Uczęszczał do Kirkwood High School w Kirkwood i community college Jefferson College w Missouri, a następnie naukę kontynuował w University of Kansas w Kansas.
Kariera.
W 1982 zadebiutował na Broadwayu w sztuce "Czy istnieje życie po liceum?" ("Is there life after high school?"), a rok potem wystąpił w roli legendarnego baseballisty, zawodnika zespołu New York Yankees Joego DiMaggio w musicalu "Marilyn: An American Fable", a także w 1985 zagrał na deskach Off-Broadwayu w sztuce "Trzech facetów nagich od pasa w dół" ("Three Guys Naked from the Waist Down"). Po występie w musicalu "Nightclub Confidential", przeniósł się do Los Angeles.
Pojawił się w jednym z odcinków serialu "Cudowny świat Walta Disneya" ("Walt Disney's Wonderful World of Color", 1986) – "I-Man" oraz sitcomu CBS "Moja siostra Sam" ("My Sister Sam", 1986). Na kinowym ekranie wystąpił po raz pierwszy jako brat kochanka (Sam Elliott) głównej bohaterki (Kirstie Alley) w komedii Carla Reinera "Siostrzyczki" ("Sibling Rivalry", 1990) u boku Jami Gertz, Billa Pullmana i Carrie Fisher. W 1988 był nominowany do nagrody Tony w kategorii najlepszy aktor musicalowy za występ w musicalu "Romance/Romance". Jednak przełomem stała się rola doktora Sama Becketta w serialu science fiction NBC "Zagubiony w czasie" ("Quantum Leap", 1989–93), za którą otrzymał Złoty Glob (1992) i czterokrotnie nagrodę Viewers for Quality Television (1990-93).
W sitcomie CBS "Murphy Brown" (1993–96) wystąpił jako Peter Hunt. W 1995 wziął udział w sesji zdjęciowej magazynu "Playgirl". Kreacja telewizyjna kapitana Jonathana Archera w serialu science-fiction UPN/CBS "" (2001–2005) przyniosła mu trzykrotnie nominację do nagrody Saturna (2002–2004).
Bakula wystąpił także jako aktor Terry, który nigdy się nie ożenił i zazwyczaj wiązał z dużo młodszymi kobietami, w serialu TNT "Mężczyzn w pewnym wieku" ("Men of a Certain Age", 2009–2011) oraz gościnnie w drugim i trzecim sezonie serialu NBC "Chuck" (2009–2010) jako Stephen J. Bartowski, ojciec tytułowego bohatera (Zachary Levi). Za drugoplanową rolę Boba Blacka, hollywoodzkiego producenta w gejowskim barze w Los Angeles, w dramacie biograficznym Stevena Soderbergha "Wielki Liberace" ("Behind the Candelabra", 2013) z udziałem Michaela Douglasa, Matta Damona, Dana Aykroyda, Debbie Reynolds i Roba Lowe był nominowany do Primetime Emmy Award, a jako agent specjalny Dwayne Cassius Pride w serialu CBS "" w 2015 roku zdobył nominację do People’s Choice Award. Zagrał także gościnnie jako przedsiębiorca Lynn w serialu HBO "Spojrzenia" ("Looking", 2014–2015).
Życie prywatne.
W 1981 ożenił się z Kristą Neumann, z którą ma dwie córki – Chelsy (ur. 1984) i adoptowaną Cody (ur. 1991). Jednak w 1995 doszło do rozwodu. W 1996 poślubił aktorkę Chelseę Field. Mają dwóch synów: Wila Botfielda (ur. 1995) i Owena Barretta (ur. 1999).

</doc>
<doc id="337574" url="https://pl.wikipedia.org/wiki?curid=337574" title="Michel Piccoli">
Michel Piccoli

Michel Piccoli, właśc. Jacques Daniel Michel Piccoli (ur. 27 grudnia 1925 w Paryżu, zm. 12 maja 2020 w Saint-Philbert-sur-Risle) – francuski aktor filmowy, producent filmowy, reżyser i scenarzysta. Wystąpił w ponad 150 filmach. W ciągu całej swojej kariery był cztery razy nominowany do Cezara dla najlepszego aktora.
Życiorys.
Wczesne lata.
Urodził się w Paryżu jako syn włoskich imigrantów – Marcelle Zoë (Expert-Bezançon; 1892–1990), francuskiej pianistki, i Constantina Charlesa Henriego Piccoliego, skrzypka pochodzącego z Ticino. Aktorstwa uczył się pod kierunkiem Andrée Bauer-Théraud, a następnie w Cours d'art dramatique René-Simon.
Kariera.
W kinie zadebiutował mając 19 lat w małej roli wieśniaka tańczącego na przyjęciu w filmie kryminalnym Christian-Jaque’a "Czary" ("Sortilèges", 1945) na podstawie scenariusza Jacques’a Préverta z Madeleine Robinson. W 1949 wystąpił w dramacie "Przedświt" ("Le Point du jour") jako Georges Gohelle i ekranizacji powieści Gastona Lerouxa "Zapach kobiety w czerni" ("Le Parfum de la dame en noir") jako Lebel. W 1952 trafił do paryskiego teatru Babylone w przedstawieniu Luigiego Pirandella "Strzeż się Giacomino" ("Méfie-toi, Giacomino"), a później związał się z teatrem Jeana-Louisa Barraulta i Renaud-Barrault.
Przez kolejne lata grał w filmie zazwyczaj role drugoplanowe, w tym jako oficer w komediodramacie kostiumowym René Claira "Wielkie manewry" ("Les grandes manoeuvres", 1955) z Michèle Morgan, jako ojciec Lizardi w dramacie przygodowym Luisa Buñuela "Śmierć w ogrodzie" ("La Mort en ce jardin", 1956) z Simone Signoret czy jako Nuttheccio w filmie kryminalnym Jean-Pierre Melville’a "Szpicel" ("Le doulos", 1962) u boku Jean-Paula Belmondo. Jego pierwszą główną rolą była postać pisarza Paula Javala w melodramacie Jean-Luca Godarda "Pogarda" ("Le mépris", 1963) z Brigitte Bardot.
Kolejne, równie interesujące propozycje, to główne role w głośnych obrazach Luisa Buñuela; jako pan Monteil w kryminale "Dziennik panny służącej" ("Le journal d'une femme de chambre", 1964) z Jeanne Moreau i jako minister w czarnej komedii "Dyskretny urok burżuazji" ("Le charme discret de la bourgeoisie", 1972) u boku Fernanda Reya. W dreszczowcu Alfreda Hitchcocka "Topaz" (1969), na motywach powieści Leona Urisa, wcielił się w postać radzieckiego szpiega Jacques’a Granville. W filmach Claude’a Sauteta grywał z Romy Schneider – jako Pierre Bérard w dramacie "Okruchy życia" ("Les choses de la vie", 1970), jako tytułowy paryski detektyw Max, niezależny finansowo i sfrustrowany gangami, których nie jest w stanie złapać w dramacie "Max i ferajna" ("Max et les ferrailleurs", 1970) i jako Simon Léotard w komediodramacie "Mado" (1976).
W głośnym filmie Marco Ferreriego "Wielkie żarcie" ("La Grande bouffe", 1973), u boku Marcella Mastroianniego, zagrał postać Michela. Obraz ten, w roku premiery, został uznany za szokujący i prowokacyjny, a na 26. MFF w Cannes – „jednym z największych skandali”.
Ponownie spotkał się na planie filmowym z Romy Schneider w komediodramacie "Nieznajoma z Sans-Souci" ("La Passante du Sans-Souci", 1982), gdzie jako Max Baumstein zabija ambasadora Paragwaju, bo rozpoznał w nim byłego nazistę.
Ostatnią znaczącą kreacją aktora była rola papieża w obrazie "" ("Habemus Papam", 2011), w reżyserii Nanniego Morettiego.
Piccoli przewodniczył jury Złotej Kamery na 52. MFF w Cannes (1999). Zasiadał również w jury konkursu głównego na 60. MFF w Cannes (2007).
Nagrody.
W 1973 na Międzynarodowym Festiwalu Filmów Fantastycznych Avoriaz otrzymał nagrodę dla najlepszego aktora za tytułową rolę w komedii "Themroc" (1973). W 1980 na 33. MFF w Cannes został uhonorowany nagrodą za pierwszoplanową rolę męską za kreację rzymskiego sędziego Mauro Ponticelliego w komediodramacie Marca Bellocchio "Skok w pustkę" ("Salto nel vuoto", 1979). Rola Bertranda Malaira, nowego szefa w dramacie "Dziwna sprawa" ("Une étrange affaire", 1981) na 32. MFF w Berlinie w 1982 przyniosła mu Srebrnego Niedźwiedzia dla najlepszego aktora i nominację do Cezara. Jako Tac-Tac, Ami de Liebskind w dreszczowcu "Przekątna gońca" ("La diagonale du fou", 1984) był nominowany do Cezara dla najlepszego aktora. Za rolę Friedricha Hofreitera w austriacko-niemieckim dramacie "Daleki ląd" ("Das weite Land", 1987) zdobył Nagrodę Związku Krytyków. Tytułowa kreacja pogodnego 60-latka Milou Vieuzaca w komedii historycznej "Milou w maju" ("Milou en mai", 1990) z Miou-Miou przyniosła mu nominację do Cezara.
Za rolę Edouarda Frenhofera w dramacie Jacques’a Rivette "Piękna złośnica" ("La belle noiseuse", 1991) z Jane Birkin i Emmanuelle Béart był nominowany do Cezara. W 2001 odebrał europejską nagrodę teatralną. W latach 2006-2006 był dwukrotnie nominowany do teatralnej nagrody Moliera za występ w sztuce Williama Shakespeare’a "Król Lear". Za postać Marcela w dramacie "Les Toits de Paris" (2007) otrzymał nagrodę na MFF w Locarno. W 2011 został laureatem honorowej Europejskiej Nagrody Filmowej za całokształt pracy artystycznej.
Rola kardynała Melville’a wybranego papieżem w komediodramacie "Habemus Papam: mamy papieża" przyniosła mu nagrodę David di Donatello w kategorii najlepszy aktor.
Poglądy polityczne.
Piccoli stał się znany ze swoich poglądów lewicowych. Był aktywistą na rzecz praw człowieka, w 1981 wspierał Niezależny Samorządny Związek Zawodowy „Solidarność”. W 2002, w kampanii prezydenckiej poparł kandydaturę socjalistycznego premiera Lionela Jospina. Był zagorzałym przeciwnikiem skrajnie prawicowego ugrupowania Zjednoczenie Narodowe (dawniej Front Narodowy). W lutym 2000 pojechał do Wiednia na wielką demonstrację przeciwko udziałowi ultraprawicy Jörga Haidera w rządzie Austrii.
Życie prywatne.
Był trzykrotnie żonaty. 1 marca 1954 poślubił szwajcarską aktorką Eleonore Hirt, z którą miał córkę Anne-Cordelię, jednak 12 lipca 1960 doszło do rozwodu. 12 grudnia 1966 ożenił się z francuską piosenkarką Juliette Gréco. 15 listopada 1976 rozwiedli się. 8 lipca 1978 aż do śmierci był mężem scenarzystki Ludivine Clerc, z którymi adoptował dwoje dzieci polskiego pochodzenia Inord i Missię.
Utrzymywał przyjacielskie stosunki z Catherine Deneuve, Marcello Mastroiannim, Simone Signoret, Yves’em Montandem, Jeanem-Paulem Sartre’em i Simone de Beauvoir.
Zmarł 12 maja 2020 w wieku 94 lat w Saint-Philbert-sur-Risle w Normandii, gdzie mieszkał z rodziną od 1978. Powodem jego śmierci był udar mózgu.

</doc>
<doc id="337580" url="https://pl.wikipedia.org/wiki?curid=337580" title="Mirza ghalib">
Mirza ghalib



</doc>
<doc id="337582" url="https://pl.wikipedia.org/wiki?curid=337582" title="Piotr Gutman">
Piotr Gutman

Piotr Gutman (ur. 30 czerwca 1941 w Biskupicach, obecnie Zabrze), polski bokser, wicemistrz Europy, olimpijczyk.
Zdobył srebrny medal podczas Mistrzostw Europy w Belgradzie 1961 w wadze koguciej, kiedy to po wygraniu trzech pojedynków przegrał walkę finałową z Siergiejem Siwko (ZSRR).
Był uczestnikiem olimpiady w Tokio 1964, gdzie dotarł do ćwierćfinału w wadze piórkowej.
Trzykrotnie był mistrzem Polski (w wadze koguciej w 1959 i w wadze piórkowej w 1963 i 1966) a dwukrotnie wicemistrzem (w wadze piórkowej w 1962 i 1964). W kraju głównymi rywalami Gutmana byli Jerzy Adamski i Brunon Bendig.
Walczył w klubie ŁTS Łabędy. Po zakończeniu kariery został trenerem.

</doc>
<doc id="337583" url="https://pl.wikipedia.org/wiki?curid=337583" title="Cesare Maldini">
Cesare Maldini

Cesare Maldini (ur. 5 lutego 1932 w Trieście, zm. 3 kwietnia 2016 w Mediolanie) – włoski piłkarz i trener piłkarski. 
Życiorys.
W czasie kariery zawodniczej grał na pozycji środkowego obrońcy. Jako zawodnik przez wiele lat był kapitanem Milanu, z którym czterokrotnie zdobył mistrzostwo Włoch i raz – w 1963 roku – Puchar Mistrzów. Po zakończeniu piłkarskiej kariery pracował jako asystent, najpierw Nereo Rocco w Milanie, a później Enzo Bearzota w reprezentacji Włoch, która w tym czasie zwyciężyła w finałach mistrzostw świata. Przez dziesięć lat był selekcjonerem młodzieżowej drużyny narodowej. Trzykrotnie wygrywał z nią mistrzostwo Europy. W latach 1997–1998 był selekcjonerem „Squadra Azzurra”. Po odpadnięciu w ćwierćfinale Mundialu 1998 podał się do dymisji. Na kolejnych mistrzostwach prowadził reprezentację Paragwaju. Był ojcem Paola Maldiniego.
Kariera piłkarska.
Przez dwanaście lat był środkowym obrońcą i kapitanem Milanu, który pod koniec lat 50. prowadzony przez Nereo Rocca (z Trapattonim, Riverą, Ghezzim i Altafinim w składzie) nie miał sobie równych w Serie A. Ukoronowaniem kariery sportowej Maldiniego był występ na Mundialu 1962 roku z reprezentacją i, przede wszystkim, pierwsze w historii włoskiego futbolu zwycięstwo w Pucharze Europejskich Mistrzów Krajowych rok później. Maldini, jako kapitan „Rossonerich”, pierwszy wzniósł to trofeum i obok napastnika Altafiniego był jedynym piłkarzem Milanu, który grał we wszystkich meczach prowadzących do zwycięstwa, łącznie z finałem, w którym Włosi pokonali 2:1 Benfikę.
Karierę zakończył w wieku trzydziestu pięciu lat w AC Torino.
Sukcesy piłkarskie.
W reprezentacji Włoch od 1960 do 1963 roku rozegrał 14 meczów – start w Mundialu 1962 (faza grupowa).
Kariera szkoleniowa.
Po zakończeniu piłkarskiej kariery, przez cztery lata terminował u Rocca jako asystent. W tym czasie Milan dwukrotnie (w 1972 i 1973 roku) wygrywał w rozgrywkach o Puchar Włoch oraz w Pucharze Zdobywców Pucharów. Później przez krótki czas samodzielnie prowadził „Rossonerich”, a od 1974 do 1980 roku bez większych sukcesów uczył się zawodu w klubach niższych lig.
Na początku lat 80. rozpoczął pracę z reprezentacją Włoch. Jako asystent selekcjonera Enzo Bearzota uczestniczył w dwóch finałach mistrzostw świata – w Hiszpanii w 1982 roku i w Meksyku w 1986 roku. W tych pierwszych „Squadra Azurra”, w której grali wówczas czterdziestoletni Zoff, a także Bergomi, Cabrini, Scirea oraz Rossi, który został królem strzelców turnieju, zdobyła złoty medal. W 1986 roku, kiedy obrońcy trofeum przegrali w 1/8 finału z Francją, Bearzot ze swoim sztabem podał się do dymisji.
Wyłącznie na swoje konto pracował Maldini z reprezentacją młodzieżową. Jego dziesięcioletnia kadencja na stanowisku selekcjonera kadry U-21 obfitowała w wiele sukcesów. Maldini nie tylko trzy raz z rzędu zdobył mistrzostwo Europy, ale i wypromował wielu piłkarzy, którzy później decydowali o kształcie dorosłej reprezentacji. U niego pierwsze piłkarskie kroki stawiali m.in. Gianluigi Buffon, Christian Vieri, Alessandro Nesta, Alessandro Del Piero, Filippo Inzaghi, a także jego syn Paolo.
Pod koniec 1996 roku po zwolnieniu Arrigo Sacchiego 64-letni Maldini został „commissario tecnico” reprezentacji A. Niespełna dwa lata jego pracy zwieńczone zostały startem na Mundialu 1998. Droga do światowego czempionatu była dla Włochów kręta i trudna – mimo wyjazdowego zwycięstwa nad Anglią, drużyna sprowadzała na siebie krytykę włoskich dziennikarzy, którzy zarzucali jej nieciekawy i defensywny styl gry, poza tym w eliminacjach zdarzały jej się wpadki, takie jak remisy z Polską i Gruzją. „Squadra Azurra” awansowała dopiero po barażach (1:1 na wyjeździe, w Neapolu 1:0) z Rosją. Na turnieju, na który Maldini zdecydował się powołać dawno nie widzianego w reprezentacji Roberto Baggio, Włosi zajęli pierwsze miejsce w grupie (2:2 z Chile, 3:0 z Kamerunem i 2:1 z Austrią). W drugiej rundzie wygrali 1:0 z Norwegią, ale w ćwierćfinale nie sprostali przyszłym mistrzom świata Francuzom (0:0, w karnych 3:4). Po mistrzostwach Maldini podał się do dymisji.
Przez kolejne cztery lata pracował w Milanie jako szef sztabu wyszukującego młode talenty, z kilkutygodniowym epizodem na stanowisku pierwszego trenera, kiedy w czerwcu 2001 roku zastąpił zdymisjonowanego Alberto Zaccheroniego. Maldini prowadził „rossonierich” przez dziesięć ostatnich kolejek w sezonie 2000–2001.
Na początku 2002 roku Maldini, który od wielu lat pozostawał "w cieniu" życia futbolowego, otrzymał propozycję prowadzenia reprezentacji Paragwaju na Mundialu 2002. Jego podopiecznym udało się wyjść z grupy, jednak w 1/8 finału przegrali z przyszłymi wicemistrzami świata Niemcami 0:1. 70-letni Maldini był tym samym najstarszym selekcjonerem uczestniczącym w finałach mistrzostw świata.
Po tym turnieju powrócił do pracy w Mediolanie.

</doc>
<doc id="337586" url="https://pl.wikipedia.org/wiki?curid=337586" title="Georg Moritz Hagen Listing">
Georg Moritz Hagen Listing



</doc>
<doc id="337590" url="https://pl.wikipedia.org/wiki?curid=337590" title="Kurier Warszawski">
Kurier Warszawski

 

</doc>
<doc id="337592" url="https://pl.wikipedia.org/wiki?curid=337592" title="Silny skrzydłowy">
Silny skrzydłowy

Silny skrzydłowy ("power forward", "PF", "4") – zawodnik w koszykówce, który spędza dużą część meczu blisko kosza, prezentując siłowy styl gry i specjalizuje się w obronie podkoszowej i zbiórkach. Jego rola jest bardzo podobna jak środkowego. Silni skrzydłowi często są prawie tak wysocy i tak silni jak centrzy, lecz są zdecydowanie szybsi od nich. Rzucają także z większego dystansu niż centrzy – zazwyczaj są to rzuty z półdystansu. W dawnych latach, silni skrzydłowi rzucali tylko spod kosza, tak jak centrzy. We współczesnej grze, często są dobrzy także w rzutach za 3 punkty. Nadal jednak większość wykonywanych przez nich rzutów, to rzuty za 2 punkty.
W obronie przede wszystkim mają bronić kosza oraz skupiać się na zbiórkach. Podczas zbiórek blokują przeciwników i walczą z nimi w bezpośrednich starciach fizycznych. Często również stosują zasłony.
Znani silni skrzydłowi: Tim Duncan, Dennis Rodman, Karl Malone, Kevin Love, Blake Griffin, Anthony Davis, a w Polsce – Maciej Lampe oraz Damian Kulig.

</doc>
<doc id="337594" url="https://pl.wikipedia.org/wiki?curid=337594" title="Bluszcz (czasopismo)">
Bluszcz (czasopismo)

Bluszcz – ilustrowany tygodnik kobiecy wydawany w Warszawie w latach 1865–1918, 1921–1939 i 2008–2012.
Przed II wojną światową.
„Bluszcz” założony przez Michała Glücksberga, redagowany m.in. przez Marię Ilnicką, prezentował program emancypacji kobiet. Z tygodnikiem współpracowali m.in.: Maria Konopnicka, Eliza Orzeszkowa, Adam Asnyk, Zofia Rogoszówna, Maria Dąbrowska, Konstanty Ildefons Gałczyński, Maria Kuncewiczowa oraz Lucyna Ćwierczakiewiczowa.
Redaktorami naczelnymi „Bluszczu” w latach 1865–1939 byli:
Próba reaktywacji w XXI wieku.
W 2008 warszawskie wydawnictwo Elipsa Sp. z o.o. wznowiło wydawanie magazynu. Redaktor naczelną została Joanna Laprus-Mikulska. Od listopada 2010 jej rolę przejął Rafał Bryndal. Każdy numer magazynu liczył ponad 100 stron i ukazywał się w cenie 10 zł. Średnia sprzedaż ogółem w I kwartale 2012 wyniosła 7828 egzemplarzy przy średnim nakładzie ok. 20 tys. egzemplarzy.
Stały zespół redakcyjny „Bluszczu” stanowili Marek Łuszczyna i Marta Szarejko, a współpracownikami byli: Katarzyna Grochola, Juliusz Machulski, Maciej Maleńczuk, Joanna Bator, Etgar Keret, Ignacy Karpowicz, Dawid Rosenbaum, Alicja Resich-Modlińska, Dubravka Ugrešić, Agnieszka Wolny-Hamkało, Krzysztof Umiński, Stanisław Łubieński, Anna Saraniecka.
W 2010 z jednego z działów czasopisma wyodrębniono osobny miesięcznik literacki dla dzieci „Bluszczyk”.
Wydawanie obu magazynów zawieszono w 2012 powodu śmierci wydawcy – Artura Szczecińskiego.

</doc>
<doc id="337595" url="https://pl.wikipedia.org/wiki?curid=337595" title="Kazimierz Aleksander Gzowski">
Kazimierz Aleksander Gzowski

Kazimierz Aleksander Gzowski (ur. 8 października 1901 w Summach (gubernia charkowska), zm. 25 czerwca 1986 w Londynie) – rotmistrz Wojska Polskiego, medalista olimpijski w jeździectwie.
Życiorys.
W czasie I wojny światowej walczył w armii rosyjskiej, od 1919 w Wojsku Polskim. Po ukończeniu Szkoły Podchorążych i Centrum Wyszkolenia Kawalerii został oficerem w 15 Pułku Ułanów Poznańskich w Poznaniu.
Wziął udział w Igrzyskach Olimpijskich w Amsterdamie 1928, gdzie indywidualnie zajął 4-5 miejsce w skokach przez przeszkody, w drużynie (wraz z Michałem Antoniewiczem i Kazimierzem Szoslandem) zdobył srebrny medal.
Z dniem 30 kwietnia 1935 przeniesiony został w stan spoczynku, w stopniu porucznika. Wziął jednak udział w wojnie obronnej 1939 r. Od listopada 1939 przebywał we Francji, gdzie został dowódcą kompanii dowodzenia 2 Pułku Grenadierów. Po wojnie został na emigracji.

</doc>
<doc id="337597" url="https://pl.wikipedia.org/wiki?curid=337597" title="Szklary (powiat rzeszowski)">
Szklary (powiat rzeszowski)

Szklary – wieś w Polsce położona w województwie podkarpackim, w powiecie rzeszowskim, w gminie Hyżne.
Przez miejscowość przebiega droga wojewódzka nr 835, a swój początek ma droga wojewódzka nr 877.
Słynie m.in. z Przeworskiej Kolei Dojazdowej i położonego na terenie wsi 602-metrowego tunelu tej kolei.
W latach 1975–1998 miejscowość należała administracyjnie do województwa rzeszowskiego.
Historia.
W czasie okupacji niemieckiej mieszkający we wsi Wojciech Patroński udzielił pomocy Żydom, m.in. Aleksandrowi Metzowi. Jesienią 1942 do domu Patrońskiego przyjechał niemiecki żandarm, który wcześniej został poinformowany o ukrywających się Żydach. Znalazł ich, wyprowadził na pole i zastrzelił. Zamordowany został również Wojciech Patroński. W 2004 roku Instytut Jad Waszem podjął decyzję o przyznaniu Wojciechowi Patrońskiemu tytułu Sprawiedliwych wśród Narodów Świata

</doc>
