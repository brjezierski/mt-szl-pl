<doc id="337598" url="https://pl.wikipedia.org/wiki?curid=337598" title="Nadużycia seksualne w Kościele katolickim">
Nadużycia seksualne w Kościele katolickim

Nadużycia seksualne w Kościele katolickim – przypadki wykorzystywania seksualnego (zazwyczaj dzieci) przez katolickich księży, zakonników i innych duchownych.
Sprawy o dużym zasięgu lub rozgłosie miały miejsce w ponad 20 państwach, m.in. w Argentynie, Australii, Austrii, Belgii, Brazylii, Chile, na Filipinach, we Francji, w Hiszpanii, Holandii, Irlandii, Kanadzie, Kenii, na Malcie, w Meksyku, Niemczech, Polsce, Stanach Zjednoczonych, Tanzanii, Wielkiej Brytanii i we Włoszech, a wiele przypadków ujawniono także w innych krajach. O tuszowanie skandali seksualnych obarczono winą hierarchów Kościoła katolickiego, w tym niektórych biskupów, kardynałów i papieży. Papieża Jana Pawła II skrytykowano za wspieranie duchownych, którym zarzucano pedofilię. Zarzuty o zaniechanie nie ominęły także jego następcy Benedykta XVI, ale dotyczą one okresu, kiedy był jeszcze kardynałem i prefektem Kongregacji Nauki Wiary.
Według informacji podanych w 2014 przez papieża Franciszka w czasie wywiadu prasowego, zjawisko pedofilii w Kościele dotyczy 2% duchownych. Według badań zleconych przez episkopat Stanów Zjednoczonych, obejmujących lata 1952–2002 i znanych jako "John Jay Report", 80,9% ofiar molestowania nieletnich przez duchownych stanowili chłopcy. W samych Stanach Zjednoczonych odszkodowania wypłacone ofiarom molestowania seksualnego przez diecezje i zakony przekroczyły 3 miliardy dolarów i pociągnęły za sobą bankructwo niektórych diecezji.
Metody postępowania wobec sprawców wykroczeń seksualnych w Kościele katolickim.
Rozróżnia się dwie płaszczyzny postępowania Kościoła katolickiego wobec pedofilii we własnych szeregach: zewnętrzną i wewnętrzną. Zewnętrznie księża w każdym kraju podlegają prawom miejscowym, które definiują przestępstwo pedofilii i inne przestępstwa seksualne w różny sposób. Kościół katolicki nie ma ustalonego jednolitego sposobu postępowania wobec praw obowiązujących we wszystkich krajach. Wewnętrznie Kościół katolicki ustala reguły postępowania w taki sposób, by nie naruszały kompetencji władz świeckich do karania przestępstw. Reguły te określają, jakie postępowanie księży w zakresie życia seksualnego jest przestępstwem kanonicznym, zagrożonym karami kościelnymi. Nie zawsze nadużycie seksualne księży stanowią przestępstwo w rozumieniu prawa świeckiego. Przestępstwem według prawa kanonicznego jest przede wszystkim wykorzystywanie sakramentu spowiedzi do molestowania seksualnego, podczas którego może dojść do przestępstwa w rozumieniu prawa świeckiego – na przykład pedofilii, czy homoseksualizmu (w krajach muzułmańskich). Dokumentem, w oparciu o który władze kościelne postępowały w przypadkach podejrzenia księży o nadużycia seksualne w rozumieniu prawa kanonicznego, przez długi czas była instrukcja Crimen sollicitationis z 1922 roku, aktualizowana w 1962.
Instrukcja ustalała całkowitą poufność postępowania kanonicznego – wszystkie osoby zaangażowane w postępowanie zobowiązane były do zachowania tajemnicy w sprawach, o których dowiedziały się podczas procesu, jednak nie zobowiązywała do milczenia ofiar i świadków, których wiedza nie była związana z procesem. Instrukcja pozostawała w użyciu aż do wydania nowych regulacji w 2001 roku. Jej istnienie stało się powodem oskarżania Kościoła katolickiego o ukrywanie przestępstw seksualnych księży, na podstawie nie potwierdzonego domniemania, iż instrukcja rozciąga regułę poufności postępowania kanonicznego na stosunek ofiar i świadków do śledztwa według prawa świeckiego.
Zarzuty wobec instytucji kościelnych.
W stosunku do osób związanych z Kościołem katolickim pojawiały się zarzuty dotyczące następujących problemów, związanych z zewnętrznym aspektem postępowania duchownych:
Wiele oskarżeń nie doczekało się swojego finału w sądach, jednak część spraw trafiła do wymiaru sprawiedliwości. W efekcie biskupi, w których diecezjach pojawiły się nieprawidłowości, tacy jak arcybiskup Bostonu kardynał Law (Stany Zjednoczone), biskup Ferns Brendan Comiskey (Irlandia) czy arcybiskup poznański Juliusz Paetz (Polska) złożyli rezygnacje. Najcięższym zarzutem wobec nich było ukrywanie oskarżeń o nadużycia seksualne przed policją. W efekcie episkopaty Kościoła katolickiego w niektórych krajach wprowadziły nowe zasady nadzoru dotyczące opieki nad dziećmi sprawowanej w instytucjach kościelnych. Mimo tych działań, w niektórych amerykańskich i irlandzkich diecezjach, gdzie pojawiło się najwięcej oskarżeń o molestowanie, zanotowano spadek liczby wiernych uczestniczących w mszach.
Nauczanie Kościoła katolickiego dotyczące molestowania seksualnego dzieci.
Molestowanie seksualne dzieci jest grzechem śmiertelnym. Z Katechizmu Kościoła Katolickiego:
Zasady traktowania przez Kościół katolicki ciężkich przestępstw popełnionych podczas świadczenia sakramentów zostały wyrażone przez papieża Jana Pawła II 30 kwietnia 2001 roku w liście apostolskim. List podobnej treści wystosował 18 maja 2001 kardynał Joseph Ratzinger. 16 maja 2011 roku kardynał William Levada wydał okólnik dotyczący w szczególności ciężkich przestępstw natury seksualnej.
Komentując skandale seksualne w Irlandii arcybiskup Dublina Diarmuid Martin zauważył: "„Prawda nas wyzwoli, ale nie w banalny sposób. Prawda boli. Prawda oczyszcza nie jak delikatne, eleganckie mydło, ale jak ogień, który pali, rani i przecina. Musimy się nauczyć, że prawda ma moc wyzwalającą, której nie mają półprawdy. Próby unikania skandalu doprowadziły Kościół do jednego z największych skandali w historii”".
Wbrew temu publicznemu stanowisku Kościoła katolickiego dotyczącemu nadużyć seksualnych, niektórzy krytycy twierdzą, że pewne elementy doktryny oraz tradycyjne praktyki mogą przyczyniać się do narastania tego problemu. Zgodnie z nauczaniem Kościoła katolickiego, jeżeli kapłan posiada odpowiednie pozwolenia kościelne, to jego osobiste grzechy nie mają wpływu na ważność sprawowanych przez niego sakramentów (tj. wiernym nie unieważnia się np. eucharystii czy spowiedzi z powodu śmiertelnego grzechu kapłana).
Wśród świeckich konserwatystów katolickich pojawiły się zarzuty, że to Sobór watykański II przyczynił się do współczesnych problemów Kościoła katolickiego, dotyczących molestowania seksualnego.
Opinie tego typu mogą być widziane jako próba wykorzystania problemu wykroczeń i przestępstw seksualnych dla wewnętrznych sporów doktrynalnych. Fakty wskazują na istnienie tego rodzaju występków w latach przedsoborowych. Jednym z najgłośniejszych skandali było wykrycie i upublicznienie masowych przestępstw seksualnych i innych prześladowań w kanadyjskich szkołach rezydencjalnych prowadzonych przez katolickie i anglikańskie instytucje religijne. Szkoły te operowały od późnych lat XIX w. do lat 70. XX wieku. Lata działania tych szkół w większości czasu ich istnienia przypadały na okres Kościoła katolickiego przed Soborem "Vaticanum II".
Wśród obrońców Kościoła katolickiego pojawiły się też opinie, według których to zeświecczone media biorą sobie stan duchowny na cel. Philip Jenkins w swojej książce stwierdził, że media nie chcą poszukiwać skandali seksualnych wśród innych organizacji religijnych, takich jak Kościół anglikański, czy kościoły protestanckie albo gminy judaistyczne, czy islamskie. Jego zdaniem termin "księża-pedofile" () jest często używany przez dziennikarzy, jakby wszyscy kapłani mieli takie skłonności, podczas gdy tylko 0,2% do 1,5% spośród stanu duchownego to pedofile. Skala tego zjawiska była też różna w różnych krajach – o ile w Stanach Zjednoczonych około 4% księży było oskarżonych o molestowanie seksualne, o tyle w Niemczech było to jedynie 0,1%. Dla porównania, raport amerykańskiego departamentu edukacji wskazuje, że w tamtejszych szkołach różnych form wykorzystywania seksualnego doświadcza od 3,7 do 50,3% uczniów, przy czym jako najlepiej udokumentowaną autorzy wskazali wartość 9,6%.
Instytucjonalny charakter molestowania nieletnich.
Przestępstwa i wykroczenia seksualne jakie miały miejsce w instytucjach prowadzonych przez organizacje i instytucje Kościoła katolickiego, gdzie stwierdzono prawną i moralną współodpowiedzialność za te czyny duchowieństwa, hierarchów i innych oficjalnych przedstawicieli instytucji. Jakkolwiek przestępstwa na tle seksualnym i seksualne wykorzystywania pozycji autorytetu instytucjonalnego i moralnego miały miejsce w wielu kulturach, instytucjach i czasach historycznych, to dopiero druga połowa XX wieku przyniosła do opinii publicznej zasięg tych wydarzeń w ramach działalności Kościoła katolickiego i jego przedstawicieli.
W opracowaniach angielskojęzycznych na te tematy określa się je jako przestępstwa o podłożu lub charakterze instytucjonalnym. Określenie takie jest zgodne z teorią socjologii prawa i na gruncie polskim omawiane było przez Magdalenę Bergman w periodyku „Dialogi Polityczne”.
Charakter tych przestępstw, mimo że oparty w dochodzeniach szczegółowych na przypadkach indywidualnych, opiera się na przykładach instytucjonalnych, tj. takich, gdzie przestępstwa (dokonywane grupowo lub indywidualnie), miały charakter systematyczny i odnosiły się do więcej niż jednej ofiary, oraz miały dłuższy niż jednorazowy wymiar czasowy. Zachodziło jednocześnie podejrzenie, że sam charakter instytucji stwarzał atmosferę bezkarności i ochrony przestępcy przed organami ścigania i wymiaru sprawiedliwości.
Temat ten dotyczy przestępstw, wobec których prowadzone były dochodzenia specjalnie w tym celu powołanych komisji państwowych i kościelnych oraz procesów kryminalnych i opracowań specjalistycznych związanych z tym zagadnieniem. Powstała w Stanach Zjednoczonych organizacja "Bishops Accountability" ("Odpowiedzialność Biskupów") tak to sformułowała w jednym z przytaczanych przez nią artykułów: "Policyjne raporty i wewnętrzna korespondencja ukazują system alarmów związany z niechęcią części przełożonych jezuitów do zawiadamiania o tym władz cywilnych – podobnie jak w tuzinach innych przypadków seksualnego molestowania związanych z katolickimi księżmi, które wypłynęły na światło dzienne na terenie całego kraju".
Molestowanie w instytucjach edukacyjnych i opiekuńczych.
Podobnie jak inne organizacje religijne, Kościół katolicki prowadzi wiele szkół, sierocińców czy szpitali oraz zajmuje się pomocą społeczną. Działalność ta jest w społeczeństwie przyjmowana bardzo pozytywnie i często zajmują się nią zakony. Część spośród osób pracujących w tych placówkach wykorzystuje jednak ciągły kontakt z młodzieżą do zaspokojenia swoich instynktów. Brak reakcji ze strony przełożonych oraz władz oświatowych może doprowadzić do szeregu przypadków nadużyć seksualnych, jeżeli nieuczciwy zakonnik czy osoba świecka będzie miał możliwość molestowania przez wiele lat. W ten sposób autorytet instytucji kościelnych, które prowadzą bardzo pozytywną działalność społeczną, może zostać podważony.
Jeden z najgłośniejszych przypadków oskarżeń o molestowanie w stosunku do zakonników dotyczył ojca Marciala Maciela, założyciela powstałego w roku 1940 w Meksyku zakonu Legion Chrystusa. W roku 1990 dziewięciu byłych seminarzystów zakonu oskarżyło ojca Maciela o molestowanie. Jeden z nich odwołał potem swoje słowa i stwierdził, że cała sprawa była spiskiem mającym zdyskredytować Legion Chrystusa. Ojciec Maciel zaprzeczył oskarżeniom, ale ustąpił ze stanowiska przełożonego zakonu. Jego postawa została skrytykowana 1 maja 2010 roku, gdy w oświadczeniu wydanym po naradzie z udziałem papieża Benedykta XVI na temat skandalu pedofilii i seksualnego wykorzystywania seminarzystów przez Maciela Degollado, Watykan przyznał, że duchowny dopuścił się skandalu "najcięższego i niemoralnego zachowania", "licznych przestępstw" i prowadził "życie pozbawione skrupułów", a "najcięższe i obiektywnie niemoralne zachowania ojca Maciela, potwierdzone przez niepodważalne świadectwa, jawią się niekiedy jako prawdziwe przestępstwa i ukazują życie, pozbawione skrupułów i autentycznych uczuć religijnych".
Ojciec Marcial Maciel Degollado był ojcem co najmniej trojga dzieci, które miał z co najmniej dwiema kobietami. Obie utrzymywał z pieniędzy Legionistów. Jeden z jego synów pozwał Legion Chrystusa o odszkodowanie za molestowanie przez własnego ojca.
Polityka instytucji kościelnych.
Przenoszenie oskarżanych księży.
Niektórzy biskupi znaleźli się w ogniu krytyki, ponieważ w obliczu oskarżeń o molestowanie wysuwanych wobec księży poprzestawali na przenoszeniu ich do nowych parafii. Księża byli również kierowani na psychoterapię, a potem ponownie rozpoczynali posługę, która wiązała się z kontaktami z dziećmi. Biskupi stwierdzali, że psycholodzy pozytywnie oceniali wyniki terapii. Jednak współczesna wiedza na temat pedofilii postawiła te ekspertyzy pod znakiem zapytania. Seksuolodzy stwierdzili, że wiele osób, które dopuściły się molestowania dzieci, po odbyciu wyroku dokonuje kolejnych podobnych czynów.
Ukrywanie przestępstw.
Aby uniknąć skandalu, urzędnicy instytucji kościelnych i hierarchowie Kościoła katolickiego ukrywali przestępstwa seksualne przed wymiarem sprawiedliwości. Najbardziej jaskrawy przypadek takiej sytuacji dotyczył zakonu norbertanów. Przełożeni ojca Smytha wiedzieli o jego skłonnościach już w roku 1945. Jednak pierwsze informacje trafiły do policji dopiero pod koniec lat 80. – to pozwoliło postawić go w stan oskarżenia. W maju 2001 roku kardynał Ratzinger, prefekt Kongregacji Nauki Wiary, wysłał list do wszystkich biskupów katolickich. Stwierdził w nim, że wszystkie wewnętrzne dochodzenia kościelne dotyczące molestowania dzieci podlegają tajemnicy pontyfikalnej.
Zanotowano przypadki opłacania przez duchownych swoich ofiar, aby nie zgłaszały przypadków molestowania na policję. W połowie lat 90. arcybiskup Desmond Connell pożyczył pieniądze księdzu, który molestował ministranta, Andrew Maddena. Duchowny przekazał te pieniądze rodzinie chłopca w zamian za milczenie. Kardynał Connel zaprzeczył, jakoby wiedział, na jaki cel miała zostać spożytkowana jego pożyczka.
15 kwietnia 2008 papież Benedykt XVI na pokładzie samolotu do Stanów Zjednoczonych zapowiedział "„wykluczenie pedofilów z kapłaństwa”" i "„zrobienie wszystkiego, by podobne przypadki nie powtarzały się w przyszłości”". W Stanach Zjednoczonych skandale związane z seksualnym wykorzystywaniem dzieci przez kapłanów doprowadziły do procesów, w których amerykańskie diecezje musiały wypłacić w sumie ponad 2 mld dolarów odszkodowań.
Stanowisko Episkopatu Polski.
W dokumencie przyjętym przez Episkopat Polski w dniach 13 i 14 marca 2012 jest powiedziane, że nie zostaną przyznane odszkodowania dla ofiar pedofilii od polskiego Kościoła katolickiego. Duchownych, którzy popełnili takie przestępstwo, chroni tajemnica spowiedzi, a Kościół katolicki zamierza jej bronić. Choć episkopat deklaruje w dokumencie pełną współpracę z władzami w sprawie ścigania pedofilów w Kościele, to ustanawia wyjątki od tej reguły. Duchowni nie ujawniają informacji o księżach, którzy przyznali się do pedofilii w trakcie spowiedzi.
W dniu 19 listopada 2018 Episkopat Polski wydał stanowisko, w którym przeprasza wszystkie ofiary przestępstw na tle seksualnym, wyrządzonych przez osoby duchowne. Dokument zawiera także zapewnienia, iż każdy sygnał o ewentualnych sytuacjach niezgodnych z prawem, obejmowany jest wstępnym dochodzeniem, a w przypadku stwierdzenia ich prawdopodobieństwa informowana jest prokuratura oraz Stolica Apostolska. Osoby małoletnie mogą otrzymać wsparcie psychologiczne, prawne oraz duszpasterskie w każdej diecezji u specjalnie wyznaczonego i przeszkolonego przez Centrum Ochrony Dziecka delegata. Zgromadzenie wezwało także przestępców do wzięcia odpowiedzialności za swoje czyny i poddanie się karze.
Rola celibatu.
Według niektórych psychologów celibat może być przyczyną wyższego odsetku pedofilów wśród księży. "Duchowny musi unikać kontaktów erotycznych. Jednak w obliczu problemów zdrowotnych, osobowościowych, emocjonalnych może stracić kontrolę nad popędem seksualnym i bywa, że obiektem pożądania staje się dziecko. Ma to charakter zastępczy". Podobną tezę wysuwają niektóre środowiska liberalnych katolików. Jednak raport niezależnej instytucji badawczej John Jay College of Criminal Justice (United States Conference of Catholic Bishops, 2011) w którym przedstawiono badania i wnioski dotyczące skali, natury i przyczyn wykorzystywania seksualnego w Kościele w Stanach Zjednoczonych w latach 1950-2002, jak również pierwsze niemieckie opracowanie (Fegert, Hoffmann, Konig, Niehaus, Liebhardt, 2014) wskazują, że nie ma istotnego związku między celibatem księży a wykorzystywaniem seksualnym osób małoletnich (za: Ewa Kusz "Wykorzystywanie seksualne osób małoletnich przez osoby duchowne – analiza zjawiska" 2020 s. 42).
Zgodnie z nauczaniem kościoła celibat jest jednak zawsze przyjmowany w wolności i „dla Królestwa niebieskiego” (Mt 19,12). Krytycy sugerują, że wstrzemięźliwość seksualna księży powoduje u nich narastanie pożądania, które może zostać przeniesione na osoby najmłodsze, bo są one w tej sferze nieuświadomione. Zdaniem przeciwników celibatu, pozwala on ukryć problemy seksualne osób, które mają niewłaściwe tendencje. Pojawiły się też sugestie, że pedofile celowo wstępują do stanu duchownego, aby mieć dostęp do dzieci. Teorie te nie znalazły żadnego potwierdzenia w badaniach socjologicznych.
W raporcie przedstawionym synodowi biskupów w Rzymie w roku 1971 dotyczącym problemów prowadzących do kryzysu kapłaństwa w Europie Zachodniej, amerykański psychiatra Conrad Baar stwierdził, że wielu księży nie utrzymuje wstrzemięźliwości seksualnej. Badanie oparto na próbie 1500 duchownych. Krytycy stwierdzili, że zła polityka instytucji kościelnych związana z tym problemem może mieć wpływ na pojawianie się przypadków molestowania seksualnego. W Australii w 2018 roku Komisja Królewska opracowująca raport dotyczący nadużyć seksualnych duchownych katolickich względem nieletnich wśród 80 sugerowanych zmian zaleciła biskupom australijskim zniesienie obowiązkowego celibatu księży diecezjalnych.
W niektórych krajach skutkiem kryzysu związanego ze skandalami było wprowadzenie przez kościół dla kleryków dodatkowych zajęć, mających ułatwić im wytrwanie w celibacie. Wydano również polecenie, aby w seminariach duchownych były prowadzone rozmowy z kandydatami do stanu kapłańskiego. Rozmowy takie mają zidentyfikować kleryków z problemami sfery seksualnej aby wycofać ich z seminariów i udzielić wsparcia.
Niektóre przypadki nadużyć seksualnych.
Australia.
Arcybiskup Melbourne Denis Hart stwierdził, że od lat trzydziestych XX wieku w stanie Wiktoria doszło do co najmniej 620 przypadków molestowania dzieci przez przedstawicieli Kościoła katolickiego. Instytut Prawa Wiktorii zaapelował o ustanowienie niezależnego podmiotu, który miałby zbadać reakcję Kościoła katolickiego na molestowanie dzieci. Arcybiskup Hart ogłosił, że strona kościelna będzie współpracować z władzami w trakcie śledztwa. Do 2015 roku zebrano relacje 4444 osób gotowych złożyć zeznania, które obciążają 384 księży diecezjalnych, 188 księży zakonnych, 597 braci zakonnych, 93 siostry zakonne oraz 543 osoby świeckie pracujące w parafiach, jako sprawców domniemanych przestępstw pedofilskich w trzech diecezjach. W Kościele rzymskokatolickim w Australii problem pedofilii może obciążyć 7% duchownych. W ciągu dwóch dekad Kościół katolicki w Australii wypłacił 276 mln dol. australijskich odszkodowań ponad 3 tysiącom ofiar molestowania, które w latach 1980–2015 złożyły skargi. Średnia wysokość odszkodowania wyniosła 91 tys. dol. australijskich.
O wielokrotne molestowanie został oskarżony m.in. bliski współpracownik papieża Franciszka kardynał George Pell, w latach 1987–1996 biskup pomocniczy Melbourne, a następnie arcybiskup Melbourne (1996-2001) i Sydney (2001-2014). Jednakże większość wysuwanych przeciwko niemu zarzutów zostało odrzuconych przez sąd już na etapie wstępnych przesłuchań, zaś jedyny wytoczony mu proces, dotyczący molestowania dwóch chłopców w zakrystii katedry w Melbourne w 1996, zakończył się jego uniewinnieniem.
W 2018 roku Komisja Królewska opracowująca raport dotyczący nadużyć seksualnych duchownych katolickich względem nieletnich zaleciła biskupom australijskim 80 zmian postępowania w takich przypadkach, w tym zniesienie obowiązkowego celibatu księży diecezjalnych czy zniesienie tajemnicy spowiedzi gdy sprawa dotyczy molestowania. Od października 2018 roku w stanie Australia Południowa zacznie obowiązywać prawo nakazujące księżom zgłaszanie przypadków molestowania, które poznali podczas spowiedzi. Podobne rozwiązanie planują wprowadzić stany Tasmania i Australijskie Terytorium Stołeczne.
Austria.
W 1995 roku tygodnik „Profil” opublikował wyznania jednego z byłych uczniów ówczesnego konserwatywnego arcybiskupa Wiednia – kardynała Hansa Hermanna Groëra. Mężczyzna poinformował, że jako uczeń w katolickim internacie był przed kilkunastoma latami molestowany seksualnie przez księdza Groëra. Pomimo ujawnienia zarzutów także innych kleryków, Groër nie przyznał się do winy. Coraz większa część episkopatu Austrii zaczęła jednak mieć wątpliwości co do niewinności kardynała, a opinia publiczna domagała się śledztwa w tej sprawie. Po kilku miesiącach Groër podał się do dymisji i na rozkaz papieża Jana Pawła II opuścił Austrię w 1998 roku. Śledztwo urzędowe przeciwko niemu nie rozpoczęło się, gdyż sprawa uległa przedawnieniu. Zmarł w 2003 roku.
W 2004 roku Austrię obiegły informacje o posiadaniu przez kleryków w seminarium duchownym w St. Pölten pornografii dziecięcej i fotografii seminarzystów w niedwuznacznych pozach z wykładowcami. Skandal w seminarium zbagatelizował miejscowy biskup Kurt Krenn, choć wiedeński kardynał Christoph Schönborn od dawna informował Watykan o tym, co się dzieje w St. Pölten, ale otoczenie papieża zwlekało z decyzją. Seminarium zostało zamknięte, a kontrowersyjny biskup – Kurt Krenn na skutek presji społecznej i kościelnej podał się do dymisji.
Na skutek ujawnienia przestępstw seksualnych popełnionych przez duchownych z Kościoła katolickiego w Austrii wystąpiło w 2010 roku 100 tys. wiernych.
Belgia.
Według szacunków z 2010 roku w Belgii ofiarami pedofilów padło od lat 50. XX wieku ok. 500 osób; 13 z nich popełniło samobójstwo. Kościół katolicki w Belgii doliczył się 134 księży-pedofilów. Według raportu opublikowanego 13 lutego 2019 roku przez Konferencję Biskupów Belgii od 2010 roku do punktu rozjemczego i 10 ośrodków kościelnych w Belgii zgłosiły się 1054 ofiary wykorzystywania seksualnego.
Powołana przez Kościół katolicki w Belgii specjalna Komisja badająca przypadki seksualnych przestępstw przedstawicieli Kościoła katolickiego wobec nieletnich podjęła się m.in. problemu zbadania sytuacji w szkołach zbiorczych. Przewodniczący Komisji, znany psychiatra dziecięcy, Peter Adriaenssens przygotował Raport, w którym wykazywał systematyczny charakter tych przestępstw. W Raporcie zaznaczał, że przestępstwa wobec chłopców ustępowały na ogół po osiągnięciu 15. roku życia ofiary molestowania, podczas gdy przestępstwa wobec dziewczynek często trwały aż do pełnoletności ofiary. 76% ofiar molestowania stanowili chłopcy. 43% przypadków molestowania miała miejsce w szkole, a 28% w parafii. Z powodu nielegalnego przejęcia dokumentów Komisji przez policję belgijską sąd zakazał używania jej jako materiału dowodowego w pracach dochodzeniowo-sądowych. Skutkiem tego minister sprawiedliwości podjął kroki w celu innego zabezpieczenia dowodów, opieki na ofiarami przemocy seksualnej i zaapelował do hierarchów Kościoła o kontynuowanie pracy rozpoczętej przez dra Adriaenssensa.
Jednym ze skandali pedofilskich w Belgii było ujawnienie, że 73-letni biskup diecezji Brugii Roger Vangheluwe ustąpił ze swojego stanowiska po przyznaniu się do wieloletniego wykorzystywania seksualnego swojego bratanka. Jego rodzina dostawała pieniądze od biskupa za zachowanie milczenia.
24 czerwca 2010 belgijska policja i przedstawiciele wymiaru sprawiedliwości przeprowadzili przeszukanie w siedzibie arcybiskupstwa Mechelen-Bruksela i w prywatnym mieszkaniu jednego z kardynałów. Poszukiwano dokumentów, które mogłyby potwierdzać doniesienie o pedofilii, popełnianej przez duchownych katolickich wobec osób niepełnoletnich. Zabezpieczono materiały dowodowe. Akcja została ostro skrytykowana przez Watykan i belgijski Kościół katolicki.
Belgijska policja dostała informację, że świadkowie i sędziowie związani ze sprawą molestowania są ofiarami zastraszeń. Grożono im pobiciem, a nawet śmiercią. 3 lipca rzecznik prokuratury Jean Marc Meillure potwierdził, że rozpoczęto dochodzenie w tej sprawie.
W 2011 roku około 80 osób złożyło pozew przeciwko Kościołowi katolickiemu w Belgii i papieżowi Benedyktowi XVI. Jest to pierwszy taki pozew w Europie. Ofiary duchownych domagają się w nim odszkodowań. 30 maja 2011 roku belgijscy biskupi ogłosili, że ofiarom zostanie wypłacone odszkodowanie. W latach 2012–2017 ośrodki kościelne oraz fundacja Dignity wypłaciły ofiarom molestowania tytułem odszkodowań ogółem 4,58 mln euro.
Chile.
Trwające od wielu lat skandale dotyczące przestępstw pedofilsko-seksualnych spowodowały kryzys w Kościele katolickim w Chile oraz „odpływ” części wiernych. Najgłośniejszy przypadek dotyczy wieloletniego duszpasterza konserwatywnych elit politycznych, z czasów junty Augusto Pinocheta – Fernando Karadimy. W 2004 roku został on oskarżony przez kilkoro dorosłych już, dawnych swoich wychowanków, o molestowanie seksualne. W 2010 roku przeprowadzono rozprawę kanoniczną, a w 2011 roku ksiądz Karadima został uznany winnym i odsunięty od posługi kapłańskiej. Sprawa Karadimy ośmieliła wielu innych wiernych dzięki czemu ujawniono kilkadziesiąt dalszych przypadków pedofilii wśród księży katolickich. Sytuację pogorszyły próby tuszowania problemu pedofilii m.in. przez arcybiskupa Ricardo Ezzatiego i kardynała Francisco Errazuriza. Reakcją części ludności na skandale seksualne i planowaną wizytę papieża Franciszka były demonstracje na ulicach oraz eksplozje bomb podłożonych w sześciu kościołach Santiago de Chile. W trakcie wizyty w Chile w styczniu 2018 roku papież Franciszek prosił ofiary o wybaczenie. W budynku nuncjatury watykańskiej w stolicy spotkał się z ofiarami przemocy seksualnej księży. W wyniku skandalu po trzydniowych rozmowach w Watykanie z papieżem Franciszkiem, 18 maja 2018 roku wszystkich 34 biskupów należących do episkopatu Chile podało się do dymisji. Sprawę pedofilii miał tuszować biskup Juan Barros, mianowany przez papieża Franciszka w 2015 roku biskupem diecezji Osorno. Papież, który publicznie bronił Juana Barrosa także w trakcie wizyty w Chile uznał, że był niedostatecznie informowany o sprawie.
Francja.
We Francji oskarżenia dotyczą niezgłoszenia wymiarowi sprawiedliwości przypadków nadużyć seksualnych popełnionych przez księdza Bernarda Preynata z archidiecezji liońskiej w latach 1986–1991 wobec nieletnich skautów, o czym Kościół katolicki wiedział od 1991 roku. Ksiądz Preynat od pełnienia posługi został odsunięty dopiero w sierpniu 2015 roku. Inny ksiądz Jérome Billioud, który choć przyznał się do popełniania czynów pedofilskich to jednak posługę pełnił jeszcze w marcu 2016 roku. Prymas Galii, kardynał Philippe Barbarin został oskarżony o tuszowanie molestowania.
W październiku 2021 opublikowano raport niezależnej komisji do spraw nadużyć seksualnych we francuskim Kościele katolickim, z którego wynikało, że od roku 1950 ofiarą przestępstw seksualnych kleru padło blisko 216 tysięcy dzieci (ponad 3 tys. rocznie). W okresie 70 lat czynów nierządnych dokonywało co najmniej 2900-3200 księży i zakonników.
Holandia.
Według raportu opublikowanego przez dziennik NRC Handelsblad, ponad połowa holenderskich biskupów tuszowała przypadki seksualnego molestowania nieletnich przez duchownych. Raport ten, obejmujący lata 1945–2010 wskazuje, że 20 spośród 39 holenderskich hierarchów ukrywało przypadki molestowania, a czterech biskupów pomocniczych: Jan Niënhaus z Utrechtu, Jo Gijsen z Roermond, Philippe Bär z Rotterdamu i Jan ter Schure z Den Bosch, jest podejrzanych o wykorzystywanie seksualne nieletnich. Większość sprawców molestowania już nie żyje, a w przypadku bp. Bära, który jest podejrzewany o seksualne wykorzystywanie seminarzystów, doszło do przedawnienia. Zaś inni hierarchowie są oskarżani o ukrywanie sprawców i przenoszenie księży dopuszczających się molestowania dzieci do innych parafii.
W latach 1945–2010 dziesiątki tysięcy dzieci doświadczyło agresji seksualnej ze strony katolickich duchownych, z czego 10 do 20 tysięcy dzieci w latach 1945–1981, a kościół katolicki „nie podjął adekwatnych kroków” w tej sprawie[]. W rzymskokatolickich instytucjach (domy dziecka, internaty, seminaria) dzieci były molestowane dwukrotnie częściej niż w innych, w których dochodziło do tego rodzaju przestępstw.
W marcu 2010 roku konferencja biskupów oraz Konferencja Holenderskich Zakonów (KNR) oficjalnie zwróciły się do Wima Deetmana, byłego ministra edukacji, o powołanie 5-osobowej komisji i nieskrępowany dostęp do archiwów wszystkich diecezji oraz do archiwum "Hulp en Recht" (organizacja, która od 1995 roku zbierała skargi wiernych), który biskupi zaakceptowali. Wnioski samej komisji Deetmana: skrzywdzonych było tysiące obywateli, a kilka kongregacji odmówiło komisji Deetmana otwarcia archiwów. Nie powstała jednak wtedy Komisja parlamentarna. 
W 2011 roku powstała kolejna komisja (Lindenbergha), która ustaliła pięć kategorii odszkodowań w zależności od wagi molestowania. Według KLOKK (zrzeszenie organizacji ofiar) strona kościelna broniła się przed odszkodowaniami, twierdząc że w archiwach brak dowodów, lub że nie ponoszą żadnej odpowiedzialności..
Irlandia.
Kościół katolicki w Irlandii zaczął przeżywać kryzys wraz z ujawnieniem przypadków pedofilii wśród księży w latach 80. i początku lat 90. XX w. W tym samym okresie upubliczniono informacje o trzech szeroko znanych duchownych. Wynikało z nich, że biskup Eamonn Casey miał dziecko, które utrzymywał za pieniądze kościelne, a goszczący w mediach ksiądz Michael Cleary był przez wiele lat związany z kobietą, z którą miał dwójkę dzieci. Kolejny ksiądz Martin Clancy, w swym testamencie spisanym przed śmiercią w 1993 roku pozostawił pieniądze kobiecie, którą 20 lat wcześniej zgwałcił jako zaledwie 14-letnią dziewczynkę. W wyniku tego gwałtu urodziła dziecko. Według raportu sędziny Yvonne Murphy jednym z najgorszych przypadków był ksiądz Bill Carney. Raport opisał Carneya jako osobę, która „seryjnie wykorzystywała seksualnie dzieci, zarówno chłopców, jak i dziewczynki”. Istnieją skargi i podejrzenia o molestowanie przez Carneya 32 konkretnych osób. Raport dodaje także, że są dowody, że wykorzystał on dużo więcej dzieci. W roku 1983 Carney przyznał się i został skazany za dwa przypadki seksualnego molestowania dzieci, otrzymując wyrok w zawieszeniu. Sprawa nie była nagłaśniana w mediach. Sześciu rodzinom zostało wypłacone odszkodowanie i Carney wkrótce wrócił do pracy, gdzie nadal miał dostęp do dzieci. Biskup James Kavanagh chronił wówczas Carneya przed wymiarem sprawiedliwości, w celu uniknięcia skandalu dla Kościoła katolickiego. W 1992 roku Kościół skazał Carneya w wewnętrznym postępowaniu za nadużycia seksualne wobec dzieci. Ten jednak odmawiał opuszczenia parafii, więc Kościół wypłacił mu 30 tysięcy funtów, żeby skłonić go do odejścia. Jedną z ofiar Carneya był 13-letni Paul, który został zgwałcony w latach 80. Paul w 2004 roku opowiedział policji o gwałcie. Widząc jednak, jak sprawa Carneya jest prowadzona przez kler i policję (unikających postawienia Carneya przed sądem i konfrontacji z ofiarą), popełnił samobójstwo. Tego samego roku w Szkocji Carney się ożenił. Na początku 2010 roku odnalazła go na Wyspach Kanaryjskich reporterka BBC.
Ojciec Brendan Smyth w roku 1994 został skazany prawomocnym wyrokiem przez sąd w Belfaście za nadużycia seksualne wobec 17 dzieci. Potem kolejny wyrok zapadł w roku 1997 w Dublinie. Ojciec Smyth został skazany za nadużycia wobec 74 dzieci. Nadużycia seksualne miały miejsce w latach 1945–1990 i mogły dotyczyć większej grupy ofiar. Ojciec Smyth dopuścił się tych zbrodni korzystając z roli jaką pełnił w lokalnej społeczności katolickiej. Co więcej, dochodzenie wykazało, że inni duchowni należący do zakonu norbertanów przez wiele lat ukrywali zbrodnie ojca Smytha przed wymiarem sprawiedliwości.
Gdy w 1999 roku Colm O’Gorman, w dzieciństwie zgwałcony przez księdza Seána Fortune’a, wystąpił na drogę sądową, pociągnął za sobą inne ofiary, których było łącznie 66. Jeszcze przed rozpoczęciem procesu ksiądz Fortune popełnił samobójstwo.
Kolejna sprawa z 2002 roku dotyczyła ojca Jim Grennana, który molestował dzieci podczas nauki do Pierwszej Komunii. Przypadek ojca Grennana – oraz kilka innych podobnych spraw – miały miejsce w diecezji Ferns i doprowadziły do rezygnacji jej biskupa Brendana Comiskeya, który przyznał, że nie reagował na przypadki molestowania seksualnego dzieci wśród księży. Podobne incydenty w archidiecezji dublińskiej zaciążyły na reputacji kardynała Desmonda Connella.
Zasadniczym organem powołanym do zbadania sprawy przestępstw wobec dzieci w szkołach irlandzkich była powołana w 2000 przez rząd Irlandii Komisja Dochodzeniowa W Sprawie Represji Wobec Dzieci ("Commission to Inquire into Child Abuse"). Na stronie 177 Raportu Komisji wymienione są zasady i opis dochodzeń wobec katolickich instytucji i organizacji religijnych prowadzących szkoły i internaty, gdzie przestępstwa takie miały mieć miejsce. Podobnie jak w przypadku szkół rezydencjonalnych w Kanadzie, przestępstwa na tle seksualnym były częścią ogólnych dochodzeń i oskarżeń. Drugim podobieństwem jest fakt, że duża liczba tych wykroczeń popełniona była w placówkach prowadzonych przez Braci Chrześcijańskich, zakonu świeckiego który powstał w Irlandii i stamtąd rozprzestrzenił się na inne prowincje kościelne. Po tych wydarzeniach specjalnie powołana komisja kościelna wszczęła własne śledztwo. Jego efekty zaprezentował w 2005 roku arcybiskup Diarmuid Martin. Według komisji rządowej w latach 1962–2002, z samej diecezji w Ferns, 21 księży dokonało ponad 100 aktów molestowania seksualnego.
Jeden z raportów dotyczących przestępstw duchownych sporządzono w archidiecezji dublińskiej i w 2006 roku ogłoszono, że od 1940 roku w archidiecezji działało 102 księży pedofilów, z czego 91 księżom postawiono zarzuty. Liczba ofiar molestowania seksualnego sięgnęła 400.
20 maja 2009 roku Komisja Rządowo-Kościelna opublikowała kolejny raport (Raport Ryana) w sprawie molestowania i nadużywania przemocy, w ponad 200 domach opieki i sierocińcach zarówno kościelnych, jak i państwowych (prowadzonych przez zakonnice, zakonników oraz księży). Raport liczy 2600 stron i powstał w oparciu o zeznania prawie 2 tysięcy osób oraz o dokumentację kościelną i rządową. Raport ustalił, że w latach 1936–1990 co najmniej 800 księży, zakonnic i zakonników w tych ośrodkach dopuściło się wobec wychowanków takich praktyk, jak przemoc fizyczna, przemoc psychiczna, molestowanie seksualne, gwałty i zmuszanie do niewolniczej pracy ponad siły. Ogłoszenie tego raportu wzbudziło w irlandzkim społeczeństwie kolejny szok i oburzenie, co może w znaczący sposób przyspieszyć jeszcze bardziej i tak już drastyczny proces sekularyzacji w Irlandii.
W lipcu 2009 roku ukazał się kolejny, czwarty raport na temat nowych przypadków nadużyć seksualnych przez księży w archidiecezji dublińskiej począwszy od 1940 roku. Dotyczył on 46 księży, w tym 19 biskupów i 4 arcybiskupów. Z tej liczby 11 już zostało skazanych, a dalszych 4 jest ogólnie znanych z imienia i nazwiska.
26 listopada 2009 roku Daily Telegraph opublikował dokument pod nazwą „Raport na temat stosunku władz kościelnych i świeckich do zarzutów i podejrzeń seksualnego wykorzystywania dzieci w archidiecezji w Dublinie”. Wynika z niego, że Kościół katolicki w Irlandii krył swoich księży, którzy molestowali i seksualnie wykorzystywali dzieci. 700–stronicowy raport jest wynikiem trzyletniej pracy komisji, której przewodniczyła sędzia Yvonne Murphy (Raport Murphy). Przeanalizowano przypadki 46 księży od 1975 roku, ale faktycznie sięgnięto do lat 40. XX w. Fragmenty raportu utajniono w związku z możliwymi procesami karnymi.
15 marca 2010 roku kardynał Seán Brady potwierdził, że w roku 1975 był obecny, gdy dwie spośród ofiar księdza pedofila Brendana Smytha zostały zmuszone do podpisania zobowiązania zachowania milczenia. Wypowiedź Brady’ego wywołała falę krytyki jego postępowania. "Jeśliby Brendan Smyth został osądzony w latach 1970., sądzę, że setki dzieci zostałyby ocalone od aktów pedofilii" stwierdził Maeve Lewis, przewodniczący grupy One in Four stowarzyszającej ofiary pedofilii. Zażądał też odejścia kardynała. Szef irlandzkiej sekcji Amnesty International, Colm O’Gorman, powiedział, że Brady musiał być świadom wagi owych przestępstw seksualnych i że powinien był powiadomić o nich organy ścigania. "Jest obsceniczne, że ofiary gwałtu były zmuszane do złożenia przyrzeczenia milczenia", powiedział, również domagając się odejścia Brady’ego.
W lipcu 2011 ministerstwo sprawiedliwości Irlandii opublikowało raport dotyczący przypadków molestowania seksualnego dzieci przez duchownych w diecezji Cloyne. Był to już czwarty z rządowych raportów dotyczących seksualnego wykorzystywania dzieci i Kościoła katolickiego. Różnił się od pozostałych tym, że dotyczył okresu, kiedy wytyczne dotyczące zgłaszania przypadków molestowania były już jasno ustalone. Raport stwierdził m.in., że:
Po opublikowaniu raportu premier Irlandii Enda Kenny powiedział w przemówieniu w parlamencie m.in.:
W dziewięcioleciu, które było dla irlandzkiego kościoła naznaczone skandalami seksualnymi, zanotowano najbardziej gwałtowny spadek uczestnictwa wiernych we mszach z 90% w latach 70. i 81% (1990) do 44% (2005). Irlandczycy zaczęli na niespotykaną wcześniej skalę odwracać się od Kościoła katolickiego i podnosić głosy sprzeciwu i ostrej krytyki na każdą próbę przypomnienia wiernym o katolickiej etyce seksualnej i moralności. Ponad 2/3 Irlandczyków jest zdania, że Kościół katolicki zawiódł i utracił autorytet moralny. Kryzys zaufania do Kościoła katolickiego w irlandzkim społeczeństwie był na tyle duży, że wpłynął na spadek liczby powołań kapłańskich i rezygnację z posługi wielu duchownych.
Kanada.
Dwie główne instytucje oskarżone o systematyczne przestępstwa seksualne wobec dzieci w Kanadzie to: szkoły rezydencjalne prowadzone przez dziesiątki lat przez kościoły anglikańskie, katolickie i protestanckie dla dzieci Pierwszych Narodów oraz Szkoła Mount Cashel w Nowej Fundlandii.
Oprócz tych dwóch przypadków, które ze względu na lata trwania i ukrywania przestępstw oraz liczba ofiar tej działalności przestępczej uzyskały największy rozgłos tak w Kanadzie, jak i mediach światowych, istnieje szereg przypadków mniej znanych. Zagadnieniu temu poświęcony jest Raport G.M. Shea przygotowany dla "Law Society of Canada" (Związek Prawa w Kanadzie). W Raporcie autor wylicza te przestępstwa seksualne, które znalazły się na wokandzie sądowej i dotyczyły instytucji katolickich prowadzonych przez diecezje lub inne oficjalnie zatwierdzone przez Watykan instytucje religijne. Nie obejmuje on przypadków indywidualnych ani przestępstw seksualnych wobec dorosłych.
Zasadniczym dokumentem sądowym zamykającym wieloletni proces dotyczący szkół rezydencjonalnych jest tzw. "Settlement Agreement" pomiędzy stronami oskarżonymi. W sekcji dotyczącej szkół i internatów prowadzonych przez organizacje katolickie wymienia on zakony, zgromadzenia religijne i diecezje odpowiedzialne za dokonane czyny. Oficjalna lista organizacji lub instytucji katolickich, które wyrokiem sądów kanadyjskich i decyzji Komisji Dochodzeniowej zostały obarczone odpowiedzialnością prawną za przestępstwa dokonane w szkołach rezydencjonalnych, wymienia 47 organów: zakony żeńskie, zakony męskie, kurie biskupie oraz bezpośrednio kilku biskupów. Z diecezji katolickich w Kanadzie wymienione są:
Instytucją powołaną na szczeblu ogólnopaństwowym dla spraw związanych z ponad 100-letnią historią szkół rezydencjonalnych jest kanadyjska Komisja Prawdy i Pojednania. Całość zagadnień z tym związana obejmowała szereg aspektów legalnych i moralnych, w których przestępstwa na tle seksualnym były jednym z zasadniczych, ale nie jedynym zagadnieniem.
Przestępstwa seksualne i molestowanie dzieci przez świecki zakon Braci Chrześcijańskich (Chrystian Brothers) w wieloletniej historii szkoły i sierocińca Mount Cashel w Nowej Fundlandii były przedmiotem wielu dochodzeń i opracowań. Opracowaniem wniosków końcowych, wynikających z tej szokującej ‘praktyki edukacji’ zajęła się specjalnie w tym celu powołana Królewska Komisja Dochodzeniowa pod przewodnictwem byłego sędziego Sądu Najwyższego Kanady, Samuela Hughesa.
Niemcy.
Według danych zgromadzonych przez czasopismo Der Spiegel, od roku 1995 istniały podejrzenia wobec 94 duchownych, spośród których 30 zostało postawionych przed sądem. Co najmniej 10 przypadków jest badanych po dziś dzień.
Jak oznajmiła gazeta Der Spiegel, przypadki molestowania seksualnego miały miejsce w domach salezjanów Dona Bosco w Augsburgu i Berlinie, w domu dziecka Vinzentinerinnen w Oggelsbeuren, w internacie w Mindelheim oraz we franciszkańskim internacie w Großkrotzenburg. Poważne zarzuty zostały postawione byłym pracownikom domu im. Franciszka Salezego w Essen. Dziennik Frankfurter Rundschau opisał kolejny przypadek z roku 1970: zakonnik zatrudniony w internacie w "Sankt Ludwig Kolleg" Bonn, pomimo postawionych mu zarzutów został przeniesiony do Würzburga, gdzie nadal pracował z młodzieżą.
Jednym z miejsc przestępstw seksualnych duchownych była szkoła prowadzona w latach 1964–1994 przez brata Benedykta XVI, Georga Ratzingera w Ratyzbonie. Zdarzenia miały miejsce w latach 1959–1971. Wielu ówczesnych uczniów placówki wystąpiło na początku marca 2010 roku z oskarżeniem pod adresem pracujących tam wtedy księży. Zarzuty dotyczyły pedofilii.
W Niemczech skandal wybuchł w końcu stycznia 2010 roku, kiedy to dyrektor jezuickiej szkoły Canisius-Kolleg w Berlinie, Klaus Mertes, napisał list do wszystkich, będących uczniami tej placówki w latach 1975–1983. W liście prosił o wybaczenie za napastowanie seksualne, którego ofiarą padli uczniowie ze strony dwóch nauczycieli – członków zakonu jezuitów. Udokumentowano łącznie 20 przypadków seksualnego molestowania w tym gimnazjum, jak też dziesiątki podobnych przypadków w jezuickich szkołach w szeregu miast niemieckich: Bonn, Hamburgu, Hannoverze i St. Blasien.
W roku 2010 roku liczba wystąpień z Kościoła katolickiego w Niemczech wyniosła około 180 tysięcy, co nieznacznie przewyższyło liczbę świeżo ochrzczonych dzieci i konwertytów z innych kościołów w tym okresie. Wzrost wystąpień o około 52 tys. w porównaniu z poprzednim rokiem według niemieckich mediów był motywowany ujawnieniem serii przestępstw seksualnych katolickich duchownych i reakcją hierarchów na nie. Wywołało to publiczną dyskusję na temat reform w Kościele katolickim, w tym nad wyświęcaniem na księży żonatych mężczyzn.
Według raportu Niemieckiego Kościoła Katolickiego który został opublikowany 12 września 2018 roku przez gazetę Der Spiegel w latach 1946–2014 co najmniej 1670 księży dopuściło się molestowania 3677 nieletnich w większości płci męskiej. 
Polska.
Jednym z pierwszych takich skandali w Polsce było oskarżenie w 2001 ks. Michała Moskwy, proboszcza z Tylawy, o molestowanie przez kilkanaście lat dziewczynek w swojej parafii. Prokuratura w Krośnie nadzorowana przez Stanisława Piotrowicza umorzyła sprawę uznając, że ksiądz dotykał dziewczynki w miejscach intymnych, gdyż miał zdolności bioenergoterapeutyczne. Dopiero po publikacjach prasowych Prokuratura Krajowa nakazała przeprowadzenie powtórnego śledztwa, tym razem prokuraturze w Jaśle. Dopiero w roku 2004 zapadł wyrok skazujący na dwa lata w zawieszeniu na pięć za molestowanie sześciu dziewczynek, jednak arcybiskup przemyski Józef Michalik jeszcze przez rok pozwolił mu pracować w tej samej parafii.
23 lutego 2002 dzienniki „Rzeczpospolita” i „Gazeta Wyborcza” ujawniły oskarżenia o seksualne molestowanie poznańskich kleryków kierowane pod adresem arcybiskupa metropolity poznańskiego Juliusza Paetza. Wcześniej w ciągu dwóch lat lokalnemu środowisku katolickiemu nie udało się rozwiązać tej sprawy bez jej nagłaśniania. Rozmowy z metropolitą, a także interwencje u nuncjusza apostolskiego arcybiskupa Józefa Kowalczyka, u biskupów polskich oraz w Watykanie okazały się nieskuteczne. Paetz zaprzeczył sformułowanym przeciwko niemu oskarżeniom, choć równocześnie złożył rezygnację z obowiązków arcybiskupa metropolity poznańskiego, która 28 marca 2002 roku została przyjęta przez Jana Pawła II. Stolica Apostolska nałożyła na Paetza zakaz udzielania sakramentów święceń i bierzmowania, głoszenia kazań, konsekrowania kościołów i ołtarzy, a także przewodniczenia publicznym uroczystościom. Sprawa nie doczekała się formalnego końca, a sam Paetz aż do śmierci uczestniczył w życiu religijnym.
W 2004 roku proboszcz parafii w Jarnołtówku Zbigniew Paszkowski został skazany przez Sąd Rejonowy w Prudniku na 1,5 roku więzienia w zawieszeniu na 3 lata za molestowanie trzech chłopców w wieku od 11 do 13 lat. Poszkodowani byli wychowankami Domu Dziecka w Chmielowicach. Przebywali w Jarnołtówku w trakcie ferii w 1999. Molestowanie polegało na całowaniu ich w usta, obmacywaniu po udach, pośladkach i narządach płciowych, a także onanizowania jednego z nich. Na kolonie do Jarnołtówka przyjeżdżały dzieci z całego Śląska i z Ukrainy. Ksiądz Zbigniew Paszkowski jako jeden z nielicznych opolskich kapłanów był kawalerem Orderu Uśmiechu. W procesie apelacyjnym z 2007 księdza uniewinniono z zarzutów molestowania dwóch chłopców, natomiast uznano winnym molestowania trzeciego pokrzywdzonego. Sąd wymierzył karę roku pozbawienia wolności w zawieszeniu na 3 lata.
6 maja 2010 roku Chrześcijańskie Stowarzyszenie Troski o Media „Świadectwo” z Rzeszowa wystąpiło z wnioskiem do Prokuratora Generalnego, aby nie ujawniać publicznie księży zamieszanych w skandale seksualne do czasu, aż w ich sprawie nie uprawomocni się wyrok.
W latach 2002–2012 za molestowanie małoletnich skazano w Polsce prawomocnym wyrokiem 27 księży katolickich. Zdaniem holenderskiego dziennikarza Ekke Overbeeka, zajmującego się problemem pedofilii, autora książki „Lękajcie się. Ofiary pedofilii w Kościele mówią.”, wiele innych spraw zostało oddalonych ze względu na przedawnienie lub nie zostało w ogóle ujawnionych. Autor rzeczywistą liczbę ofiar wśród dzieci szacuje na setki lub tysiące.
23 czerwca 2008 roku został aresztowany 32-letni ksiądz Roman B., w 2009 roku skazany przez Sąd Rejonowy w Stargardzie na karę 8 lat pozbawienia wolności i 5 lat zakazu wykonywania zawodu pedagoga. Wskutek odwołania z 2010 roku wyrok złagodzono i zmniejszono do 4,5 roku leczenia psychiatrycznego na oddziale szpitalnym w zakładzie karnym. W 2010 roku w wyniku apelacji wyrok zmniejszono do 4 lat pozbawienia wolności. W 2012 roku ksiądz wyszedł na wolność i zamieszkał w zakonie Chrystusowców w podpoznańskim Puszczykowie. Po proteście mieszkańców oraz publikacji Gazety Wyborczej ksiądz Roman B. opuścił w styczniu 2017 roku puszczykowski dom księży emerytów. W 2018 roku po procesie administracyjnym został wydalony ze stanu duchownego oraz przestał być członkiem Towarzystwa Chrystusowego. Sąd Okręgowy w Poznaniu nakazał Towarzystwu Chrystusowemu wypłacić 1 mln zł ofierze molestowania seksualnego i dożywotnią rentę w wysokości 800 zł. Towarzystwo złożyło odwołanie od wyroku. 2 października 2018 roku Sąd Apelacyjny w Poznaniu prawomocnym wyrokiem utrzymał w mocy orzeczenie sądu pierwszej instancji.
W 2013 roku wybuchła w Dominikanie afera pedofilska z udziałem dwóch polskich duchownych. O wykorzystywanie seksualne dzieci zostali oskarżeni: ówczesny nuncjusz apostolski arcybiskup Józef Wesołowski oraz ksiądz Wojciech Gil. Arcybiskup Wesołowski zmarł wkrótce po rozpoczęciu procesu. Natomiast Wojciech Gil w trakcie procesu przyznał się do winy i zaproponował karę 7 lat więzienia. Sąd uznał go winnym molestowania 2 osób obywatelstwa polskiego i 6 dominikańskiego oraz przystał na propozycję dobrowolnego poddania się karze.
Po procesie o odszkodowanie za pedofilię w 2015 roku diecezja koszalińsko-kołobrzeska wypłaciła odszkodowanie ofierze księdza-pedofila molestowanemu w dzieciństwie. Ofiara domagała się 200 tysięcy złotych. Kwota wypłaconego odszkodowania nie została ujawniona opinii publicznej. Sam ksiądz został skazany na dwa lata więzienia. Sprawa ta umożliwia dochodzenie swoich roszczeń innym ofiarom molestowania przez duchownych w Polsce.
W lutym 2016 roku Sąd Okręgowy w Zamościu skazał księdza Stanisława G. na 3 lata bezwzględnego więzienia za wieloletnie molestowanie dzieci, jak również orzekł zakaz kontaktowania się z pokrzywdzonymi i zakaz zbliżania się do nich na mniej niż 50 metrów na okres siedmiu lat. Stanisław G. proboszcz parafii Kalinówka był wykładowcą akademickim, posiadał stopień naukowy doktora.
7 października 2018 roku, po półtorarocznej pracy, Fundacja „Nie Lękajcie Się” na swojej stronie internetowej uruchomiła mapę przedstawiającą m.in. miejscowości 266 ofiar nadużyć seksualnych dokonanych przez duchownych w Polsce. Zawiera ona inicjały sprawcy oraz miejscowość, w której przypadek molestowania miał miejsce. Zastrzeżenia wobec mapy wyraził prezes KAI Marcin Przeciszewski, który uważa, że nie wszystkie przypadki przeszły należytą weryfikację. Autorzy mapy wyjaśnili, że podjęli ten temat, gdyż księża molestujący małoletnich byli przenoszeni z parafii do parafii narażając kolejne potencjalne ofiary.
W grudniu 2018 kilka osób, w tym Michał Wojciechowicz, ogłosiło, że w latach 80. były wykorzystywane seksualnie przez prałata Henryka Jankowskiego.
14 marca 2019 Konferencja Episkopatu Polski przedstawiła opracowanie dot. zgłoszeń przypadków wykorzystania seksualnego małoletnich, który przedstawił dane, że:
11 maja 2019 Tomasz Sekielski zamieścił na serwisie YouTube film dokumentalny pt. "Tylko nie mów nikomu" przedstawiający relacje ofiar księży pedofilów i ich konfrontacje ze swoimi oprawcami.
Portal OKO.press w maju 2019 zarzucił siedmiu polskim biskupom tuszowanie przypadków pedofilii. Są to: Alojzy Orszulik, Andrzej Dziuba, Edmund Piszcz, Wojciech Ziemba, Józef Górzyński, Józef Kupny, Kazimierz Nycz. W maju 2019 reporter programu „Czarno na białym” w TVN24 ujawnił, że skazany w 2004 roku Michał Moskwa, były proboszcz z Tylawy, regularnie prowadzi różaniec w Radiu Maryja.
W odpowiedzi na doniesienia o nadużyciach politycy zaproponowali utworzenie mającej je zbadać komisji. Według PiS winna ona skupiać się na przypadkach nadużyć seksualnych nie tylko w Kościele katolickim, ale i wziąć pod uwagę inne środowiska związane z opieką nad dziećmi, na podobieństwo Komisji działającej w Australii, wedle raportu której tylko 70% sprawców wywodziło się z organizacji religijnych. Projekt PO przewiduje miejsce w podobnej komisji także dla przedstawicieli Kościoła katolickiego. O powołanie komisji, mającej skupiać przedstawicieli prawników, lekarzy, psychologów i organizacji pozarządowych (ale nie Kościołów) stara się natomiast Fundacja Nie Lękajcie Się.
W czerwcu 2019 „Gazeta Wyborcza” zarzuciła grupie polskich biskupów tuszowanie czynów pedofilskich popełnionych przez podległych im duchownych. Zarzuty dotyczą następujących biskupów: Alojzy Orszulik, Piotr Greger, Kazimierz Nycz, Ignacy Jeż, Henryk Gulbinowicz, Marian Gołębiewski, Jan Tyrawa, Edward Janiak, Sławoj Leszek Głódź, Stanisław Stefanek, Marian Przykucki, Zygmunt Kamiński, Andrzej Dzięga, Edmund Piszcz, Wojciech Ziemba, Józef Górzyński, Henryk Hoser, Marek Jędraszewski, Józef Michalik, Jan Wątroba, Tadeusz Gocłowski.
We wrześniu 2019 Sejm RP uchwalił ustawę o Państwowej Komisji do spraw wyjaśniania przypadków czynności skierowanych przeciwko wolności seksualnej i obyczajności wobec małoletniego poniżej lat 15 zwanej w skrócie państwową komisją do spraw pedofilii. Pierwszego członka tej komisji nominowano dopiero w maju 2020, po emisji filmu „Zabawa w chowanego”, nagłaśniającego bierność hierarchii katolickiej i władz państwowych w sprawie pedofilii.
10 maja 2021 papież Franciszek wezwał polskich biskupów w trybie pilnym (za pośrednictwem Nuncjatury Apostolskiej w Polsce) do złożenia wizyty "ad limina" w Watykanie. Jest to spowodowane napływaniem do Watykanu znacznej liczby zgłoszeń o zaniedbaniach polskich biskupów przy wyjaśnianiu spraw dotyczących wykorzystywania seksualnego małoletnich przez część duchownych. Wizyta jest planowana na przełom września i października 2021.
Stany Zjednoczone.
W latach 1992–1993 media poinformowały o nadużyciach seksualnych popełnianych przez duchownych w diecezjach w Dallas i Fall River oraz w archidiecezji bostońskiej.
Na początku XXI wieku archidiecezja Milwaukee płaciła księżom pedofilom 20 tys. $ za porzucenie kapłaństwa.
W 2004 roku postawiono 1092 nowych zarzutów księżom, którzy dopuścili się przestępstw seksualnych.
W następnych latach przestępstwa seksualne katolickiego duchowieństwa zaczęły wychodzić na jaw w pozostałych diecezjach i parafiach w różnych częściach kraju, a sprawy szczególnie głośne były w diecezjach portlandzkiej, kalifornijskiej, Chicago czy w San Diego. Udane śledztwa i procesy zmobilizowały kolejnych poszkodowanych, którzy zaczęli przełamywać milczenie. Powstały stowarzyszenia i fundacje osób, które były wykorzystywane seksualnie przez osoby duchowne. Przez cały kraj przetoczyła się fala procesów wytaczanych Kościołowi katolickiemu przez wiernych, którzy za młodu byli molestowani seksualnie i upokarzani fizycznie i psychicznie przez księży w przykościelnych szkołach, na lekcjach religii, w chórach czy po zebraniach ministrantów.
Ogłoszony w 2004 roku raport episkopatu Stanów Zjednoczonych, opisujący lata 1950–2002, podaje liczbę 4392 księży podejrzanych o molestowanie, których ofiarą miało paść 10667 nieletnich (poniżej 18 lat). Stanowi to 4% amerykańskich księży działających w tamtym okresie. Tylko 1057 spośród nich zostało poddanych policyjnemu dochodzeniu, przy czym jedynie 396 postawiono przed sądem, z czego 259 zostało skazanych. W raporcie przeanalizowano także prowadzone w tego rodzaju sprawach postępowania kanoniczne. Ogółem zebrano dane o 6696 postępowaniach kanonicznych. Zarzuty molestowania uznano za uzasadnione w 4570 przypadkach (&gt;68%), za nieuzasadnione w 1028 przypadkach (&gt;15%), a w 83 (&gt;1%) udowodniono, że są fałszywe. Aż 1015 dochodzeń (&gt;15%) zakończyło się bez definitywnej konkluzji. W sumie, 1671 księży uznano za winnych, a 345 za niewinnych.
Do 2009 roku tylko ofiarom molestowania amerykańskich księży wypłacono 2,6 mld USD. Do 2011 roku siedem diecezji ogłosiło bankructwo (ale nie przestało działać): Portland, Tucson, Spokane, Davenport, San Diego, Wilmington i Fairbanks (na skraju upadłości jest archidiecezja Milwaukee, w której molestowano 200 głuchoniemych chłopców). W przypadkach ogłoszenia niewypłacalności ofiarom przyznaje się odszkodowania z opóźnieniem i są one mniejsze, np. o 38 mln USD w diecezji Spokane lub diecezji Delaware. Może to także utrudniać dojście do prawdy wymiarowi sprawiedliwości. Część oskarżonych księży nie żyje od dawna, a niektórzy zmarli jeszcze przed procesami. Większość z nich to osoby w podeszłym wieku. Ostatecznie skazano 252 księży, w tym 100 na kary więzienia. Procesy jednak trwają nadal, a kolejne afery seksualne wychodzą na jaw w dalszym ciągu. Kościół w Stanach Zjednoczonych usunął ze stanu duchownego kilkuset księży i utrudnił przyjmowanie do seminariów. W 200 przypadkach zarzuty stawiane księżom okazały się być nieprawdziwe; kilku z nich popełniło samobójstwo. Krytykowana była także praktyka ukrywania przez biskupów przypadków pedofilii wśród księży, polegająca na przenoszeniu takich duchownych do innych parafii lub wysyłania ich z misją do odległych krajów.
W 2011 opublikowano raport na temat molestowania nieletnich przez księży katolickich w latach 1950-2010 przeprowadzony przez naukowców z John Jay College of Criminal Justice. Autorzy raportu m.in. zaprzeczyli by dane statystyczne potwierdzały tezę, że księża o orientacji homoseksualnej częściej byli sprawcami molestowania seksualnego niż księża heteroseksualni. Dodatkowo wg danych klinicznych jedynie 4% księży którzy molestowali dzieci w można zakwalifikować jako pedofiliów.
W październiku 2011 roku został postawiony w akt oskarżenia Robert Finn w związku z zaniechaniem powiadomienia władz o pornografii dziecięcej na komputerze podległego mu księdza, co uczyniło go pierwszym katolickim biskupem w Stanach Zjednoczonych formalnie oskarżonym o zaniechania związane z przestępstwami seksualnymi wobec dzieci.
Do 2011 roku w przypadku 6000 księży istniały podejrzenia o przestępstwa seksualne, jednak wiele ze spraw uległo przedawnieniu.
W 2016 roku film Spotlight opowiadający historię śledztwa dziennikarzy „The Boston Globe” dotyczącego tuszowania licznych przypadków molestowania seksualnego dzieci przez księży katolickich zakończonego otrzymaniem nagrody Pulitzera został uhonorowany Oscarem za najlepszy film i za najlepszy scenariusz.
Sąd Najwyższy Pensylwanii opublikował w sierpniu 2018 raport opublikowany przez prokuratora generalnego Pensylwanii Josha Shapiro, przedstawiający przypadki pedofilii w sześciu badanych z ośmiu diecezji tamtejszego Kościoła katolickiego. Raport wymienia ponad 300 duchownych dopuszczających się tego przestępstwa w ciągu minionych 70 lat, a liczbę pokrzywdzonych dzieci określa na ponad 1000 osób, przy czym część przestępstw mogła zostać zatuszowana lub nie zostać zgłoszona. Wśród osób podejrzewanych o tuszowanie skandalu jest obecny metropolita Waszyngtonu, kardynał Donald Wuerl.
Amerykańska organizacja pozarządowa "Bishops Accountability" oceniła, że w latach 1950–2016 w Stanach Zjednoczonych przestępstw pedofilii dopuściło się 6721 księży, zaś liczba ofiar wynosi 18 565 dzieci.
Włochy.
27 grudnia 2007 roku ujawniono, iż znany włoski ksiądz Pierino Gelmini, założyciel wspólnoty dobroczynnej "Spotkanie", został formalnie oskarżony przez prokuraturę o molestowanie seksualne ośmiorga swych byłych podopiecznych, w tym dwojga nieletnich.
Na początku 2009 roku został ujawniony kolejny skandal. Po 25 latach od zamknięcia w 1984 roku prowadzonego przez Pijarów ośrodka dla głuchoniemych dzieci – "Instytutu imienia Antonio Provolo" w Weronie, ponad 60 byłych podopiecznych zeznało, że było wykorzystywanych seksualnie przez swoich opiekunów – księży. Przez swoje kalectwo ofiary były skazane na milczenie. Mężczyźni i kobiety w wieku od 40 do 70 lat twierdzą, że przed wieloma laty jako dzieci byli seksualnie wykorzystywani, bici i poniżani przez około 25 księży. Wielu z nich to obecnie sędziwi duchowni. Żaden z nich nigdy nie odpowiedział za swe czyny. Watykan otworzył dochodzenie w sprawie przypadków przestępstw seksualnych w tej szkole w lutym 2010 roku. Jeden z byłych uczniów szkoły oskarżył o molestowanie ówczesnego ordynariusza diecezji Werona, później biskupa Giuseppe Carraro.
Krytyka.
Philip Jenkins, profesor Wydziału Religii i Historii w Penn State University, zakwestionował tezy zwiększonej liczby nadużyć seksualnych wśród księży i wyliczył, że w podobne przypadki angażowało się ok. 0,2% duchownych. Zdaniem Jenkinsa, wyciąganie wniosków z przypadków nadużyć wśród księży katolickich byłoby uzasadnione tylko wtedy, gdyby porównywano je do równie częstych przypadków nadużyć wśród duchownych innych wyznań, a także wśród osób nie będących duchownymi, np. nauczycieli czy wychowawców. W opublikowanym w 2002 roku artykule napisał:
Jenkins zwraca także uwagę na sposób raportowania tych przypadków przez media na przykładzie Chicago, w którym wzięto pod uwagę wszystkie skargi złożone w ciągu czterdziestu lat i przeanalizowano je w odniesieniu do 2200 księży, którzy odbywali w tym czasie posługę kapłańską w parafii. W rezultacie uzyskano świadectwo o nadużyciach dokonanych przez 40 księży na przestrzeni czterdziestu lat, mające przy tym charakter przypuszczenia, a nie dowodu w sensie prawnym. Wśród tych przypadków tylko jeden dotyczył pedofilii w sensie karno-psychiatrycznym, zaś pozostałe – różnego rodzaju kontaktów seksualnych z osobami w wieku 16–18 lat, stanowiącymi naruszenie obowiązującego w danym okresie prawa.
Jenkins uważa, że – niezależnie od moralnej naganności tych kontaktów – nie można nazywać ich pedofilią, zaś manipulacją jest medialne nagłaśnianie takich przypadków tylko w przypadku Kościoła katolickiego, z pominięciem nadużyć seksualnych duchownych protestanckich, żydowskich, muzułmańskich czy jakichkolwiek innych. W książce wydanej w 2003 roku Jenkins wyraził pogląd, że w rzeczywistości odsetek nadużyć seksualnych wśród księży katolickich jest znacznie mniejszy niż przypisywany im przez media i mniejszy niż w innych grupach społecznych.
Z raportu Johna Jaya z 2004 roku dotyczącego duchowieństwa amerykańskiego wynika, że 4% duchownych w latach 1950–2002 zostało oskarżonych o molestowanie seksualne osób nieletnich. Dane te uwzględniają księży, którym postawiono zarzuty o popełnienie przestępstwa seksualnego z udziałem dzieci, nie uwzględnia natomiast skali zjawiska.
Z raportu Charol Shakeshaft, przygotowanego dla Amerykańskiego Departamentu Edukacji wynika, że pedofilia wśród księży zdarza się nawet 100 razy rzadziej niż wśród np. nauczycieli i pracowników szkół. Według tego badania niemal 10% uczniów szkół publicznych w Stanach Zjednoczonych doświadczyło niechcianego zainteresowania na tle seksualnym ze strony pracowników szkoły. Raport przypomina, że w 2009 roku w Stanach Zjednoczonych zanotowano tylko 6 przypadków zgłoszeń molestowania, co stawia Kościół katolicki w szeregu z tymi grupami, które ze zjawiskiem pedofilii w swoich szeregach radziły sobie najlepiej w całym kraju.
Według stanowiska Stolicy Apostolskiej z września 2009 odsetek osób duchownych dokonujących naruszeń prawa na tle seksualnym wynosił 1,5–5%. Watykan w swoim stanowisku dodał ponadto, że w 85% przypadków pedofilii dokonują takie osoby, jak: członkowie rodziny, bliscy i krewni, opiekunowie lub sąsiedzi ofiar, natomiast sprawcami 1/6 takich naruszeń prawa są inne dzieci. W stanowisku Watykanu czytamy ponadto, że w istocie problem dotyczy głównie nie pedofilii, lecz w głównej mierze efebofilii. W 80–90% aktów naruszeń seksualnych dokonują księża o orientacji homoseksualnej. Stanowisko nadmienia także, że większość zarzutów o naruszenia seksualne wobec dzieci dokonywane przez duchowieństwo w Stanach Zjednoczonych dotyczy tamtejszych kościołów protestanckich. Problem dotyczy także duchownych religii mojżeszowej, gdzie liczba zarzutów wobec amerykańskich gmin żydowskich jest podobna do zarzutów wobec kościołów protestanckich. Zgodnie z innymi źródłami jest to 4%.

</doc>
<doc id="337599" url="https://pl.wikipedia.org/wiki?curid=337599" title="Elnath">
Elnath

Elnath ("Beta Tauri", "β Tau") – druga co do jasności gwiazda w gwiazdozbiorze Byka (wielkość gwiazdowa: 1,65), odległa od Słońca o około 134 lata świetlne.
Nazwa.
Tradycyjna nazwa gwiazdy, Elnath, pochodzi od arabskiego , „bodący”, co wiąże się z jej położeniem na końcu jednego z rogów sylwetki Byka, choć pierwotnie odnosiła się do gwiazd gwiazdozbioru Barana. Nazwa była też zapisywana w formie "El Nath" lub "Al Nath".
Gwiazda znajduje się na granicy gwiazdozbiorów Byka i Woźnicy; w "Almageście" Ptolemeusza przedstawiała prawą stopę Woźnicy, a w katalogu Bayera była oznaczona także jako Gamma Aurigae (γ Aur). Po ustaleniu granic gwiazdozbiorów w 1930 roku została jednoznacznie powiązana z Bykiem, a alternatywne oznaczenie wyszło z użycia. Międzynarodowa Unia Astronomiczna formalnie zatwierdziła użycie nazwy Elnath dla określenia tej gwiazdy.
Charakterystyka obserwacyjna.
Z jasnych gwiazd nieba Elnath jest najbliżej antycentrum Galaktyki, co znaczy, że znajduje się obecnie dalej od centrum Galaktyki niż Słońce. Leży w pobliżu ekliptyki, więc może być zakrywana przez Księżyc. Zakrycia takie jednak widoczne są głównie z południowej półkuli Ziemi, ponieważ gwiazda leży na północnej krawędzi strefy zakrywanej przez Księżyc. Najbliższa seria zakryć rozpocznie się 7 września 2023 roku.
Absolutna wielkość gwiazdowa Elnath to −1,42.
Właściwości fizyczne.
Jest to niebieskobiała gwiazda, olbrzym należący do typu widmowego B7. Ma temperaturę około i jasność prawie 700 razy większą niż jasność Słońca (po uwzględnieniu emisji w ultrafiolecie). Gwiazda ta ma osobliwy skład chemiczny, odbiegający od słonecznego – ma m.in. 25 razy więcej manganu, ale zaledwie 1/8 słonecznej zawartości wapnia i magnezu. Te cechy są związane z separacją pierwiastków w atmosferze przez promieniowanie i ciążenie. Elnath ma masę około 4,5 masy Słońca, a jego promień według modeli fizyki gwiazd i starszych pomiarów jest 4,6 razy większy od promienia Słońca (wartość ta nie jest pewna, nowszy pomiar sugeruje, że promień jest o 35% większy). Na swej drodze ewolucyjnej gwiazda zeszła już z ciągu głównego, stając się olbrzymem, a w ciągu kilku milionów lat przeistoczy się w większego i chłodniejszego pomarańczowego olbrzyma.
Washington Double Star Catalog wymienia osiem optycznych towarzyszek tej gwiazdy.

</doc>
<doc id="337600" url="https://pl.wikipedia.org/wiki?curid=337600" title="Konopnica (powiat wieluński)">
Konopnica (powiat wieluński)

Konopnica – wieś w Polsce położona w województwie łódzkim, w powiecie wieluńskim, w gminie Konopnica. Wieś o charakterze letniskowym nad Wartą.
W latach 1954–1972 wieś należała i była siedzibą władz gromady Konopnica. W latach 1975–1998 miejscowość należała administracyjnie do województwa sieradzkiego.
Historia.
W Konopnicy odkryto cmentarzysko ciałopalne z I-IV stulecia, na którym w latach 1973–1976 prowadziło badania Muzeum Ziemi Wieluńskiej. W bezpośredniej bliskości wsi odkryto również grodzisko stożkowate.
Miejscowość historycznie należy do ziemi wieluńskiej. Ma metrykę średniowieczną i istnieje co najmniej od XIV wieku. Wymieniona w 1391 w dokumencie zapisanym w języku łacińskim jako "Conopnicza, Konopnicze". 
Wieś wspominały historyczne dokumenty prawne, własnościowe i podatkowe. Pierwszym znanym właścicielem był Stoigniew z Konopnicy brat Pietrasza i Mikołaja z pobliskiego Bębnowa. Występujący w księgach ziemskich sieradzkich w 1391 i 1399 r. Jan Kroczowski h. Jastrzębiec kupił dobra konopnickie i nazwał się od nich Konopnickim.
W XVI wieku miejscowość opisana w Liber Beneficiorum Jana Łaskiego jako wieś należąca do parafii Osjaków. Według dzieła w 1511 miejscowość liczyła 4 łany powierzchni, a w 1518 wzrosła do 7 łanów. W 1520 kanonicy wieluńscy pobierali we wsi z osiadłych i opuszczonych ról kmiecych dziesięcinę snopową o wartości około 3 grzywien. Miejscowy folwark płacił plebanowi w Osjakowie. Miejscowość zamieszkiwali zarówno zagrodnicy jak również chałupnicy. W 1552 mieszkało w niej 13 kmieci. We wsi znajdowała się karczma, młyn zbożowy oraz kuźnica odbudowana na miejsce wcześniejszej, spalonej. W 1552 arcybiskup zatwierdził erekcję oraz uposażenie kościoła w Konopnicy, który był poprzednio filią parafii Osjaków. W XVI w. majątek składał się z Konopnicy, Woli Konopnickiej, a także z działów w sąsiednim Bębnowie, Walkowie i Bieńcu. Liczył wtedy kilkanaście łanów i był dość duży jak na miejscowe warunki.
Miejscowość jako "Konopnica", wieś nad rzeką Wartą, leżącą w powiecie wieluńskim, w parafii Konopnica, wymienia XIX wieczny Słownik geograficzny Królestwa Polskiego. W 1827 w miejscowości znajdowały się 42 domy zamieszkane przez 376 mieszkańców. W 1883 wieś wraz z osadą "Górka Konopnicka" liczyła 42 domy z 566 mieszkańcami. W skład miejscowości wchodziły także osiedle proboskie z jednym domem zamieszkanym przez 4. mieszkańców oraz folwark z 9. zabudowaniami zamieszkanymi przez 84 mieszkańców. Według danych Towarzystwa Kredytowego Ziemskiego w Królestwie Polskim folwark Konopnica wraz z nomenklaturą Górki liczył pod koniec XIX wieku 1116 mórg, w tym 484 mórg gruntów ornych i ogrodów, 90 mórg łąk, 42 morgi pastwisk, 437 mórg lasu, 64 morgi nieużytków i placów, 16 murowanych budynków, 8 budynków z drzewa. Wieś Konopnica liczyła 73 morgi zamieszkane, a wraz z gruntem 375 mórg. Ludność zajmowała się głównie uprawą ziemi wykorzystując płodozmian 4- lub 5-polowy. We wsi znajdowały się również młyn zbożowy napędzany kołem wodnym, cegielnia, a miejscowa ludność eksploatowała także pokłady torfu.
Błędnie mówi się czasami, iż w dworku w Konopnicy mieszkała Maria Konopnicka, której mąż Jarosław Konopnicki pochodził z rodu poprzednich właścicieli Konopnicy.
Zabytki.
Pierwszy drewniany kościół był postawiony przez Wojciecha Konopnickiego, podsędka wieluńskiego i jego braci: Andrzeja i Jakuba. Erygowany został w 1552 r. Zastąpił go wczesnobarokowy kościół św. Rocha z 1642 r., fundowany przez kasztelana spicimirskiego Hieronima Konopnickiego. Zbudowany na planie prostokąta, z prezbiterium zamkniętym półkoliście, przykryty dwuspadowym dachem. Od strony zach. przylega do kościoła wieża, zwieńczona barokowym hełmem. Z jej drugiej kondygnacji prowadzi przejście do nieistniejącego klasztoru, wsparte na dwóch niskich arkadach. Sklepienie z dekoracją stiukową typu kalisko-lubelskiego. Wyposażenie barokowe. W ołtarzu głównym z 1796 r. obraz św. Rocha. Na uwagę zasługuje staropolski portret fundatora z herbami: Jastrzębiec, Pomian, Poraj i Korab. Kościół do 1864 r., tj. do kasaty klasztorów przez Rosjan, należał do paulinów, którzy tu zostali osadzeni 14 I 1673 r. przez arcybiskupa Jana Wężyka. Kościół ten spalił się w 1858. Ostatni paulin - administrator był tu do swojej śmierci w 1876.
Dwór w stylu neogotyckim z poł. XIX w. fundowany przez Henryka Kozarskiego herbu Wąż (1830–1903), lub jego ojca, a zbudowany prawdopodobnie przez Henryka Marconiego, przy wykorzystaniu starszej siedziby Konopnickich. Ostatnim prawowitym właścicielem dóbr rodzinnych był Tadeusz Kozarski. Kozarscy byli właścicielami tego majątku do 1939 r. Najmłodsza córka właściciela Maria regularnie odwiedza miejsce swoich narodzin, jednocześnie starając się o zwrot zabranych bezprawnie dóbr rodzinnych. 
W parku podworskim pomnikowe okazy dębów szypułkowych (405 i 490 cm). 
W pobliżu współczesny dworowi pseudogotycki spichlerz.
Około 500 m na pd., przy zakolu Warty uszkodzone przez rzekę grodzisko, użytkowane prawdopodobnie od 1 poł. XIV w. po XVI/XVII w., o wybitnych walorach obronnych. Zachowany częściowo stożek, otoczony wałem i podwójnymi fosami, stanowi doskonały punkt widokowy.
Nad brzegiem rzeki cmentarz wojenny, na którym spoczywają prochy 54 żołnierzy i ich dowódcy mjr. Stanisława Jaszczuka z 72 pp. im. Dionizego Czachowskiego z Radomia, którzy polegli w walce z Niemcami, w dniu 3 września 1939, o utrzymanie przepraw na Warcie.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="337602" url="https://pl.wikipedia.org/wiki?curid=337602" title="Bluszcz (ujednoznacznienie)">
Bluszcz (ujednoznacznienie)

Bluszcz to:

</doc>
<doc id="337606" url="https://pl.wikipedia.org/wiki?curid=337606" title="Kathy Bates">
Kathy Bates

Kathleen Doyle Bates (ur. 28 czerwca 1948 w Memphis) – amerykańska aktorka teatralna, filmowa i telewizyjna, reżyser telewizyjna, laureatka Oscara za rolę w horrorze "Misery" (1990). Była jeszcze trzykrotnie nominowana do Oscara za role drugoplanowe w filmach: "Barwy kampanii" (1998), "Schmidt" (2002) i "Richard Jewell" (2019).
Życiorys.
Wczesne lata.
Urodziła się i wychowywała w Memphis w stanie Tennessee jako najmłodsza z trzech córek baptystów Bertye Kathleen (z domu Talbert; 1907–1997) i Langdona Doyle’a Batesa, inżyniera mechanika. Jej dziadek ze strony ojca Finis Langdon Bates był prawnikiem i autorem. Z kolei jej pradziadek wyemigrował do Nowego Orleanu, był kiedyś lekarzem prezydenta Andrew Jacksona. Ukończyła White Station High School (1965) i Southern Methodist University (1969) w Dallas na wydziale teatralnym.
Kariera.
Pracowała w teatrze regionalnym w Waszyngtonie, a także w Actors Theatre w Louisville i jako śpiewająca kelnerka w ośrodku Catskill Mountain. Po ukończeniu nauki, w 1970 przeniosła się do Nowego Jorku, gdzie pracowała przy kasie fiskalnej i przyjmowała zamówienia na lunch. Zadebiutowała w Buffalo's Studio Arena Theatre z Christopherem Walkenem w światowej premierze "Lemon Sky" Lanforda Wilsona. Wkrótce spektakl został przeniesiony na off-Broadway Playhouse Theatre, ale bez Kathy, a Walken zdobył nagrodę Drama Desk.
Na ekranie po raz pierwszy pojawiła się jako jedna z przesłuchiwanych piosenkarka w komedii Miloša Formana "Odlot" (1971), gdzie zaśpiewała nawet w jedną z piosenek „Even Horses Had Wings” z Buckiem Henry i Vincentem Schiavelli. W 1976 grała na off-Broadwayu w przedstawieniu "Vanities", a w 1977 debiutowała na Broadway w spektaklu "Goodbye Fidel". Trafiła potem do opery mydlanej NBC "The Doctors" (1977) jako Phyllis, sitcomu ABC "Statek miłości" (1978) jako Sally Allison oraz dramatu kryminalnego "Zwolnienie warunkowe" (1978) u boku Dustina Hoffmana i Theresy Russell jako Selma Darin.
Na początku lat 80. pojawiła się w komedii Roberta Altmana "Wróć, Jimmy Deanie" ("Come Back to the Five and Dime, Jimmy Dean, Jimmy Dean", 1982) z Cher i Karen Black, komedii fantasy "W swoim rodzaju" ("Two of a Kind", 1983) z Johnem Travoltą i Olivią Newton-John oraz dreszczowcu Sidneya Lumeta "Nazajutrz" (1986) z Jane Fondą i Jeffem Bridgesem. W 1984 wystąpiła w dwóch operach mydlanych ABC: "Wszystkie moje dzieci" (1984) jako Belle Bodelle i "Tylko jedno życie" jako Evelyn Maddox.
Jednak najsłynniejszą kreacją w filmografii Kathy Bates okazała się główna rola w ekranizacji powieści Stephena Kinga "Misery" (1990), kreacja fanatycznej miłośniczki prozy cenionego pisarza (James Caan), który nagle orientuje się, że w efekcie wypadku samochodowego obudził się nie w szpitalu, tylko w domu swej psychofanki. Za rolę otrzymała Oscara dla najlepszej aktorki pierwszoplanowej, pokonując wtedy Julię Roberts ("Pretty Woman") i Meryl Streep ("Pocztówki znad krawędzi"). Rok później zagrała prostytutkę w "Cieniach we mgle" ("Shadows and Fog", 1991) Woody’ego Allena, Hazel Quarrier w dramacie Hectora Babenco "Zabawa w Boga" (1991), oraz borykającą się z małżeńskimi problemami Evelyn Couch w średnim wieku, której życie zmienia się, gdy poznaje wiekową już damę w ciepło przyjętym komediodramacie Jona Avneta "Smażone zielone pomidory" (1991). Stworzyła również ciekawą kreację w komedii romantycznej "Druga miłość" (1992) z Shirley MacLaine i "Dolores" (1995). W "Titanicu" (1997) Jamesa Camerona, jednym z najbardziej kasowych filmów w historii kina, zagrała postać Margaret „Molly” Brown, której najsłynniejsza ekranowa kwestia brzmiała: „Zaraz wejdziesz do jaskini lwa, w co się ubierzesz?”. Za rolę Roberty Hertzel, matki przyszłego zięcia (Dermot Mulroney) Warrena Schmidta (Jack Nicholson) w komediodramacie Alexandra Payne’a "Schmidt" zdobyła nominację do Oscara. W 2020 otrzymała kolejną nominację do Oscara za rolę Bobi Jewell w filmie "Richard Jewell".
Została także doceniona za dokonania reżyserskie. Za serial "Dasha i Lily" (1999) z Samem Shepardem i Judy Davis nominowano ją do Emmy, a za jeden z odcinków "Sześciu stóp pod ziemią" ("Six Feet Under", 2001–03) do nagrody przyznawanej przez Directors Guild of America. Wyreżyserowała też odcinki takich seriali, jak "Wydział zabójstw Baltimore" ("Homicide: Life on the Street", 1996), "Nowojorscy gliniarze" ("NYPD Blue", 1997), "Oz" (1998), "Everwood" (2001), "Fargo" (2003) czy "Have Mercy" (2006).

</doc>
<doc id="337607" url="https://pl.wikipedia.org/wiki?curid=337607" title="Deep Throat">
Deep Throat



</doc>
<doc id="337610" url="https://pl.wikipedia.org/wiki?curid=337610" title="Hotel Europejski w Warszawie">
Hotel Europejski w Warszawie

Hotel Europejski, od 2018 Raffles Europejski Warsaw – hotel w Warszawie, zbudowany etapami w latach 1855–1877 według projektu Henryka i Leandra Marconich. Uznawany wówczas za najbardziej luksusowy w mieście. Wznowił działalność w 2018 pod marką sieci Raffles.
Historia.
W połowie XVII wieku w miejscu hotelu znajdował się dwór Jana Oborskiego, starosty sochaczewskiego, a w XVIII wieku barokowy pałac Ogińskich. Na początku XIX wieku nieruchomość nabył bogaty stolarz warszawski Ferdynand Gerlach, który urządził tam hotel.
Budynek, zaprojektowany przez Henryka Marconiego, powstał w miejscu budynku zburzonego hotelu Gerlacha. Część gmachu od strony obecnej ul. Ossolińskich, ul. Karaszewicza-Tokarzewskiego i placu Piłsudskiego została wzniesiona w latach 1855–1857. W latach 1857–1859 powstała część od ul. Ossolińskich i Krakowskiego Przedmieścia. Budowa została dokończona w latach 1876–1877. Hotel Europejski był pierwszym nowoczesnym hotelem w Warszawie. Od końca XIX wieku w budynku działało centralne ogrzewanie.
Hotel był pierwszą siedzibą Towarzystwa Zachęty Sztuk Pięknych oraz kolejną lokalizacją popularnej cukierni Lourse'a (1871–1944).
W czasie powstania styczniowego w dniu 10 października 1863 przed hotelem stracony został czeladnik cukierniczy Emilian Chodakowski za udział w zamachu na carskiego agenta Bertolda Hermaniego. W 1877 w hotelu uruchomiono pierwszą w mieście windę osobową.
W lutym 1918 w hotelu popełnił samobójstwo oficer Legionów Polskich, mjr kanc. Ludwik Eydziatowicz. W 1920 otwarto w nim księgarnię spółki Trzaska, Evert i Michalski. W 1938 hotel dysponował 250 pokojami.
Po zniszczeniach wojennych, przedwojenni właściciele uruchomili restaurację i rozpoczęli remont budynku. W 1948 hotel zajęło Ministerstwo Obrony Narodowej i dokończyło odbudowę budynku z przeznaczeniem na Akademię Wojskowo-Polityczną im. Feliksa Dzierżyńskiego (1951–1954). 
W latach 1957–1961 budynek został ponownie zaadaptowany na hotel, którym zarządzała grupa hotelowa Orbis. W 1965 zagrał tu koncert The Golden Gate Quartet.
W 1989 podjęto próbę renowacji gmachu, w co był zaangażowany Gene Gutowski, zakończonej niepowodzeniem. W 1991 spadkobiercy właścicieli nieruchomości rozpoczęli starania o jej odzyskanie. W 1993 została reaktywowana przedwojenna spółka akcyjna Hotel Europejski, a minister gospodarki przestrzennej i budownictwa stwierdził nieważność orzeczenia prezydenta Warszawy z 1948 o odmowie przyznania spółce własności czasowej z powodu dekretu Bieruta. W kwietniu 2005 zostało podpisane porozumienie z władającą nieruchomością spółką Accor-Orbis, a we wrześniu została ona przekazana spółce Hotel Europejski. 
W latach 2009–2014 w budynku mieściła się siedziba Radia Wnet.
W 2012 do grona właścicieli hotelu dołączyła szwajcarska milionerka Vera Michalski-Hoffmann (jako większościowy udziałowiec w spółce będącej właścicielem hotelu). 
W czasie prowadzonego w latach 2013–2018 remontu, za zgodą stołecznego konserwatora zabytków, budynek został nadbudowany – w miejscu strychu powstały dwie nowe kondygnacje z ok. 7 tys. m² powierzchni biurowej. Projekt nadbudowy wywołał kontrowersje.
Hotel wznowił działalność w maju 2018 pod marką luksusowej sieci Raffles, jako "Raffles Europejski Warsaw". Na ostatnim piętrze urządzono przestrzeń biurową i coworkingową.

</doc>
<doc id="337611" url="https://pl.wikipedia.org/wiki?curid=337611" title="Ignacy Forycki">
Ignacy Forycki

Ignacy Forycki (ur. 6 stycznia 1900 w Krzywosądowie, zm. 5 sierpnia 1983 w Poznaniu) – brat pallotyn, zasłużony drukarz.
W 1915 przybył do Wadowic na Kopiec do szkoły prowadzonej przez księży pallotynów, gdzie został przyjęty przez ks. Alojzego Majewskiego, prekursora działalności pallotynów na ziemiach polskich. Ignacy rozpoczął tam naukę z zamiarem zostania księdzem, jednak w 1917 wstąpił do nowicjatu jako kandydat na brata. 15 września 1919 złożył swą pierwszą profesję i został pallotyńskim bratem do końca życia.
Pracował w Sucharach, potem znowu na Kopcu, w Ołtarzewie, w Warszawie w domu na Krakowskim Przedmieściu 71, organizując drukarnię Wydawnictwa Księży Pallotynów, która drukowała m.in. dziennik "Polak-Katolik" (później: "Polska"), tygodniki "Przegląd Katolicki" i "Posiew" oraz książki i kalendarze.
W czasie II wojny światowej brat Forycki był w obozie pracy oraz na przymusowych robotach w Riesenburg-Freistadt, a także pracował fizycznie poza pallotyńską wspólnotą w Wielkopolsce.
W 1945 brat Ignacy Forycki wrócił do Ołtarzewa, gdzie zorganizował nową drukarnię. W 1948 ołtarzewska drukarnia została całkowicie przeniesiona do Poznania, gdzie powstało słynne wydawnictwo Pallottinum. 
Brat Forycki pracował w poznańskiej drukarni niemal do samej śmierci 5 sierpnia 1983. 
Był rodzonym bratem pallotynów: ks. Leona Foryckiego, brata Antoniego Foryckiego (zginął 6 marca 1915 w bitwie pod Inowłodzem k. Tomaszowa Mazowieckiego) oraz krewnym ks. Romana Foryckiego. 
Brat Ignacy był znany z poczucia humoru, fantazji i pogody ducha, a przy tym żywej, prostej wiary.
Pogrzebowi brata Ignacego 11 sierpnia przewodniczył jego brat Leon. Brat Forycki został pochowany w pallotyńskiej kwaterze na poznańskim cmentarzu na Junikowie.

</doc>
<doc id="337614" url="https://pl.wikipedia.org/wiki?curid=337614" title="Wyspy Mentawai">
Wyspy Mentawai

Wyspy Mentawai () – archipelag na Oceanie Indyjskim; wchodzi w skład prowincji Sumatra Zachodnia; jest samodzielnym dystryktem () z ośrodkiem administracyjnym "Tuapejat" na wyspie Sipura.
Leży w łańcuchu wysepek przebiegającym w odległości około 100 km od Sumatry, od której oddziela go cieśnina Mentawai. Powierzchnia 6700 km²; 64 tys. mieszkańców (2000).
Składa się z czterech głównych wysp: Siberut, Sipura, Północna Pagai, Południowa Pagai oraz ok. 70 małych wysepek. Wyspy porasta w większości las tropikalny. Wchodzą w skład ekoregionu "Mentawai Islands Rain Forests", w którym żyje m.in. 17 gatunków endemicznych ssaków.

</doc>
<doc id="337616" url="https://pl.wikipedia.org/wiki?curid=337616" title="Delta Andromedae">
Delta Andromedae

 
Delta Andromedae ("δ And") – jedna z jaśniejszych gwiazd w gwiazdozbiorze Andromedy (wielkość gwiazdowa: 3,27). Odległa od Słońca o około 111 lat świetlnych. Jej wielkość absolutna wynosi 0,81.
Jest to układ potrójny, w którym jaśniejszy składnik Delta Andromedae A jest pomarańczowym olbrzymem należącym do typu widmowego K3 III (zob. diagram Hertzsprunga-Russella). Składnik A jest równocześnie gwiazdą spektroskopowo podwójną z okresem obiegu obu ciał 15 000 dni (41 lat). Temperatura powierzchni tychże składników wynosi ok. 4000 K.
Delta Andromedae B znajduje się w odległości 28,7″ od centralnej pary, czyli co najmniej 900 au, a okres orbitalny wynosi ponad 20 tys. lat. Jest obiektem typu widmowego M2 o jasności 12,44m.
W odległości 48″ znajduje się kolejna gwiazda o jasności ok. 16m, nazywana czasem Delta Andromedae C, jednak jej ruch własny świadczy o tym, że nie należy do tego układu.

</doc>
<doc id="337617" url="https://pl.wikipedia.org/wiki?curid=337617" title="Apollo 14">
Apollo 14

Apollo 14 – trzecia załogowa misja, w czasie której dwaj astronauci wylądowali na powierzchni Księżyca. 
W czasie wyprawy zebrano 42 kg próbek gruntu księżycowego. Astronauci podczas wyjść na powierzchnię Księżyca przebywali poza lądownikiem LM ponad dziewięć godzin. Shepard i Mitchell poruszając się po Księżycu po raz pierwszy użyli specjalnie skonstruowanego dla potrzeb tej misji Apollo wózka na kółkach MET, dzięki któremu mogli przewozić m.in. sprzęt do badań naukowych.
Statek kosmiczny i rakieta nośna.
Czas dostarczenia elementów do KSC:
Główne cele misji.
Wszystkie cele misji zostały osiągnięte.
Misja.
Nieoczekiwana awaria Apollo 13 spowodowała przesunięcie terminu startu kolejnej misji. Po zbadaniu i ustaleniu przyczyn niepowodzenia dokonano szeregu zmian konstrukcyjnych. Dodano trzy zbiorniki ze 150 kg tlenu, wyposażono człon napędowy w dodatkową baterię akumulatorów o pojemności 400 Ah, umieszczono zapas 18 kg wody dla załogi na wypadek awarii ogniw paliwowych. Apollo 14 wystartował 31 stycznia 1971 roku, po nieplanowanej, 40-minutowej przerwie w odliczaniu. Przyczyna to pogarszająca się pogoda (zachmurzenie i deszcz). Przerwa miała miejsce w punkcie T –8:02. Poważne problemy wystąpiły w trakcie próby dokowania Apolla i LM. Pojazdy udało się połączyć dopiero za szóstym podejściem. W trakcie dolotu do Księżyca przeprowadzono dwie korekty trajektorii.Trzeci stopień rakiety S-BIV uderzył w Księżyc zgodnie z planem. Sejsmometr Apolla 12 znajdujący się w odległości 172 km na północ od miejsca upadku zarejestrował wstrząs 37 sekund po zderzeniu. Po separacji na orbicie okołoksiężycowej, komputer nawigacyjny LM otrzymał komendę awaryjnego przerwania lądowania. Przyczyną było zwarcie w jednym z przełączników. Ta drobna usterka uniemożliwiała kontynuowanie misji. Gdyby astronauci rozpoczęli podejście i uruchomili silnik komputer przerwałby lądowanie i wysłał ich z powrotem na orbitę okołoksiężycową. Dzięki opracowaniu odpowiedniego algorytmu udało się rozwiązać kolejny problem. W trakcie podejścia odmówił współpracy radar lądownika. I ten problem został szczęśliwie rozwiązany i LM osiadł na powierzchni Księżyca zaledwie 53 metry od celu. Antares wylądował, jako pierwszy obiekt załogowy, na wyżynnym obszarze Księżyca. Wybór ten był celowy i uzasadniony. Chodziło o zdobycie cennych informacji z obszarów, gdzie spodziewano się znaleźć fragmenty pochodzące z głębszych warstw skorupy. Okolica, w której wylądował LM, okazała się bardziej nierówna niż zakładano na podstawie uzyskanych wcześniej fotografii terenu. Były pewne kłopoty z rozstawieniem aparatury naukowej, gdyż wybrane miejsce było pochyłe.Ostatecznie rozmieszczono wszystkie przyrządy naukowe.W czasie gdy Shepard i Mitchell pracowali na Księżycu Stuart Roosa fotografował Księżyc i gwiazdy z pokładu Apollo. Spotkanie i dokowanie stopnia startowego i statku Apollo 14 przebiegły zgodnie z planem. Nie powtórzyły się problemy z dokowaniem. Jednak sonda mechanizmu dokowania została zabrana na Ziemię w celu dokładnego zbadania. Odrzucony stopień startowy uderzył w powierzchnię Księżyca, a wstrząs został zarejestrowany przez zestawy ALSEP ustawione przez astronautów Apollo 12 i Apollo 14. Podczas drogi powrotnej astronauci przeprowadzili cztery eksperymenty, testujące przebieg procesów technologicznych w stanie nieważkości. Wykonali tylko jedną korektę trajektorii. Kapsuła wodowała na Pacyfiku, około 1250 km na południe od Samoa i siedem kilometrów od okrętu ratowniczego USS „New Orleans”.
EVA.
Podczas obu EVA zebrali 42,3 kg próbek i pokonali odległość około 4,0 km. Łącznie spacery księżycowe trwały 9 godzin 22 minuty i 31 sekund.
Podsumowanie.
Astronauci szczęśliwie wrócili na Ziemię wraz z około 42 kg księżycowych skał. Roosa wykonał wiele fantastycznych zdjęć (niektóre z nich do dziś spoczywają na Księżycu wraz z filmem pozostawionym nieopatrznie w członie startowym przez jego kolegów). Założona przez astronautów stacja ALSEP pracowała bez zarzutu, dostarczając olbrzymią ilość danych.
Golf na Księżycu.
Eksperyment z piłeczkami nie był na żadnej liście eksperymentów do przeprowadzenia w trakcie misji. Shepard uzgodnił to z Deke'em Slaytonem. Zgodnie z tą umową miał pozwolenie na zagranie w golfa, pod warunkiem że lądowanie odbędzie się bez zakłóceń. Astronauta zamontował główkę od swojego kija golfowego do instrumentu służącego do nabierania księżycowego gruntu. Gra w golfa, pierwsza w przestrzeni kosmicznej, została przeprowadzona w celu zbadania odległości, na jaką powędruje piłeczka w sześciokrotnie słabszym polu grawitacyjnym. Pierwsze uderzenie było nieudane. Po drugim strzale piłeczka, zgodnie z określeniem Sheparda, szybowała kilometrami. Wbrew legendzie, głoszącej, że piłka zniknęła za horyzontem, długość lotu wyniosła zaledwie około 15 metrów. Gdzieś w zakamarkach kraterów zostały dwie piłeczki, pierwsze użyte w kosmosie.Wiele lat po swoim locie Alan Shepard stwierdził, że jest prawdopodobnie dużo bardziej znany jako facet, który po raz pierwszy zagrał w golfa na Księżycu, niż jako pierwszy Amerykanin w kosmosie.

</doc>
<doc id="337618" url="https://pl.wikipedia.org/wiki?curid=337618" title="Δ And">
Δ And



</doc>
<doc id="337619" url="https://pl.wikipedia.org/wiki?curid=337619" title="Charadriiformes">
Charadriiformes



</doc>
<doc id="337620" url="https://pl.wikipedia.org/wiki?curid=337620" title="Czas internetowy">
Czas internetowy



</doc>
<doc id="337621" url="https://pl.wikipedia.org/wiki?curid=337621" title="Phoenix Suns">
Phoenix Suns

Phoenix Suns – amerykański klub koszykarski, mający siedzibę w Phoenix, w stanie Arizona. Występują w Dywizji Pacyficznej, Konferencji Zachodniej w National Basketball Association (NBA). Są jedyną drużyną dywizji, która nie posiada siedziby w stanie Kalifornia. Phoenix Suns od 1992 roku swoje domowe spotkania rozgrywają w Footprint Center, znana wcześniej jako America West Arena. Arena często nazywana jest „Purple Palace” ze względu na fioletowy kolor miejsc siedzących.
Historia.
Założony w 1968 klub pierwszy sukces odniósł w 1976, kiedy to w rozgrywkach play-off niespodziewanie wyeliminował obrońcę tytułu Golden State Warriors, a przegrał dopiero w emocjonującym finale z Boston Celtics (mecz nr 5 miał 3 dogrywki i jest uważany za jeden z najbardziej emocjonujących w historii ligi). Barw Suns bronili wtedy m.in.: Alvan Adams, Gar Heard, John MacLeod, Paul Silas.
Przyjście „Sir” Charlesa Barkleya w 1992 odmieniło tkwiący w marazmie klub. Barkley w swym pierwszym sezonie zdobył tytuł MVP i poprowadził zespół do finału NBA, gdzie Suns rozegrali jeden z najefektowniejszych pojedynków w historii z, będącymi u szczytu, Chicago Bulls, przegrywając 2-4. Powtórzyła się tu historia sprzed lat – w meczu nr 3 drugi raz w historii finałów rozegrano 3 dogrywki. W drużynie, prowadzonej przez młodego trenera Paula Westphala, grali wtedy m.in.: Danny Ainge, Dan Majerle, Kevin Johnson, Tom Chambers, Mark West, a także dwaj gracze występujący później w polskiej lidze – Oliver Miller i Richard Dumas.
Zawodnicy.
Kadra w sezonie 2020/2021.
"Stan na 6 grudnia 2020"
Kadra w sezonie 2021/2022.
"Stan na 5 listopada 2021"
Polacy w klubie.
Phoenix Suns jest jedynym klubem w NBA, który zaangażował wszystkich trzech Polaków dotychczas występujących w NBA. W drużynie występowali Cezary Trybański (w klubie od 30 września 2003 do 5 stycznia 2004), Maciej Lampe (w klubie od 5 stycznia 2004 do stycznia 2005, był najmłodszym debiutantem w historii klubu mając w dniu pierwszego swojego meczu w drużynie 18 lat i 353 dni) oraz Marcin Gortat (w klubie od 18 grudnia 2010 do 25 października 2013).

</doc>
<doc id="337623" url="https://pl.wikipedia.org/wiki?curid=337623" title="Hotel Europejski">
Hotel Europejski



</doc>
<doc id="337625" url="https://pl.wikipedia.org/wiki?curid=337625" title="Xema sabini">
Xema sabini



</doc>
<doc id="337626" url="https://pl.wikipedia.org/wiki?curid=337626" title="Larus sabini">
Larus sabini



</doc>
<doc id="337628" url="https://pl.wikipedia.org/wiki?curid=337628" title="Siberut">
Siberut

Siberut – wyspa w Indonezji na Oceanie Indyjskim w prowincji Sumatra Zachodnia; największa z wysp Mentawai. Na północy cieśnina Siberut oddziela ją od wysp Batu, na południu cieśnina Bungalaut od Sipury. Powierzchnia 4030 km²; porośnięta lasem równikowym. Wyspę zamieszkuje 37 506 osób.
1905 km² zajmuje rezerwat "Siberut Biosphere Reserve" objęty patronatem UNESCO z unikatowymi gatunkami fauny i flory. Uważa się, że 15% wszystkich zwierząt zamieszkujących wyspę jest endemitami. W przypadku ssaków współczynnik ten jest jeszcze wyższy, wynosi on ok. 65%. Jest to spowodowane odizolowaniem wyspy przez ponad 500 000 lat.
Na wyspie uprawia się sago, tytoń, maniok, bataty, pieprz, groszek, mango i ananasy. Na wybrzeżu znajdują się plantancje kokosowe.

</doc>
<doc id="337630" url="https://pl.wikipedia.org/wiki?curid=337630" title="Kazimierz Gzowski">
Kazimierz Gzowski

Nazwisko to nosili:

</doc>
<doc id="337631" url="https://pl.wikipedia.org/wiki?curid=337631" title="Styczeń 2006">
Styczeń 2006



</doc>
<doc id="337634" url="https://pl.wikipedia.org/wiki?curid=337634" title="Głuchów (obwód sumski)">
Głuchów (obwód sumski)

Głuchów (ukr. Глухів, "Hłuchiw") – historyczne miasto w obwodzie sumskim na Ukrainie, ok. 100 km na północny wschód od Konotopu i na południe od pobliskiej granicy z Rosją, nad rzeką Esmań, współrzędne geograficzne 51°41′N 33°54′E.
W mieście rozwinął się przemysł elektrotechniczny, spożywczy oraz włókienniczy.
Historia.
Wzmiankowane w 1152 roku jako część księstwa czernihowskiego na Siewierzy, zniszczonego przez plemiona kumańskie; w późniejszym średniowieczu od roku 1252 stolica samodzielnego księstwa czernihowskiego zależnego od chanatu tatarskiego. Od ok. 1320 roku w granicach Wielkiego Księstwa Litewskiego, utracony w 1503 roku na rzecz Wielkiego Księstwa Moskiewskiego, od roku 1618 (rozejm w Dywilinie) we władaniu, a od 1635 roku (pokój polanowski) w granicach Rzeczypospolitej Obojga Narodów, w województwie czernihowskim. Pierwszym właścicielem wsi był Marek Kimber herbu Topór. W roku 1644 Głuchów otrzymał przywileje miejskie od króla Władysława IV Wazy. Po roku 1649 w autonomicznym Hetmanacie.
Od ugody perejasławskiej 1654 pod berłem cara Rosji.
W roku 1664 wojska polskie pod dowództwem króla Jana Kazimierza bez powodzenia próbowały zdobyć miasto.
Po rozejmie andruszowskim z 1667 roku oddany przez Rzeczpospolitą Rosji. Kiedy Piotr I Wielki przeniósł tu w 1708 roku siedzibę hetmana (po zburzeniu Baturyna i wymordowaniu jego mieszkańców), znaczenie miasta wzrosło. Pod rządami ostatnich hetmanów zostało przebudowane w stylu barokowym. Częste pożary, które później nawiedzały miasto, doprowadziły je jednak do upadku. Od roku 1782 Głuchów należał do guberni nowogrod-siewierskiej, a od roku 1802 czernihowskiej, między gubernią kurską a gubernią orłowską. W roku 1880 miasto liczyło 15000 mieszkańców, w większości składało się ze społeczności żydowskiej. W mieście znajdowały się trzy cerkwie oraz dwie synagogi. W marcu 1918 oddziały bolszewickie dokonały pogromu Żydów, zabijając 400 osób.
W 1959 liczyła 22 962 mieszkańców.
W 1989 liczyła 35 869 mieszkańców.
Miasto ma bogaty dorobek w dziedzinie muzyki. Działała tu Głuchowska Akademia Muzyczna, gdzie uczyli się tacy kompozytorzy jak m.in. Dmytro Bortnianski i – prawdopodobnie – Maksym Berezowski, a także słynny lutnista Tymoteusz Biełogradzki.

</doc>
<doc id="337636" url="https://pl.wikipedia.org/wiki?curid=337636" title="Korczew (powiat zduńskowolski)">
Korczew (powiat zduńskowolski)

Korczew – wieś w Polsce położona w województwie łódzkim, w powiecie zduńskowolskim, w gminie Zduńska Wola. Położona na obrzeżach Zduńskiej Woli.
Do 1953 roku miejscowość była siedzibą gminy Wojsławice, a w latach 1953–1954 gminy Korczew. W latach 1954–1972 wieś należała i była siedzibą władz gromady Korczew. W latach 1975–1998 miejscowość należała administracyjnie do województwa sieradzkiego.
Historia.
Korczew "(Corczow)" wieś dawniej szlachecka, powstała najprawdopodobniej przed XIII wiekiem, choć pierwsza pisana wzmianka o niej pochodzi z 1386. Parafia erygowana w XIII w. W 1767 wyłączono z parafii korczewskiej wsie: Zduńską Wolę, Stęszyce i Opiesin, tworząc nową parafię w Zduńskiej Woli. Przed II wojną światową odkryto tu cmentarzysko z okresu rzymskiego.
Zabytki.
Kościół drewniany pw. św. Katarzyny zbudowany na zgliszczach starego kościoła w 1729 powstał z fundacji ks. Grzegorza Ptaszkowskiego, restaurowany w 1857, rozbudowany w 1930, orientowany, konstrukcji zrębowej, oszalowany. Jednonawowy, z węższym i niższym prezbiterium, zamkniętym wielobocznie. Przy prezbiterium od pn. zakrystia, przy nawie od pd. – kruchta. Dachy dwuspadowe, gontowe. Wieżyczka z sygnaturką. Tabernakulum w głównym ołtarzu z I poł. XVII wieku, rzeźbione, z malowanymi przedstawieniami czterech ewangelistów. Krucyfiks barokowy z XVIII wieku. Pacyfikał barokowy z relikwiami św. Andrzeja Boboli. Na plebanii obraz Matki Boskiej z Dzieciątkiem (datowany na 12 grudnia 1881) Arkadiusza Jasińskiego, zesłanego do Tobolska za udział w powstaniu styczniowym. Wśród paramentów do niedawna na plebanii była także bursa z XVIII/XIX wieku zdobiona metalową pozłacaną nicią, na której jako ozdobę wykorzystano Order Orła Białego z dewizą: „Pro fide, rege et legi”. W ostatnich latach, dzięki staraniom miejscowego proboszcza i dotacjom z Unii Europejskiej, kościół przeszedł gruntowny remont.
Na cmentarzu grób 21 żołnierzy niemieckich (występują polskie nazwiska) I wojny światowej poległych w listopadzie 1914 r. w walkach w okolicach Korczewa, będących częścią Operacji Łódzkiej. Żołnierze pochodzili z Dolnego Śląska, głównie z miasta Lubań oraz mogiła 6 N.N. żołnierzy polskich poległych 5–6 września 1939, prawdopodobnie od kul tutejszych Niemców.
Według rejestru zabytków NID na listę zabytków wpisane są obiekty:

</doc>
<doc id="337644" url="https://pl.wikipedia.org/wiki?curid=337644" title="Henry Allingham">
Henry Allingham

Henry William Allingham (ur. 6 czerwca 1896 w Clapton we wschodnim Londynie, zm. 18 lipca 2009 w Ovingdean koło Brighton) – brytyjski weteran I wojny światowej, znany również z długowieczności.
Życiorys.
Osierocony przez ojca w 1897 roku, został wychowany przez matkę i dziadków. Uczęszczał do London County Council School, a po jej ukończeniu podjął pracę przy produkcji instrumentów chirurgicznych na potrzeby londyńskiego szpitala St Bartholomew's Hospital. Później przeniósł się do zakładu produkującego części samochodowe.
Zamierzał wstąpić do wojska krótko po wybuchu I wojny światowej, pozostał jednak przy chorej matce. Po jej śmierci w 1915 roku został przyjęty do Royal Naval Air Service. Przez pewien czas służył na okręcie wojennym, od 1917 roku na froncie zachodnim. Uczestniczył m.in. w bitwie jutlandzkiej (1916), bitwie nad Sommą (1916) i trzeciej bitwie pod Ypres (1917), od późnej jesieni 1917 stacjonował koło Dunkierki. W kwietniu 1918 roku po przekształceniach organizacyjnych znalazł się w szeregach Royal Air Force, powstałych z połączenia Royal Naval Air Service i Royal Flying Corps.
W kwietniu 1919 roku został przeniesiony do rezerwy. W okresie międzywojennym pracował w przedsiębiorstwie Ford, z którym pozostał związany do emerytury. Jako żołnierz rezerwy kilkakrotnie był powoływany do służby w czasie II wojny światowej.
Dzięki swojej długowieczności zyskał rozgłos na początku XXI wieku. Został uhonorowany wieloma odznaczeniami wojskowymi, m.in. francuską Legią Honorową (2003), Brytyjskim Medalem Wojennym i Medalem Zwycięstwa za udział w I wojnie światowej. Uczestniczył w szeregu uroczystości rocznicowych, m.in. jako gość honorowy na odsłonięciu pomnika RAF we wrześniu 2004 roku oraz obchodach 90-lecia przystąpienia Wielkiej Brytanii do wojny w sierpniu 2004 przy londyńskim Cenotafie. Był również obecny w czasie obchodów Niedzieli Pamięci w listopadzie 2005 roku przy Cenotafie. Był uważany za najstarszego mężczyznę w Wielkiej Brytanii (od śmierci 108-letniego Jacka Davisa w marcu 2003; ponadto w grudniu 2005 zmarł mieszkający w Wielkiej Brytanii polski weteran Jerzy Pajączkowski-Dydyński, pozostający poza oficjalnymi wykazami rekordzistów długowieczności) oraz ostatnią żyjącą osobę z grona pierwszych żołnierzy RAF. Od śmierci Francuza Maurice Floqueta w listopadzie 2006 cieszył się sławą najstarszego żyjącego mężczyzny w Europie, a od stycznia 2007, po śmierci Portorykańczyka Emiliano Mercado del Toro - najstarszego żyjącego weterana I wojny światowej.
Jeszcze w czasie I wojny światowej ożenił się; żona Dorothy zmarła w 1970 roku po 53 latach małżeństwa. Henry Allingham przeżył również swoje dwie córki (mimo że obie zmarły w wieku ponad 80 lat). Do grudnia 2005 doczekał się 5 wnuków i 12 prawnuków, mieszkających w USA.
Henry Allingham pobił rekord długowieczności Johna Evansa (1877–1990) i był najdłużej żyjącym mężczyzną w historii Wielkiej Brytanii. Po śmierci Tomoji Tanabe, 19 czerwca 2009 roku stał się najstarszym żyjącym mężczyzną na świecie. Po Florrie Baldwin był drugim najstarszym człowiekiem w Wielkiej Brytanii. Oprócz Angielki starszych od niego było jeszcze dziewięć kobiet, więc Allingham zajmował jedenaste miejsce na liście najstarszych żyjących ludzi na świecie. W chwili śmierci miał 113 lat i 42 dni.
Po jego śmierci tytuł najstarszego żyjącego mężczyzny na świecie przypadł Amerykaninowi Walterowi Breuningowi.

</doc>
<doc id="337657" url="https://pl.wikipedia.org/wiki?curid=337657" title="Pilot wycieczek zagranicznych">
Pilot wycieczek zagranicznych



</doc>
<doc id="337659" url="https://pl.wikipedia.org/wiki?curid=337659" title="Kota (kartografia)">
Kota (kartografia)

Kota – w kartografii punkt na mapie, z reguły w postaci wyraźnej kropki, opisany rzędną wysokościową, podaną w metrach lub centymetrach nad poziomem morza (n.p.m.). Zarówno punkt jak i rzędna na suchym lądzie nanoszone są czarnym kolorem, zaś na obszarach wodnych - niebieskim.
Koty najczęściej umieszczane są w charakterystycznych miejscach rzeźby terenu, jak:
lub w istotnych miejscach zabudowy oraz infrastruktury komunikacyjnej stworzonej przez człowieka, jak:

</doc>
<doc id="337668" url="https://pl.wikipedia.org/wiki?curid=337668" title="William Daniels (aktor)">
William Daniels (aktor)

William Daniels (ur. 31 marca 1927 w Brooklynie) – amerykański aktor.
W dzieciństwie występował w rodzinnym zespole wokalno-tanecznym The Daniels Family, który działał na terenie stanu Nowy Jork, brał także udział w eksperymentalnej transmisji telewizyjnej w 1941. W 1949 ukończył studia na Northwestern University w Evanston (Illinois).
Jako aktor broadwayowski zyskał m.in. uznanie za rolę prezydenta Johna Adamsa w musicalu "1776" (1969); był nominowany do nagrody Tony, ale nominacji tej nie przyjął, ponieważ ze względów proceduralnych nie zgłoszono go w kategorii "główna rola męska". Grał prezydenta Adamsa także w wersji filmowej "1776" (1972). W innych produkcjach kreował role jeszcze dwóch Adamsów – prezydenta Johna Quincy'ego oraz organizatora herbatki bostońskiej Samuela.
Z innych znanych ról Danielsa można wymienić postać ojca Benjamina Braddocka (granego przez Dustina Hoffmana) w filmie "Absolwent" (1967). Grał w serialach "St. Elsewhere" (1982-1988, jako doktor Mark Craig; za tę rolę wyróżniony nagrodą Emmy) oraz "Boy Meets World" (1993-2001, jako nauczyciel George Feeny). Sławę przyniosła mu również rola głosowa – udzielał głosu mówiącemu samochodowi K.I.T.T. w serialu "Nieustraszony" (ang. "Knight Rider", 1982-1986). W 2005 roku występował w serialu telewizyjnym "Podkomisarz Brenda Johnson".
Znany z działalności charytatywnej, wielokrotnie odwiedzał szpitale dziecięce. W latach 1999-2001 kierował związkiem zawodowym Screen Actors Guild. Od 1951 jest żonaty z aktorką Bonnie Bartlett, ma dwoje dzieci. Występował wspólnie z żoną zarówno w "Boy Meets World", jak i "St. Elsewhere" (gdzie tworzyli parę małżeńską również na ekranie). W 1986 oboje zostali laureatami telewizyjnej nagrody Emmy za "St. Elsewhere".

</doc>
<doc id="337670" url="https://pl.wikipedia.org/wiki?curid=337670" title="Miss Kittin">
Miss Kittin

Miss Kittin, właśc. Caroline Hervé (ur. w 1973 w Grenoble) – francuska DJ-ka. Debiutowała w kwietniu 1993. Związana jest z gatunkiem muzyki elektronicznej zwanej electroclashem.

</doc>
<doc id="337676" url="https://pl.wikipedia.org/wiki?curid=337676" title="Flaga Vanuatu">
Flaga Vanuatu

Flaga Vanuatu - jeden z symboli państwowych państwa wyspiarskiego Vanuatu.
Symbolika.
Narodowy emblemat tworzą skrzyżowane liście daktylowca i kieł dzika. Liście są symbolem pokoju, a ich poszczególne listki reprezentują członków parlamentu. Kieł symbolizuje dobrobyt. Znaczenie kolorów przedstawia się następująco: lud i żyzna ziemia (czarny), pokój i światło Ewangelii (żółty), krew rytualnie zabijanych dzików, która jest związana z tradycją i krew mężczyzn tego państwa (czerwony) i bogactwo wszystkich wysp archipelagu (zielony). Żółto-czarna figura w kształcie leżącej litery "Y" nawiązuje do kształtu archipelagu złożonego z 83 wysp, z czego 65 jest zamieszkanych.
Bandera wojenna.
Odmianą flagi Vanuatu jest jej bandera wojenna. Składa się ona z flagi państwowej Vanuatu, przyłączonej do lewego górnego rogu białej flagi:

</doc>
<doc id="337677" url="https://pl.wikipedia.org/wiki?curid=337677" title="Sanktuarium św. Andrzeja Boboli w Warszawie">
Sanktuarium św. Andrzeja Boboli w Warszawie

Sanktuarium św. Andrzeja Boboli w Warszawie – sanktuarium pod wezwaniem św. Andrzeja Boboli znajdujące się u zbiegu ulic Boboli i Rakowieckiej (pod numerem 61) w warszawskiej dzielnicy Mokotów.
Sanktuarium zbudowane zostało w latach 1980–1989, wcześniej był tam ogród ojców jezuitów oraz kaplica, gdzie od 1938 przechowywano relikwie Andrzeja Boboli.
Historia.
1 grudnia 1935 r. przy ulicy Rakowieckiej 61 na warszawskim Mokotowie otwarto Dom Pisarzy Towarzystwa Jezusowego, którego fundatorem był papież Pius XI. Relikwie Andrzeja Boboli umieszczono tam 20 czerwca 1938 r.
2 sierpnia 1944 r., w drugim dniu powstania warszawskiego, w podziemiach Domu Pisarzy Niemcy zamordowali 44 Polaków, w tym 8 kapłanów i 8 braci Towarzystwa Jezusowego oraz 28 osób świeckich. Po wojnie pokój w którym dokonano masakry został przekształcony w kaplicę, a szczątki ofiar pogrzebano pod posadzką jego podłogi.
Parafia erygowana została 1 stycznia 1953 przez kardynała Stefana Wyszyńskiego, lecz wcześniejsza zgoda władz na budowę kościoła z 1957 została anulowana w 1958 i dopiero 19 maja 1980 parafia otrzymała zgodę na wzniesienie kościoła według projektu architektów Hanny i Bogdana Madejowskich. 
13 czerwca 1980 prymas Stefan Wyszyński poświęcił plac pod budowę sanktuarium, a 15 października 1980 kamień węgielny poświęcił w Rzymie papież Jan Paweł II.
17 kwietnia 1988 pierwszą mszę w górnym kościele celebrował prymas Józef Glemp, a w styczniu 1989 oficjalnie zakończono budowę kościoła.

</doc>
<doc id="337683" url="https://pl.wikipedia.org/wiki?curid=337683" title="Michał Olszewski (dziennikarz)">
Michał Olszewski (dziennikarz)

Michał Olszewski (ur. 1977 w Ełku) – dziennikarz, pisarz, publicysta.
Życiorys.
Absolwent I Liceum Ogólnokształcącego im. Stefana Żeromskiego w Ełku. Ukończył studia polonistyczne na Uniwersytecie Jagiellońskim. Był dziennikarzem krakowskiego wydania „Gazety Wyborczej”. W latach 2007–2012 pracował jako reporter i szef działu reportażu „Tygodnika Powszechnego”. Od 2014 redaktor naczelny krakowskiego oddziału „Gazety Wyborczej”. 
Jego debiutem prozatorskim był zbiór opowiadań "Do Amsterdamu" (2003), który otrzymał pierwszą nagrodę w III edycji konkursu „Znak-Proza” organizowanego przez wydawnictwo Znak. W 2005 ukazała się jego druga książka pt. "Chwalcie łąki umajone". W kwietniu 2009 ukazała się trzecia książka – "Low-tech". W 2010 wydał "Zapiski na biletach" – opowieść o podróżach po Polsce, oraz "Eco-book o eko-Bogu", zapis rozmów o ekologii przeprowadzonych z franciszkaninem o. Stanisławem Jaromim. Książka "Zapiski na biletach" była nominowana do Nagrody Literackiej Gdynia 2011 w kategorii proza.
W 2015 otrzymał Nagrodę im. Ryszarda Kapuścińskiego za reportaż literacki za książkę "Najlepsze buty na świecie""."
W 2017 nakładem wydawnictwa Znak ukazała się kolejna powieść Olszewskiego "#upał," a wydawnictwo Czarne wznowiło "Zapiski na biletach". 

</doc>
<doc id="337694" url="https://pl.wikipedia.org/wiki?curid=337694" title="Glücksbergowie">
Glücksbergowie

Glücksbergowie – rodzina polskich wydawców, księgarzy i drukarzy działająca od końca XVIII wieku do 1907 roku. Działali w Warszawie, Wilnie, Krzemieńcu i w Kijowie, kolportowali polskie książki do Litwy, Białorusi i Rusi.
Natan Glücksberg (1770–1831) w roku 1818 otworzył drukarnię w Krzemieńcu, w Warszawie wydawał czasopisma („Pamiętnik Warszawski”), również publikował książki (ok. 200).
Jego brat Jan Glücksberg (1784–1859), autor "Przewodnika Warszawskiego". Prowadził samodzielnie działalność wydawniczą, wydawał książki, czasopisma, kalendarze oraz "Encyklopedię obrazową systematyczną". Od 1834 roku prowadził księgarnię a od 1835 roku drukarnię. W 1838 roku podpisał kontrakt z Radą Administracyjną Komisji Rządowej Spraw Wewnętrznych, Duchownych i Oświecenia Publicznego, dzięki któremu dostarczał podręczniki bibliotekom szkolnym z księgarń rosyjskich oraz otworzył czytelnię publiczną z ponad 2000 książkami. Z jego drukarni wychodziły druki rządowe oraz pierwsze w Polsce pisma ilustrowane. Był autorem "Przewodnika warszawskiego" (1826).
Najstarszy syn Natana Glücksberga, Krystian Teofil Glücksberg (1796–1876) posiadał drukarnię w Kijowie i Krzemieńcu. Był księgarzem okręgu wileńskiego, wydał między innymi "Encyklopedię Powszechną". Rodzina wydawała dzieła takich pisarzy jak Kazimierz Brodziński czy Wojciech Bogusławski. Syn Jana, Michał Glücksberg (1838–1907), był wydawcą czasopism „Bluszcz” i „Kmiotek”.

</doc>
<doc id="337697" url="https://pl.wikipedia.org/wiki?curid=337697" title="OP-44">
OP-44

Oddział partyzancki NOW-AK „Ojca Jana” (krypt. OP-44) – scalony z Armią Krajową oddział partyzancki Narodowej Organizacji Wojskowej, sformowany na południu Lubelszczyzny w 1942 r.
Historia.
Był to jeden z największych, najlepiej wyekwipowanych i zorganizowanych oddziałów NOW. Przy oddziale istniała podchorążówka i szkoła oficerska. W sumie, przez dwa lata istnienia, przez jego szeregi przeszło ok. 3000 żołnierzy. 
27 grudnia 1943, po zbiegającym się ze świętami Bożego Narodzenia ślubie por. Franciszek Przysiężniak ps. „Ojciec Jan” i łączniczki Janiny Oleszkiewicz ps. „Jaga”, na skutek zdrady kpr. „Wysockiego”, oddział został otoczony we wsi Graba. Po walce z oddziału odeszła część partyzantów (min. pchor. Józef Zadzierski ps. „Wołyniak” i Michał Krupa ps. „Pułkownik”), która w okolicach Leżajska zorganizowała oddział dyspozycyjny Komendy Okręgu Rzeszów NOW.
W czasie akcji „Burza” oddział wziął udział m.in. w bitwie na Porytowym Wzgórzu (pod nieobecność „Ojca Jana”), głównym epizodzie największej bitwy partyzanckiej na ziemiach polskich.

</doc>
<doc id="337698" url="https://pl.wikipedia.org/wiki?curid=337698" title="Obrońcy Kamigawy">
Obrońcy Kamigawy



</doc>
<doc id="337705" url="https://pl.wikipedia.org/wiki?curid=337705" title="Strefa Fresnela">
Strefa Fresnela

Strefa Fresnela (czyt. „frenela”) – w radiokomunikacji (także w optyce) obszar propagowania energii sygnału radiowego znajdujący się wzdłuż linii łączącej nadajnik i odbiornik fal. Strefy Fresnela numerowane są liczbami naturalnymi, przy czym energia propagowana wewnątrz strefy pierwszej jest największa, a poza nią (w strefach o indeksach większych od 1) – maleje.
Strefy Fresnela w przestrzeni pozbawionej przeszkód kształtem przypominają elipsoidę obrotową ulokowaną pomiędzy masztami radiowymi nadajnika i odbiornika. Jej kształt zależy od różnych czynników m.in. od częstotliwości. Im wyższa częstotliwość, tym kształt strefy Fresnela jest smuklejszy, zgodnie ze wzorem opisującym promień strefy Fresnela (będący promieniem koła przecinającego elipsoidę) w punkcie P:
gdzie:
Promień przekroju każdej strefy Fresnela jest najwyższy w środkowej jej części i zmniejsza się do punktu anteny na każdym końcu.
Często użyteczną informacją jest maksymalny promień pierwszej strefy Fresnela. Występuje on w połowie drogi pomiędzy nadajnikiem i odbiornikiem, czyli dla formula_6 wówczas dla formula_7 formula_8 i formula_9
gdzie:
Obiekty (wzgórza, drzewa, budynki itp.) znajdujące się w strefach Fresnela mają duży wpływ na propagację fali (szczególnie, jeśli znajdują się w strefie pierwszej): im jest ich więcej i im są większe, tym gorsze warunki przesyłu sygnału. Dla łączy o podwyższonej niezawodności działania cały obszar pierwszej strefy Fresnela powinien być wolny od przeszkód.
Następne (druga i kolejne) strefy Fresnela układają się koncentrycznie wokół pierwszej strefy i mają mniejsze znaczenie.

</doc>
<doc id="337708" url="https://pl.wikipedia.org/wiki?curid=337708" title="Nagroda Literacka im. Józefa Mackiewicza">
Nagroda Literacka im. Józefa Mackiewicza

Nagroda Literacka im. Józefa Mackiewicza – polska nagroda literacka przyznawana od 2002 roku.
Została ufundowana w celu upamiętnienia postaci i dzieła Józefa Mackiewicza, pisarza i działacza politycznego. Przyznawana jest polskim autorom za książki w szczególny sposób popularyzujące rodzimą kulturę, historię i tradycję.
Kapituła.
Fundatorami Nagrody są przedsiębiorcy Jan Michał Małek i Dorota Boether (wcześniej Zbigniew Zarywski). Nagroda przyznawana jest corocznie, a ogłoszenie wyników i uroczystość wręczenia laurów odbywa się 11 listopada. Nagrodę przyznaje kapituła, której przewodniczącym był do śmierci w maju 2014 Marek Nowakowski. Od listopada 2014 roku do maja 2017 funkcję przewodniczącego Kapituły Nagrody Literackiej im. Józefa Mackiewicza pełnił Tomasz Burek. Po jego śmierci przewodniczącym został Maciej Urbanowski.
W skład kapituły wchodzą: Jacek Bartyzel (od jesieni 2007), Dorota Boetcher (od roku 2016), Krzysztof Dybciak (od roku 2016), Wacław Holewiński (od roku 2016), Jan Michał Małek, Stanisław Michalkiewicz (sekretarz), Jacek Trznadel, Maciej Urbanowski (od sierpnia 2006, przewodniczący od maja 2017), Rafał A. Ziemkiewicz.
W pracach kapituły brali udział również: Ryszard Legutko (do lata 2005), Kazimierz Orłoś (do czerwca 2006), Andrzej Nowak (do maja 2007), Marek Nowakowski (do maja 2014), Włodzimierz Odojewski (do lipca 2016), Elżbieta Morawiec (2005-2014), Halina Mackiewicz (córka Józefa Mackiewicza), Tomasz Burek (do 2017), Lech Jęczmyk, Zbigniew Zarywski (do 2015).
Kapituła rozpatruje każdorazowo, jako kandydatury Nagrody, utwory literackie (powieści, eseje, poezję) i publicystyczne (w tym polityczne) oraz rozprawy historyczne, filozoficzne i krytycznoliterackie, napisane w języku polskim przez autorów żyjących, wydane w formie książkowej w poprzednim roku i zgłoszone przez wydawców do konkursu.
Latem ogłaszane są nominacje do Nagrody, zwykle obejmujące około 10 książek. Spośród ich autorów wyłaniany jest następnie laureat Nagrody, który otrzymuje 10 tys. dolarów i złoty medal z portretem patrona Nagrody oraz jego literackim credo: „Jedynie prawda jest ciekawa”, oraz wyróżnienia, którym Kapituła przyznaje po 1 tys. dolarów. Ponadto zarówno laureat, jak i wyróżnieni, otrzymują statuetki z brązu z popiersiem patrona Nagrody.
W listopadzie 2019 członkowie rodziny Józefa Mackiewicza opublikowali deklarację w sprawie Nagrody, w której stwierdzili m.in. „Z głębokim niepokojem obserwujemy atmosferę wokół Nagrody: szowinistyczne wystąpienia niektórych członków jury, sposób, w jaki Nagroda jest reklamowana w mediach społecznościowych i osoby, które ją promują. (...) Łączenie twórczości Józefa Mackiewicza z przejawami antysemityzmu, szowinizmu, homofobii i ludzkiej podłości, jest niedopuszczalne.” Zaprotestowali przeciwko zasiadaniu w jej jury przez Stanisława Michalkiewicza. Pismo podpisali m.in. Kazimierz Orłoś i Maciej Orłoś. Stanisław Michalkiewicz został wyznaczony do tej kapituły jako mąż zaufania przez córkę Józefa Mackiewicza, Halinę Mackiewiczównę.
Laureaci Nagrody Literackiej im. Józefa Mackiewicza.
2002
laureat
wyróżnienia
pozostałe nominacje
2003
laureat
wyróżnienia
pozostałe nominacje
2004
laureat
wyróżnienia
pozostałe nominacje
2005
laureat
wyróżnienia
pozostałe nominacje
2006
laureat
wyróżnienia
pozostałe nominacje
2007
laureat
wyróżnienia
pozostałe nominacje
2008
laureat
wyróżnienia
pozostałe nominacje
2009
laureat
wyróżnienia
pozostałe nominacje
2010
laureat
wyróżnienia
pozostałe nominacje
2011
laureat
wyróżnienia
pozostałe nominacje
2012
laureat
wyróżnienia (ufundowane przez Włodzimierza Kulińskiego ze Sztokholmu)
pozostałe nominacje
2013
laureat
wyróżnienia
pozostałe nominacje
2014
laureat
wyróżnienia (ufundowane przez polskich przedsiębiorców: Włodzimierza Kulińskiego oraz Annę i Leszka Polakowskich)
pozostałe nominacje
2015
laureat
wyróżnienia
pozostałe nominacje
2016
laureat
wyróżnienia
pozostałe nominacje
2017
laureat
wyróżnienia
pozostałe nominacje
2018
laureat
wyróżnienia
pozostałe nominacje
2019
laureat
wyróżnienia
pozostałe nominacje
2020
laureat
wyróżnienia
pozostałe nominacje
2021
laureat
wyróżnienia
pozostałe nominacje
2022
laureat
wyróżnienia
pozostałe nominacje

</doc>
<doc id="337713" url="https://pl.wikipedia.org/wiki?curid=337713" title="Kosa (dopływ Myśli)">
Kosa (dopływ Myśli)

Kosa (niem. do 1945 r. w górnym biegu "Sprinde", w środkowym "Mühlen Fließ", w dolnym "Pulver Fließ") – rzeka w województwie zachodniopomorskim, prawy dopływ Myśli, do której uchodzi poniżej Dębna. Długość wynosi 25,8 km, z czego na terenie powiatu myśliborskiego 13,6 km. Szerokość koryta do 2 m, przebieg z północy w kierunku Dębna przez tereny rolnicze i leśne. Dolina rzeki Kosy na odcinku od jez. Czaple do Dębna przekształcona w niewielkim stopniu; występują tu fragmenty lasów łęgowych i olsów, niewielkie stawy rybne, liczne okazałe drzewa oraz stanowiska żurawia, perkoza rdzawoszyjego, wydry i żółwia błotnego.
W zestawieniu PRNG nazwą główną cieku jest Smolnica, a rodzaj cieku struga, z podaniem jako źródło danych "Mapa topograficzna w skali 1:10 000/Protokół z posiedzenia KUNMiOF z dnia 29 stycznia 2003/Zarządzenie Ministra Administracji Publicznej z dnia 4 kwietnia". Nazwa "Kosa" i typ "rzeka" podany jest jako oboczny. 
Aktualna nazwa "Kosa" odnosi się do kształtu koryta jakim płynie rzeka. Po II wojnie światowej funkcjonowała urzędowa nazwa Smolnica, która odwoływała się do niemieckiej dawnej nazwy rzeki – Smolnitz – oraz okolicznej puszczy (Merica Smolnitz), wymienianych już w 1337 r. w księdze ziemskiej margrabiego brandenburskiego Ludwika Starszego. Wzmianka z 1517 r.: "das Schmolnitzsche fliess von den Kleinem Schmolnitz".
Przez teren gminy Dębno przebiega turystyczny szlak żółty "Nad rzeką Kosą" o długości ok. 25 km: Dębno PKP – jez. Lipowo – rzeka Kosa – jez. Barnówko – stacja Barnówko PKP – jez. Barnówko II (leśne) – leśniczówka Barnówko – jez. Barnówko III (Bliźniacze) – aleja dębów (pomnik przyrody) – Ostrowiec – jez. Ostrowieckie – Różańsko – PKP Rościn Krajeński.

</doc>
<doc id="337715" url="https://pl.wikipedia.org/wiki?curid=337715" title="Pogórze Cieszyńskie">
Pogórze Cieszyńskie



</doc>
<doc id="337716" url="https://pl.wikipedia.org/wiki?curid=337716" title="Ala Khalidi">
Ala Khalidi



</doc>
<doc id="337719" url="https://pl.wikipedia.org/wiki?curid=337719" title="Justin Timberlake">
Justin Timberlake

Justin Randall Timberlake (ur. 31 stycznia 1981 w Memphis) – amerykański piosenkarz, autor tekstów, aktor, tancerz i producent muzyczny.
Wokalista popowego zespołu *NSYNC (1995–2002). Od 2002 artysta solowy, wydał pięć albumów studyjnych: "Justified" (2002), "FutureSex/LoveSounds" (2006), "The 20/20 Experience" (2013), "The 20/20 Experience – 2 of 2" (2013) i "Man of the Woods" (2018). Szacowany nakład ze sprzedaży jego albumów studyjnych i singli na całym świecie wynosi ponad 88 milionów egzemplarzy (28 milionów solo, 60 milionów z grupą 'N Sync).
Laureat sześciu nagród Grammy i czterech nagród Emmy.
Życiorys.
Jest synem Lynn Harless i Randy’ego Timberlake’a. Karierę rozpoczął w wieku 11 lat, dołączając do Klubu Myszki Miki, gdzie poznał m.in. Britney Spears, Christinę Aguilerę, Ryana Goslinga i JC Chaseza.
Mając 14 lat, razem z kolegami założył boysband o nazwie *NSYNC. Nazwa wzięła się od ostatnich liter imion członków zespołu. W 1996 brali udział w polskiej edycji "Bravo Super Show" i występowali na scenie obok wykonawców, takich jak Trey D. czy The Kelly Family. Pół roku później wrócili do Polski z czterema samodzielnymi koncertami, które odbyły się w dniach 15–18 czerwca 1997 w Gliwicach, Warszawie, Elblągu i Poznaniu.
Po siedmiu latach wspólnej kariery i trzech wydanych albumach z grupą N Sync, Timberlake zdecydował się na karierę solową. 5 listopada 2002 wydał debiutancki album "Justified." Znajdują się na nim takie hity, jak „Rock Your Body”, „Like I Love You” czy „Cry Me a River”, za który otrzymał nagrodę Grammy. W 2006 roku ukazała się druga solowa płyta Timberlake’a zatytułowana "FutureSex/LoveSounds", na której gościli m.in. Timbaland, T.I. i will.i.am. Album promowały przeboje „SexyBack” i „What Goes Around... Comes Around”. Rok później, wraz z przyjacielem Tracem Ayalą założył linię ubrań William Rast i restaurację o nazwie Southern Hospitality.
W 2006 poprowadził galę MTV Europe Music Awards, podczas której był nominowany w dwóch kategoriach i za obydwie zdobył statuetki – pierwszą dla najlepszego wokalisty, drugą dla najlepszego wykonawcy popowego. W 2007 zdobył dwie nagrody na MTV Video Music Awards. W tym samym roku założył własną wytwórnię płytową Tennman Records. Nagrał wspólne piosenki z Mariah Carey, a także z Nellym. Wspólnie z Kylie Minogue podczas gali rozdania nagród brytyjskiego przemysłu muzycznego zaśpiewał utwór „Rapture” z repertuaru Blondie.
14 stycznia 2013 wydał singiel „Suit &amp; Tie”, pierwszy od 2007 premierowy utwór artysty. Gościnnie pojawił się w nim raper Jay-Z. Kawałek zadebiutował na ósmym miejscu listy Billboard Hot 100. Zwiastował pierwszy od sześciu lat album Timberlake’a pt. "The 20/20 Experience". Wydawnictwo w całości zostało wyprodukowane przez Justina oraz Timbalanda. 11 lutego wydano kolejny singiel z albumu, „Mirrors”. Kawałek zadebiutował na miejscu 24 Billboard Hot 100, jak również spędził trzy tygodnie na szczycie brytyjskiej listy – UK Singles Chart. 19 marca premierę miała światowa premiera albumu "The 20/20 Experience". Pierwsze prognozy mówiły, że krążek zadebiutuje na pierwszym miejscu Billboard 200 ze sprzedażą ponad 750 tys. kopii. Timberlake wraz z Jay-Z odbyli trasę koncertową po Stanach Zjednoczonych – "Legends of Summer Stadium Tour". 19 marca potwierdził, że wydana zostanie druga część albumu pt. "The 20/20 Experience – 2 of 2". Jego premiera nastąpiła 27 września 2013.
19 sierpnia 2014 zagrał koncert na stadionie PGE Arena w Gdańsku. Był to pierwszy solowy występ artysty w Polsce. Na koncert sprzedano 40,794 biletów (100%) i był to jeden z największych koncertów podczas trasy o nazwie "The 20/20 Experience World Tour". 6 maja 2016, na potrzeby ścieżki dźwiękowej do filmu animowanego "Trolle", w którym Timberlake podłożył głos pod jedną z głównych postaci, wydany został singel „Can’t Stop the Feeling”. Piosenka dotarła do pierwszego miejsca na listach przebojów w Argentynie, Belgii, Czechach, Chorwacji, Francji, Holandii, Izraelu, Kanadzie, Meksyku, Niemczech, Rosji, Słowacji, Słowenii, Szkocji, Szwajcarii, Szwecji i Wenezueli oraz na Węgrzech, a także do pierwszej piątki list przebojów w większości krajów w Europie. Premierowe wykonanie utworu nastąpiło 14 maja 2016 podczas finału 61. Konkursu Piosenki Eurowizji, organizowanego w Sztokholmie.
4 stycznia 2018 wydał singiel „Filthy”, którym promował piąty solowy album studyjny pt. "Man of the Woods".
Inspiracje.
Największą inspiracją Timberlake’a jest Michael Jackson, a także m.in. Stevie Wonder, David Bowie, Prince, David Byrne i Radiohead.
Życie prywatne.
W latach 1999–2002 był związany z Britney Spears, z którą występował w dzieciństwie w Klubie Myszki Miki. Po rozstaniu, Justin napisał piosenkę o miłości do Britney, zatytułowaną „Cry Me a River”. W tym samym roku, także Britney napisała piosenkę poświęconą uczuciu do Timberlake’a, zatytułowaną „Everytime”. Od tamtej pory związany jest z aktorką Jessicą Biel, z którą wziął ślub w październiku 2012 roku. 11 kwietnia 2015 roku urodził się im syn, Silas Randall.
Dyskografia.
Albumy studyjne:

</doc>
<doc id="337722" url="https://pl.wikipedia.org/wiki?curid=337722" title="Derby (gonitwa)">
Derby (gonitwa)

Derby – płaska gonitwa dla 3-letnich koni pełnej krwi angielskiej. Zaliczana jest do tzw. gonitw klasycznych. Rozgrywana jest raz w roku. Zwycięstwo w derbach jest uważane za najbardziej miarodajny wskaźnik selekcji koni wyścigowych. Najważniejsze i najstarsze derby są rozgrywane na angielskim torze w Epsom. Gonitwa Derby jest zaliczana do trzech gonitw w których zwycięstwo zaliczane jest do tytułu konia trójkoronowanego.
Dystans.
W zależności od kraju rozgrywania dystans gonitwy jest różny:
Historia.
Nazwa gonitwy wywodzi się od Edwarda Smith-Stanleya, XII lorda Derby, który wraz z pierwszym prezesem Jockey Clubu, sir Charlesem Bunburym, rzucił monetą o prawo nazwania tego wyścigu. Choć wygrał lord Derby to pierwszą gonitwę Derby wygrał koń Diomet, własności Bunburego. Od tej pory brytyjski odpowiednik tej gonitwy (Epsom Derby) rozgrywany jest co roku na torze w Epsom, wyjątkiem jest I i II wojna światowa w czasie której gonitwa została przeniesiona na tor w Newmarket.
W USA odpowiednikiem brytyjskiego Epsom Derby jest Kentucky Derby, rozgrywane od 1875 roku. Ich pierwszym zwycięzcą był ogier Aristides.
W Polsce gonitwa Derby rozgrywana jest od 1896 roku na Polu Mokotowskim. Pierwsze polskie Derby wygrał ogier Wrogard. W 1939 polskie Derby zostały przeniesione na Tor Służewiec, gdzie odbywają się do dziś z przerwą w latach 1940-1945. Tradycją jest, że polskie Derby odbywają się w pierwszą niedzielę lipca (czasami z powodu niecodziennych wydarzeń jest przesuwana).
We Francji pomimo iż nie odbywa się wyścig o nazwie Derby, za jego odpowiednik uznaje się tamtejszą gonitwę Prix du Jockey Club.

</doc>
<doc id="337737" url="https://pl.wikipedia.org/wiki?curid=337737" title="Sternidae">
Sternidae



</doc>
<doc id="337743" url="https://pl.wikipedia.org/wiki?curid=337743" title="Flaga Angoli">
Flaga Angoli

Flaga Angoli składa się z dwóch poziomych pasów – czerwonego i czarnego. Czerwień symbolizuje krew przelaną przez mieszkańców Angoli w walce o niepodległość, a czerń kontynent afrykański. Umieszczony na środku flagi państwowej złoty symbol złożony z maczety, koła zębatego oraz pięciopromiennej gwiazdy ma reprezentować klasę robotniczą, a także nawiązywać do sierpa i młota na fladze ZSRR.
Propozycja nowej flagi.
W 2003 oficjalnie wysunięto propozycję nowej flagi, składającej się z niebieskich, białych i czerwonych pasów z centralnie umieszczonym wizerunkiem malowidła naskalnego przedstawiającego Słońce – co ma być nawiązaniem do znalezisk poczynionych w jednej z jaskiń w Angoli. Jest jednak mało prawdopodobne, by propozycja ta weszła w życie, ponieważ zarzuca jej się:

</doc>
<doc id="337744" url="https://pl.wikipedia.org/wiki?curid=337744" title="Krakowska 19 Lotnicza">
Krakowska 19 Lotnicza

Krakowska 19 Lotnicza – harcerskie środowisko lotnicze wywodzące się z 19 Krakowskiej Drużyny Harcerzy im. Franciszka Żwirki i Stanisława Wigury.
Jedno bardziej znanych i rozpoznawalnych środowisk harcerskich. Środowisko o rozwiniętej specjalności lotniczej (głównie modelarstwo lotnicze i kosmiczne oraz baloniarstwo), ale mocno przywiązane do metody i tradycji harcerskiej. Na działalności środowiska (w znacznym stopniu) oparte zostały dwa znane wydawnictwa harcerskie, "Obrzędowy piec" oraz "Vademecum zastępowego".
Instruktorzy K19L byli współinicjatorami KIHAM a w latach 60., 70., 80. XX w. stanowili trzon Kręgu Czarnego Dębu, zaś współcześnie m.in. zainicjowali powstanie ogólnopolskiego ruchu programowo-metodycznego Krąg Płaskiego Węzła.
Historia.
Środowisko to wywodzi się z założonego w 1929 roku przez druha Mariana Ryszkę, zastępu "Wybranieckich", należącego do XIII Krakowskiej Drużynie Harcerzy ("Czarna 13"). Zastęp rozwinął się w pluton/drużynę, tzw. "Gromadę Wybranieckich". Za symboliczną datę przekształcenia się Wybranieckich w XIX [XIX KDH], przyjęto 15 maja 1931 roku. 
W 1937 r. drużynowym XIX KDH zostaje Franciszek Baraniuk, późniejszy organizator Grup Szturmowych krakowskich Szarych Szeregów. W 1945 r. 19 KDH została reaktywowana, objął ją dh Tadeusz Heimarath. W 1949 w ramach likwidacji ZHP przez władze komunistyczne zamiera również działalność drużyny. W 1957, na fali odradzającego się harcerstwa, 19 Krakowska Drużyna Harcerzy im. Żwirki i Wigury zostaje reaktywowana przez Marka Kudasiewicza. W 1959 drużyna ta rozrasta się w szczep, składający się z drużyn – dywizjonów: "Gwiaździsty Szlak" i "Słoneczne Drogi", rok później połączonych w jedną 19 KDHL. 1962 - drużyna otrzymuje Husarskie Skrzydła. W 1963 r. ponowne przekształcona w szczep (dywizjony: "Gwiaździsty Szlak", "Słoneczne Drogi", "Srebrzyste Ptaki"). 
W lutym 1968 r. męskie dotychczas dywizjony rozrastają się w koedukacyjne szczepy ("Gwiaździsty Szlak"(I), "Słoneczne Drogi", "Srebrzyste Ptaki"(I)), wchodzące w skład Ośrodka Lotniczego. Z czasem ośrodek rozwiązano, a koordynacją niektórych działań szczepów lotniczych zajmowała się Komandoria.
Wbrew negatywnym zmianom zachodzącym w ZHP, w latach 60. i 70., środowisko K19L pozostało wierne ideałom i regułom harcerskim. Instruktorzy K19L współtworzyli Krąg Czarnego Dębu, współinicjowali powstanie KIHAM, nadawali ton komendzie Zlotu 70-lecia Harcerstwa Polskiego.
W 1982 zamarła działalność szczepu "Gwiaździsty Szlak"(I) na osiedlu Azory (gromada zuchowa działała do późnej jesieni 1983). Decyzją Komandorii reaktywowano "Gwiaździsty Szlak"(II) jesienią 1985, ale już na osiedlu Prądnik Biały Wschód.
W oparciu o środowisko K19L, w 1984 powstał Harcerski Klub Balonowy, w 1985 Harcerski Klub Lotniowy, a w 1986 powstał Harcerski Klub Modelarstwa Lotniczego i Kosmicznego.
W 1989 roku szczepy "Gwiaździsty Szlak"(II) i "Srebrzyste Ptaki" (I) przeszły do Związku Harcerstwa Polskiego rok założenia 1918. Od 1992 po połączeniu ZHP-1918 z ZHR, funkcjonowały w ramach Związku Harcerstwa Rzeczypospolitej. W Związku Harcerstwa Polskiego pozostał szczep "Słoneczne Drogi".
W 1993 zamarła działalność "Srebrzystych Ptaków"(I). Rok później częściowo reaktywowano działalność tego środowiska, powołując kontynuującą tradycje "Srebrzystych Ptaków" 19 KLDH "Zdobywcy Gwiazd".
W 1998 "Gwiaździsty Szlak"(II) rozdzielił się na męski Szczep 19 Krakowskich Drużyn Lotniczych i żeńską 19 KLDH "Kwiaty Nieba". Niedługo potem, harcerki wspólnie z 19 KLDH "Zdobywcy Gwiazd" reaktywowały szczep "Srebrzyste Ptaki"(II).
W roku 2005 na bazie szczepu "Słoneczne Drogi" powstało Gniazdo 19 KDL – pierwotnie jako jednostka skupiająca męski (wówczas) szczep "Słoneczne Drogi", żeńską 19 KLDH "Wietrzne Mgławice", dwa kręgi instruktorskie oraz harcerskie kluby lotnicze (HKB z sekcją paralotniową i HKMLiK).
W latach 2008-2009 wygasła działalność 19 KLDH "Zdobywcy Gwiazd", stąd szczep "Srebrzyste Ptaki"(II) "skurczył się" do 19 KLDH "Kwiaty Nieba" (i przejściowo także gromady zuchowej), by w kwietniu 2014 połączyć się z męskim Szczepem 19 KDL.

</doc>
<doc id="337745" url="https://pl.wikipedia.org/wiki?curid=337745" title="Rapy">
Rapy

Rapy – jedno z 12 osiedli (jednostek pomocniczych gminy) oraz część miasta Biłgoraja.
Dane ogólne.
Rapy znajdują się w północno-wschodniej części Biłgoraja. Sąsiadują z osiedlami Roztocze (od strony zachodniej) i Bojary (od strony północnej). Po stronie wschodniej Rapy sięgają granicy miasta. 
Pod względem powierzchni jest to jedna z najmniejszych jednostek podziału administracyjnego miasta. Obszar osiedla zajmuje ok. 37,0 ha.
Osią urbanistyczną osiedla jest droga wojewódzka nr 858, nosząca miano ulicy Zamojskiej i biegnąca stąd na północny wschód, w kierunku Zamościa. Północną granicę Rap wyznaczają torowiska linii kolejowych nr 65 i nr 66, biegnących równoleżnikowo, równolegle do siebie. Po stronie zachodniej (w kierunku osiedla Roztocze i centrum miasta) Rapy sięgają do ronda, na którym ulica Zamojska krzyżuje się z północną obwodnicą miasta.
Zabudowa osiedla ma charakter mieszkalny oraz przemysłowo-usługowo-magazynowy. Budownictwo mieszkaniowe to bloki (wzdłuż ulicy Zamojskiej) i domy jednorodzinne (przy ulicach bocznych). Wśród terenów przemysłowych największy obszar zajmują zakłady produkcyjne przedsiębiorstw "Model Opakowania Sp. z o.o." (przemysł lekki papierniczy – produkcja opakowań z tektury) i "Pol-Skone Sp. z o.o." (przemysł drzewny – produkcja okien i drzwi).
Organem uchwałodawczym osiedla jako jednostki pomocniczej gminy miejskiej Biłgoraj jest Rada Osiedla. Organ wykonawczy to Zarząd Osiedla.
Informacje historyczne.
Do XIX w. obszar dzisiejszego osiedla był niezagospodarowanym, zalesionym terenem, przez który przebiegał trakt łączący Biłgoraj z Zamościem. Z traktem krzyżowały się tu boczne drogi, wiodące do miejscowości Rapy Dylańskie (na północ) i Teodorówka (na południe). Obecnie po tych szlakach przebiegają droga wojewódzka nr 858 (wyżej wspomniana ulica Zamojska) oraz drogi powiatowe, łączące miasto z wymienionymi miejscowościami.
Od czasów I wojny światowej do początku lat 70. XX w. przez Rapy, równolegle do ulicy Zamojskiej, biegła kolej wąskotorowa łącząca Biłgoraj ze Zwierzyńcem. Zlokalizowany był tutaj także przystanek kolejowy.
W okresie okupacji niemieckiej (1939-1944) władze niemieckie na Rapach, obok przystanku kolejowego, umieściły wytwórnię baraków wojskowych. 15 marca 1943 oddział partyzancki komunistycznej Gwardii Ludowej, dowodzony przez Andrzeja Flisa ps. "Maksym", zaatakował i spalił obiekty zakładu i stacji. 4 lipca 1944 w lesie na Rapach, przy drodze w kierunku Rap Dylańskich, hitlerowcy rozstrzelali i pochowali 65 polskich partyzantów, jeńców wojennych, pojmanych w trakcie Bitwy pod Osuchami. Ekshumacja zwłok nastąpiła już po wycofaniu się wojsk niemieckich, w sierpniu 1944. Obecnie w miejscu zbrodni stoi się krzyż z tablicą pamiątkową.
Po wojnie, w latach 60., 70. i 80. XX w. Rapy stały się przedmieściem o charakterze przemysłowym. Wzdłuż ulicy Zamojskiej zlokalizowane były obiekty Przedsiębiorstwa Budownictwa Kolejowo-Drogowego. Wówczas też powstały istniejące do dziś bloki mieszkalne oraz wytyczono obecną sieć ulic z zabudową jednorodzinną.
W 1963 przy skrzyżowaniu ulic Zamojskiej i Edwarda Gronczewskiego (obecnej Torowej) wystawiono pomnik, nawiązujący do losów tej części miasta w latach II wojny światowej. Ma on formę cokołu z orłem i krzyżem grunwaldzkim; napis na inskrypcji głosi, że jest to "miejsce uświęcone krwią patriotów narodowości polskiej, rosyjskiej i żydowskiej, którzy w latach okupacji zginęli z rąk zbrodniarzy hitlerowskich".
Po transformacji ustrojowej 1989 wymienione wyżej zakłady kolejowo-drogowe przestały istnieć; z ich obiektów dziś korzystają inne, prywatne przedsiębiorstwa z różnych branż. W 1998 w zachodniej części Rap wybudowano zakłady "Model Opakowania sp. z o.o."; również w latach 90. XX w. swoją działalność rozpoczęło przedsiębiorstwo "Pol-Skone sp. z o.o.".
Osiedle Rapy jako jednostkę obecnego podziału administracyjnego w sensie formalnym powołano do życia Uchwałą Rady Miasta w Biłgoraju z dnia 25 sierpnia 2004; wówczas też wytyczono aktualnie obowiązujące granice osiedla.

</doc>
<doc id="337746" url="https://pl.wikipedia.org/wiki?curid=337746" title="Nico Frommer">
Nico Frommer

Nico Frommer (ur. 8 kwietnia 1978 w Ulm) – niemiecki piłkarz, napastnik RB Leipzig.
Ma za sobą grę w SSV Ulm 1846, VfB Stuttgart, Borussii Mönchengladbach, SSV Reutlingen 05, Eintrachcie Frankfurt, czy Rot-Weiss Oberhausen. W sezonie 2005/06 nie rozegrał w Eintrachcie Frankfurt ani jednego meczu i od stycznia 2006 grał w SpVgg Unterhaching. Natomiast w 2007 roku został zawodnikiem VfL Osnabrück. Debiut w Bundeslidze zaliczył w sezonie 1998/99 w barwach VfB Stuttgart.

</doc>
<doc id="337747" url="https://pl.wikipedia.org/wiki?curid=337747" title="Flaga Burkiny Faso">
Flaga Burkiny Faso

Flaga Burkiny Faso ma postać dwóch poziomych pasów – czerwonego i zielonego – ze złotą, pięcioramienną gwiazdą na środku. Użyte kolory stanowią tradycyjne barwy panafrykańskie, ale według oficjalnej interpretacji, czerwień symbolizuje rewolucję socjalistyczną, zieleń bogactwa kraju, zaś gwiazda to światło wskazujące drogę rewolucji.

</doc>
<doc id="337750" url="https://pl.wikipedia.org/wiki?curid=337750" title="KS Toruń HSA">
KS Toruń HSA

Klub Sportowy Toruń HSA – polski klub hokejowy z siedzibą w Toruniu.
Historia.
Klub Sportowy Toruń HSA jest spadkobiercą tradycji TKH Toruń (oraz jego poprzedników), z którego w 2010 roku utworzono Hokejową Spółkę Akcyjną. Po spadku z ekstraligi hokejowej drużyny TKH Toruń w sezonie 2009/2010, klub został zdegradowany do I ligi. Następnie, barażach o jedno wolne miejsce w sezonie 2010/11 PLH, uczestniczyła drużyna pod nazwą Sokoły Toruń, w której występowali dotychczasowi zawodnicy TKH. W sezonie (2010/2011) I ligi toruńska drużyna występowała pod nazwą Nesta Toruń i wygrała w nim wszystkie rozegrane mecze, po czym awansowała do ekstraligi. Od tego czasu klub występował pod nazwą sponsorską Nesta Karawela Toruń. Od października 2012 roku klub utracił sponsoring ze strony firmy Karawela. 9 października 2012 roku władze klubu poinfmowowały pierwotnie o wycofaniu drużyny z rozgrywek PLH, jednak następnie wycofały się z tej decyzji. Ostatecznie 15 października 2012 roku klub został definitywnie wycofany z ligi. W lutym 2013 roku klub zatrudnił nowego trenera, Andrzeja Masewicza i rozpoczął przygotowania do przystąpienia do sezonu I ligi w sezonie 2013/2014. W czerwcu 2013 została przedłużona umowa sponsorska z firmą Nesta, a w sierpniu zaprezentowany nowy wzór koszulek meczowych. Pod koniec lipca 2015 klub otrzymał licencję na grę w rozgrywkach Polskiej Hokej Ligi i został przyjęty do sezonu 2015/2016. W sezonie 2016/2017 Nesta przegrała rywalizację utrzymanie w lidze z zespołem z Gdańska. W 2018 roku klub powrócił do Polskiej Hokej Ligi.
Zawodnicy.
Sezon 2022/2023.
Na podstawie źródła.

</doc>
<doc id="337752" url="https://pl.wikipedia.org/wiki?curid=337752" title="Gba Majay Bma">
Gba Majay Bma



</doc>
<doc id="337753" url="https://pl.wikipedia.org/wiki?curid=337753" title="Monika Mrozowska">
Monika Mrozowska

Monika Kinga Mrozowska (ur. 14 maja 1980 w Warszawie) – polska aktorka.
Życiorys.
Ma młodszego o sześć lat brata Tomasza. W dzieciństwie przez siedem lat śpiewała w zespole dziecięcym Fasolki. Ukończyła studium ceramiki oraz studia pedagogiczne.
W latach 1999–2009 wcielała się w postać Majki, najstarszej córki Kwiatkowskich, w serialu Polsatu "Rodzina zastępcza." Rola przyniosła jej ogólnopolską popularność. W 2004, wraz z Misheel Jargalsaikhan, Aleksandrą Szwed, Aleksandrem Ihnatowiczem i Sergiuszem Żymełką otrzymała Nagrodę Specjalną Fundacji Polsat "Złote serce". Od 2016 gra w serialu kryminalnym TV4 "Sprawiedliwi – Wydział Kryminalny".
Dwukrotnie brała udział w sesji zdjęciowej dla magazynu „Playboy”: w październiku 2004 i listopadzie 2008.
Była gościem programu "Rozmowy w toku" (2005) i uczestniczyła w programach "Jak oni śpiewają" (2008), "Celebrity Splash!" (2015) i "Agent – Gwiazdy" (2016), ponadto wystąpiła gościnnie w programie "Hipnoza" (2018).
Życie prywatne.
W latach 2003–2012 jej mężem był mentor Maciej Szaciłło, z którym ma dwie córki: Karolinę (ur. 2003) i Jagodę (ur. 2010). W latach 2012–2018 była w związku z operatorem filmowym Sebastianem Jaworskim, z którym ma syna Józefa (ur. 2014). W latach 2019-2021 była związana z producentem eventowym Maciejem Auguścikiem-Lipką, z którym ma syna Lucjana (ur. 2021).
Jest wegetarianką.

</doc>
<doc id="337754" url="https://pl.wikipedia.org/wiki?curid=337754" title="Lista załogowych lotów kosmicznych (2001–2010)">
Lista załogowych lotów kosmicznych (2001–2010)

Wszystkie daty podane są według czasu uniwersalnego (GMT).
Uwzględniono suborbitalne loty samolotów rakietowych, które osiągnęły wysokość powyżej 100 km (zgodnie z definicją lotu kosmicznego FAI).

</doc>
<doc id="337756" url="https://pl.wikipedia.org/wiki?curid=337756" title="Herb Biłgoraja">
Herb Biłgoraja

Herb miasta Biłgoraja – jeden z symboli miasta Biłgoraj w postaci herbu.
Wygląd i symbolika.
Herb przedstawia na tarczy czerwonej trzy srebrne belki w pas ułożone, a nad nimi takiego samego koloru łabędź. W pierwotnej wersji herbu łabędź skierowany był w przeciwną stronę. W publikacjach możliwe jest też zastosowanie białego koloru symboli zamiast srebrnego.
Historia.
Najstarszy wizerunek herbu znajduje się na pieczęci miejskiej z 1581 roku, gdzie pod herbem widniał łaciński napis SIGIL[LUM] CIVITATIS BILGORAIENSIS A[NNO] D[OMINI] 1581 ("Pieczęć społeczności biłgorajskiej roku pańskiego 1581").
Herb ów był stosowany od XVI w. aż do roku 1811, kiedy władze Księstwa Warszawskiego nakazały miastom używać godła narodowego. Kilkadziesiąt lat później (1846-48), gdy nakazano ponowne stosowanie herbów miejskich, Heroldia Petersburska zaproponowała nowy wzór herbu Biłgoraja, w celu ograniczenia związków z polską historią miasta. Miał on przedstawiać sito drewniane, ogon koński dwa razy przewiązany przez sierp albo przekałaczkę. Sito miało symbolizować zajęcie większości mieszkańców miasta – sitarstwo.
Wzór ten nie przyjął się. Zaproponowano wówczas miastu inny herb – przedstawiał on w czerwonym polu złote sito między dwoma srebrnymi nożami ze złotymi trzonkami, w lewym narożniku tarczy – herb guberni lubelskiej. Ostatnią próba zmiany herbu podjęto w 1895 roku, gdzie w herbie przedstawiono wizerunek św. Jerzego z sitem. Żadna nowa wersja herbu nie przyjęła się i nie była używana. Postanowiono wtedy przywrócić miastu tradycyjny herb. Pod koniec XX w. ksiądz-heraldyk Paweł Dudziński dostosował herb miasta do zasad heraldyki (proporcje, ułożenie, symbol łabędzia) a rada miejska uchwaliła go w statucie miasta.

</doc>
<doc id="337759" url="https://pl.wikipedia.org/wiki?curid=337759" title="Mistrzostwa Europy w Lekkoatletyce 1954">
Mistrzostwa Europy w Lekkoatletyce 1954

V Mistrzostwa Europy w Lekkoatletyce rozgrywane były w dniach 25-29 sierpnia 1954 w Bernie, na stadionie Neufeld.

</doc>
<doc id="337763" url="https://pl.wikipedia.org/wiki?curid=337763" title="Pierre Jonckheer">
Pierre Jonckheer

Pierre Jonckheer (ur. 10 maja 1951 w Namurze) – belgijski francuskojęzyczny polityk i ekonomista, były senator i poseł do Parlamentu Europejskiego.
Życiorys.
Studiował na Uniwersytecie w Liège i na Katolickim Uniwersytecie w Leuven (UCL). Pracował jako nauczyciel akademicki, a także w organizacjach pozarządowych. Od 1984 do 1991 był dyrektorem europejskiego obserwatorium społecznego w Brukseli. W latach 80. pełnił też funkcję współprzewodniczącego Ecolo.
Od 1991 do 1999 był członkiem federalnego Senatu. Następnie do 2009 sprawował mandat deputowanego do Parlamentu Europejskiego V i VI kadencji. W PE zasiadał m.in. w Komisji Rynku Wewnętrznego i Ochrony Konsumentów, był też wiceprzewodniczącym grupy zielonych i regionalistów. W 2009 nie ubiegał się o reelekcję.
Objął również stanowisko współprzewodniczącego Europejskiej Fundacji Zielonych.

</doc>
<doc id="337765" url="https://pl.wikipedia.org/wiki?curid=337765" title="Flaga Boliwii">
Flaga Boliwii

Flaga Boliwii składa się z trzech poziomych pasów: czerwonego, żółtego i zielonego. Symbolizują one armię wyzwoleńczą i zwierzęta (czerwony), bogactwa naturalne kraju (żółty) oraz płodność (zielony). Wzór ten obowiązuje od 1851. Jest ona w proporcjach 15:22.
Niekiedy podczas oficjalnych uroczystości, jak również dla celów wojskowych, używa się tzw. wersji wojennej flagi, która oprócz pasów zawiera także herb narodowy umieszczony na środku.
Wiphala.
W nowej konstytucji Boliwii Wiphala jest wymieniona jako symbol tego kraju.

</doc>
<doc id="337766" url="https://pl.wikipedia.org/wiki?curid=337766" title="Karabin maszynowy Gatlinga">
Karabin maszynowy Gatlinga



</doc>
<doc id="337768" url="https://pl.wikipedia.org/wiki?curid=337768" title="Mitralieza">
Mitralieza



</doc>
<doc id="337778" url="https://pl.wikipedia.org/wiki?curid=337778" title="Ann Winsborn">
Ann Winsborn

Ann Winsborn (ur. 5 lipca 1981 w Malmö) – szwedzka piosenkarka.
Jej ojciec był muzykiem. W wieku kilku lat zaczęła sięgać po różne instrumenty. Kilka lat później towarzyszyła swojemu tacie na scenie podczas tournée. Wkrótce w rodzinnym Malmö zaczęła pojawiać się jako wokalistka u boku tamtejszych wykonawców pop i rock. 
W roku 2002 Ann poznała Roberta Olaussona, producenta muzycznego. Wtedy też powstała kompozycja "Everything I Do". Wkrótce potem pojawiły się kolejne, między innymi "Je n'ai pas compris" i "Be the One". Piosenki zostały zauważone przez dziennikarzy radiowych i zyskały uznanie wśród słuchaczy. Potwierdzeniem tego stały się nie tylko wysokie pozycje na listach airplay, ale także uplasowanie się w szwedzkiej Top 20.
Sukces radiowy i telewizyjny został poparty wydaniem debiutanckiego albumu "Everything I Am". W powstawaniu płyty – obok Roberta Olaussona, znaczącą rolę odegrali również Emil Hellman i Robert Uhlman, którzy zadbali o brzmienie całego albumu. Ann jest współautorką 3 utworów ("Be the One", "Everything I Do" i "Tonight"). Album został nagrany w sztokholmskim studio Trigger.
Zremiksowane wersje "Je n'ai pas compris" i "Everything I Do" cieszyły się dużą popularnością w klubach, odnotowały także wysokie pozycje na listach dance. Debiutancki album ukazał się już w Hiszpanii, Portugalii, Kanadzie, Australii i kilku krajach Ameryki Południowej. W Polsce album miał premierę 19 lipca 2004.
W 2005 roku utwór "La La Love On My Mind" zapewnił wokalistce powrót na listy przebojów. Natomiast w sierpniu tego samego roku ukazał się album "Pink-Collar-Crime".

</doc>
<doc id="337782" url="https://pl.wikipedia.org/wiki?curid=337782" title="Fieseler Fi 156">
Fieseler Fi 156



</doc>
<doc id="337784" url="https://pl.wikipedia.org/wiki?curid=337784" title="Henryk Ferdynand Hoyer">
Henryk Ferdynand Hoyer

Henryk Ferdynand Hoyer (ur. 13 lipca 1864 w Warszawie, zm. 17 października 1947 w Krakowie) – lekarz, zoolog, anatom, profesor anatomii porównawczej na UJ 1894–1934, rektor Uniwersytetu Jagiellońskiego, członek i wiceprezes Polskiej Akademii Umiejętności.
Życiorys.
Był synem Ludwiki z Wernerów i Henryka Fryderyka, twórcy histologii polskiej, profesora Uniwersytetu Warszawskiego.
Po ukończeniu gimnazjum niemieckiego w Bydgoszczy studiował na Uniwersytecie we Wrocławiu oraz na Uniwersytecie w Strasburgu, gdzie uzyskał doktorat w 1892, Uniwersytecie Fryderyka Wilhelma w Berlinie. Następnie pracował jako asystent Alberta Köllikera na Uniwersytecie w Würzburgu i Gustava Schwalbego w Strasburgu. W 1894 przeniósł się do Krakowa, gdzie otrzymał tytuł profesora nadzwyczajnego i objął posadę kierownika Katedry Anatomii Porównawczej. W 1904 został mianowany profesorem zwyczajnym. W latach 1909–1910 pełnił funkcję dziekana Wydziału Filozoficznego, w 1929–1930 rektora, a w 1930–1931 prorektora UJ.
Od 1902 członek korespondent Akademii Umiejętności oraz Polskiej Akademii Umiejętności, od 1920 członek czynny PAU. W latach 1934–1939 pełnił funkcję wiceprezesa tej organizacji.
Był doktorem honoris causa Wydziału Filozoficznego 1924 i Wydziału Rolniczego 1934 UJ.
6 listopada 1939 wraz z innymi pracownikami UJ został aresztowany w ramach Sonderaktion Krakau więziony w Krakowie, we Wrocławiu oraz obozie w Sachsenhausen. Od 1941 do 1944 prowadził w Krakowie aptekę w szpitalu dla jeńców wojennych.
Uważany jest za twórcę polskiej szkoły anatomii porównawczej. Do jego uczniów należeli Edward Niezabitowski, Eugeniusz Kiernik, Władysław Poliński, Jan Prüffer, Władysław Mierzejewski, Paweł Łoziński, Jan Marchlewski, Zygmunt Grodziński, Józef Fudakowski, Stanisław Michał Sumiński, Zygmunt Fedorowicz, Stanisław Skowron, Jan Stach, Szymon Tenenbaum. W Krakowie zorganizował najnowocześniejszy na ziemiach polskich w owym czasie Zakład Anatomii Porównawczej. Był wybitnym specjalistą anatomii układu chłonnego kręgowców i anatomii układu krążenia ryb. Zajmował się także metodyką badań anatomoporównawczych i paleozoologią.
Zmarł w Krakowie. Został pochowany na Cmentarzu Rakowickim (kwatera JB-wsch-2).

</doc>
<doc id="337786" url="https://pl.wikipedia.org/wiki?curid=337786" title="Zachód (czas)">
Zachód (czas)



</doc>
<doc id="337790" url="https://pl.wikipedia.org/wiki?curid=337790" title="Prokop Goły">
Prokop Goły



</doc>
<doc id="337791" url="https://pl.wikipedia.org/wiki?curid=337791" title="Dmitrij Miedwiediew">
Dmitrij Miedwiediew

Dmitrij Anatoljewicz Miedwiediew (cyryl. Дмитрий Анатольевич Медведев; wym. ; ur. 14 września 1965 w Leningradzie, ob. Petersburg) – rosyjski polityk, prawnik, działacz państwowy. Prezydent Federacji Rosyjskiej (2008–2012), a także wicepremier (2005–2008) i premier Rosji (2012–2020). Od 2020 wiceprzewodniczący Rady Bezpieczeństwa Federacji Rosyjskiej. Osoba popierająca wojnę w Ukrainie i nawołująca do zbrodni wojennych.
Życiorys.
Dzieciństwo i młodość.
Urodził się w rodzinie inteligenckiej. Jego ojciec Anatolij Afanasewicz Miedwiediew (1926–2004) był profesorem Leningradzkiego Instytutu Technologicznego. Jego matka Julia Weniaminowna (ur. 1939) – filologiem i wykładowcą w Instytucie Pedagogicznym.
Jest jedynakiem. Jako nastolatek pracował na stanowisku laboranta w Leningradzkim Instytucie Technologicznym.
Wykształcenie i działalność naukowo-dydaktyczna.
W 1987 r. ukończył studia na Wydziale Prawa Leningradzkiego Uniwersytetu Państwowego, a w 1990 r. uzyskał tam stopień kandydata (odpowiednik stopnia doktora) nauk prawnych. W czasie studiów doktoranckich pracował jako asystent, a w latach 1990–1999 jako docent w Katedrze Prawa Cywilnego i jako wykładowca na Wydziale Prawa Leningradzkiego (później Petersburskiego) Uniwersytetu Państwowego. Jest współautorem podręcznika do prawa cywilnego.
Kariera polityczna.
W 1986 r., w okresie pierestrojki, wstąpił do Komunistycznej Partii Związku Radzieckiego. W trakcie studiów poznał Anatolija Sobczaka, który na Wydziale Prawa Uniwersytetu Leningradzkiego wykładał prawo cywilne. W 1989 r., gdy Sobczak ubiegał się o mandat deputowanego na Zjazd Deputowanych Ludowych ZSRR, Miedwiediew był pracownikiem jego sztabu wyborczego. Miedwiediew kontynuował współpracę z Sobczakiem przez kilka kolejnych lat, gdy ten pełnił funkcję mera Petersburga.
Od czerwca 1990 do stycznia 1991 Miedwiediew wchodził w skład zespołu doradców Sobczaka. Jednym z doradców był w tym czasie także Władimir Putin. Od czerwca 1991 Miedwiediew był ekspertem prawnym Komitetu Spraw Zagranicznych urzędu mera, na czele którego stanął Władimir Putin. Z pracy we władzach Petersburga Miedwiediew odszedł w 1996 r. po przegranej Sobczaka w wyborach municypalnych.
W 1999 r. Miedwiediew ponownie podjął współpracę z Putinem. Po objęciu przez Putina funkcji premiera został on mianowany zastępcą szefa administracji rządu Federacji Rosyjskiej. Po przejęciu przez Putina obowiązków głowy państwa od Borysa Jelcyna Miedwiediew przeszedł do pracy w administracji Prezydenta Federacji Rosyjskiej na stanowisku zastępcy, a od 2000 r. pierwszego zastępcy szefa administracji Prezydenta. W 2003 r. powołany na stanowisko szefa administracji Prezydenta. W listopadzie 2005 został mianowany pierwszym zastępcą Przewodniczącego Rządu (wicepremierem) Federacji Rosyjskiej.
Od 2000 do 2008 r. zasiadał w radzie dyrektorów Gazpromu.
Kandydat na prezydenta.
Od kilku lat był wymieniany jako jeden z głównych kandydatów do przejęcia funkcji prezydenta Rosji po zakończeniu drugiej kadencji Władimira Putina w 2008 r. 10 grudnia 2007 został przedstawiony Putinowi jako kandydat na urząd prezydenta przez rosyjskie partie polityczne: Jedna Rosja, Sprawiedliwa Rosja, Agrarna Partia Rosji i Siła Obywatelska. Putin poparł jego kandydaturę. Był faworytem wyborów, które odbyły się 2 marca 2008. Według danych Centralnej Komisji Wyborczej wygrał je już w pierwszej turze, uzyskawszy 70,28% głosów (52 530 712 głosów). W czasie koncertu, który odbył się pod ścianą Kremla po zakończeniu głosowania, urzędujący prezydent Putin pogratulował Miedwiediewowi zwycięstwa w wyborach.
Prezydent.
Dmitrij Miedwiediew objął urząd Prezydenta 7 maja 2008 roku. Jako prezydent elekt spotkał się z kilkoma zagranicznymi przywódcami, m.in. z ówczesnym prezydentem USA George W. Bushem, a potem Barackiem Obamą, kanclerz federalną Angelą Merkel, premierem Serbii Vojislavem Koštunicą, przewodniczącym ChRL Hu Jintao.
Niedługo po objęciu urzędu zdecydował też o wysłaniu sił rosyjskich, by wspomóc separatystów z Osetii Południowej podczas konfliktu z Gruzją. 26 sierpnia 2008 roku podjął decyzję o uznaniu niepodległości Osetii Południowej i Abchazji, pomimo protestów ze strony NATO, Unii Europejskiej oraz samej Gruzji.
Wraz z prezydentem Stanów Zjednoczonych podpisał nowy układ START, który miał zmniejszyć liczbę posiadanych głowic nuklearnych w USA i Rosji do 1550 oraz wszystkich wyrzutni do 80.
1 listopada 2010 jako pierwszy rosyjski przywódca od zakończenia II wojny światowej odwiedził Wyspy Kurylskie, co wywołało ostrą reakcję dyplomatyczną Japonii; czasowo odwołała ona swojego ambasadora z Moskwy.
Jako prezydent Rosji dwukrotnie gościł w Polsce, 18 kwietnia 2010 na uroczystościach pogrzebowych Lecha Kaczyńskiego i 6 grudnia 2010 podczas wizyty oficjalnej, kiedy to spotkał się z prezydentem Bronisławem Komorowskim i premierem Donaldem Tuskiem.
Premier.
8 maja 2012, dzień po zakończeniu kadencji na urzędzie prezydenta, został desygnowany na urząd premiera przez prezydenta Władimira Putina.
15 stycznia 2020 podał się do dymisji. Na jego następcę prezydent Władimir Putin wyznaczył dotychczasowego przewodniczącego Federalnej Służby Podatkowej Michaiła Miszustina.
Rada Bezpieczeństwa Federacji Rosyjskiej.
Wkrótce po zakończeniu urzędowania na stanowisku premiera został mianowany przez prezydenta Władimira Putina wiceprzewodniczącym Rady Bezpieczeństwa Federacji Rosyjskiej. W 2022 opowiedział się za uznaniem niepodległości dla tzw. Donieckiej i Ługańskiej Republiki Ludowej, oceniając, że po okresie stosowania sankcji kraje Zachodu wrócą do negocjacji z Rosją. Z kolei w odpowiedzi na zawieszenie członkostwa Rosji w strukturach Rady Europy stwierdził, że jest to okazja do przywrócenia stosowania kary śmierci na terenie Federacji Rosyjskiej.
Życie prywatne.
Miedwiediew jest żonaty od 1993 r. ze Swietłaną Miedwiediewą, z którą ma syna Ilję (ur. 1995).
Miedwiediew jest aktywny sportowo, pływa oraz podnosi ciężary. Uprawia również jogging, jogę i gra w szachy. Czyta także książki m.in. autorstwa Michaiła Bułhakowa, kibicuje zespołowi Zenit Petersburg. Jest miłośnikiem muzyki hard rock, słucha Black Sabbath, Deep Purple, Led Zeppelin i Pink Floyd, jest także kolekcjonerem płyt winylowych, zebrał także wszystkie nagrania Deep Purple. W młodości sporządzał kopie ich utworów, ponieważ oryginały znajdowały się na urzędowej czarnej liście. W lutym 2008 wraz z ministrem Siergiejem Iwanowem wziął udział w koncercie grupy Deep Purple w Moskwie.
W Runecie i pismach satyrycznych nazwisko Miedwiediewa stało się obiektem żartów.

</doc>
<doc id="337792" url="https://pl.wikipedia.org/wiki?curid=337792" title="Pilot wycieczek">
Pilot wycieczek

Pilot wycieczek – zawód w branży turystycznej.
Zadania pilota wycieczek.
Do zadań pilota wycieczek należy:
Wymagania ustawowe.
Pilotem wycieczek może być osoba, która:
Do końca 2013 r. obowiązywały jeszcze 2 dodatkowe wymagania: należało skończyć kurs dla kandydatów na pilotów wycieczek i zdać egzamin przeprowadzany przez komisje przy urzędach marszałkowskich. W związku z tzw. ustawą deregulacyjną wymóg ukończenia szkolenia i zdania egzaminu został zniesiony.
Pilot wycieczek wykonujący swoje obowiązki za granicą powinien się zapoznać i przestrzegać przepisów prawnych związanych z pracą pilota wycieczek w danym kraju.
Kursy dla kandydatów na pilotów wycieczek.
Kursy są dobrowolne; skierowane do osób, które chcą zdobyć wiedzę i umiejętności niezbędne do wykonywania zawodu. Na rynku jest wielu organizatorów kursów dla kandydatów na pilotów wycieczek. Każdy z nich może prowadzić szkolenie według swojego programu.
Uprawnienia pilota wycieczek w Polsce.
Od początku 2014 roku, w związku z tzw. ustawą deregulacyjną, na polskim rynku turystycznym nie ma prawnego obowiązku uzyskania uprawnień pilota wycieczek ani przewodnika miejskiego lub terenowego. Rynek pracy pilotów i przewodników jest wolny od regulacji urzędowych – nie ma państwowych egzaminów ani obowiązkowych kursów, a biura podróży mogą zatrudniać jako pilota i przewodnika każdą osobę spełniającą wymagania ustawowe. Do końca 2013 roku uprawnienia pilota wycieczek uzyskać można było na kursie zawodowym zakończonym egzaminem przed właściwą terytorialnie komisją egzaminacyjną powoływaną przez marszałków województw.
Kwalifikacja "Pilotowanie imprez turystycznych".
Obecnie osoby chcące potwierdzić swoje kwalifikacje zawodowe związane z wykonywaniem zadań pilota wycieczek mogą uzyskać kwalifikację rynkową "Pilotowanie imprez turystycznych". Kwalifikacja została wpisana do Zintegrowanego Systemu Kwalifikacji. Opisuje efekty uczenia się, czyli wiedzę, umiejętności i kompetencje społeczne niezbędne do wykonywania zadań pilota wycieczek, a także wymagania dotyczące walidacji. Certyfikaty potwierdzające kwalifikację wydają Instytucje Certyfikujące uprawnione do nadawania kwalifikacji. Do kwalifikacji "Pilotowanie imprez turystycznych" został przypisany 4 poziom Polskiej Ramy Kwalifikacji. 
Egzaminy branżowe.
Organizacje i stowarzyszenia zrzeszające podmioty branży turystycznej organizują egzaminy dla kandydatów na pilotów wycieczek. Egzamin w Polskiej Izbie Turystyki składa się z testu wiedzy, rozmowy z klientem, wygłoszenia komunikatu, poprowadzenia odcinka trasy pieszej i autokarowej. Osoby, które zdadzą egzamin, otrzymują certyfikat kompetencji zawodowych i identyfikator pilota wycieczek. 
Znajomość języków obcych.
Organizator turystyki organizujący wycieczki za granicą jest obowiązany zapewnić opiekę pilota wycieczek posiadającego znajomość języka powszechnie znanego w kraju odwiedzanym lub języka uzgodnionego z kontrahentem zagranicznym. Znajomość języka obcego dokumentuje się dyplomem ukończenia studiów filologicznych, nauczycielskiego kolegium języków obcych, świadectwem ukończenia szkoły z obcym językiem wykładowym za granicą lub dokumentem poświadczającym znajomość języka obcego na poziomie biegłości B2 zgodnie z Europejskim Systemem Opisu Kształcenia Językowego Rady Europy.
Specjalizacje.
Praca pilota wycieczek różni się w zależności od specyfiki danej imprezy - potrzeba jest czasem inna wiedza, umiejętności i postawy (zachowanie). Specjalizację w zawodzie pilota wycieczek można zdefiniować jako przygotowanie i doświadczenie w obsłudze danego typu imprez. Przykładowe specjalizacje pilota wycieczek:

</doc>
<doc id="337793" url="https://pl.wikipedia.org/wiki?curid=337793" title="Gościnowo (wieś w województwie lubuskim)">
Gościnowo (wieś w województwie lubuskim)

Gościnowo () – wieś sołecka w Polsce położona w województwie lubuskim, w powiecie międzyrzeckim, w gminie Skwierzyna.
W latach 1975–1998 miejscowość administracyjnie należała do województwa gorzowskiego.
Gościnowo założone 1 września 1613 jako wieś olęderska przez starostę międzyrzeckiego Aleksandra Zborowskiego. We wsi powstała pierwsza w powiecie gorzowskim szkoła, która przetrwała 170 lat.
Wieś nie ma zwartej zabudowy, domy mieszkalne i budynki gospodarskie rozrzucone są na dużym obszarze.
W centrum wsi znajduje się stary cmentarz ewangelicki w postaci lapidarium. Po drugiej stronie drogi znajduje się drugi cmentarz (katolicki), na którym stoi pomnik z wyrytymi w kamieniu nazwiskami 23 żołnierzy niemieckich – mieszkańców wsi Alexandersdorf, którzy zginęli na różnych frontach w latach 1914–1920.
Galeria.
W roku 2008 dawny przysiółek Osetnicę (niem. "Eichführ") włączono do wsi Gościnowo.

</doc>
<doc id="337796" url="https://pl.wikipedia.org/wiki?curid=337796" title="Trzebiszewo">
Trzebiszewo

Trzebiszewo (pol. hist. "Trzebieszewo", niem. "Trebisch") – wieś w Polsce położona w województwie lubuskim, w powiecie międzyrzeckim, w gminie Skwierzyna. W latach 1975–1998 miejscowość administracyjnie należała do województwa gorzowskiego.
Wieś znajduje się przy trasie Skwierzyna – Gorzów Wielkopolski. Posiada połączenie kolejowe, na którym poruszają się szynobusy relacji Zielona Góra – Zbąszynek – Gorzów Wielkopolski.
Trzebiszewo to duża wieś sołecką nad Wartą, leżąca 16 km na południowy wschód od Gorzowa, przy drodze krajowej nr 3 (E-65) i linii kolejowej nr 367 do Skwierzyny, na wschodnim skraju lasów sulęcińsko-skwierzyńskich.
Nazwa.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona po raz pierwszy pod datą 1251 w falsyfikacie dokumentu z I połowy XVI wieku zapisanym po niemiecku "Trebitz, Trebitzer". Notowana także w 1347 "Trebesitz", a w latach 1402-08 "Trebe". W 1409 w porozumieniu granicznym pomiędzy Wielkopolską, a Nową Marchią wymieniona jako "Trzeboschow, Trzebeczow", w 1413 "Strzelusow", 1424 "Trzebyeschowa", 1424 "Trepsaw, Trzebyeschowa", 1428-37 kopia z XVII wieku "Trzebieszowo", 1454 "Thrzebyeschow", 1508 "Trzebyeschewko", 1563 "Trzebiessewo", 1564 "Trzebieszow", 1580 "Trzebieszewo", 1495 "Trzebieszawo".
W kronice gorzowskich pisarzy miejskich używano form Trebish (Trebischer Rodenandt) (1376). Trebisch (Trebischer) (1586), Trebitz (Trebi z scher falde) (1588). Później także Trzebieszewo (1580, 1603), Trzebiechowa (ok. 1601), Trzebieszów (1664, 1667, 1729), Trzebiszewo (1725, 1732, 1778), Trzebieszwo (1790, 1846)), Trzebiszew (1821, 1888).
Historia.
Miejscowość wspominały historyczne dokumenty prawne, własnościowe i podatkowe. Nazwa wsi została wzmiankowana w dokumencie Nikolausa von Jagowa z Santoka, który w 1347 nadał mieszczaninowi gorzowskiemu Henrykowi Bulen barcie w swych dobrach Sommerlate (Brzozowiec) aż do granic z Trzebieszewem (niem. Trebesitz) oraz Glinikiem. W latach 1402-08 miejscowość wspomniana w notatce z archiwum krzyżackiego o przebiegu granicy Wielkopolski z Nową Marchią. Pomiędzy Landsbergiem, a dobrami biskupa poznańskiego granica biegła od dębu nad Wartą, w który wbity jest żelazny gwóźdź, aż do Trzebiszewa gdzie była usypana grobla. W 1409 Trzebiszewo było wsią graniczną biskupstwa poznańskiego z wsią Deszczno, która należała do miasta Landsberg. W 1421 starosta generalny Wielkopolski Sędziwój z Ostroroga rozgraniczył dobra klasztoru w Ząbrsku i miasta królewskiego Skwierzyna]. Nowo ustalona granica biegła od starego kopca przy drodze z Ząbrska do Skwierzyny, przecinała rzekę Obrę, a następnie szła kolejno wzdłuż Mniskiej Łąki, koło dębu granicznego, przez wzgórze obok Bukowego Lasu, rzeki Krowicz i Brzozowej Łąki, a następnie przez wzgórze Dwie Zprząsszy do narożnika z wsią Trzebiszewo. W 1424 nastąpiło kolejne rozgraniczenie między Królestwem Polskim, a Nową Marchią w lesie między miastem Landsberg, a wsią. W 1433 wójt Nowej Marchii zdobył i spalił miasto Bledzew wraz z klasztorem i okolicznymi wsiami w tym także z Trzebieszewem. W 1454 Otton von der Marwitz przekroczył granicę i spustoszył Trzebiszewo po wypowiedzeniu wojny Krzyżakom przez króla polskiego.
W 1508 miejscowość była wsią kościelną należącą do biskupstwa w Poznaniu i należała do powiatu poznańskiego Korony Królestwa Polskiego. Przynależała wówczas do parafii Skwierzyna. W tym roku odnotowano pobór podatków ze wsi. W 1563 podatki zapłacono od 6,5 łana, z jednego łana sołtysa, karczmy dorocznej, od 5 rybaków, 5 komorników, 2 rzemieślników. W 1564 Trzebiszewo należało do pszczewskiego klucza dóbr biskupów poznańskich. We wsi było 11 łanów osiadłych. Z każdego łanu płacono po 24 groszy, 1 ćw. owsa, 2 koguty, 15 jaj. Sołtys miał 2 łany i płacił 2 złote 4 grosze. Czterech zagrodników płacili po 5 groszy, karczmarz z karczmy dawał 24 grosze.
W XVI wieku przez Trzebieszewo przebiegała droga ze Skwierzyny do Landsbergu. W 1596 nastąpiło rozgraniczenie Deszczna od Trzebieszewa. W latach 1603-07 wieś stała się siedzibą własnej parafii. W 1616 ustalono granicę wsi ze Skwierzyną. W 1643 w Trzebiszewie pobierano cło graniczne.
Do 1791 Trzebiszewo leżało w powiecie poznańskim, następnie międzyrzeckim województwa poznańskiego w Rzeczypospolitej Obojga Narodów.
Po rozbiorach Polski miejscowość znalazła się w zaborze pruskim. W latach 1793–1807 – Prusy (Prusy Południowe). W 1806 po udanym powstaniu wielkopolskim w latach 1807-1815 miejscowość znalazła się w departamencie poznańskim w granicach Księstwa Warszawskiego. W latach 1815–1945 ponownie w graniach Prus w rejencji poznańskiej, a po zjednoczeniu Niemiec w ramach Wielkiego Księstwa Poznańskiego. W latach 1938–1945 – rejencja frankfurcka w prowincji brandenburskiej).
W latach 1945–1950 – województwo poznańskie, następnie zielonogórskie, w latach 1975–1998 – województwo gorzowskie, obecnie lubuskie.
W latach 1818–1887 – powiat międzychodzki, w latach 1888–1961 – powiat skwierzyński, w latach 1962–1975 – powiat gorzowski, od 1993 r. – powiat międzyrzecki. Przed 1945 r. jednostkowa gmina wiejska. Tuż po wojnie gmina wiejska, ale już od września 1945 r. gromada w zbiorczej gminie wiejskiej Skwierzyna. W latach 1955–1972 – gromada (siedziba GRN), po 1962 r. przyłączona do gromady Skwierzyna, od 1973 r. – gmina Skwierzyna.
W okresie Wielkiego Księstwa Poznańskiego (1815–1848) miejscowość wzmiankowana jako "Trzebieszewo" należała do wsi większych w ówczesnym pruskim powiecie Międzyrzecz w rejencji poznańskiej. Trzebieszewo należało do okręgu starodworskiego tego powiatu i stanowiło część majątku Nowa Wieś, którego właścicielem był wówczas F. Ksawery Alkiewicz. Według spisu urzędowego z 1837 roku wieś liczyła 541 mieszkańców, którzy zamieszkiwali 57 dymów (domostw).
W końcu XIX w. oraz w okresie międzywojennym gmina obejmowała wieś i leśnictwo Laskowo (Wildtranke). Gromada obejmowała także Brzozowiec. Sołectwo od dawna jest jednowioskowe.
Zabytki.
We wsi znajduje się neoromański kościół zbudowany w latach 1846–1848.

</doc>
<doc id="337798" url="https://pl.wikipedia.org/wiki?curid=337798" title="Wiejce">
Wiejce

Wiejce () – wieś w Polsce położona w województwie lubuskim, w powiecie międzyrzeckim, w gminie Skwierzyna, nad brzegiem Warty, otoczona lasami Puszczy Noteckiej.
Położenie.
Wieś położona na prawym brzegu Warty i południowym skraju Puszczy Noteckiej, ok. 18 km na północny wschód od Skwierzyny, przy drodze wojewódzkiej nr 199 do Międzychodu.
Historia.
Wiejce założono na początku XVIII wieku w czasie zagospodarowywania nadwarciańskich bagien. Pierwszymi znanymi właścicielami byli Kwileccy. W 1793 r. wieś została włączona do Prus. Od r. 1807 stanowiła część Księstwa Warszawskiego, by w r. 1815 ponownie wejść w skład państwa pruskiego.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Wiejce należały do okręgu międzychodzkiego tego powiatu i stanowiły odrębny majątek, którego właścicielem był wówczas Koch. Według spisu urzędowego z 1837 roku wieś liczyła 197 mieszkańców, którzy zamieszkiwali 16 dymów (domostw).
W I połowie XIX w. Wiejce należały do właścicieli Goraja, a następnie do majora von Jena-Kothen, który wybudował tu folwark i nieduży dwór z parkiem. W XIX w. funkcjonowała w Wiejcach duża huta szkła. Kolejni właściciele wsi rozbudowali dwór, który w latach 30. XX wieku przybrał formę neobarokowego pałacu. W 1945 r. wieś przyłączono do Polski, zaś jej ludność wysiedlono do Niemiec. W pałacu mieściła się szkoła, ośrodek kolonijny, a po przebudowie w latach 2001–2003 luksusowy hotel i centrum konferencyjno-rekreacyjne.
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:
inne zabytki:
Zobacz też: Powiat skwierzyński

</doc>
<doc id="337799" url="https://pl.wikipedia.org/wiki?curid=337799" title="Krobielewko">
Krobielewko

Krobielewko () – wieś w Polsce położona w województwie lubuskim w powiecie międzyrzeckim w gminie Skwierzyna. Siedziba sołectwa.
W latach 1945-54 siedziba gminy Krobielewko. W latach 1975–1998 miejscowość administracyjnie należała do województwa gorzowskiego.
Położenie i atrakcje turystyczne.
Wieś położona 12 km na północny zachód od Międzychodu na prawym brzegu rzeki Warty, na skraju Puszczy Noteckiej, przy drodze Świniary – Międzychód. Obok drogi do Skwierzyny urządzono duży parking leśny, odchodzi od niego na północ leśna droga do Jezierc i Lipek Wielkich.
We wsi znajduje się kościół filialny z 1924 r., zabudowania niemieckiej strażnicy granicznej oraz bezstylowy dwór z końca XIX w., dawna siedziba nadleśnictwa. Obok dworu i kościoła rosną pomnikowe dęby, sosny i lipy. W Krobielewku przetrwało stare budownictwo wiejskie (drewniane i szachulcowe domy). W centrum wsi stoi kompozycja rzeźbiarska z kamieni polnych, drewna i opon zwana "Głazem Edka".
Na cmentarzu znajduje się stara kwatera ewangelicka, a także polsko-niemiecka tablica "pamięci mieszkańców Krobielewka/Klein Krebbel - ofiar II wojny światowej, którzy zginęli 30 stycznia 1945 r.": Friedel, Cecilie, Leo Bartoschek, Josef, Hedwig, Maria, Bernhardt Jungbluth, Paul Lehmann i Anna Schulzik. W centrum wsi, obok kościoła, znajduje się drugi cmentarz ewangelicki zamieniony na lapidarium.
W skład sołectwa Krobielewko wchodzi Skrzynica i Nadziejewki.
Historia.
Zaczątkiem wsi była osada Krobielewo leżąca na drugim brzegu Warty. Pierwsze informacje o wsi pochodzą z 1391 r. Według dokumentu z 1517 r. wieś leżała już po obu stronach rzeki. Podczas Potopu Szwedzi wznieśli poniżej dzisiejszej wsi drewniany most na Warcie, przy niskim stanie wody można dostrzec jego resztki po 350 latach. W 1661 r. osada otrzymała prawa olęderskie. W 1896 r. powstało tu nadleśnictwo. Tuż przed wojną z Polską w 1939 Wehrmacht wybudował kolejny drewniany most na Warcie, był to najdłuższy most drewniany w III Rzeszy, mogły po nim przejechać czołgi Panzerkampfwagen II.

</doc>
<doc id="337801" url="https://pl.wikipedia.org/wiki?curid=337801" title="Żleb Drege'a">
Żleb Drege'a



</doc>
<doc id="337806" url="https://pl.wikipedia.org/wiki?curid=337806" title="Gilda Gray">
Gilda Gray

Gilda Gray (właśc. Marianna Michalska; ur. 25 października 1895 w Rydlewie, zm. 22 grudnia 1959 w Los Angeles) – polsko-amerykańska aktorka filmowa i tancerka.
Życiorys.
Była córką Maksymiliana Michalskiego i Wandy z Kurasów, którzy wzięli ślub 10 listopada 1894 w Żninie. W 1903 wraz z rodzicami wyemigrowała do Stanów Zjednoczonych. Popularność w Ameryce zdobyła dzięki popularyzacji tańca zwanego „shimmy”, który stał się bardzo modny w latach 20. w filmie i teatrze.

</doc>
<doc id="337807" url="https://pl.wikipedia.org/wiki?curid=337807" title="Tukanowate">
Tukanowate

Tukanowate (Ramphastidae) – rodzina ptaków z rzędu dzięciołowych (Piciformes). 
Zasięg występowania.
Rodzina obejmuje gatunki zamieszkujące Amerykę od południowego Meksyku po Paragwaj i północną Argentynę, Azję od Tybetu po Indonezję oraz Afrykę. 
Systematyka.
Do rodziny należą następujące podrodziny:

</doc>
<doc id="337815" url="https://pl.wikipedia.org/wiki?curid=337815" title="Werner Siemens">
Werner Siemens



</doc>
<doc id="337821" url="https://pl.wikipedia.org/wiki?curid=337821" title="Perkoz">
Perkoz



</doc>
<doc id="337822" url="https://pl.wikipedia.org/wiki?curid=337822" title="Pojezierze Myśliborskie">
Pojezierze Myśliborskie

Pojezierze Myśliborskie (314.41) – mezoregion w Polsce północno-zachodniej w obrębie Pojezierza Zachodniopomorskiego. Od północy graniczy z Równiną Pyrzycko-Stargardzką i Równiną Wełtyńską, od południa z Równiną Gorzowską, od zachodu wyraźna granica na Dolinie Dolnej Odry, a na wschodzie na dolinie Płoni.
Charakterystyka.
Główne miasta pojezierza to: Myślibórz, Chojna, Barlinek, Cedynia, Lipiany, Moryń, Trzcińsko-Zdrój, Pyrzyce.
Liczne są jeziora, jak na przykład: Jezioro Myśliborskie, Chłop, Morzycko, Jezioro Barlineckie, Jezioro Karskie Wielkie, Dłużec, Będzin.
Sieć rzeczną tworzą m.in.: Płonia, Myśla, Tywa, Rurzyca, Słubia, Kłodawka (większość dostępna dla spływów kajakowych).
Najwyższe wzniesienia regionu to Wzgórza Krzymowskie (Zwierzyniec – 167 m n.p.m.) w zachodniej części, najniższy punkt to dolina Odry – Żuławy Cedyńskie.
Główne szlaki komunikacyjne stanowią: droga ekspresowa S3, DK3, DK31, DK26, DW121, DW122, DW124, DW125, DW151, DW156 oraz linia kolejowa Szczecin – Kostrzyn nad Odrą – Wrocław.
Ochrona przyrody.
W regionie występują rozległe kompleksy leśne m.in. Puszcza Barlinecka i Puszcza Piaskowa. Utworzono 2 parki krajobrazowe – Cedyński Park Krajobrazowy i Barlinecko-Gorzowski Park Krajobrazowy z licznymi rezerwatami przyrody. Poza granicami parków występują: Rezerwat przyrody Jezioro Jasne, Rezerwat przyrody Długogóry, Rezerwat przyrody Bielinek (chroniący jedyne w Polsce stanowisko dębu omszonego) i Rezerwat przyrody Tchórzyno.
Turystyka.
Największą atrakcję turystyczną stanowią liczne czyste jeziora. Na ich brzegach zlokalizowano ośrodki wypoczynkowe. Teren Pojezierza to także miejsce idealnie przystosowane do spływów kajakowych. Zabytki koncentrują się głównie w miastach, ale także w mniejszych miejscowościach ich nie brakuje, np.:
Szlaki turystyczne.
Większość szlaków koncentruje się w Cedyńskim Parku Krajobrazowym i Barlinecko-Gorzowskim Parku Krajobrazowym oraz w okolicach Myśliborza. Inne szlaki stanowią odcinki regionalnych szlaków długodystansowych lub szlaki łącznikowe. Np:

</doc>
<doc id="337823" url="https://pl.wikipedia.org/wiki?curid=337823" title="Maria Ilnicka">
Maria Ilnicka

Maria Ilnicka z domu Majkowska (ur. 1825, zm. 26 sierpnia 1897 w Warszawie) – polska poetka, pisarka, tłumaczka i publicystka, w latach 1865–1896 redaktorka naczelna tygodnika kobiecego „Bluszcz”.
Zarys biograficzny.
W młodości wychowanka Stanisława Jachowicza. Siostra Jana Majkowskiego, napisała przedstawiony przezeń Komitetowi Centralnemu Narodowemu i przyjęty jednogłośnie w dniu 17 stycznia 1863 r. powstańczy manifest. W czasie powstania styczniowego archiwariuszka Rządu Narodowego, po upadku powstania krótko więziona. Zwolenniczka emancypacji kobiet i programu pracy organicznej. W latach 1865–1896 wydawała ilustrowany tygodnik kobiecy Bluszcz.
W latach 1870–1890 prowadziła w Warszawie salon literacki. Autorka komedii, wierszy i powieści. Tłumaczyła między innymi utwory Waltera Scotta i Johanna Goethego. Spoczywa na cmentarzu Powązkowskim w Warszawie (kwatera 177-2-4).
Upamiętnienie.
9 września 1899 roku w lewej nawie kościoła św. Michała na Skałce w Krakowie została odsłonięta tablica pamiątkowa. Umieszczono na niej napis:Śp. z Maykowskich Marya Ilnicka, poetka i redaktorka "Bluszczu", urodzona 18 sierpnia 1824 w Jasionowicach w sandomierskim, zmarła w Warszawie 26 sierpnia 1897 roku. „Boga czciła, ojczyznę kochała, w przyszłość narodu wierzyła”. 

</doc>
<doc id="337824" url="https://pl.wikipedia.org/wiki?curid=337824" title="Gałąź">
Gałąź

Gałąź – fragment pędu stanowiący boczne odgałęzienie pnia roślin drzewiastych. Grube gałęzie odchodzące bezpośrednio od pnia nazywane są konarami.
Sposób wzrostu gałęzi ma istotny wpływ na kształt korony drzewa. Zwykle kąt nachylenia gałęzi zmienia się od ostrego w górnej części korony, poprzez zbliżony do prostego w środkowej części korony, po opadające gałęzie w dolnej części. Położenie gałęzi ulega zmianie w trakcie ontogenezy. Młode odgałęzienia zwykle odrastają pod kątem ostrym w stosunku do pnia. W miarę wzrostu uginają się zwiększając kąt do rozwartego. Nierzadko końce gałęzi ponownie wznoszą się ku górze zapewniając liściom odpowiedni dostęp do światła.
Układ i kąt nachylenia gałęzi ma istotne znaczenie dla dostępu rośliny do wody opadowej. Drzewa o gałęziach wyrastających pod kątem ostrym zbierają wodę do środka korony po czym spływa ona po pniu. Dzieje się tak zwłaszcza u młodych drzew, o rozwijającym się dopiero systemie korzeniowym. W miarę wzrostu drzewa gałęzie odchylają się, dzięki czemu woda przenoszona jest na zewnątrz korony, czyli w strefę najsilniejszego rozwoju korzeni absorbujących.
Gałęzie odchylające się pod kątem ostrym są typowe dla drzew o koronie kopulastej, podczas gdy rozpostarte dla tych o pokroju stożkowatym (większość gatunków iglastych).
Poza kątami nachylenia istotny dla kształtu korony drzewa jest też sposób wyrastania w okółkach lub bezokółkowo. W pierwszym przypadku, typowym dla drzew iglastych, powstają korony bardziej symetryczne, a drewno ma regularnie rozmieszczone sęki. Ponieważ co roku powstaje jeden okółek gałęzi – po ich liczbie można określić wiek drzewa.
W gospodarce leśnej gałęzie stanowią surowiec na drewno opałowe (grubiznę jeśli mają do 30 cm średnicy i drobnicę do 7 cm, zwaną gałęziówką). Z gałęzi wyrabia się także zrębki przeznaczane na cele energetyczne.

</doc>
<doc id="337825" url="https://pl.wikipedia.org/wiki?curid=337825" title="Przewodnictwo turystyczne">
Przewodnictwo turystyczne



</doc>
<doc id="337826" url="https://pl.wikipedia.org/wiki?curid=337826" title="Rurzyca (dopływ Odry)">
Rurzyca (dopływ Odry)

Rurzyca – niewielka rzeka w województwie zachodniopomorskim, prawy dopływ dolnej Odry.
Charakterystyka.
Długość rzeki wynosi 44,4 km. Powierzchnia zlewni wynosi 430,7 km², udział użytków zielonych w całkowitym obszarze zlewni to 9,32%, wskaźnik lesistości 22,45%, pozostałą część zajmują grunty orne i inne - 66,84% oraz wody - 1,39%. Na terenie zlewni Rurzycy znajduje się Cedyński Park Krajobrazowy. Przepływ miarodajny SNQ dla przekroju ujściowego wynosi 0,77 m³/s. Głębokość waha się w granicach 0,33 - 0,78 m, szerokość 1,5 - 7 m. Jedynie odcinek ujściowy, który jest sztucznie pogłębiony i poszerzony kanałem, ma około 2 m głębokości i 20 m szerokości.
Rzeka bierze swój początek około 3 km z kierunku południowo-wschodniego od Gogolic i uchodzi do Odry na północ od Krajnika Dolnego. Płynie ona przez Trzcińsko-Zdrój, Rurkę i Chojnę. Jest ciekiem o uregulowanym korycie i brzegach wzmocnionych faszyną na całym jej biegu. Rurzyca ma dość skomplikowany przebieg i kilkakrotnie zmienia kierunek, płynąc początkowo na zachód, następnie na południe, ponownie na zachód, oraz na północ. W rejonie Chojny wpływa do niej rzeka Kalica. Zlewnia Rurzycy obejmuje kilka dopływów lewo-prawobrzeżnych. Do lewobrzeżnych dopływów należą Wedelski Potok, Sarbica, Mętnica, natomiast do prawobrzeżnych Kołbica, Rurzyczka i Spiglica oraz kanał Rurka.
Nazwa.
Pierwszą wzmiankę odnotowano w roku 1235 jako "fluvium Roreke/Rurika". Pochodzenie nazwy jest prawdopodobnie słowiańskie (pomorskie) i wywodzi się od "rohoz", "rogozina" - mata z sitowia, przy czym osadnicy niemieccy mogli mylnie to słowo kojarzyć z "Rohr" - trzcina. W kolejnych źródłach przybierała nazwy "Rorkam" (1244), "Rorekam" (1271), "Roricke" (1345, 1464), potem do 1945 r. "Röhrike". Nazwę Rurzyca wprowadzono urzędowo w 1949 r.

</doc>
<doc id="337828" url="https://pl.wikipedia.org/wiki?curid=337828" title="Sikora">
Sikora

Sikora – polskie nazwisko przydomkowe, jedno z najstarszych w Polsce. Dość rozpowszechnione w Polsce (nosi je ok. 40 000 osób), występuje także w Niemczech, Czechach, Austrii oraz USA.
Historia.
Najstarszą udokumentowaną osobą o nazwisku "Sikora", był wspomniany w 1389 r. Piotr Sikora z Kelczowej Woli ("nobilus Petrus Szicora de Kelczoua Vola" - krakowskie akta sądowe). Na przełomie XIV i XV w. Sikorowie byli przedstawicielami rodów zarówno rycerskich jak i mieszczańskich. Wzmianki o rodzinach z nazwiskiem lub przydomkiem Sikora występują w dokumentach z tego okresu, powstałych na terenach Małopolski, Wielkopolski, ziemi sieradzkiej i Pomorza.
W zachowanych dokumentach występują dwa rody szlacheckie noszące to nazwisko - herbu Lis oraz Ślepowron, a także rodziny kilku innych rodów (nazwisk) używające przydomku Sikora. Sikorę herbu Lis odnajdujemy w „Nieznanej szlachcie polskiej i jej herbach” Wiktora Wittyga. Wymienia on Wojciecha Sikorę herbu lis z Kamieńca, który w roku 1545 w Krakowie kwituje skarb koronny na piechotę kamieniecką. Sikorę herbu Ślepowron widzimy w „Wypisach heraldycznych z ksiąg poborowych” opracowanych przez Franciszka Ksawerego Piekosińskiego – Sikora Serafin dziedzic wsi Sikory Tomkowięta (par. Saraska), współdziedzic wsi Sikory - Janowięta (par. Saraska), herbu Ślepowron. Warto przy tym zaznaczyć, że Sikorowie z Podlasia byli jednym z wielu rodów szlacheckich pochodzących z Mazowsza, które pod koniec XIV wieku książę mazowiecki Janusz I przeniósł na ziemię podlaską - ziemię, którą otrzymał z rąk Władysława Jagiełły.
Jak pisze Zygmunt Gloger w XV i XVI stuleciu zaczęły wchodzić w zwyczaj nazwiska zakończone na ski i Sikorowie poczęli zwać się Sikorskimi – Sikorskimi herbu Lis zwanym także Mzura (prawdopodobnie z gniazdem rodowym Sikorzyce – „Poczet szlachty galicyjskiej i bukowińskiej”) i Sikorskimi herbu Ślepowron z Sikor.
Poza rodami szlacheckimi nazwisko Sikora występuje także wśród rodzin mieszczańskich oraz licznie wśród rodzin chłopskich. Wynika to z popularności przydomków pochodzących od nazw zwierząt.

</doc>
<doc id="337830" url="https://pl.wikipedia.org/wiki?curid=337830" title="Un Chien andalou">
Un Chien andalou



</doc>
<doc id="337831" url="https://pl.wikipedia.org/wiki?curid=337831" title="Stobnica (dopływ Iny)">
Stobnica (dopływ Iny)

Stobnica – rzeka, lewostronny dopływ Iny o długości 15,4 km i powierzchni zlewni 201,14 km².
Rzeka płynie w województwie zachodniopomorskim, w powiecie choszczeńskim. Wypływa z jeziora Stobno, a następnie płynie na wschód, przepływa przez Choszczno. W Radlicach uchodzi do Stobnicy Wardynka, tu rzeka zmienia bieg na północny i uchodzi do Iny w Stradzewie, na zachód od Recza.

</doc>
<doc id="337834" url="https://pl.wikipedia.org/wiki?curid=337834" title="Vox FM">
Vox FM

Vox FM (nazwa stylizowana VOX FM) – ponadregionalna rozgłośnia radiowa należąca do Grupy Radiowej Time. Prezentuje szeroko rozumianą muzykę taneczną – głównie przeboje lat 80., 90. i przeboje XXI wieku w tym gatunki euro disco, italo disco, eurodance oraz disco polo, a także inne przeboje muzyki rozrywkowej. Liner rozgłośni brzmi: „W rytmie hitów”. Radio znajduje się przy ul. Jubilerskiej 10 w Warszawie.
Historia.
Radio Vox FM rozpoczęło działalność 31 października 2005 – początkowo jako sieć rozgłośni diecezjalnych, wcześniej związanych z Radiem Plus. Do września 2010 roku program miał charakter społeczno-religijny. Jego producentem była spółka Porozumienie Radiowe Plus (dawniej: Radio Plus Kraków) z większościowymi udziałami Grupy Radiowej Time. W pozostałej części udziały należały do diecezji posiadających poszczególne koncesje – z wyjątkiem Archidiecezji Szczecińskiej i Białostockiej, których rozgłośnie (Szczecin, Gryfice, Lipiany, Białystok) przystąpiły do sieci na zasadzie franczyzy.
Docelowo sieć miała liczyć 25–30 stacji, obejmując zasięgiem technicznym 50–60 procent terytorium Polski. Z czasem do sieci dołączyło przejęte Radio Bieszczady i Radio Toruń 96,7 Gold FM, planowano też przyłączenie do sieci rozgłośni 105,5 Gold FM. Finalnie planów tych nie udało się zrealizować – we wrześniu 2009 roku rozgłośnię w Toruniu przyłączono do sieci Radia WAWA, a rozgłośnię w Rzeszowie wykorzystano do poszerzenia zasięgu Radia Eska, z kolei w drugiej połowie czerwca 2010 podpisano umowę o współpracy pomiędzy Porozumieniem Radiowym Plus (sieć Vox FM) a spółką Radio Plus Polska, związaną z grupą Eurozet. Osiem rozgłośni Vox FM (z wyjątkiem stacji warszawskiej i białostockiej) dołączyło wówczas od 6 września 2010 do sieci Radia Plus. Radio Vox FM nadawało od tej pory wyłącznie w Warszawie jako rozgłośnia lokalna.
Od 2 grudnia 2013 roku Vox FM działa jako rozgłośnia o zasięgu ponadregionalnym. Stacja przejęła sieć częstotliwości wykorzystywaną wcześniej przez Radio Eska Rock. Zmienił się również format muzyczny rozgłośni. Miejsce dotychczasowego formatu classic hits (przeboje lat 60., 70. i 80.) zajęła muzyka taneczna – format znany wcześniej z anteny Radia Plus. Przebudowany został również zespół redakcyjny, w którym znaleźli się prezenterzy i dziennikarze związani wcześniej z Plusem. W 2017 roku utworzono specjalny, bezpłatny numer dla słuchaczy 609 869 869 (609 Vox Vox). Można na niego wysłać SMS, MMS, lub nagrać wiadomość głosową, która zostanie później odtworzona na antenie.
Program.
Słuchalność.
Według badania Radio Track (wykonane przez MillwardBrown SMG/KRC) za okres grudzień 2013 – luty 2014, wskaźnik słuchalności radia Vox FM wynosi 1,6 proc., co dawało ówcześnie tej stacji 6. pozycję w Polsce. Z kolei według tego samego badania za okres od stycznia do marca 2022 roku wskaźnik ten wyniósł 3,2 procent, co daje stacji 7. pozycję w Polsce.

</doc>
<doc id="337835" url="https://pl.wikipedia.org/wiki?curid=337835" title="Kruszczyk">
Kruszczyk

Kruszczyk ("Epipactis" ) – rodzaj roślin należący do rodziny storczykowatych ("Orchidaceae"). Obejmuje 47 gatunków. Rośliny te występują w strefie umiarkowanej półkuli północnej oraz w południowej Azji i Afryce wschodniej i środkowej. W Polsce występuje 10 gatunków.
Rozmieszczenie geograficzne.
Zasięg rodzaju obejmuje niemal całą Eurazję (bez południowo-wschodnich i północno-wschodnich krańców Azji), zachodnią część Ameryki Północnej oraz północno-zachodnią, wschodnią i środkową część Afryki. Rodzaj najbardziej zróżnicowany jest w obrębie Starego Świata, w Ameryce Północnej rosną tylko trzy gatunki.
Systematyka.
"Epipactis" Persoon = "Neottia" Guettard
"Calliphyllon" Bubani, "Elasmatium" Dulac, "Epipactis" Séguier, "Gonogona" Link, "Goodyera" R. Brown in W. T. Aiton, "Haemaria" Lindley, "Helleborine" P. Miller, Orchiodes O. Kuntze, "Peramium" R. A. Salisbury ex C. MacMillan, "Serapias" Persoon
Jeden z sześciu rodzajów plemienia "Neottieae" w obrębie podrodziny epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.
Zagrożenie i ochrona.
Ze względu na niszczenie naturalnych siedlisk oraz zagrożenie pozyskaniem roślin do handlu ze stanowisk naturalnych, wszystkie gatunki w obrębie rodzaju wymienione są w załączniku II Konwencji Waszyngtońskiej CITES wprowadzającej ograniczenie w obrocie handlowym. Wszystkie występujące w Polsce gatunki są objęte ochroną gatunkową.

</doc>
<doc id="337836" url="https://pl.wikipedia.org/wiki?curid=337836" title="Nerw">
Nerw

Nerw (łac. "nervus" - "ścięgno, struna") – pęczek różnej długości i grubości włókien nerwowych (wypustek neuronów - aksonów) okrytych wspólną otoczką, wchodzących w skład obwodowego układu nerwowego.
Zrąb nerwu stanowi tkanka łączna właściwa, która dzieli się na:
Podział.
W zależności od funkcji przewodzonych bodźców wyróżnia się nerwy:
W zależności od miejsca opuszczenia ośrodkowego układu nerwowego wyróżnia się nerwy:

</doc>
<doc id="337837" url="https://pl.wikipedia.org/wiki?curid=337837" title="Nerwy">
Nerwy



</doc>
<doc id="337838" url="https://pl.wikipedia.org/wiki?curid=337838" title="Witna">
Witna

Witna – struga, prawy dopływ Maszówka o długości 15,45 km.
Płynie w gminie Witnica, m.in. przez Witnicę. Przepływa przez kilka małych jezior. Struga przez cały swój bieg nie otrzymuje żadnego dopływu (pomijając źródełka brzegowe przy jeziorze Wielkim). Płynie wąską doliną otoczoną rozległym bezodpływowym obszarem z licznymi kotlinkami, z których głębsze wypełnione są jeziorkami (Jelenie Oko, Gęsi, Dzikie). Na swoim biegu trzykrotnie spiętrzona. Dwukrotnie celem powiększenia naturalnych zbiorników: stawy powyżej na północ od Jezioro Wielkie, oraz tworząc sztuczny zbiornik Ustronie Leśne. Zasila też liczne stawy w Witnicy. Uchodzi do kanału Maszówek.

</doc>
<doc id="337843" url="https://pl.wikipedia.org/wiki?curid=337843" title="HIT FM">
HIT FM



</doc>
<doc id="337848" url="https://pl.wikipedia.org/wiki?curid=337848" title="Murzynowo (województwo lubuskie)">
Murzynowo (województwo lubuskie)

Murzynowo () – wieś w Polsce położona w województwie lubuskim, w powiecie międzyrzeckim, w gminie Skwierzyna.
W latach 1975–1998 miejscowość administracyjnie należała do województwa gorzowskiego.
Położenie.
Duża wieś obok prawego brzegu rzeki Warty, ok. 6 km na północny wschód od Skwierzyny, przy drodze do Drezdenka. Murzynowo leży na zachodnim krańcu Puszczy Noteckiej.
Nazwa.
Miejscowość notowana jest od średniowiecza. Pierwsze wzmianki o osadzie pochodzą z połowy XIII wieku, gdy wymieniane jest "Morno", kolejno: 1251 "Morno", "Mornen" oraz po łacinie "Mornensis villa", 1316 "Mornowe", 1359 "Mornow", 1508 "Murzinowo", 1559 "Murzynowo", 1564/65 "Murzinow". Nazwa pochodzi prawdopodobnie od słowa "mory" – dreszcze.
Historia.
W 1316 miejscowość leżała w Nowej Marchii. W XV w. podzielona została na 2 części pomiędzy Polskę i Nową Marchię. Murzynowo było wsią królewską w starostwie międzyrzeckim. W 1393 Władysław Jagiełło oddał je w zastaw Nałęczom z Nowego Dworu. Przez kilkaset lat, do II rozbioru Polski przez środek Murzynowa przebiegała granica polsko-brandenburska. Powodowało to liczne przygraniczne spory, które często kończyły się lokalnymi utarczkami.
W 1564 dokumenty podatkowe odnotowały pobór z Murzynowa od 16 rybaków i 2 karczm. W latach 1564/65 w dochodach zamku w Międzyrzeczu wymienione jest Murzynowo, a w nim 15. kmieci nazwanych w dokumentach „rzecznikami” (czyli rybakami) posiadających role i dzierżących rzekę Wartę. Płacili oni po 4,5 gr czynszu oraz dawali zamkowi 2 dzikie kaczki, 8 jaj i 2 ryby wartości 1 groszy. Na wezwanie zobowiązani byli do pieszej roboty przy łowieniu ryb oraz na polowaniach. Jeden z tych kmieci szynkował piwo od czego płacił 24 gr czynszu. 17 lokalnych zagrodników płaciło po 3 gr czynszu i zobowiązani byli do "pieszej roboty". We wsi pracowało 3 kołodziejów płacących po 2 florenów za prawo wyrębu drzewa. Miejscowy sołtys zobowiązany był do posług na rzecz zamku. Karczmarz murzynowski dostarczał również 1 kłodę piwa w czasie sianokosów dworskich łąk. Na zamek międzyrzecki mieszkańcy dostarczali także 1,5 beczki miodu oraz kopę ryb. Suma danin na rzecz zamku międzyrzeckiego wynosiła 18 florenów, 14 gr, 10,5 denara.
Pierwszy kościół w Murzynowie ufundował w 1774 r. ostatni starosta międzyrzecki, kasztelan krakowski, książę Antoni Jabłonowski. Współczesna świątynia pochodzi z 1837 r. W XIX w. powstała tu duża cegielnia, pałac i folwark. W 1935 r. wybudowano linię kolejową ze Skwierzyny do Drezdenka. W czasie II wojny światowej istniał tu obóz pracy przymusowej. Po 1945 r. cegielnię upaństwowiono, w pałacu urządzono szkołę, a na terenie folwarku powstał PGR. Po 1990 zlikwidowano PGR, cegielnię i rozebrano linię kolejową.
Cegielnia została sprywatyzowana i przejęta przez firmę Budinstal, działała jeszcze w 2001 roku.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="337849" url="https://pl.wikipedia.org/wiki?curid=337849" title="Eska Rock">
Eska Rock

Eska Rock – rozgłośnia radiowa działająca w ramach Grupy Radiowej Time, wchodzącej w skład Zjednoczonych Przedsiębiorstw Rozrywkowych. Historia Eski Rock sięga 2004 roku. Od grudnia 2013 stacja nadaje swój program lokalnie w Warszawie, na częstotliwości 93,3 MHz.
Na antenie Eski Rock można usłyszeć przekrój tego gatunku – od "klasyków" po najnowsze utwory zajmujące wysokie pozycje na światowych listach przebojów, z kręgu modern rocka, indie rocka czy rocka alternatywnego. Siedziba Eski Rock mieści się w Warszawie przy ul. Jubilerskiej 10. Do 2010 roku radio zajmowało pomieszczenia Pałacu Prymasowskiego przy ulicy Senatorskiej 13/15, skąd program transmitowany był na całą Polskę.
Historia.
Eska Rock rozpoczęła nadawanie 22 listopada 2004 roku jako lokalna stacja w Poznaniu. Kolejne dwie rozgłośnie – w Łodzi i Warszawie – uruchomiono 5 września 2005. Czwarta, w Krakowie, ruszyła 20 marca 2006.
Od 2 czerwca 2008 do 2 grudnia 2013 Eska Rock funkcjonowała jako rozgłośnia o zasięgu ponadregionalnym, nadająca w 18 miastach Polski. Plan zwiększenia zasięgu Eski Rock poprzez przekazanie jej dotychczasowych częstotliwości ponadregionalnego Radia Wawa ogłoszony został przez Grupę Time w grudniu 2007 roku. 8 kwietnia 2008 roku Krajowa Rada Radiofonii i Telewizji wyraziła zgodę na zmianę nazwy programu nadawanego przez spółkę WAWA S.A. z "Radio WAWA" na "Eska Rock". Zamiana sieci Radia WAWA i Eski Rock nastąpiła 2 czerwca kilkanaście minut po północy. Radio WAWA stało się wówczas rozgłośnią lokalną dostępną wyłącznie w Warszawie i Łodzi. W Krakowie, gdzie Eska Rock przeniosła się na 107,0 MHz, na jej dotychczasowej częstotliwości (100,5 MHz) do 28 kwietnia 2009 nadawało akademickie Radio Luzzz FM.
2 grudnia 2013 roku na dotychczasowych częstotliwościach Eski Rock uruchomiona została ponadregionalna rozgłośnia Vox FM, która jednocześnie zmieniła format z oldies na disco. Eska Rock nadaje od tej pory wyłącznie w Warszawie na częstotliwości 93,3 MHz (dawna częstotliwość Vox FM i Plusa). Część osób związanych z Eską Rock przeszła następnie do nowo utworzonego w październiku 2014 roku radia Muzo.fm.
Słuchalność.
Według badania Radio Track (wykonane przez Millward Brown SMG/KRC) udział Eski Rock pod względem słuchania w okresie październik-marzec 2021/2022 w grupie wiekowej 15-75 lat wyniósł 3,8 proc., co dało tej stacji 11. pozycję w rankingu rynku radiowego w Warszawie.
Częstotliwości.
Obecnie:
Do 1 grudnia 2013:
Eski Rock można też słuchać przez Internet oraz ramach multipleksu TV Mobilnej (MUX 4) .
Ludzie Eski Rock.
"opracowano na podst. materiału źródłowego"
Kierownictwo.
Dyrektor programowy
Dyrektor muzyczny
Dyrektor promocji

</doc>
<doc id="337850" url="https://pl.wikipedia.org/wiki?curid=337850" title="Szczudłakowate">
Szczudłakowate



</doc>
<doc id="337852" url="https://pl.wikipedia.org/wiki?curid=337852" title="Kościerzyn">
Kościerzyn

Kościerzyn – wieś w Polsce położona w województwie łódzkim, w powiecie sieradzkim, w gminie Wróblew. Znajduje się w odległości ok. 11 km od Sieradza w kierunku płn.-zach.
W latach 1975–1998 miejscowość położona była w województwie sieradzkim.
Historia.
Pierwsza wzmianka o wsi jest stosunkowo późna, bo pochodzi z 1411 Jednakże z badań archeologicznych wynika, że pierwotny dwór w pobliżu dzisiejszej siedziby powstał ok. 1300. Była to siedziba obronna i spalona została zapewne przez Krzyżaków w 1331 Następny dwór poowstał ok. 1400 i przetrwał do ok. XVI w. Dawna siedziba rodu Poraitów, którzy przybrali nazwisko Kościerskich.
Od XVI w. wieś należała do Poraitów Pstrokońskich i Kobierzyckich, aż w końcu majątek trafił w ręce Rozdrażewskich, od których ok. 1890 zakupił go Wincenty Prądzyński h. Grzymała, uczestnik powstania styczniowego, radca Towarzystwa Kredytowego Ziemskiego i sędzia pokoju na okręg sieradzki.
W czasie II wojny światowej Kościerzyn został włączony w granice Kraju Warty. Z miejscowości tej Niemcy dokonywali masowych wysiedleń ludności polskiej i osiedlali niemieckich przesiedleńców ze wschodniej Europy i krajów bałtyckich.
Zabytki.
Obecny dwór został wzniesiony w latach 1914–1915/1916 dla syna Wincentego Prądzyńskiego – Stanisława. Jest to budowla murowana, parterowa, kryta wysokim łamanym dachem. Dwór mimo późnej metryki w pełni nawiązuje do tradycyjnego tzw. stylu dworkowego. Otacza go park o pow. 5 ha, w którym jest staw z wyspą oraz pomnikowe okazy drzew: jesion, klon, wiąz i modrzew. Zespół dworsko-parkowy pozostaje w użytkowaniu Ośrodka Doradztwa Rolniczego.

</doc>
<doc id="337858" url="https://pl.wikipedia.org/wiki?curid=337858" title="Karel Brueckner">
Karel Brueckner



</doc>
<doc id="337862" url="https://pl.wikipedia.org/wiki?curid=337862" title="Mirax Bierwce">
Mirax Bierwce



</doc>
<doc id="337863" url="https://pl.wikipedia.org/wiki?curid=337863" title="Krąków">
Krąków

Krąków – wieś w Polsce położona w województwie łódzkim, w powiecie sieradzkim, w gminie Warta. Znajduje się w odległości ok. 9 km od miasteczka Warty.
Historia.
Pierwsza wzmianka z 1138 roku dotyczy darowania wsi przez księcia Mieszka Starego klasztorowi w Kościelnej Wsi. W XV wieku była własnością Krąkowskich herbu Trąby, w 2 poł. XVIII w. należała do Czartkowskich herbu Korab, z których Wincenty, dzierżawca niedalekiej Brodni stał się niechlubnym bohaterem pamiętnika Kazimierza Deczyńskiego, wykorzystanym przez Leona Kruczkowskiego w jego powieści "Kordian i cham". Właścicielami wsi byli Gołembowscy, Jabłkowscy i Kołodziejscy.
W latach 1975–1998 miejscowość administracyjnie należała do województwa sieradzkiego.
Zabytki.
Ruiny dworu stojącego na widocznym z dala wzgórzu.
Z dawnego założenia dworskiego ocalały spichlerz i kuźnia.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="337869" url="https://pl.wikipedia.org/wiki?curid=337869" title="Julius Evola">
Julius Evola

Julius Evola, właściwie Giulio Cesare Andrea baron Evola (ur. 19 maja 1898 w Rzymie, zm. 11 czerwca 1974 tamże) – włoski filozof, badacz cywilizacji i duchowości, myśliciel metapolityczny, poeta i malarz; współtwórca tradycjonalizmu integralnego i patron ideowy radykalnej prawicy, weteran I wojny światowej.
Biografia.
Wczesne lata.
Pochodził z katolickiej rodziny. Podczas I wojny światowej, w wieku dziewiętnastu lat Evola wstąpił do włoskiego wojska jako porucznik artylerii górskiej i walczył przeciwko Austro-Węgrom w okopach Carso. Po wojnie studiował na Wydziale Inżynierii Uniwersytetu Rzymskiego, zrezygnował jednak z dyplomu „przez wzgardę dla tytułów akademickich”. Niedługo później stał się jednym z liderów awangardy artystycznej, sam uprawiał malarstwo, w dwu estetycznych fazach: "sensoryjnego idealizmu" (1915-18) i "abstrakcjonizmu mistycznego" (1918-21). Następnie zainteresował się dadaizmem, uprawiając zarówno dadaistyczne malarstwo (około 30 obrazów) oraz poezję (napisany po francusku poemat "La parole obscure du paysage intérieur", Zurigo 1921, Milano 1981; "Canzoni", Roma 1971); w 1920 redagował dadaistyczne pismo "Noi".
W 1921 zerwał z dadaizmem, i zaprzestał działalności artystycznej całkowicie poświęcając się filozofii oraz religii. 
1922-1945.
W czasach rządów Benita Mussoliniego pierwotnie cenzurowany za reprezentowanie poglądów rasowych i ekstremizm polityczny (m.in. za krytykę traktatów laterańskich zawartą w książce "Imperialismo pagano. Il Fascismo di fronte al pericolo eurocristiano", Todi-Rzym 1928), przywrócony do łask po wprowadzeniu przez Włochy ustawodawstwa rasowego w 1938 roku. Podczas II Wojny Światowej utrzymywał liczne kontakty z Heinrichem Himmlerem i innymi SS-manami, dla których prowadził specjalne kursy na tematy rasowe, będąc preferowanym względem oficjalnego ideologa narodowego socjalizmu Alfreda Rosenberga, z którym Evola często polemizował.
Po obaleniu Mussoliniego przyjęty został przez Adolfa Hitlera i znalazł się w gronie osób witających (uwolnionego przez płk. Ottona Skorzennego) "Duce" w kwaterze głównej w Kętrzynie; pod koniec wojny, w Wiedniu (według części źródeł w Pradze), został zraniony odłamkiem bomby z samolotu, i w następstwie obrażeń rdzenia kręgowego, doznał niedowładu nóg; podjęta w klinice wojskowej w Bolonii (gdzie przebywał 2 lata) operacja okazała się nieudana i Evola całą resztę życia spędził na wózku inwalidzkim.
Lata powojenne.
W 1950 powrócił do rodzinnego Rzymu. Nie miał zamiaru porzucać swojej filozoficznej działalności. Współpracował między innymi z pismem „Imperium” wydawanym przez grupę "Fasci di Azione Rivoluzionaria" (Pino Rauti, R. Graziani). Ze względu na jego działalność postawiono mu zarzuty wrogości wobec demokracji, za co spędził 6 miesięcy w areszcie. Sam w tym czasie porównywał się do Sokratesa, skazanego na śmierć za to samo „przewinienie”. Sam Evola został jednak uniewinniony. Do śmierci w 1974 spowodowanej niewydolnością serca, Włoch napisał jeszcze kilka książek, a także udzielił kilku wywiadów (między innymi na kilka miesięcy przed śmiercią wywiad o inicjacji we współczesnym świecie).
Zgodnie z jego ostatnią wolą, ciało Juliusa Evoli zostało skremowane, a jego prochy rozrzucone na masywie górskim Monte Rosa, na który ten często się wspinał gdy jeszcze mógł chodzić. Uzasadnieniem dla takich działań miała być wola, by po śmierci obcować "sam na sam ze Słońcem".
Poglądy.
Tradycjonalizm integralny.
Włoch kształtował swoje poglądy w oparciu między innymi o twórczość René Guénona. Tak samo jak Guénon, Evola współtworzył integralny tradycjonalizm, jednak w o wiele radykalniejszej formie. Evola postulował powrót ludzkości do stanu mitu, jaki panował pierwotnie, a zniszczony został przez Sokratesa i jego uczniów wskutek powstania paradygmatu racjonalistycznego. Włoski myśliciel uznając racjonalizm za źródło upadku tradycji zrównuje ze sobą wszystkie nurty się na rozum powołujące, a wedle innych interpretacji historiozoficznych - radykalnie różnych względem siebie, np. platonizm, chrześcijaństwo, liberalizm, demokrację, faszyzm (w wydaniu Benito Mussoliniego; Evola sam siebie określał mianem "superfaszysty") i bolszewizm.
Evola wyodrębnia trzy kategorie w ramach których dokonuje podziałów np. ludów czy kultów religijnych - solarność (w odwołaniu do Słońca, z którym Evola utożsamia wojowniczość, rycerskość, witalność i inne cechy w większości pozytywne), chtoniczność (w odwołaniu do ziemi i śmierci - za ludy chtoniczne, niższe od solarnych, Evola uważa wszystkie ludy semickie na czele z Żydami) i lunarność (w odwołaniu do Księżyca; lunarność Evola utożsamia z kobiecością).
Rasizm.
W połowie lat 30 zainteresował się tematyką rasową, ujmując jednak tę problematykę zupełnie odmiennie od materialistycznego rasizmu nazistów, co przyznaje historyk pochodzenia żydowskiego Renzo De Felice, podkreślający, iż Evola odrzucał
Tematyce rasy, w potrójnym ujęciu: jako kategorii fizycznej, psychicznej i duchowej, poświęcił E. książki: "Tre aspetti del problema ebraico" (Roma 1936, Padova 1978), "Il mito del sangue" (Milano 1937, Padova 1978),"Indirizzi per una educazione razziale" (Napoli 1941, Padova 1979), "Sintesi di dottrina della razza" (Milano 1941, Padova 1978; przekł. pol. /fragment/: "Duch arystokratyczny a rasizm", "Fronda" 1994 nr 2/3); zainteresowania ascetycznymi szkołami orientalnymi kontynuował pracą o buddyjskiej "doktrynie Przebudzenia": "La dottrina del Risveglio" (Bari 1941, Milano 1973).
Rasizm postulowany przez Evolę posiadał znamiona elitaryzmu i arystokratyczności, co wpędziło barona w konflikt ideowy z niemieckim myślicielem Alfredem Rosenbergiem, dla którego rasizm miał wymiar bardziej kolektywny i zbiorowy. Oprócz tego myślicieli poróżnił stosunek do Imperium Rzymskiego i jego spuścizny w postaci Świętego Cesarstwa Rzymskiego, jakie Evola (w dużym stopniu - za ostatniego europejskiego polityka wiernego tradycji pierwotnej uważał Fryderyka II Hohenstaufa) aprobował, natomiast Rosenberg wychwalał w swoich pismach walczących z Rzymem Germanów, a potem Sasów pod wodzą Widukinda.
System kastowy.
Julius Evola był zwolennikiem systemu kastowego, w którym upatrywał resztek prastarych procesów inicjacji, a zwłaszcza pogardy dla działań jednostki w miejsce struktur rodowych (w jednej kaście się dany człowiek rodzi, w tej samej umiera - nie istnieją możliwości przejścia z jednej do drugiej lub mieszania się kast).
Nietzscheanizm.
Jego głównymi inspiracjami filozoficznymi były twórczość Fryderyka Nietzschego, Carlo Michelstaedtera i Otto Weiningera. Jako jeden z nielicznych interpretatorów Nietzschego przyjął jego koncepcję wiecznego powrotu.
Ezoteryka.
Evola nawiązał również kontakt z kręgami ezoterycznymi – m.in. z masonem rytu szkockiego i przywódcą włoskiego neopitagoreizmu Arturo Reghinim; współpracował z pismami "Ignis", "Atanór", "Bilychnis", "Ur" i "Krur", wokół których około 1926 powstała "Grupa UR" „dążąca do nadania wysokiej wartości kulturze hermetycznej i ezoterycznej”. Grupa Ur była zwieńczeniem drogi, którą zapoczątkował badaniem doktryn orientalnych, a zwłaszcza tantr starożytnych Indii.
Antyfeminizm.
Evola utożsamiał kobiety z kultami chtonicznymi (zw. z ziemią) i lunarnymi (zw. z księżycem), a więc niższymi wobec kultów solarnych właściwych dla najwyższych kast (wojowników i kapłanów), a właściwszymi dla kast niższych (plebsu, niewolników, pariasów itp.).

</doc>
<doc id="337888" url="https://pl.wikipedia.org/wiki?curid=337888" title="Matylda Krzesińska">
Matylda Krzesińska

Maria Matylda Krzesińska, po ślubie księżna Maria Romanowska-Krasińska (, , "Princesse Marie Romanovsky-Krasinsky"; ur. 31 sierpnia 1872 w Ligowie, obecnie dzielnicy Petersburga, zm. 6 grudnia 1971 w Paryżu) – rosyjska tancerka i pedagog tańca klasycznego polskiej narodowości. Od 1890 występowała w Teatrze Maryjskim oraz na innych scenach Petersburga i Moskwy. Jako druga w historii baletu (po Pierinie Legnani) otrzymała tytuł "primaballerina assoluta" Teatrów Cesarskich w Petersburgu (1896–1917).
Życiorys.
Dzieciństwo.
Była najmłodszą córką polskiego tancerza charakterystycznego, od 1853 w służbie rosyjskiego baletu cesarskiego, słynnego mazurzysty Feliksa Krzesińskiego (1823–1905) i jego polskiej żony Julii z Dymińskich (1832–1912), urodzonej w Warszawie, ale wyszkolonej już w Petersburgu byłej tancerki tamtejszego baletu i wdowy po francuskim tancerzu Théodore Ledé. Została ochrzczona 20 listopada 1872 w petersburskim rzymskokatolickim kościele parafialnym św. Stanisława, gdzie nadano jej imiona Maria Matylda, ale jako tancerka używała drugiego imienia. Rodzina i bliscy zwali ją pieszczotliwie Malą. Dwoje z jej starszego rodzeństwa także było tancerzami: Julia Krzesińska (1866–1969), późniejsza żona barona Aleksandra Zeddelera (adiutanta cara Mikołaja II) i Józef Krzesiński (1868–1942).
Ojciec uczył ją tańca już od trzeciego roku życia i często zabierał jako dziewczynkę do teatru. Gdy miała osiem lat, jesienią 1880 rozpoczęła regularną naukę w klasie baletowej Cesarskiej Szkoły Teatralnej przy Dyrekcji Teatrów Cesarskich. Uczyła się tam tańca klasycznego u wybitnych pedagogów: Lwa Iwanowa, Jekatieriny Wazem, Christiana Johanssona i Enrico Cecchettiego. Szkołę ukończyła w 1890 roku i rozpoczęła pracę tancerki w zespole baletowym Teatrów Cesarskich w Petersburgu.
Znajomość z carewiczem Mikołajem.
Znana jest jej przyjaźń z przyszłym carem Rosji, carewiczem Mikołajem (1868–1918), zwanym za młodu Nikiem. Kiedy poznali się, Matylda miała 17 lat i kończyła szkołę baletową. Ich bliskie kontakty zostały jednak zerwane gwałtownie wiosną 1894, kiedy następca tronu zaręczył się oficjalnie z księżniczką Alicją Heską (1872–1918), znaną jako Alix. Matylda została wtedy przez carewicza hojnie wynagrodzona, otrzymała na własność wynajmowany dotąd dom i wysokie odszkodowanie. Podobno Mikołaj II jako car nigdy się już potem z nią nie spotkał na osobności, ale nadal często oglądał ją na scenie i zawsze wspierał dyskretnie, gdy tylko potrzebowała. Towarzysząca jej fama byłej carskiej faworyty znacznie ułatwiała i uatrakcyjniała całe jej życie i karierę artystyczną.
Później Matylda miała jeszcze związki intymne z dwoma innymi wielbicielami z dynastii Romanowów – wielkimi książętami: Sergiuszem Michajłowiczem (1869–1918) i Andrzejem Władimirowiczem (1879–1956). Jej adoratorem i częstym bywalcem w jej domu był także przez jakiś czas ojciec tego ostatniego, wielki książę Włodzimierz Aleksandrowicz (1847–1909). Kiedy jednak w 1902 urodziła syna Władimira, zwanego Wową (zm. 1974), nadano mu nazwisko panieńskie matki i takie nosił do dwudziestego roku życia. Dlatego też są poważne wątpliwości, który z wymienionych Romanowów był naprawdę jego ojcem. Niezależnie od tego, że po latach, w swoich wspomnieniach Krzesińska napisała, że Wowa był synem jej późniejszego męża, wielkiego księcia Andrzeja Władimirowicza.
Ważniejsze dokonania.
Rozpoczęła karierę na scenie petersburskiej jako Krzesińska II ponieważ już wcześniej w zespole baletowym Teatrów Cesarskich zaczęła występować jej starsza siostra Julia, którą odtąd nazywano Krzesińską I. Wśród kreacji scenicznych Matyldy znalazły się partie solowe w takich baletach, jak: "Przebudzenie Flory", "Córka faraona", "Esmeralda", "Śpiąca królewna", "Coppelia", "Bajadera", "Córka źle strzeżona", "La Camargo", "Pory roku", "Arlekinada", "Paquita", "Fiametta", "Dziadek do orzechów", "Talizman", "Eunice" (według "Quo vadis" Henryka Sienkiewicza), "Karnawał" i inne, w choreografiach najwybitniejszych petersburskich twórców baletu tamtych czasów: Mariusa Petipy i Michaiła Fokina. Jej głównym partnerem scenicznym był znany rosyjski tancerz Nikołaj Legat, ale występowała również w Petersburgu i czasem w Moskwie z młodocianym, debiutującym dopiero Wacławem Niżyńskim.
Często tańczyła też z własnym ojcem, sędziwym już Feliksem Krzesińskim, najczęściej wykonywali razem mazurka w różnych przedstawieniach baletowych, np. w petersburskiej premierze "Jeziora łabędziego" (1895). W latach 1895, 1899, 1903 i 1909 występowała również gościnnie na scenie Teatru Wielkiego w Warszawie. W 1907 i 1908 gościła na scenie Opery Paryskiej, a latach 1911–1912 zapraszał ją słynny rosyjski impresario Siergiej Diagilew, by występowała gościnnie z jego Baletami Rosyjskimi w Londynie, Wiedniu, Budapeszcie i Monte Carlo, dzięki temu jej kunszt taneczny poznali również widzowie stolic zachodnich.
Po rewolucji.
Po rewolucji lutowej, w lipcu 1917 straciła swój dom z całym wyposażeniem i opuściła Petersburg, by po trzech latach tułaczki, w lutym 1920 uciec z synem przed bolszewikami z Rosji do Francji. Z czasem zamieszkała na stałe w Paryżu. Wcześniej wszakże, w 1921 roku, w cerkwi w Cannes poślubiła wreszcie wielkiego księcia Andrzeja Władimirowicza, który uznał wtedy Wowę za swojego syna. Jako żona morganatyczna jednego z Romanowów nie miała oczywiście prawa do tytułu Jej Cesarskiej Wysokości Wielkiej Księżnej. Wraz z mężem czynili jednak starania o jej formalne wciągnięcie do rodziny Romanowów lub przynajmniej o godne jej utytułowanie. W 1925 przeszła więc na prawosławie, przyjmując teraz imię Maria. W 1926 dostała od swojego szwagra (emigracyjnego „cara” Cyryla Władimirowicza Romanowa) tytuł księżnej i nowe nazwisko Krasińskiej, które wedle tradycji rodzinnej Krzesińskich przynależało jej z racji pochodzenia przodków (tej tradycji nie potwierdzają jednak żadne wiarygodne źródła), a w 1935 – otrzymała nowy tytuł i nazwisko Jaśnie Oświeconej Księżnej Romanowskiej-Krasińskiej.
Utrata majątku w Rosji oraz topnienie rezerw majątkowych posiadanych we Francji zmusiły ją do ponownego zarobkowania, więc od 1929 prowadziła w Paryżu własne studio baletowe. Występowała też okazjonalnie jeszcze do 1936 r. Po wybuchu II wojny światowej przeniosła się z rodziną na południe Francji, skąd powróciła do Paryża po sześciu latach i nadal prowadziła zajęcia pedagogiczne w swoim studio tańca. Miała tam wielu uczniów, a w jej lekcjach tańca uczestniczyli tak znani artyści baletu, jak: Margot Fonteyn, Alicia Markova, André Eglevsky, Tatiana Riabouchinska, Tamara Toumanova i Maurice Béjart. Jednym z jej najbliższych przyjaciół w tamtych latach był Serge Lifar, słynny tancerz, choreograf i dyrektor baletu Opery Paryskiej. Traktowano ją na Zachodzie jako żywą legendę rosyjskiej tradycji baletowej.
Przez całe życie pisała pamiętniki, które nie doczekały się publikacji. Na ich podstawie wydała jednak wspomnienia "Souvenirs de la Kschessinska, primaballerina du Théâtre Impérial de St. Pétersbourg" (Paryż 1960); wydanie polskie: J. O. Księżna Romanowska-Krasińska / Matylda Krzesińska, "Wspomnienia. Romans z carem Mikołajem i lata następne...", Warszawa 1996.
Dożyła we Francji prawie stu lat. Zmarła 6 grudnia 1971 w Paryżu. Pochowano ją na podparyskim cmentarzu prawosławnym w Sainte-Geneviève-des-Bois. Napis na pomniku głosi: „Jaśnie Oświecona Księżna Maria Feliksowna Romanowska-Krasińska, zasłużona artystka teatrów cesarskich Krzesińska”. Razem z nią w mogile spoczywają: jej mąż, wielki książę Andrzej Władimirowicz Romanow i syn książę Władimir (Wowa) Andriejewicz Romanowski-Krasiński.
Inspiracje i nawiązania.
Legenda Matyldy Krzesińskiej jako wybitnej rosyjskiej baleriny, a zwłaszcza jako kochanki carewicza Mikołaja Aleksandrowicza Romanowa jest wciąż żywa i od dawna pobudza wyobraźnię twórców różnych dziedzin sztuki. 
Jako pierwsza bodaj do jej romansu z następcą tronu rosyjskiego luźno odniosła się Gabriela Zapolska w swojej sztuce teatralnej "Carewicz (Czterdziesty pierwszy Czerkies)" z 1917 roku. Na podstawie sztuki powstał z 1919 roku polski film niemy "Carewicz", w którym kochankę następcy tronu zagrała Janina Szyllinżanka (film nie zachował się). Sztuka Zapolskiej stała się w 1927 roku również kanwą popularnej niemieckiej operetki "Carewicz" Franza Lehára, która była kilkakrotnie ekranizowana. 
W 1918 roku powstał polski film niemy "Carska faworyta" w reżyserii Aleksandra Hertza, w którym w rolę Matyldy Krzesińskiej wcieliła się Halina Bruczówna, a carewicza Mikołaja zagrał Józef Węgrzyn (film również nie zachował się).
Do historii Matyldy nawiązują również twórcy XXI wieku. Na przykład w 2008 powstał 4-odcinkowy rosyjski melodramat "Gwiazda imperium" ("Звезда империи") w reżyserii Jewgienija Sokołowa, osnuty na wątkach z jej życia. W Rosji nakręcono też film fabularny w reżyserii Aleksieja Uczitiela "Matylda" ("Матильда"), w którym w roli tytułowej wystąpiła polska aktorka Michalina Olszańska (2017). Krzesińska jest również bohaterką powieści amerykańskiej pisarki Adrienne Sharp "Prawdziwe wspomnienia Mali K." (wydanie polskie w przekł. Bożenny Stokłosy, Warszawa 2012).
Matylda Krzesińska została także bohaterką warszawskiej inscenizacji "Jeziora łabędziego" z nowym librettem Pawła Chynowskiego, w nowej redakcji muzyki Piotra Czajkowskiego i w choreografii Krzysztofa Pastora. Prapremiera tego przedstawienia odbyła się 20 maja 2017 w wykonaniu Polskiego Baletu Narodowego na scenie Teatru Wielkiego – Opery Narodowej. Rolę Matyldy Krzesińskiej kreowała Yuka Ebihara, carewicza Mikołaja (Nikiego) – Vladimir Yaroshenko, a księżniczki Alicji Heskiej (Alix) – Chinara Alizade.

</doc>
<doc id="337891" url="https://pl.wikipedia.org/wiki?curid=337891" title="Unia Międzyparlamentarna">
Unia Międzyparlamentarna

Unia Międzyparlamentarna (ang. "Inter-Parliamentary Union", IPU; fr. "Union interparlementaire", UIP) – organizacja międzynarodowa skupiająca parlamentarzystów ze 173 krajów świata mających parlamenty (z Polski jest to Polska Grupa Unii Międzyparlamentarnej). 
Status stowarzyszony posiada 13 zgromadzeń międzynarodowych jak Parlament Europejski, Parlament Arabski oraz inne z Afryki i obu Ameryk. Unia międzyparlamentarna powstała w 1889 w Paryżu, a od 1921 jej siedzibą jest Genewa. W przeszłości zajmowała się głównie rozstrzyganiem sporów międzynarodowych przez arbitraż, redukcją zbrojeń, rozwojem prawa międzynarodowego i współpracą międzynarodową. Ośmiu czołowych działaczy organizacji otrzymało Pokojową Nagrodę Nobla. Unia Międzyparlamentarna ma status obserwatora w Zgromadzeniu Ogólnym ONZ. 

</doc>
<doc id="337892" url="https://pl.wikipedia.org/wiki?curid=337892" title="Zawilec żółty">
Zawilec żółty

Zawilec żółty ("Anemone ranunculoides" L.) – gatunek byliny należący do rodziny jaskrowatych. Występuje w stanie dzikim w całej niemal Europie oraz na Zakaukaziu w Azji. W Polsce pospolity na całym niżu, ale występuje rzadziej od zawilca gajowego.
Biologia i ekologia.
Bylina, geofit ryzomowy. Kwitnie od marca do maja. Pręciki i słupek dojrzewają równocześnie, zapylany jest przez owady, głównie błonkówki, ale może być również samopylny. Nie posiada miodników, ale wytwarza dużo pyłku. Kwiaty w czasie dnia obracają się za słońcem, w nocy i w czasie złej pogody zamykają się. Siedlisko: łęgi, wilgotne lasy liściaste i mieszane, wilgotne zarośla, gleby gliniaste. W klasyfikacji zbiorowisk roślinnych gatunek charakterystyczny dla O. "Fagetalia sylvaticae". Cała roślina jest lekko trująca. 
Jak wszystkie jaskrowate, wytwarza trujący glikozyd ranunkulinę o piekącym smaku. Działa ona drażniąco na błony śluzowe i skórę, powoduje mdłości, biegunki, krwawienia i podrażnienia skóry. W stanie surowym trujący jest również dla zwierząt, ale po wysuszeniu traci własności trujące i może być zjadany w sianie przez bydło domowe.
Tworzy mieszańce z zawilcem gajowym.

</doc>
<doc id="337906" url="https://pl.wikipedia.org/wiki?curid=337906" title="Hyman Rickover">
Hyman Rickover

Hyman George Rickover (ur. 27 stycznia 1900 w Makowie Mazowieckim, zm. 8 lipca 1986 w Arlington w stanie Wirginia) – admirał marynarki wojennej Stanów Zjednoczonych. Urodzony w rodzinie polskich Żydów, określany mianem „ojca atomowej marynarki wojennej”. Początkowo, z ramienia marynarki amerykańskiej uczestniczył w programie Manhattan, a następnie jako szef "Naval Reactors Branch", aż do roku 1982 kierował programami rozwoju wszystkich amerykańskich atomowych siłowni okrętowych. Był także członkiem amerykańskiej Komisji Energii Atomowej. Hyman Rickover był najdłużej pozostającym w służbie czynnej oficerem w historii United States Navy, jednym też z najbardziej kontrowersyjnych admirałów amerykańskiej floty.
Życiorys.
Dzieciństwo i młodość.
Hyman Rickover urodził się jako Chaim Rickover, prawdopodobnie 27 stycznia 1900 roku w Makowie Mazowieckim, na części ziem polskich ówcześnie wchodzących w skład zaboru rosyjskiego. Późniejszy rejestr szkolny dotyczący Rickovera zawiera jednak informację o urodzeniu w roku 1898. Jego rodzicami byli Abraham i Rachel (z domu Unger) Rickover. Nazwisko „Rickover” wywodzi się od miejscowości Ryki. W szóstym roku życia, po pogromach w 1905, wyemigrował wraz z matką i siostrą Feigele do Nowego Jorku w Stanach Zjednoczonych, gdzie znajdował się już wcześniej jego ojciec, następnie zaś do Chicago. Środowisko, w którym wzrastał Hyman Rickover, było biedne, nie miało jednak charakteru slumsów. W przeciwieństwie do większości rówieśników z sąsiedztwa, młody Rickover nie poprzestał na najniższym poziomie edukacji, starając się ją kontynuować. Uczęszczając do szkoły średniej, popołudniami i w weekendy pracował jako goniec w przedsiębiorstwie komunikacyjnym Western Union. Wzrost znaczenia amerykańskiej marynarki wojennej po przystąpieniu Stanów Zjednoczonych do I wojny światowej oraz wzrost politycznych wpływów jego protektora, kongresmena Adolpha J. Sabatha (z pochodzenia czeskiego Żyda), otworzyły przed Hymanem Rickoverem szansę wstąpienia do Akademii Marynarki Wojennej ("United States Naval Academy").
Po ślubie z Ruth D. Masters zmienił wyznanie na episkopalizm (amerykański Kościół anglikański).
Służba wojskowa i cywilna.
Rickover wstąpił do akademii marynarki wojennej w czerwcu 1918 roku, po zdanych z trudnością egzaminach wstępnych. W celu przezwyciężenia jednak swojej słabej podbudowy edukacyjnej, w trakcie studiów poświęcał na naukę każdą chwilę, co dzięki unikaniu jakiejkolwiek pozaedukacyjnej aktywności, pozwoliło mu uniknąć również nękania, jakiego doświadczyło wielu innych przedstawicieli społeczności żydowskiej w Stanach Zjednoczonych. Dzięki włożonemu w naukę wysiłkowi, w roku 1922 ukończył studia ze 107. lokatą w swoim liczącym 540 osób roczniku.
Pierwszą służbę morską Rickover odbył na niszczycielu „La Vallette” typu "Clemson", na którym już rok po ukończeniu uczelni został najmłodszym oficerem maszynowni w swojej eskadrze. W styczniu 1922 roku Rickover otrzymał przydział do załogi pancernika „Nevada”, gdzie początkowo służył w oddziale odpowiedzialnym za artylerię okrętu, a następnie został głównym oficerem odpowiedzialnym za systemy elektryczne jednostki. W czerwcu 1925 roku Hyman Rickover otrzymał awans na stopień porucznika ("lieutenant, junior grade"). Po opuszczeniu „Nevady” w 1927 roku, podjął studia inżynierskie w akademii marynarki w Annapolis oraz na uniwersytecie Columbia z zakresu inżynierii elektrycznej, które ukończył w roku 1929. Po uzyskaniu dyplomu Rickover zamierzał skorzystać z najkrótszej ścieżki do objęcia samodzielnego dowództwa okrętu, jaką ówcześnie stanowiła służba na okrętach podwodnych. Stąd też, po wniosku o przydzielenie do służby na jednostkach tej klasy, trafił do szkoły broni podwodnej w bazie marynarki New London, po ukończeniu której otrzymał przydział na okręt S-48 typu "S". Mimo podejmowanych wysiłków i spełniania formalnych wymagań dla objęcia samodzielnego dowództwa okrętu podwodnego, Rickoverowi nigdy nie udało się osiągnąć tego celu. Życie na okręcie podwodnym, w którym nawet przy przemieszczaniu się osób niezbędne było trymowanie okrętu, uświadomiło Rickoverowi jak bardzo ta klasa okrętów uzależniona jest od sił natury. Rickover nigdy też nie zaadaptował się do życia w środowisku załogi okrętu podwodnego – częściowo dlatego, że był intelektualnie osamotniony wśród załogi. Wielką przyjemność sprawiła Rickoverowi podróż badawczo-naukowa, jaką odbył S-48, której zadaniem było badanie grawitacji ziemskiej i kontakt z przebywającymi w związku z tym zadaniem na pokładzie okrętu dwoma naukowcami. W połowie 1933 roku, Hyman Rickover został skierowany do Filadelfii w Pensylwanii, gdzie jego zadaniem była kontrola jakości produkowanych materiałów. Tam też, dzięki uniwersyteckiemu wykształceniu oraz doświadczeniom wyniesionym ze służby na „Nevadzie” i S-48, opracował korektę rozdziału podręcznika dotyczącego baterii okrętowych. Dzięki osobistym zainteresowaniom, dokonał także przekładu na język angielski niemieckiego studium broni podwodnej opracowanego przez admirała Hermanna Bauera "Das Unterseeboot". Zamiarem, który przyświecał Rickoverowi przy dokonywaniu tłumaczenia był wzrost własnej reputacji, doskonalenie znajomości języka niemieckiego oraz umożliwienie korzystania w Stanach Zjednoczonych z czołowych myśli wojskowych byłego wroga.
Przez kolejne dwa lata – od 1935 roku – Rickover pełnił funkcję zastępcy oficera inżynierii pokładowej pancernika „New Mexico”. W rzeczywistości szef inżynierów pancernika zezwolił Rickoverowi na faktyczne zarządzanie działem inżynieryjnym okrętu, a Hyman Rickover wywiązał się z tego zadania na tyle dobrze, iż w wewnętrznej rywalizacji inżynieryjnej między amerykańskimi pancernikami, „New Mexico” (BB-40) przesunął się z szóstego na pierwsze miejsce i utrzymał tę pozycję przez dwa lata. Kluczowym czynnikiem do osiągnięcia sukcesu w tej rywalizacji było zmniejszenie przez Rickovera i podległy mu zespół zużycia paliwa. Co istotne, działania zespołu Rickovera przyniosły efekt nie tylko polegający na zmniejszeniu zużycia paliwa przez system napędowy okrętu, lecz także przez systemy destylacji wody, ogrzewania i produkcji energii elektrycznej. Rickover bardzo intensywnie szkolił podległych sobie członków załogi, powierzając im też tyle odpowiedzialności, ile byli w stanie udźwignąć. Trzech młodych oficerów z zespołu Rickovera, osiągnęło stanowiska admiralskie.
1 lipca 1937 roku, Hyman Rickover otrzymał awans na stopień "lieutenant commander" (pol. komandor podporucznik), po czym został wysłany do Chin, gdzie objął swoje pierwsze i ostatnie dowództwo okrętu, trałowca „Finch” typu "Lapwing". Jednostka ta była w chwili objęcia dowództwa przez Rickovera w bardzo złym stanie technicznym i estetycznym. Hyman pracując wraz z załogą usiłował to poprawić, usuwając rdzę, wymieniając nie nadające się do użytku części i pokrywając okręt farbą antykorozyjną. Prace te miały o tyle duże znaczenie, iż był to okres konfliktu chińsko-japońskiego, w związku z czym w tym samym porcie schroniło się wiele statków różnych państw, a utrzymanie amerykańskiej obecności wydawało się istotną sprawą z punktu widzenia ich ochrony.
W październiku 1937 roku, Hyman Rickover wykonał krok, który wpłynął na całą jego dalszą karierę. W 1916 roku, Kongres przygotował akt prawny autoryzujący stanowisko "engineering duty only" – EDO („tylko do prac inżynieryjnych”), przeznaczone dla niewielkiej grupy oficerów, którzy nigdy nie mieli otrzymać własnego dowództwa okrętu, zamiast tego pracować mieli przy rozwiązywaniu inżynierskich aspektów projektów, konstrukcji i obsługi okrętów floty. Jako że jedynie kilku oficerów marynarki otrzymało dotychczas taką nominację, stanowili oni swego rodzaju elitę marynarki – co było jednym z powodów decyzji Rickovera o aplikowaniu na to stanowisko. Rickover był także zachęcany do tego kroku przez innych inżynierów marynarki, będących pod wrażeniem jego dokonań na „New Mexico”, którzy obiecywali swoje oficjalne wsparcie dla jego kandydatury. Najważniejszym jednak powodem decyzji Rickovera była fascynacja tym rodzajem inżynierii, którą wyniósł z Columbii oraz ze służby na „La Vallette”, „Nevadzie” i „New Mexico”. Wyokrętowany w październiku 1937 roku z „Fincha”, Rickover został zastępcą oficera produkcji w stoczni Cavite Navy Yard na Filipinach, którą opuścił w maju 1939 roku, aby rozpocząć pracę w sekcji elektrycznej Biura Okrętów ("Bureau of Ships" – BuShips) w Waszyngtonie. Był to czas końca względnego pokoju na świecie; prezydent Stanów Zjednoczonych oraz Kongres zaaprobowali właśnie zwiększenie środków finansowych na budowę nowych okrętów kilku klas – od pancerników, przez lotniskowce do mniejszych jednostek, aż po okręty pomocnicze. Sekcja elektryczna BuShips odpowiedzialna była za obsługę i instalację wyposażenia elektrycznego istniejących, projektowanych i budowanych jednostek. Nadto, BuShips prowadziło także badania nad możliwościami stosowania napędów elektrycznych, a uzyskujący coraz większe wpływy Rickover szybko rozbudowywał sekcję elektryczną, tworząc nowe podsekcje, w tym rozmagnesowania, rozminowywania, projektowania wyposażenia oraz zaopatrzenia. Rickover był przełożonym sekcji elektrycznej już od roku, kiedy 7 grudnia 1941 roku cesarska marynarka wojenna Japonii dokonała ataku na Pearl Harbor. Kierowana przez niego sekcja przeprowadziła bardzo sprawnie remonty ciężko uszkodzonych w japońskim ataku pancerników USS „California” (BB-44) i „West Virginia” (BB-48), których systemy napędu elektrycznego zostały naprawione znacznie szybciej, niż oczekiwano. Sekcja, którą kierował Rickover, prowadziła m.in. badania nad wpływem eksplozji podwodnych na systemy elektryczne okrętów. Sam Rickover studiował każdy raport o uszkodzeniach i osobiście wizytował każdy uszkodzony w walce okręt. Dzięki pracom jego sekcji odkryto m.in., że wpływ podwodnych eksplozji (na przykład min) na systemy elektryczne jednostek jest dalece poważniejszy, niż do tej pory sądzono. Nowe, potężniejsze miny wprowadzone z początkiem drugiej wojny światowej, nawet jeśli nie wywoływały krytycznych uszkodzeń kadłuba, mogły powodować katastrofalne następstwa w zakresie uszkodzeń urządzeń pomocniczych i systemów elektrycznych okrętów. Sekcja elektryczna BuShips szybko się też rozrastała. W 1938 roku w skład sekcji wchodziły 23 osoby, w momencie upadku hitlerowskich Niemiec w maju 1945 roku, składała się z 343 osób cywilnych i wojskowych – w tym także „wypożyczonych” do sekcji, najbardziej utalentowanych młodych inżynierów głównych komercyjnych kooperantów biura okrętów. Sekcja ta stała się w przyszłości podstawą organizacji Naval Reactors Branch of Bureau of Ships.
1 stycznia 1942 roku Rickover został promowany na stopień komandora porucznika ("Commander" – CDR), a 26 czerwca 1943 roku, otrzymał awans na stopień komandora ("Captain" – CAPT). Możliwość uzyskania awansów na najwyższe stopnie oficerskie w marynarce upatrywał w służbie poza granicami Stanów Zjednoczonych. 20 lipca 1945 roku, przybył na Okinawę, gdzie otrzymał najwyższe dowództwo bazy przemysłowej budowanej dla zapewnienia napraw okrętów biorących udział w przygotowywanej ostatecznej inwazji na Japonię. Niecałe dwa miesiące później, dwie bomby atomowe zakończyły jednak wojnę z Japonią, w związku z czym w listopadzie 1945 roku baza została zamknięta, a Rickover powrócił do USA.
Era energii atomowej.
Już od 1938 roku amerykańska marynarka prowadziła pewne prace nad możliwością zapewnienia napędu nuklearnego dla okrętów. Po wybuchu wojny, z momentem rozpoczęcia prac nad destrukcyjnym wykorzystaniem energii jądrowej w projekcie Manhattan, badania nad napędem jądrowym zostały w praktyce zatrzymane. W sierpniu 1944 roku, szef projektu Manhattan, generał Leslie Groves powołał pięcioosobowy komitet w celu określenia potencjalnych możliwości niedestrukcyjnego użycia energii atomowej. Przewodniczącym komitetu został długoletni dziekan California Institute of Technology i szef doradców naukowych generała Grovesa dr Richard S. Tolman. Innymi członkami komitetu zostało dwóch cywilów oraz dwaj oficerowie marynarki: kadm. Earle W Mills – asystent szefa Bureau of Ships oraz kpt. Thorwald A. Solberg – także z BuShips. Rok później, po zakończeniu wojny, Senat Stanów Zjednoczonych powołał "Specjalną Komisję Energii Atomowej". Wkrótce też Sekretarz Marynarki James Forrestal wystosował list do Sekretarza Wojny Stanów Zjednoczonych, w którym stwierdził, że marynarka wojenna Stanów Zjednoczonych zamierza podjąć wysiłki zmierzające do zastosowania energii jądrowej w napędzie okrętów. W odpowiedzi, sekretarz wojny wraz z będącym jego podwładnym generałem Leslie Grovesem wskazał, że najlepszym sposobem doprowadzenia do powstania okrętowej siłowni jądrowej jest wydzielenie przez marynarkę personelu do prowadzonych w Oak Ridge National Laboratory prac nad reaktorem atomowym. W rozpoczętej dyskusji w marynarce nad sposobem jej udziału w programie prowadzonym w Oak Ridge, Bureau of Ships zaproponowało utworzenie specjalnego ciała doradczego przy szefie operacji morskich i sekretarzu marynarki. Marynarka wyznaczyła do Oak Ridge zespół pięciu oficerów oraz trzech osób cywilnych. Ostatecznie znalazł się wśród nich Hyman Rickover. Zespół ten przybył do Oak Ridge w czerwcu 1946 roku, gdzie przez kilka miesięcy zapoznawał się ze wszystkimi aspektami technologii nuklearnej. W tym czasie koordynatorem spraw nuklearnych w Bureau of Ships został komandor Albert G. Mumma, zajmując stanowisko, które było celem Rickovera. Rickover jednak zamierzał osiągnąć najwyższe stanowisko w marynarce w zakresie energii jądrowej, przygotowując dokumentacje wykonalności napędu nuklearnego. Starał się w tym celu utrzymać swoją oddelegowaną do Oak Ridge grupę marynarki jako całość, wykorzystując ją do pomocy przy opracowaniu swojego raportu. W tym celu zapewnił również wsparcie dla swoich propozycji napędu jądrowego, dr Edwarda Tellera – wiodącego fizyka nuklearnego amerykańskiego programu atomowego. Ostatecznie, we wrześniu 1947 roku, Hyman Rickover został ustanowiony specjalnym asystentem szefa Bureau of Ships ds. nuklearnych, a wkrótce szefem Naval Reactors Branch of Bureau of Ships
Zdobyte przez admirała ogromne wpływy w środowisku politycznym, zwłaszcza w Kongresie Stanów Zjednoczonych, umożliwiły mu znaczny udział w kierowaniu rozwojem amerykańskiej floty atomowych okrętów podwodnych. Wyjątkiem w tym zakresie był rozwój pierwszej generacji atomowych nosicieli pocisków balistycznych SLBM. Pisemną decyzją admirała Arleigha Burke, Hyman Rickover został bowiem postawiony na uboczu głównego nurtu tego programu. Admirał był postacią bardzo kontrowersyjną, z jednej strony bowiem bardzo pracowitą, z drugiej zaś swoje wpływy w marynarce zawdzięczał w dużej mierze koneksjom politycznym w Kongresie USA Do jego zasług należy m.in. wprowadzenie do US Navy okrętów myśliwskich typu "Los Angeles", kosztem jednak poświęcenia przygotowywanego w tym samym czasie projektu bardzo nowoczesnego na owe czasy typu "CONFORM", którego program został przez admirała Rickovera przerwany. Admirałowi przypisuje się także wprowadzenie chaosu do programu ULMS, zmierzającego do opracowania nowej generacji strategicznych okrętów balistycznych typu "Trident", co ostatecznie doprowadziło do przymusowego odejścia admirała na emeryturę w styczniu 1982 r.
Podsumowanie.
Admirał Hyman George Rickover odszedł w stan spoczynku w 1982 roku, po sześćdziesięciu trzech latach aktywnej służby, w tym po ponad trzydziestu latach kierowania programami rozwoju jądrowych systemów napędowych amerykańskiej marynarki. Kierowana przez Rickovera Naval Reactors doprowadziła do konstrukcji wszystkich reaktorów napędowych amerykańskiej marynarki wojennej, które zawsze spełniały stawiane przed nimi zadania. W latach 90. XX w. jednak, szef jednego z rosyjskich biur konstrukcyjnych okrętów podwodnych, na pytanie o źródła znakomitego rozwoju okrętów podwodnych o napędzie atomowym w Związku Radzieckim odpowiedział: „"U nas była duża konkurencja pomiędzy biurami konstrukcyjnymi, u Was zaś stalinizm"” – mając na myśli sposób zarządzania rozwojem amerykańskiej floty podwodnej przez admirała Rickovera. Wszystkie opracowane przez Naval Reactors reaktory osiągały jednakże wyznaczone im konstrukcyjnie parametry techniczne i, w przeciwieństwie do okrętów radzieckich, jednostkom amerykańskim nigdy nie przydarzyła się poważniejsza awaria reaktora. Tymczasem, mimo że kierowane przez niego Naval Reactor Branch of Bureau of Ships formalnie odpowiadało jedynie za napęd okrętów, adm. Rickover tak opisał zakres zadań kierowanego przez siebie działu Bureau of Ships w trakcie przesłuchania przed komisją kongresu po katastrofie „Threshera”:
Najwyższy wojskowy zwierzchnik amerykańskiej marynarki, szef operacji morskich admirał Elmo Zumwalt – który nie należał do sympatyków admirała Rickovera – stwierdził w 1976 roku: "„...jednej rzeczy nikt nie może o nim powiedzieć – że kiedykolwiek zrobił bubel”". Hyman George Rickover, został pochowany z najwyższymi honorami wojskowymi na Cmentarzu Narodowym w Arlington. Jego imieniem nazwano okręt podwodny typu "Los Angeles" USS „Hyman G. Rickover” (SSN-709).
Bibliografia.
 

</doc>
<doc id="337917" url="https://pl.wikipedia.org/wiki?curid=337917" title="Paweł Karadziordziewić">
Paweł Karadziordziewić

Książę Paweł Karadziordziewić (serb. Павле Карађорђевић, serb. i chorw. "Pavle Karađorđević") (ur. 27 kwietnia 1893 w Petersburgu, zm. 14 września 1976 w Paryżu, Francja) – książę z dynastii Karadziordziewiciów. Książę regent w latach 1934–1941, po zabójstwie kuzyna, króla Aleksandra I.
Życiorys.
Był synem księcia Arsena Karadziordziewića – brata króla Piotra I. Książę Paweł był więc stryjecznym bratem Jerzego Karadziordziewicia i Aleksandra I.
Książę Paweł, inteligentny i błyskotliwy, z doskonałym wynikiem ukończył studia w Oksfordzie. Jego elegancja, umiłowanie sztuki, rozległa wiedza i interesujący wygląd podbiły serce księżniczki Olgi, córki greckiego księcia Mikołaja i wielkiej księżnej rosyjskiej Heleny. Ślub pary odbył się 22 października 1923 roku. Doczekali się trójki dzieci:
Kiedy książę Paweł w 1934 roku został regentem, miał już dwóch synów. W obliczu ciągle rosnącego zagrożenia ze strony III Rzeszy próbował prowadzić politykę neutralności, związać się z Francją, by uniemożliwić ekspansję Niemiec na Bałkanach. Popierał politykę porozumienia z III Rzeszą i ugodę rządu z Chorwatami. 25 marca 1941 w Berlinie podpisał w imieniu Królestwa Jugosławii przystąpienie państwa do Paktu Trzech. Po zamachu stanu, zorganizowanym z poparciem Wielkiej Brytanii 27 marca 1941 roku przez generała Dušana Simovicia udał się na emigrację. Władzę objął – na krótko – król Piotr II. 6 kwietnia 1941 III Rzesza dokonała agresji na Jugosławię, która była częścią kampanii bałkańskiej.
Od wyjazdu z Jugosławii książę Paweł, jego żona i troje dzieci przebywali na wygnaniu. Najpierw w Kenii, gdzie żyli w izolacji narzuconej im przez Anglików, później postanowili przenieść się do Paryża. Księciu udało się ocalić część wspaniałej kolekcji dzieł sztuki. Zachowane obrazy i rzeźby stały się ozdobą nowej paryskiej rezydencji, w której urządzenie książę Paweł włożył wiele wysiłku i serca. W roku 1954 w wypadku samochodowym w Wielkiej Brytanii zginął drugi syn Pawła. Najstarszy syn ożenił się z księżniczką Marią-Pią Sabaudzką, najstarszą córką króla Włoch Humberta II. Książę Paweł umarł w Paryżu po ponad pięćdziesięciu latach szczęśliwego i harmonijnego małżeństwa.
W 1936 odznaczony Orderem Orła Białego, a w 1940 otrzymał węgierski Krzyż Wielki ze Świętą Koroną na Łańcuchu Orderu Zasługi.

</doc>
<doc id="337924" url="https://pl.wikipedia.org/wiki?curid=337924" title="Roman Strzałkowski">
Roman Strzałkowski

Roman Strzałkowski (ur. 20 marca 1943 w Warszawie, zm. 28 czerwca 1956 w Poznaniu) – uczeń VII klasy Szkoły Podstawowej nr 40 w Poznaniu (wcześniej wyrzucony z Państwowej Szkoły Muzycznej I stopnia im. Karola Kurpińskiego w Poznaniu za złe sprawowanie, następnie w chwili śmierci w trakcie ponownego przenoszenia), który zginął w wieku 13 lat od kuli w czasie szturmu robotników na gmach Komitetu do spraw Bezpieczeństwa Publicznego podczas Poznańskiego Czerwca.
Śmierć Strzałkowskiego urosła do rangi symbolu Poznańskiego Czerwca 1956. Owiana jest legendą, którą trudno oddzielić od rzeczywistości.
Wersje wydarzeń.
Według zeznań części świadków, podczas demonstracji (ostrzeliwanej w tym czasie przez UB) chłopiec przejął flagę od rannej tramwajarki, Heleny Przybyłek, która w jednej z relacji powiedziała (co potwierdziła druga tramwajarka, Stanisława Sobańska):
Według innych relacji Romek miał nieść transparent z napisem: „Chcemy religii w szkole” (być może miało to miejsce przed przejęciem flagi). Następnie, według zeznań różnych świadków, został zabity strzałem w klatkę piersiową, który padł z gmachu UB, lub zginął w późniejszym czasie w jednym z garaży na terenie bazy transportowej UB.
Według najnowszych badań, zgodnych z zeznaniami innych świadków, najbardziej prawdopodobna jest druga wersja, według której Strzałkowski zginął przypadkowo bądź został zastrzelony 28 czerwca 1956 o godz. 12:15 na terenie dyspozytorni UB, gdzie znaleziono jego ciało, przez funkcjonariuszkę UB, Teofilę Kowal (jak się później okazało, był to pseudonim nadany jej przez milicję i sąd w czasie procesu sądowego w październiku 1956, w obawie przed linczem).
Rola Teofili Kowal.
Teofila Kowal pracowała wówczas w poznańskich zakładach „Stomil”. Jej narzeczony był także funkcjonariuszem UB. 28 czerwca została zatrzymana przez milicję na terenie dyspozytorni UB – w jej torebce znaleziono pistolet. Z niewyjaśnionych powodów prokuratura nie wykonała ekspertyzy balistycznej i nie sprawdzono, czy z tej broni padł strzał. Kobieta nie potrafiła też wytłumaczyć, dlaczego znalazła się na terenie dyspozytorni i co tam przez kilka godzin robiła. Po wznowieniu śledztwa w sprawie Strzałkowskiego przez poznański IPN, nie udało się przesłuchać Teofili Kowal, gdyż zmarła w 2005. W zeznaniach z 1957, Teofila Kowal kilkukrotnie zmieniała zeznania w sprawie śmierci Strzałkowskiego. Najpierw stwierdziła, iż zginął, gdy przebywał na otwartej przestrzeni pomiędzy garażami UB. Następnie powiedziała, iż miało to miejsce w samych garażach, w budynku dyspozytorni UB. W jej relacjach Strzałkowski zginął od kuli z zewnątrz, od pocisku wystrzelonego przez demonstrantów z pobliskiego budynku Ubezpieczalni Społecznej. Po śmierci miała umieścić zwłoki chłopca w pozycji siedzącej na krześle.
Również i ta część zeznań Teofili Kowal okazała się niezgodna z faktycznym stanem rzeczy. Jeden ze świadków, Marian Kubicki, stwierdził, iż o godzinie 15 (prawie 3 godziny po śmierci Strzałkowskiego) nie widział ciała na krześle w garażu. Potwierdziły to również późniejsze informacje WUBP – ciało Romana Strzałkowskiego zostało przeniesione do budynku UB, nakryte pościelą i po odcieknięciu krwi i zakrzepnięciu ran postrzałowych usadowione w garażu na krześle. W późniejszych oględzinach biegłych potwierdzono wersję WUBP, stwierdzając, iż krew nie ściekała w dół, gdyż ślady były tylko na koszulce chłopca, a więc nie mógł on siedzieć na krześle przez dłuższy czas po śmierci.
Wersji Teofili Kowal zaprzeczyli również biegli z Zakładu Medycyny Sądowej w Poznaniu, stwierdzając, iż strzał oddany był od dołu ku górze z niskiego poziomu (rana wylotowa znajdowała się wyżej od wlotowej, a kanał postrzałowy, którym przeszła kula, skierowany był ukośnie od lewej strony klatki piersiowej ku górze). Niemożliwe jest zatem, iż strzał został oddany spoza budynku dyspozytorni, gdyż rana wlotowa musiałaby być wyżej od rany wylotowej, a kanał postrzałowy przebiegać ukośnie w dół. W ekspertyzie końcowej zespół biegłych stwierdził m.in.:
Ustalenia te uczyniły zeznania Teofili Kowal całkowicie niewiarygodnymi i sugerowały, iż złożyła ona zeznania na podstawie wskazówek, udzielanych jej przez funkcjonariuszy WUBP. Ojciec Romana, Jan Strzałkowski, na podstawie dalszych ustaleń Zakładu Medycyny Sądowej, stwierdzających, iż tor pocisku przebiegał pod takim kątem, nachyleniem i z niskiego poziomu, tak że w normalnych warunkach musiałby uderzyć w rękę chłopca lub w rękaw koszulki, przypuszczał, wobec braku takich śladów, iż syn musiał mieć podniesione ręce w czasie poprzedzającym śmierć. W związku z tym podejrzewał, iż śmierć Strzałkowskiego mogła być egzekucją, jednakże brak jednoznacznych dowodów nie pozwala na postawienie takiego wniosku. Śmierć mogła nastąpić np. w czasie szarpaniny (Roman, według relacji niektórych członków bliskiej rodziny Strzałkowskich, był chłopcem dość impulsywnym).
Uznano, iż Teofila Kowal dopuściła się przestępstwa świadomie, składając nieprawdziwe informacje i, z inicjatywy rodziców Strzałkowskiego, rozpoczęto w Prokuraturze Wojewódzkiej w Poznaniu przeciwko niej śledztwo, zakończone sformułowaniem aktu oskarżenia (dopuszczenie się przestępstwa z art. 140 par. 1 k.k.). Nieoczekiwanie postępowanie zostało jednak umorzone bez podania istotnych przyczyn. Jan Strzałkowski napisał wtedy zażalenie do Prokuratury Generalnej w Warszawie z prośbą o podanie przyczyn i prawnego uzasadnienia umorzenia śledztwa, jednak nigdy nie dostał żadnej odpowiedzi. Z kolei matka chłopca, Anna Strzałkowska, próbowała dostać się do Władysława Gomułki, nie wpuszczono jej jednak do budynku, w którym przebywał. Prokuratura odmówiła także zwrotu zakrwawionej koszulki ze śladami kul, będącej jednym z głównych dowodów w sprawie śmierci Strzałkowskiego (m.in. zaprzeczającej wersji wydarzeń, podawanej przez Teofilę Kowal).
Koszulka Romka Strzałkowskiego, w której zginął chłopiec ze śladem po kuli na lewej piersi została przekazana przez jego matkę, Annę Strzałkowską ks. Józefowi Jarzębowskiemu MIC. Ksiądz przechowywał pamiątkę w muzeum w mariańskiej placówce w Fawley Court (pod Londynem, w Anglii). Następnie, gdy muzeum oraz szkoła prowadzona tam przez duchownych z polskiego zgromadzenia księży marianów zostały zlikwidowane, całe zbiory przeniesiono do innej mariańskiej placówki - Sanktuarium Matki Bożej Bolesnej Królowej Polski w Licheniu Starym. Koszulka wraz z innymi eksponatami znajduje się w otwartym w 2010 roku Muzeum im. ks. Józefa Jarzębowskiego w słynnej bazylice w Licheniu Starym. Zabytkowe ubranie co pewien czas jest wypożyczane do Muzeum Powstania Poznańskiego – Czerwiec 1956.
Sprawa nekrologu.
Pogrzeb Romka Strzałkowskiego odbył się 2 lipca 1956 r. na cmentarzu junikowskim o godzinie 17.00. Oficjalnie jednak informacje te zostały zmodyfikowane. 1 lipca ukazał się Głos Wielkopolski, w którym zmieniono godzinę pochówku na 8:00, pomijając fakt, iż zmarły był uczniem Szkoły Podstawowej nr 40 w Poznaniu. Dodatkowo zniekształcono cyfry określające wiek. Cyfrę 3 można było odczytać jako 8 (Romek zmarł w wieku trzynastu lat). Fakt ten tłumaczono jako nieumyślny błąd w korekcie.
Na podstawie protokołów z przesłuchań w sprawie śmierci Romana Strzałkowskiego jest możliwość ustalenia, w jaki sposób doszło do podania fałszywych informacji w prasie. Józef Konecki, redaktor „Głosu Wielkopolskiego” zeznaje: „podjąłem decyzję zniekształcenia wieku chłopca w nekrologu i usunięcia słów „uczeń szkoły podstawowej”, przeciwstawiając się usunięciu z numeru całego nekrologu, jak proponował red. Flejsierowicz”. Dokonane zmiany uzasadnia tym, że oficjalny komunikator PAP-u informuje o braku ofiar wśród kobiet i dzieci w wypadkach poznańskich i dodaje, że nie miał udziału w modyfikacji innych informacji. Treść nekrologu ułożył Mieczysław Pucki, sąsiad państwa Strzałkowskich i przewodniczący Komitetu Rodzicielskiego SP nr 40, który oświadcza, że do redakcji gazety złożył kompletne i prawdziwe informacje. Henryk Kamza, redaktor techniczny „Głosu Wielkopolskiego”, zeznaje, że otrzymał polecenie od redaktora Mariana Flejsierowicza, by pominąć informację o szkole i zniekształcić wiek.
Czy i kto faktycznie zlecił dokonanie zmian, nie wiadomo.
Wydarzenia po śmierci Strzałkowskiego.
Rodzice Strzałkowskiego zostali poddani przez funkcjonariuszy WUBP inwigilacji – śledzono ich i fotografowano. Matkę Romana usiłowano siłą wciągnąć do samochodu, a do jego ojca strzelano podczas jednej z wizyt na cmentarzu przy grobie syna.
28 czerwca 1981 w Poznaniu odsłonięto pamiątkową tablicę pamięci Strzałkowskiego, zaś część ulicy Mylnej nazwano jego imieniem. Przy ulicy Młyńskiej w Poznaniu znajduje się pomnik Dzieci Czerwca 1956 upamiętniający m.in. Strzałkowskiego.
Poznański IPN nadal prowadzi śledztwo w tej sprawie.

</doc>
<doc id="337926" url="https://pl.wikipedia.org/wiki?curid=337926" title="Su-25">
Su-25

Su-25 (w kodzie NATO "Frogfoot") – radziecki, następnie rosyjski dwusilnikowy odrzutowy samolot szturmowy z końca XX wieku, silnie opancerzony i uzbrojony, opracowany w biurze konstrukcyjnym Suchoja. 
Wszedł do służby pod koniec zimnej wojny, używany przez ZSRR i jego następców oraz odbiorców eksportowych w niektórych państwach Europy, Afryki i Bliskiego Wschodu. Produkcję kontynuowano do 2017 roku w Rosji, znajduje się w służbie do chwili obecnej (2023). Brał udział w licznych konfliktach lokalnych, w tym po obu stronach w wojnie rosyjsko-ukraińskiej.
Historia powstania.
Pod koniec lat 60 XX wieku w ZSRR dostrzeżono potrzebę posiadania samolotu bezpośredniego wsparcia pola walki. Przyczyną tego było sformułowanie w 1967 przez NATO doktryny „elastycznego reagowania”, zakładającej głównie prowadzenie działań konwencjonalnych bez użycia broni jądrowej. Radzieckie samoloty nie były w stanie skutecznie wspierać wojsk lądowych na polu walki, więc zaistniała potrzeba opracowania wyspecjalizowanego samolotu.
W biurze konstrukcyjnym Suchoja z własnej inicjatywy rozpoczęto w 1968 roku prace nad odpowiednią maszyną, początkowo oznaczoną jako SPB (ros. "samolot pola boja"). Efektem tego był projekt dwusilnikowego poddźwiękowego samolotu o skrzydłach o niewielkim skosie, z oznaczeniem fabrycznym T-8. Makietę samolotu zbudowano jeszcze przed uzyskaniem zamówienia ze strony wojska. Jednak wojsko nie było nim zainteresowane z uwagi na małą prędkość maksymalną. Suchoj trafnie argumentował, że samolot szturmowy nie musi osiągać dużej szybkości. Ostatecznie, także pod wpływem doświadczeń z działań lotnictwa amerykańskiego podczas wojny wietnamskiej, na początku lat 70. rozpisano w ZSRR konkurs na lekki samolot szturmowy (LSSz), w którym zwyciężył projekt Suchoja, po czym przystąpiono do budowy prototypu późniejszego Su-25.
Pierwszy prototyp oznaczony T8-1 oblatał 22 lutego 1975 roku pilot doświadczalny Władimir Iljuszyn. Pierwszą zmianą było zastąpienie słabych silników RD-9 mocniejszymi R-95Sz. Nowe silniki zamontowano na drugim prototypie nazwanym T8-2D. W wyniku prób wydłużono również skrzydła samolotu. 26 kwietnia 1978 roku rozpoczęto oficjalnie próby państwowe, które ukończono 30 grudnia 1980. 
W grudniu 1979 Armia Radziecka wkroczyła do Afganistanu. W wyniku tego postanowiono przeprowadzić tam część prób Su-25 (operacja „Romb”). Samolot w działaniach w Afganistanie sprawdził się bardzo dobrze, w związku z czym wojsko zmieniło zdanie i wyraziło nim zainteresowanie. Do uzbrojenia Su-25 został jednak oficjalnie przyjęty dopiero w 1987 roku, już po kilku latach służby.
Produkcja i rozwój.
Pierwsza generacja.
Produkcję seryjną bazowej wersji Su-25 rozpoczęto w 1980 roku w zakładzie lotniczym w Tbilisi. Pierwsza jednostka otrzymała samoloty w kwietniu 1981 roku. W toku produkcji, na podstawie doświadczeń z wojny afgańskiej, sukcesywnie usuwano wszelkie pojawiające się niedoskonałości Su-25. W wyniku czego powstał samolot efektywny w walce, a jednocześnie odporny na zestrzelenie.
W ciągu ośmiu lat działań w Afganistanie na Su-25 wykonano około 60 tysięcy lotów, tracąc – według oficjalnych danych – dwunastu pilotów i dwadzieścia trzy maszyny (rzeczywiste straty poniesione w powietrzu i na ziemi wyniosły jednak co najmniej trzydzieści osiem samolotów). Jedna strata przypadała średnio na 80–90 uszkodzeń bojowych, podczas gdy Su-17 tracono w wyniku 15–20 uszkodzeń. Były przypadki, że samoloty wracały do bazy ze 150 przestrzelinami. Głównym zagrożeniem dla Su-25 w Afganistanie były przenośne przeciwlotnicze zestawy rakietowe, a w szczególności Stinger, dlatego też od 1987 roku zaczęto produkować samoloty z nowymi silnikami R-195, charakteryzującymi się trzykrotnie mniejszą emisją ciepła w porównaniu do R-95Sz.
Powstała też wersja Su-25BM, przeznaczona do holowania celów powietrznych, jednak w jednostkach używano jej tak jak zwykłe samoloty szturmowe.
Przez długi czas Su-25 nie miał swojej wersji szkolnej, a szkolenie pilotów realizowano na L-39 Albatros. Dopiero 6 sierpnia 1985 roku oblatano pierwszy prototyp dwumiejscowej wersji szkolno-bojowej Su-25UB oznaczony "T-8UB-1". Produkcję rozpoczęto w 1987 roku w zakładzie w Ułan-Ude. Su-25UB ma takie same możliwości bojowe jak wersja jednomiejscowa. Na bazie Su-25UB opracowano pokładowy samolot samolot szkolno-treningowy Su-25UTG, przystosowany do operowania z pokładu lotniskowców projektu 1143.5.
Su-25K i Su-25UBK to oznaczenia wersji eksportowych samolotu. Pierwszym zagranicznym odbiorcą Su-25 była w kwietniu 1984 roku Czechosłowacja. Sprzedano je także do Bułgarii, Afganistanu i Iraku. Niektóre irackie maszyny w trakcie „Pustynnej Burzy” uciekły do Iranu, gdzie już pozostały.
Druga generacja – Su-25T.
Podstawową wadą Su-25 była niska skuteczność w zwalczaniu niewielkich i manewrowych celów, takich jak czołgi. W Afganistanie nie miało to dużego znaczenia, ale na europejskim teatrze działań wojennych czołgi i bojowe wozy piechoty były podstawowym celem dla samolotu szturmowego. Dlatego też już w 1976 roku Rada Ministrów ZSRR zdecydowała o podjęciu prac także nad wyspecjalizowaną wersją do niszczenia celów punktowych. W ten sposób utworzono wersję Su-25T (T – "", przeciwpancerny) wyposażoną w system obserwacyjno-celowniczy Szkwał i rakiety przeciwpancerne Wichr.
Pierwszy prototyp nowej wersji oznaczony T-8M1 oblatano 17 sierpnia 1984 roku. Samolot Su-25T oparto o konstrukcję dwumiejscowego Su-25UB, gdyż początkowo przewidywano zastosowanie pocisków systemu Szturm, wymagających naprowadzania przez operatora siedzącego za pilotem. Ostatecznie nowsze pociski Wichr pozwoliły na zredukowanie załogi do jednej osoby, lecz miejsce po drugiej kabinie, w charakterystycznym „garbie” wykorzystano na zainstalowanie dodatkowego zbiornika paliwa, zwiększając zasięg. Działko kalibru 30 mm GSz-30-2 zamontowano w tej wersji na zewnątrz pod kadłubem (początkowo przewidywano ruchome działko 45 mm TKB-700 i dlatego podwozie przednie w tym wariancie umieszczono niesymetrycznie, przesunięte ku lewej burcie).
Dla Su-25T opracowano nowe silniki R-195 o ciągu 44,1 kN (4 500 kG), charakteryzujące się mniejszą emisją ciepła. Do działań w nocy na samolocie podwieszano pod kadłubem zasobnik z noktowizyjną głowicą optyczną Merkurij. Powstało ogółem siedem prototypów T-8M (Su-25T), w tym trzy pierwsze na bazie płatowców Su-25UB, a dalsze cztery w Tbilisi. Zrezygnowano natomiast z budowy wersji do działania we wszystkich warunkach pogodowych T-8W.
Próbną serię 8 sztuk Su-25T wyprodukowano w Tbilisi w latach 1990–1991, jednak z uwagi na rozpad ZSRR dalsze prace wstrzymano. Dopiero w drugiej połowie lat 90. ukończono 12 samolotów dla Rosji (przekazane po 1997 roku). Dalszych samolotów Su-25T Gruzja nie ukończyła, a trzy ukończono jako dwumiejscowe pod oznaczeniem Su-25U.
Mimo że efektywność użycia nowego samolotu znacznie się zwiększyła, postanowiono go dalej modernizować, tworząc wersję Su-25TM (oznaczenie biura konstrukcyjnego "T-8TM"). Miała być wyposażona w podwieszane pod skrzydłami zasobniki ze stacją radiolokacyjną Kinżał oraz termowizorem Chod.
Rozwój radaru Kinżał został zarzucony, również termowizor Chod okazał się zawodny, wobec czego zastosowano podwieszany pod kadłubem zasobnik z nowoczesnym radarem Kopjo-25, rezygnując z przenoszenia dwóch środków obserwacji technicznej naraz. Ulepszono też inne wyposażenie. Z uwagi na posiadanie radaru, w zestaw uzbrojenia włączono pociski powietrze-powietrze średniego zasięgu R-27R i R-77, próbując promować samolot na rynkach zagranicznych jako substytut myśliwca wielozadaniowego. W 1995 roku oznaczenie samolotu zmieniono na Su-39. Prototyp T-8TM1 został przebudowany z T-8M1 i oblatany 4 lutego 1991 roku, następnie przebudowano jeszcze jeden prototyp. Dwa dalsze prototypy zbudowano i oblatano w Ułan-Ude w 1995 i 1997 roku. W 1997 roku rozpoczęto w Ułan-Ude budowę serii pięciu samolotów, lecz Rosja następnie ją anulowała z przyczyn finansowych.
Modernizacje wersji bazowych.
Po uzyskaniu niepodległości przez Gruzję dawne Zakłady Lotnicze nr 31 zostały przemianowane na TAM (Tbilisi Aircraft Manufacturing). Nie udało się uruchomić produkcji nowych samolotów, lecz we współpracy z izraelskim Elbitem opracowano modernizację starszych maszyn. 14 kwietnia 2001 roku oblatano zmodernizowany wariant Su-25KM1 "Scorpion". Różni się on przede wszystkim innym kokpitem, nowym systemem nawigacji, skomputeryzowanym systemem uzbrojenia oraz możliwością operacji także w nocy. Przeszedł on chrzest bojowy w czasie wojny w Osetii Południowej w barwach Gruzji. Modernizacji nie wdrożono na szerszą skalę; według niepotwierdzonych informacji powstało osiem samolotów dla Gruzji. W 2017 roku podjęto decyzję o wycofaniu zarówno tej, jak i innych wersji Su-25 ze służby w wojsku gruzińskim.
Od 2002 roku Rosja prowadziła próby samolotów zmodernizowanych do wersji Su-25SM, w których zastosowano nowe wyposażenie elektroniczne, pozwalające na zwiększenie celności bombardowania i dokładności nawigacji, obejmujące między innymi system nawigacyjno-celowniczy PrNK-25SM Bars, wyświetlacz przezierny HUD zamiast celownika przeziernego i wielofunkcyjny kolorowy wyświetlacz na tablicy przyrządów. Aparaturę ostrzegawczą Bierioza zamieniono na Pastel z Su-25T. Ciąg zmodernizowanych silników R-95SM pozostał taki sam, nowsze urządzenia pozwoliły jednak zaoszczędzić ok. 300 kg masy. Udźwig uzbrojenia zwiększono do 5000 kg i wprowadzono bomby kierowane telewizyjnie KAB-500T i pociski R-73 do samoobrony. Pierwsze samoloty zmodernizowane do wersji SM lotnictwo rosyjskie otrzymało w grudniu 2006 roku. Do 2010 roku przekazano ich 43. Opracowano też mniej zaawansowaną modernizację wersji dwumiejscowej Su-25UBM, której prototyp oblatano w 2008 roku.
7 lutego 2017 roku, rosyjski minister przemysłu i handlu Denis Manturow poinformował o zakończeniu produkcji seryjnej samolotu prowadzonej w NAPO. Według słów ministra, w przyszłości Su-25 ma zostać zastąpiony przez szturmową wersję maszyny Jak-130.
W 2004 Ukraina opracowała modernizację samolotów do wariantu Su-25M1, zapewniającą większą dokładność użycia uzbrojenia, zwłaszcza przy złej widzialności lub w nocy. W 2010 roku wariant ten został zaakceptowany przez wojsko, a do 2013 zmodernizowano 9 samolotów. W 2015 roku, na skutek doświadczeń z działań wojennych w Donbasie, przyjęto dalszą modernizację Su-25M1K, cechującą się m.in. nowszymi wyrzutniami celów pozornych (flar i dipoli). Dwumiejscowym zmodernizowanym wariantem jest Su-25UBM1K.
Kwestia licencji dla Polski.
Jeszcze przed wdrożeniem samolotu do produkcji w ZSRR, w 1978 roku, z uwagi na obciążenie radzieckich zakładów lotniczych, strona radziecka zaproponowała przekazanie licencji Polsce na produkcję Su-25 w WSK PZL Mielec. Planowano rozpoczęcie jej w 1985 roku. Polskie władze jednak nie wyraziły zainteresowania podjęciem produkcji poddźwiękowego samolotu, tym bardziej że w tym czasie prowadzono program własnego samolotu szkolno-bojowego PZL I-22 Iryda. Według Mariana Zacharskiego, przy ewentualnej produkcji zamierzano wykorzystać dokumenty amerykańskich rozwiązań technicznych, pozyskane przez niego w ramach szpiegostwa w Stanach Zjednoczonych.
Ponownie po odzyskaniu suwerenności przez Polskę, w 1997 roku Rosja zaproponowała Polsce zakup i ewentualny montaż w Mielcu samolotów wersji Su-39, w charakterze samolotów wielozadaniowych dostosowanych do standardów NATO. Propozycja ta również nie została przyjęta.
Konstrukcja.
Su-25 to jednomiejscowy dwusilnikowy górnopłat przeznaczony do bezpośredniego wsparcia pola walki.
Zespół napędowy tworzą dwa jednoprzepływowe, dwuwałowe silniki turboodrzutowe bez dopalania R-95Sz (wersja silnika R-13-300) o ciągu 40,2 kN (4100 kG) każdy. Silniki znajdują się w gondolach przylegających do boków kadłuba. W wersji Su-25T zastosowano silniki R-195.
Kadłub ma konstrukcję półskorupową, technologicznie podzieloną na trzy części. W części przedniej znajduje się opancerzona kabina pilota (z fotelem wyrzucanym K-36L), a pod nią przedział działka. Za kabiną znajduje się wyposażenie radioelektroniczne. W części środkowej kadłuba umieszczono zbiorniki paliwa, komory podwozia głównego i – po bokach – gondole silników. Do końcowej części kadłuba przymocowane jest klasyczne usterzenie: statecznik pionowy ze sterem kierunku oraz stateczniki poziome ze sterami wysokości.
Legenda
Skrzydła mają kształt prosty – o ujemnym wzniosie, znacznym wydłużeniu i niewielkim skosie (19°54′) krawędzi natarcia. Każde wyposażone jest w dwusekcyjne dwuszczelinowe klapy tylne oraz pięciosekcyjne klapy przednie, a także klasyczne lotki. Na końcach skrzydeł zamontowane są krokodylowe hamulce aerodynamiczne.
Podwozie trójpodporowe, chowane w locie. Koła pojedyncze, niskociśnieniowe umożliwiające operowanie z lotnisk gruntowych. We wczesnych seriach Su-25 oraz w SU-25T podwozie przednie jest umieszczone niesymetrycznie, przesunięte o 222 mm ku lewej burcie.
Wyposażenie składa się z systemu nawigacyjnego KN-23 (system bliskiej nawigacji i lądowania przyrządowego RSBN-6S, radiowysokościomierz A-031, dopplerowski miernik prędkości DISS-7, radiokompas ARK-15M), stacji ostrzegawczej SPO-15Ł "Bierioza", radiostacji R-862. W skład systemu samoobrony wchodzi 8 wyrzutni (pierwsze serie 4 wyrzutnie) ASO-2 po 32 naboje kal. 26 mm każda oraz wbudowanej stacji zakłóceń aktywnych SPS-141MWG. System sterowania uzbrojeniem tworzą celownik strzelecko-bombardierski ASP-17BC-8 oraz dalmierz laserowy/podświetlacz celów "Klon-PS". Wersja Su-25T i pochodne mają w nosie kadłuba skośne okienko aparatury celowniczej I-251 Szkwał z dalmierzem laserowym Priczał i podświetlaczem.
Samoloty przenoszą także wyposażenie w podwieszanych kontenerach. W 1990 roku ukończono próby nocnego zasobnika Merkurij z głowicą optyczną z kamerą telewizyjną ze wzmacniaczem światła szczątkowego podwieszanego pod kadłubem. Zapewnia on w praktyce rozpoznanie celu wielkości czołgu w nocy z 3 km.
Uzbrojenie.
Su-25T może przenosić 16 pocisków przeciwpancernych Wichr w dwóch pakietach po osiem, a do samoobrony pociski R-73 o większych możliwościach od R-60. Może również przenosić pociski przeciwradiolokacyjne Ch-58U.
Zastosowanie bojowe.
Su-25 zaczęły wchodzić na wyposażenie lotnictwa ZSRR w 1981 roku, jeszcze przed oficjalnym przyjęciem na uzbrojenie w 1987 roku. Samolot był masowo używany przez wojska radzieckie stacjonujące w Afganistanie podczas wojny 1979–1989, gdzie wykazał się ogromną skutecznością. Su-25 wykonały 60 000 lotów bojowych. Zniszczeniu uległo (według różnych danych) od dwudziestu trzech do trzydziestu ośmiu maszyn.
Do walki z Państwem Islamskim wykorzystują te samoloty również irackie wojska lotnicze, które otrzymały dostawy od Rosji i Iranu.
Pierwsza wojna w Zatoce Perskiej.
17 stycznia 1991 roku rozpoczęła się operacja „Pustynna Burza”. Jej celem miało być w ostateczności wyzwolenie zajętego przez irackie wojska Kuwejtu. Irak dysponował samolotami Su-25, lecz podobnie jak pozostałe irackie maszyny bojowe, wobec ogromnej przewagi lotnictwa państw koalicji w powietrzu, nie odegrały one żadnej roli. Zdecydowaną większość zniszczono na irackich lotniskach. Części irackich Su-25 udało się uciec do Iranu.
6 lutego 1991 roku dwa irackie MiG-i-21 i dwa Su-25 lecące w stronę irańskiej granicy zostały przechwycone przez dwa amerykańskie F-15C z 53rd Tactical Fighter Squadron. Za sterami F-15C zasiadali Thomas N. Dietz i jego skrzydłowy Robert Hehemann. Obydwaj piloci zestrzelili wszystkie cztery irackie samoloty. Po wojnie na terenie Iranu znalazło się siedem irackich Su-25. Żaden z nich nie został zwrócony. Dopiero w 2016 roku do Iraku trafiło siedem Su-25 z Iranu, oficjalnym powodem przejęcia maszyn był ich zwrot po internowaniu w 1991 roku.
I wojna czeczeńska.
Su-25 wzięły aktywny udział w I wojnie czeczeńskiej, wykonując zadania na rzecz Sił Zbrojnych Rosyjskiej Federacji. Su-25 obok reszty używanych przez Rosję samolotów szturmowych i bombardujących, stanowiły główną siłę uderzeniową rosyjskich sił powietrznych, które wobec braku lotnictwa myśliwskiego po stronie Czeczeni, nie musiała walczyć o panowanie w powietrzu. Najbardziej eksploatowaną jednostką sił powietrznych wyposażoną w Su-25 był 368 Samodzielny Pułk Lotnictwa Szturmowego z Budionnowska. Przed rozpoczęciem pełnoskalowego konfliktu Rosjanie zgrupowali wszystkie Su-25 na lotniskach Północno-kaukaskiego Okręgu Wojskowego. Do 29 listopada 1994 roku dysponując siłą liczącą od 140 do 150 maszyn typu Su-25 i Su-24. Maszyny zostały zaangażowane w walkę jeszcze przed wkroczeniem wojsk rosyjskich do Czeczeni 11 grudnia 1994 roku. Głównym zadaniem Su-25 w pierwszych chwilach konfliktu było wyeliminowanie czeczeńskich samolotów bojowych. W połowie 1994 roku Czeczenia dysponowała 266 statkami powietrznymi, z czego około połowa była zdatna do lotu. Było to 80 maszyn Aero L-29 Delfín, 39 Aero L-39 Albatros, 3 MiG-17, 2 MiG-15UTI, 6 An-2 i 3 Mi-8. Już 1 grudnia 1994 roku rosyjskie Su-25 zaatakowały niekierowanymi rakietami lotniska w Chankała i Kalinowskaja. Na ziemi zniszczono wiele samolotów L-39, L-29 oraz MiG-15 i MiG-17. Jeszcze tego samego dnia rosyjskie szturmowce zaatakowały lotnisko w Groznym niszcząc w stolicy republiki dziesięć samolotów An-2, sześć pasażerskich Tu-134 i jeden Tu-154 oraz trzy śmigłowce Mi-8. W obydwu akcjach Su-25 nie poniosły żadnych strat. Wraz z wyeliminowaniem czeczeńskiego lotnictwa, Su-25 przeszły do działań wspierających rosyjskie siły naziemne, które 11 grudnia 1994 roku weszły do Czeczeni. Maszyny atakowały wybrane wcześniej obiekty o znaczeniu strategicznym, mosty na rzece Argun, pałac prezydencki w Groznym oraz stację telewizyjną. Wykonywały również zadania izolacji pola walki. Zadania te polegały na atakowaniu linii komunikacyjnych prowadzących do izolowanego obszaru, w celu niedopuszczenia posiłków i zaopatrzenia. Przykładem takiej akcji był atak na drogę Staraja Sunża – Bierkat-Jurt, którą do Groznego przenikali czeczeńscy bojownicy. 22 grudnia 1994 roku cztery Su-25 zaatakowały bombami FAB-500 przemieszczające się drogą czeczeńskie oddziały. Bardzo dużym problemem utrudniającym wykonywanie zadań a często wręcz uniemożliwiającym były warunki pogodowe panujące zimą w Czeczenii. 31 grudnia 1994 roku Rosjanie rozpoczęli szturm Groznego. Według danych rosyjskich, żaden z ich samolotów nie pojawił się nad stolicą republiki pomiędzy 24 grudnia a 3 stycznia 1995 roku. Brak jest informacji, aby operujące na ziemi wojska dysponowały wsparciem powietrznym, czy to ze strony armijnych śmigłowców czy Su-25 sił powietrznych.
Dopiero 3 stycznia 1995 roku, Su-25 wraz z Su-24 rozpoczęły akcje wspierające na żądanie kontrolerów lotniczych operujących na ziemi. Misje były trudne z uwagi na zalegające nad miastem mgły, Su-25 wykonywały ataki z pułapu rzędu 600 – 700 metrów. Konsekwencją takich warunków były błędu skutkujące bombardowaniami ludności cywilnej i niejednokrotnie własnych oddziałów. Zawodziła łączność pomiędzy wojskami federalnymi a wzywanymi do pomocy samolotami, która stanowiła piętę achillesową współpracy pomiędzy jednostkami na ziemi a lotnictwem podczas trwania całego konfliktu. Głównym uzbrojeniem wykorzystywanym w tych dniach przez Su-25 było uzbrojenie nieprecyzyjne, bomby swobodnie spadające i niekierowane pociski rakietowe. Dopiero w styczniu 1995 roku zaczęto szerzej stosować uzbrojenie precyzyjne. 17 i 18 stycznia 1995 roku Su-25 zbombardowały bombami BetAB-500 żelbetowy pałac prezydencki Dżochara Dudajewa. Bomby, po przebiciu się przez cały gmach eksplodowały dopiero w jego fundamentach. Kolejne zniszczyły podziemne przejście prowadzące do pałacu i punkt dowodzenia znajdujący się w pałacu. Pierwotnym celem akcji z 17 stycznia 1995 roku miała być droga Staraja Sunża – Bierkat-Jurt jednak już w trakcie lotu zmieniono cel i samoloty udały się nad pałac prezydencki. 19 stycznia 1995 roku wojska federalne zajęły centrum miasta i pałac. Czeczeni zajęli umocnione pozycję na przepływającej przez miasto rzece Sunży. 6 lutego Rosjanie podjęli akcję sforsowania rzeki, wspierały ich w tym Su-25, atakując pozycję bojowników wzdłuż rzeki. Dwa dni wcześniej Su-25 odniosły pierwsze straty, 4 lutego utracono pierwszego Su-25 w walce. Eskadra Su-25 zaatakowała pozycje czeczeńskie ochraniające most na rzece Argun w rejonie Czeczen-Auł. Podczas wykonywania zakrętu dwa samoloty dostały się pod silny ogień ZSU-23-4. Maszyna pilotowana przez dowódce eskadry, majora Nikołaja Bairowa została zestrzelona, ale pilot zdołał się katapultować. Po wylądowaniu na spadochronie został jednak zastrzelony przez Czeczenów na miejscu. Pośmiertnie Bairow został wyróżniony tytułem Bohatera Rosji. Drugi biorący udział w ataku Su-25 został również ciężko uszkodzony ogniem artyleryjskim. Maszyna zdołała powrócić o własnych siłach do bazy w Mozdoku, ale zniszczenia były na tyle duże, że zaniechano jej remontu. W późniejszym okresie ustawiono ją jako pomnik w Budionnowsku. W tym samym okresie wiele innych Su-25 zostało uszkodzonych ogniem artyleryjskim jednak wysiłkiem służb technicznych Rosjanie byli w stanie przywracać je w krótkim czasie do służby. 10 lutego 1995 roku aż sześć Su-25 wraz z jedenastoma Mi-24 atakowało pozycję nad Sunżą. Ciężar ataków szturmowców skoncentrowany został na umocnionych przez Czeczenów przedmieściach Groznego Katajama i Cziernoriecze. 25 stycznia 1995 roku osiemnaście maszyn Su-25 przeprowadziło atak na dawną, poradziecką bazę rakietowych pocisków balistycznych w Bamucie. W znajdujących się na terenie bazy podziemnych silosach Czeczeni zorganizowali składy zaopatrzenia.
W kwietniu 1995 roku, po całkowitym opanowaniu Groznego walki przeniosły się w górzyste rejony Czeczeni, gdzie koncentrowały się oddziały bojowników. Su-25 atakowały ich pozycję. Poprawiła się również pogoda, która umożliwiła wykonywanie większej liczby lotów. W dniach 8–9 kwietnia Su-25 skierowano do bombardowania pozycji czeczeńskich niedaleko Samaszek. Samoloty odpierały również ataki bojowników na zajęte już przez wojska federalne miejscowości Bamut i Szali. W maju 1995 roku czeczeńscy bojownicy zaatakowali opanowany przez Rosjan Grozny, Su-25 wzięły udział w odpieraniu ich ataków. Brały również udział w tym okresie w walkach w rejonie Szali, Wiedieno i nieustannie atakowały górskie rejony koncentracji Czeczenów. 5 maja lecąca w górzystym rejonie Wienoj para Su-25 dostała się pod silny ogień prowadzony z ziemi. Zamaskowane na zboczu góry stanowisko karabinu maszynowego DSzKM ostrzelało obydwa samoloty ogniem flankującym z boku obydwu samolotów. Jeden z pocisków kalibru 12,7 mm dosięgnął pilota prowadzącej maszyny, majora Władimira Sarabjejewa, który zginął na miejscu, a już niekontrolowany Su-25 rozbił się o ziemię. Do lata 1995 roku Rosjanie opanowali praktycznie całą Czeczenię a walki przyjęły charakter partyzancki, w którym nadal wykorzystywano Su-25. Do czasu niespodziewanego dla Rosjan kontrataku Czeczenów na Grozny w sierpniu 1996 roku, w praktyce kończącego I wojnę czeczeńską, Rosjanie utracili jeszcze dwa Su-25. 4 kwietnia 1996 roku pojedynczy samolot został zestrzelony ogniem artyleryjskim prowadzonym przez zestaw ZU-23-2. Pilot zdołał się bezpiecznie katapultować oraz 5 maja 1996 roku. W tym dniu utracono dwuosobowego Su-25UB zestrzelonego pociskiem rakietowym wystrzelonym z przeciwlotniczego zestawu. Tym razem obydwaj członkowie załogi zginęli.
Wojna erytrejsko-etiopska.
6 maja 1998 wojska erytrejskie dokonały agresji na miasto Badme rozpoczynając w ten sposób wojnę z Etiopią. Niebagatelną rolę podczas trwania konfliktu odegrało lotnictwo obydwu walczących stron. Dzień wcześniej do akcji weszły erytrejskie MB-339, które zbombardowały etiopskie miasto Mekelie natomiast lotnictwo Etiopii,po raz pierwszy użyte zostało bojowo 5 czerwca 1998 roku. Tego dnia, etiopskie MiG-23 zbombardowały Port lotniczy Asmara, uszkodzeniu uległy zabudowania, zniszczono Boeinga 727 linii Air Zambia obyło się jednak bez strat w ludziach. Przed rozpoczęciem regularnych starć zbrojnych, Erytrea praktycznie od podstaw zbudowała swoje siły powietrzne. Ich trzon stanowiło sześć zakupionych we Włoszech samolotów Aermacchi MB-339 zmodyfikowanych pod kątem prowadzenia działań szturmowych. Po drugiej stronie barykady stanęły Etiopskie Siły Powietrzne, dysponujące zdecydowaną przewagą i uzbrojone w sprzęt, w którym dominującą rolę odgrywały maszyny radzieckiego pochodzenia. Etiopskie lotnictwo borykało się jednak z licznymi problemami, sprzęt był mocno wyeksploatowany oraz brakowało części zamiennych. Tym niemniej, Erytrea nie miała samolotów mogących się przeciwstawić etiopskim MiG-21 i MiG-23. Podczas trwania całego konfliktu, obydwa państwa intensywnie modernizowały i wzmacniały swoje lotnictwo. Etiopia korzystając z usług izraelskiego Elbitu zmodernizowała samoloty MiG-21 do standardu MiG-21-2000. Aby przeciwdziałać etiopskiej przewadze w powietrzu, Erytrea zakupiła w Rosji dziesięć samolotów MiG-29 (osiem w wersji MiG-29A i dwa, dwumiejscowe MiG-29UB), dostarczonych latem 1998 roku. Wraz z maszynami do Afryki przybyli specjaliści od konserwacji i naprawy sprzętu z Ukrainy i Bułgarii. W odpowiedzi Etiopia zakupiła (również w Rosji) samoloty Su-27 (sześć w wersji Su-27SK i dwa w wersji Su-27UB), pierwsze z nich przybyły do kraju w grudniu 1998 roku. W efekcie naprzeciwko siebie stanęły dwa typy radzieckich samolotów myśliwskich. Su-27 wyszły z walki zwycięsko, Erytrejczycy w akcjach prowadzonych przeciwko maszynom Suchoja, utracili (prawdopodobnie) cztery swoje MiG-29 a etiopskie Su-27 zyskały przydomek „MiG killers” (zabójcy migów). W celu uzupełnienia strat, do Rosji udał się erytrejski wysłannik mający nabyć nowe MiG-29, był to były rosyjski wojskowy, pułkownik Niefjodow. Pułkownik uczestniczył w negocjacjach mających na celu zakup pierwszej partii MiG-29 (Niefjodow pomagał również Etiopii w zakupie uzbrojenia w Rosji). Rosja odmówiła jednak sprzedaży MiGów. Wjazd nie był jednak bezowocny. „Zakupy” pułkownika Niefjodowa przyniosły efekt w postaci nabycia czterech śmigłowców Mi-17 w Rosji, ośmiu Su-25 w Gruzji, i niejako przy okazji, sześciu MiG-21 w Mołdawii. Etiopia zdając sobie sprawę z erytrejskich planów i ich efektów, nie pozostała w tyle. Bez problemów udało jej się nabyć w Rosji sześć samolotów Su-25TK i dwa w wersji Su-25UB. Na pokładach trzech An-22 i dwóch Ił-76 samoloty zostały przetransportowane z bazy w Kubince do Etiopii w marcu 2000 roku. Su-25 zarówno po stronie Etiopii i Erytrei szybko znalazły się w pod ostrzałem. 12 maja 2000 roku Etiopia rozpoczęła zmasowaną ofensywę, w której obydwie strony wykorzystywały Su-25 do bliskiego wsparcia i zadań szturmowych. Podczas walk Etiopczycy utracili jeden Su-25UB wykonującego lot zwiadowczy. 19 maja 2000 roku, para etiopskich Su-25TK uzbrojonych w przeciwradiolokacyjne rakiety Ch-25MP, kierowane telewizyjnie Ch-29T i R-73 służące do samoobrony, zaatakowały erytrejską bazę Sawa. znajdowało się tam lotnisko, z którego do akcji startowały Su-25 przeciwnika. Głównym celem nalotu nie były jednak wrogie Su-25, a system kierowanych rakiet ziemia–powietrze 2K12 Kub znajdujący się na wyposażeniu wojsk Erytrei. Akcja zakończyła się pełnym sukcesem i zniszczeniem parasola przeciwlotniczego chroniącego erytrejską bazę. Dzień później Etiopia przeprowadziła ponowny atak mający na celu eliminacje wrogiego systemu przeciwlotniczego. Tym razem celem był Kub zlokalizowany w pobliżu miasta Mendefera. Ten zestaw obsługiwany był przez ukraiński personel na usługach Erytrei. I ten atak zakończył się sukcesem, ale przed zniszczeniem stanowiska przeciwlotniczego, ukraińska obsługa zdołała wystrzelić dwie rakiety przeciwlotnicze w stronę etiopskich Su-25. Jeden z samolotów został uszkodzony jednak pilot zdołał sprowadzić bezpiecznie maszynę do bazy. Kolejne ataki wykonane na bazę w Mendefera praktycznie wyeliminowały Kuby z walki. Etiopia kontynuowała ofensywę starając się zając jak najlepszą pozycję przetargową w trwających w Algierze rozmowach mających zakończyć konflikt. 18 czerwca 2000, wyczerpane wojną obydwie strony konfliktu uzgodniły natychmiastowe zawieszenie broni.
Wojna rosyjsko-gruzińska.
Latem 2008 roku doszło do zaostrzenia sytuacji na granicy pomiędzy Gruzją a separatystyczną, nieuznającej zwierzchniej władzy Gruzji, Republiką Osetii Południowej. 7 sierpnia 2008 roku Gruzja rozpoczęła ostrzał osetyńskiego terytorium z użyciem systemów artyleryjskich, a dzień później, 8 sierpnia do akcji włączone zostało gruzińskie lotnictwo wojskowe. Jeszcze tego samego dnia do akcji po stronie Osetii Południowej włączyły się Siły Powietrzne Federacji Rosyjskiejm rozpoczynając faktyczną wojnę rosyjsko-gruzińską. Wśród intensywnie użytkowanych samolotów, zarówno po stronie Rosji, jak również Gruzji, znalazły się Su-25. 8 sierpnia, pierwszego dnia działań gruzińskiego lotnictwa, o godzinie 5:23, utraciły one swojego pierwszego Su-25. Pięć maszyn tego typu zaatakowało kolumnę pojazdów wojskowych w Osetii Południowej. Jedna z maszyn została trafiona rakietą zestawu 9K38 Igła lub ogniem armat małokalibrowych i spadła na ziemię. Pilot katapultował się, ale jego dalsze losy pozostawały ówcześnie nieznane. Tego samego dnia, o godzinie 22:07, Gruzini stracili kolejny Su-25 podczas ataku na cele w Osetii. Dzień później, 9 sierpnia 2008 roku, przedstawiciele separatystów poinformowali o zestrzeleniu następnego gruzińskiego samolotu Su-25. Tego samego dnia, podczas walki powietrznej z rosyjskim Su-27 (lub MiG-29), rakietą R-73 zestrzelony został kolejny gruziński Su-25. Według źródeł rosyjskich, Gruzini jeszcze 11 sierpnia 2008 roku stracili Su-25 atakującego pozycje 58 Armii Ogólnowojskowej, tym razem zestrzelonego ogniem z ziemi, przy użyciu zestawu 9K38 Igła lub ogniem broni małokalibrowej. Łącznie utracono w powietrzu 5 Su-25, nie licząc uszkodzonych.
Pierwszego dnia pełnoskalowego konfliktu również Rosjanie wprowadzili do walki swoje Su-25 i również ponieśli straty. Jeden z nich, pochodzący z 368 Pułku Lotnictwa Szturmowego, 8 sierpnia został uszkodzony przenośnym pociskiem rakietowym. Pilot, kapitan Iwan Nieczajew, zdołał jednak bezpiecznie doprowadzić i wylądować samolotem w bazie w Budionnowsku. Druga maszyna, pochodząca również z 368 Pułku Lotnictwa Szturmowego została zestrzelona na północ od Cchinwali przez pocisk zestawu 9K37 Buk. Pilot, podpułkownik Oleg Terebunski, zastępca dowódcy eskadry, zdołał bezpiecznie katapultować się i przedostać na tereny kontrolowane przez własne oddziały. 9 sierpnia 2008 roku Rosjanie utracili kolejne dwa Su-25. Pierwszy z samolotów, pilotowany przez dowódcę 368 Pułku Lotnictwa Szturmowego pułkownika Siergieja Kołbasza został trafiony dwoma pociskami naprowadzanymi na podczerwień podczas walk o Cchinwali. Pilot bezpiecznie katapultował się i został ewakuowany przez rosyjski zespół ratowniczy śmigłowcem Mi-8. Drugi samolot o numerze fabrycznym 11580 został zestrzelony prawdopodobnie rakietą zestawu 9K37 Buk, a pilot major Władimir Edamienko, dowódca klucza w 368 pułku, poniósł śmierć. 11 sierpnia 2008 roku podczas ataku na gruzińskie pozycje w Abchazji, Su-25 o numerze taktycznym 46, pochodzący z 461 Pułku Lotnictwa Szturmowego został uszkodzony rakietą 9K38 Igła. Pilot jednak zdołał bezpiecznie powrócić na lotnisko w Budionnowsku. Podczas tej wojny Rosja użyła także samolotów zmodernizowanych Su-25SM, z których według niepewnych informacji trzy zostały uszkodzone przenośnymi zestawami pocisków przeciwlotniczych.
Donbas.
Ukraińskie Su-25, wchodzące w skład 299 Brygady Lotnictwa Taktycznego Sił Powietrznych Ukrainy, jedynej ukraińskiej jednostki użytkującej ten typ samolotu (przeformowanej z 299. pułku w 2003 roku), zostały wykorzystane bojowo podczas konflikt na wschodniej Ukrainie. W kwietniu 2014 roku klucz Su-25 został przebazowany na lotnisko w Dniepropetrowsku pełniące rolę wysuniętej bazy operacyjnej. Su-25 przez krótki okres wykorzystywały jeszcze jedną wysuniętą bazę operacyjną zlokalizowaną na lotnisku w Czuhujew, jednak w czerwcu 2014 roku zgrupowano wszystkie biorące udział w akcji maszyny (co najmniej 8 samolotów) w Dniepropetrowsku. 13 kwietnia 2014 ogłoszono początek „operacji antyterrorystycznej” (ATO) wymierzonej w separatystów. W początkowej fazie konfliktu samoloty dyżurowały nad wyznaczonym obszarem pełniąc rolę wsparcia dla oddziałów piechoty. Wykonywano również loty demonstracyjne na niskim pułapie mające na celu demonstrację siły i obecności ukraińskich jednostek. 6 maja 2014 roku ukraiński Su-25 został wykorzystany do zniszczenia unieruchomionego na ziemi śmigłowca Mi-24P, który dzień wcześniej został uszkodzony przez separatystów nad Słowiańskiem i zmuszony do lądowania. Po ewakuacji załogi przez śmigłowiec Mi-8, Su-25 zniszczył go ogniem niekierowanych pocisków rakietowych S-8, aby nie został przejęty przez separatystów. Ukraińskie Su-25 wzięły następnie udział w walkach mających na celu odbicie zdobytego 26 maja portu lotniczego w Doniecku – pomimo użycia przeciwko jednemu Su-25 przenośnego zestawu przeciwlotniczego, żaden z Su-25 nie został wówczas trafiony. Od tego momentu samoloty wykorzystywano intensywnie podczas prowadzonych walk. Ich celem były umocnienia, punkty oporu i dowodzenia, siła żywa i pojazdy. 1 lipca 2014 roku, ogniem z broni strzeleckiej uszkodzony został pierwszy ukraiński Su-25, dzień później, 2 lipca, utracono pierwszego Su-25M1. Samolot podczas lotu nad Słowiańskiem został ciężko uszkodzony rakietą przeciwlotniczą wystrzeloną z wyrzutni naramiennej. Pilotowi udało się dolecieć do lotniska w Dniepropetrowsku, jednak podczas wykonywania manewru podchodzenia do lądowania utracił kontrolę nad maszyną i musiał się katapultować. Kolejną maszynę utracono podczas bardzo intensywnych walk, jakie prowadzono o wzgórze Sawur-Mohyła – 16 lipca 2014 roku samolot Su-25 został trafiony pociskiem z terenu Rosji. Pilotowi udało się doprowadzić maszynę nad własne terytorium i wylądować na brzuchu, jednak uszkodzenia samolotu były na tyle duże, że został spisany ze stanu. 23 lipca, podczas działań w rejonie Sawur-Mohyła, utracono aż dwa Su-25, w tym Su-25M1, zestrzelone rakietami z naramiennych zestawów przeciwlotniczych. Obydwaj piloci zdołali się katapultować. Pierwszego z nich ewakuowała bezpiecznie grupa poszukiwawczo-ratownicza, lecz podczas próby podjęcia drugiego pilota, ukraiński zespół ratunkowy został rozbity przez separatystów (poległo 8 żołnierzy, czterech dostało się do niewoli, a czterech zdołało uciec). Pilot drugiego Su-25 został ujęty przez prorosyjską milicję dopiero 19 sierpnia, po czym 2 września wrócił na terytorium kontrolowane przez Ukrainę w ramach wymiany jeńców. 29 sierpnia, podczas ataku na zmotoryzowaną kolumnę, zestrzelony został ostatni Su-25M1. Pilot bezpiecznie katapultował się i 1 września przedostał na własne terytorium. W tym samym dniu wstrzymano również wszystkie loty Su-25. Głównym powodem zaniechania dalszych akcji z udziałem ukraińskich maszyn szturmowych było coraz większe nasycenie terenu walk środkami obrony przeciwlotniczej dostarczanymi prorosyjskim jednostkom zbrojnym z Rosji. Ogółem ukraińskie lotnictwo straciło 5 samolotów Su-25.
Syria.
Ostatniego dnia września 2015 roku rosyjska Rada Federacji zgodziła się na udział Sił Zbrojnych Federacji Rosyjskiej w działaniach bojowych w Syrii. Stało się to na wniosek prezydenta Władimira Putina, którego o pomoc w zwalczaniu rebelii trwającej w Syrii poprosił Prezydent Syrii Baszszar al-Asad. 18 września 2015 roku rozpoczął się przerzut samolotów bojowych Sił Powietrzno-Kosmicznych Federacji Rosyjskiej do Awiabazy Chmiejmim. Do końca września na terytorium Syrii znalazło się dwanaście maszyn Su-25 (dziesięć typu Su-25SM i dwa samoloty szkolno-bojowe, mogące w pełnym zakresie wykonywać zadania bojowe, Su-25UB). Przysłane do Syrii odrzutowce pochodziły prawdopodobnie z 368 Pułku Lotnictwa Szturmowego z Budionnowska i 960 Pułku Lotnictwa Szturmowego z Primorsko-Achtarska. W pierwszej fazie konfliktu, głównymi celami dla Su-25 były punkty dowodzenia i zaopatrzenia oraz siły i środki przeciwnika wojsk Syrii. Podczas swoich działań, Su-25 osłaniane były przez wielozadaniowe samoloty Su-30SM. Głównym rodzajem uzbrojenia stosowanym przez Su-25 na początku swojej działalności w Syrii były niekierowane bomby. Od drugiej połowy października 2015 roku, Su-25 zostały w coraz większym stopniu wykorzystywane do bezpośredniego wsparcia lotniczego operujących na ziemi wojsk syryjskich. Do takich akcji maszyny zaczęły korzystać z rakiet S-8 kalibru 80 mm, przenoszonych w zasobnikach B-8M1, mieszczących po 20 pocisków.
31 października 2015 roku na Synaju rozbił się rosyjski samolot Airbus A321 linii Kogalymavia. Federalna Służba Bezpieczeństwa Federacji Rosyjskiej oficjalnie poinformowała, że maszyna została zniszczona przez ładunek wybuchowy. Za zamach według przedstawicieli Federalnej Służby Bezpieczeństwa odpowiedzialne było Państwo Islamskie. W odpowiedzi na zamach do akcji weszło rosyjskie lotnictwo strategiczne a samoloty taktyczne, w tym Su-25 zwiększyły intensywność działań. 14 marca 2016 roku Prezydent FR W.W. Putin ogłosił wycofanie z Syrii głównej części kontyngentu wojskowego. Konsekwencją tej decyzji był powrót do kraju wszystkich używanych podczas działań zbrojnych samolotów Su-25. Cała operacja ewakuacji maszyn przeprowadzona została 15 i 16 marca tego samego roku.
W boju brała udział także wersja Su-25SM3.
3 lutego 2018 roku, w pobliżu Ma’arrat an-Numan w prowincji Idlib został zestrzelony Su-25SM. Po ataku maszyny o numerze rejestracyjnym RF-95486, salwą niekierowanych pocisków rakietowych, samolot został zestrzelony przy użyciu naprowadzanego na podczerwień pocisku ziemia-powietrze 9K38 Igła lub jego chińskiej wersji FN-6. Pilot samolotu, 33 letni major Roman Filipow zdołał się uratować na spadochronie. Wylądował na terenie kontrolowanym przez bojowników ugrupowania Dżajsz al-Nasr wchodzącego w skład Wolnej Armii Syrii. Już w trakcie opadania na ziemie major Filipow znalazł się pod ogniem. Na ziemi, będąc w kontakcie radiowym z macierzystą bazą, udało mu się zabić dwójkę napastników. Gdy reszta bojowników podeszła bliżej pilota, ten odpalił granat nie dając się wziąć żywcem. Za jego czyn, Ministerstwo Obrony FR wystąpiło o nadanie mu pośmiertnie odznaczenia Bohater Federacji Rosyjskiej.
Ukraina.
Maszyna jest masowo używana przez lotnictwo Rosji oraz Ukrainy w czasie wojny pomiędzy tymi państwami.

</doc>
<doc id="337932" url="https://pl.wikipedia.org/wiki?curid=337932" title="Kiritimati">
Kiritimati

Kiritimati (czyt. "kirismas"; Wyspa Bożego Narodzenia) – największa z 33 wysp stanowiących państwo Kiribati, położona na Pacyfiku.
Wyspa zajmuje powierzchnię 642 km², w tym 388 km² stanowi powierzchnię lądową, co stanowi 70% całego obszaru lądowego kraju. Resztę powierzchni stanowi wewnętrzna laguna nazywana Wielką Laguną. Równocześnie ludność wyspy stanowi tylko 4,5% ludności kraju.
Niemal wszystkie wyspy należące do Kiribati (z wyjątkiem jednej) to atole – wyspy koralowe. Kiritimati jest nie tylko największym atolem wchodzącym w skład tego państwa, lecz także największym atolem (jeśli wziąć pod uwagę powierzchnię lądową) oraz największą wyspą koralową na świecie.
Wyspa leży prawie na samym równiku, a tuż obok na wschód przebiega linia zmiany daty. Mieszkańcy Kiritimati pierwsi witają każdy nowy dzień kalendarzowy i każdy nowy rok. Kilka pobliskich atoli w kierunku południowo-wschodnim jest nieco bliżej linii zmiany daty, a wśród nich atol Caroline (), jednak są to atole niezamieszkane.
Atol należy do najważniejszych terenów lęgowych w strefie tropikalnej. Regularnie gniazduje tutaj około 25 milionów rybitw czarnogrzbietych.
Laguna atolu już częściowo wyschła i w dużej mierze zamknięta. Specyficzną atrakcją turystyczną Kiritimati jest kąpiel z meduzami, które na skutek odcięcia od oceanu nie mają naturalnych wrogów, a co za tym idzie – parzydełek.
Historia.
Żeglarz i odkrywca James Cook dowodząc statkami Discovery i Resolution wylądował na wyspie w przeddzień Bożego Narodzenia 24 grudnia 1777, dlatego 2 stycznia 1778 roku nazwał ją Wyspą Bożego Narodzenia. Zastał wyspę bezludną, zasiedloną przez dziesiątki milionów ptaków. Badania archeologiczne wskazują na ponawiane czasowe zamieszkiwanie wyspy przez różnych ludzi poprzez tysiąclecia.
W latach 1956–1958 na Wyspie Bożego Narodzenia, gdy była jeszcze kolonią, Wielka Brytania przeprowadziła próby nuklearne z użyciem bomb wodorowych pod kryptonimem "Operation Grapple", w wyniku których ucierpiało ok. 300 mieszkańców wyspy i wielu uczestniczących żołnierzy, zarówno z Wysp Brytyjskich, jak i stowarzyszonych w Brytyjskiej Wspólnocie z Fidżi. W 2005 jedna z poszkodowanych mieszkanek wyspy, Suitupe Kiritome, złożyła w Europarlamencie petycję, w której obwinia Wielką Brytanię o niepoczynienie żadnych starań w celu ewakuacji mieszkańców z zagrożonego rejonu i domaga się w imieniu poszkodowanych zapewnienia stałej opieki medycznej, zwłaszcza kontrolnych badań mogących wykryć wczesne stadia chorób nowotworowych.
Łącznie w latach 1956–1958 Wielka Brytania wykonała 9 próbnych wybuchów nuklearnych bomb wodorowych w atmosferze nad Kiritimati lub, początkowo, nad pobliskim atolem Malden, w ramach "Operation Grapple".
Próby nuklearnych detonacji bomb wodorowych były kontynuowane na wyspie przez Stany Zjednoczone w latach 1962–1964 w ramach "Operation Dominic I" do czasu wejścia w życie ugody o zaprzestaniu prób nuklearnych w atmosferze. Ponad 24-krotnie detonowano bomby wodorowe nad terenem wyspy lub w okolicach, wszystkie przeprowadzone w atmosferze.
Zaludnienie.
Według spisu ludności z 2020 na Kiritimati mieszkało 7369 osób. Na wyspie znajdują się cztery wsie − London (1829 mieszkańców), Tabwakea (1881 mieszkańców), Banana (1170 mieszkańców), Poland (235 mieszkańców) oraz niezamieszkałe ruiny wsi Paris. 
Lotnictwo i niedoszłe kosmodromy.
Na wyspie, opodal Banany, funkcjonuje port lotniczy Cassidy (ang.: "Cassidy International Airport") z 2100-metrową asfaltobetonową drogą startową i cotygodniowym rejsowym międzylądowaniem na trasie pomiędzy Nadi na Fidżi a Stanami Zjednoczonymi: Honolulu na Hawajach. Jest to jedyne lotnisko w Kiribati z rejsowym połączeniem z USA.
Również na wyspie Kiritimati znajduje się duże opuszczone lotnisko Aeon (ang.: "Aeon Airfield"), które miało stanowić port docelowy zaniechanego japońskiego wahadłowca kosmicznego Hope-X. Lokalizacja wyspy prawie na równiku (współrzędne geograficzne: ) nadaje jej bardzo dobre warunki dla działania kosmodromu. Już w latach 50. Wernher von Braun zaproponował użytkowanie wyspy dla kosmicznych lotów załogowych.
Ptactwo.
Atol należy do najważniejszych terenów lęgowych w strefie tropikalnej. Na wyspie rozpoznano ponad 35 gatunków ptaków. Regularnie gniazduje tutaj około 25 milionów rybitw czarnogrzbietych. Każdego roku na wyspę przylatują tysiące rybitw tropikalnych, by odbyć lęgi. Na Kiritimati istnieje największa znana kolonia burzyków brunatnych. Wyspa jest zarazem jednym z ostatnich terenów lęgowych oceannika białogardłego oraz petrela polinezyjskiego. Spośród wielu innych ptaków odbywających tu lęgi można wymienić głuptaki – maskowe, białobrzuche i czerwononogie – a także faetony czerwonosterne, rybitwy brunatne oraz fregaty.

</doc>
<doc id="337933" url="https://pl.wikipedia.org/wiki?curid=337933" title="Drontowate">
Drontowate



</doc>
<doc id="337935" url="https://pl.wikipedia.org/wiki?curid=337935" title="Zmarli w roku 2006">
Zmarli w roku 2006

Lista znanych i mniej znanych osób zmarłych w 2006 roku

</doc>
<doc id="337942" url="https://pl.wikipedia.org/wiki?curid=337942" title="Friends of the Earth International">
Friends of the Earth International

Friends of the Earth International (Przyjaciele Ziemi, FoEI) – międzynarodowa organizacja ekologiczna, mająca swoją główną siedzibę w Amsterdamie.
Friends of the Earth International jest federacją niezależnych organizacji ekologicznych, działających na całym świecie. Zrzesza w 70 krajach około 1,5 miliona członków i sympatyków, którzy prowadzą kampanie dotyczące najważniejszych współczesnych problemów ekologicznych i społecznych, jednocześnie działając na rzecz lokalnego i globalnego zrównoważonego rozwoju.
W Polsce organizacją członkowską "FoE International" jest Polski Klub Ekologiczny.

</doc>
<doc id="337948" url="https://pl.wikipedia.org/wiki?curid=337948" title="Bitwa nad Monongahelą">
Bitwa nad Monongahelą

Bitwa pod Monongahelą – starcie zbrojne, które miało miejsce 9 lipca 1755 w trakcie wojny o kolonie amerykańskie (stanowiącej północnoamerykański front wojny siedmioletniej). Bitwa stoczona została nad rzeką Monongahela w pobliżu dzisiejszego Pittsburgha (Pensylwania) i zakończyła się klęską Brytyjczyków.
Przed bitwą.
W kwietniu 1754, dwa lata przed wybuchem wojny siedmioletniej w Europie, Francuzi zajęli brytyjski Fort Prince George położony w pobliżu rzeki Monongahela. Po zajęciu fortu Francuzi znacznie go rozbudowali, nadając mu nazwę Fort Duquesne. Pierwsza brytyjska próba odbicia fortu zakończyła się niepowodzeniem. Po tym, jak grupa brytyjskiej i amerykańskiej milicji lokalnej z Wirginii zmuszona została przez Francuzów do kapitulacji, w lecie 1755 do fortu skierowano siły wojskowe pod dowództwem generała Edwarda Braddocka. Ekspedycja od początku napotykała spore trudności. Braddock był, co prawda, doświadczonym i odważnym żołnierzem, nie posiadał jednak odpowiedniego doświadczenia w koloniach, gdzie sposób walki znacznie różnił się od tego prowadzonego w Europie. Braddock ignorował często rady kolonistów i członków milicji lokalnej, co szybko przysporzyło mu problemów z zaopatrzeniem swojego wojska. Decyzja o dalszym marszu zapadła w sferach rządowych Wirginii i miała podłoże ekonomiczne (nowe drogi handlowe w Pensylwanii). Problemem Brytyjczyków były skromne siły wyznaczone do tego zadania – dwa regimenty irlandzkie składające się z niedoświadczonych rekrutów. Dowódcami obu oddziałów byli sir Peter Halkett i Robert Dunbar.
W kwietniu większość oddziałów dotarła na miejsce zbiórki w Winchester. Kontyngent Braddocka liczył 2200 ludzi i składał się z obu regimentów piechoty irlandzkiej, artylerzystów, grupy marynarzy Royal Navy i ok. 250 brytyjskich i amerykańskich członków milicji lokalnej. Jako adiutant towarzyszył Braddockowi George Washington. W trakcie marszu Brytyjczycy budowali, głównie dla transportu dział, 4-metrowej szerokości drogę nazywaną Dziką Drogą (ang. "Wilderness Road"). Mimo to trudne warunki terenowe spowalniały marsz, którego tempo wynosiło dwie mile dziennie. W czerwcu żołnierzy dodatkowo dotykać zaczęły braki wyposażenia, głód i choroby. Padać zaczęły także konie pociągowe, a brak wody pitnej spowodował infekcje zakaźne u wielu żołnierzy zaspokajających swoje pragnienie w rzece i jeziorach.
18 czerwca Brytyjczycy doszli do miejsca zwanego Great Meadows w pobliżu dzisiejszego Uniontown. Tutaj na wniosek Washingtona pozostawiono pod opieką straży większą część bagażu. Reszta w sile około 1400 ludzi pod dowództwem Roberta Dunbara kontynuowała marsz w kierunku fortu Duquesne. Także i tu marsz przebiegał niewiele sprawniej i dopiero 7 lipca grupa dotarła w pobliże miejsca przeznaczenia.
Fortu broniło kilka regularnych kompanii żołnierzy pod dowództwem kapitana Contrecoeura oraz kanadyjska milicja lokalna, łącznie ok. 200 ludzi. Do tego dochodziło ok. 900 Indian z plemion Ottawów, Delawarów, Huronów i Szaunisów. Contrecoeur dowiedział się o marszu Brytyjczyków na 3 dni przed bitwą, dzięki czemu zdążył przygotować się należycie do obrony. Na jego rozkaz grupa 637 Indian, 72 regularnych żołnierzy, 146 Kanadyjczyków i 36 oficerów pod dowództwem kapitana Daniela Beaujeu wymaszerowała z fortu z zamiarem odcięcia sił Braddocka podczas przeprawy przez Monongahelę.
Bitwa.
9 lipca 1755 brytyjska straż przednia pod dowództwem Thomasa Gage'a przekroczyła rzekę Monongahela w odległości 9 mil od Fortu Duquesne. Gdy tylko żołnierze rozpoczęli marsz na wzgórze naprzeciwko fortu, ujrzeli tam człowieka ubranego po indiańsku, noszącego jednak dystynkcje francuskiego oficera. Prawdopodobnie był to kapitan Beaujeu. Francuz widząc przeciwnika odwrócił się i dał kapeluszem sygnał swoim żołnierzom i Indianom schowanym za pobliskimi drzewami. Indianie utworzyli wcześniej formację w kształcie podkowy, otaczając Brytyjczyków i otwierając do nich morderczy ogień z trzech stron. Żołnierze Gage'a ustawili się natychmiast do walki w szyku liniowym, oddając wiele salw do niewidocznego przeciwnika. Jedna z kul zabiła kapitana Beaujeu, a Kanadyjczycy rozpoczęli ucieczkę. Pozostałym na miejscu oficerom udało się jednak przywrócić porządek i kontynuować ostrzał. W wyniku wysokich strat zadawanych przez Indian kryjących się w lesie, Gage nakazał swoim żołnierzom odwrót. Wycofujący się wąską drogą Brytyjczycy natknęli się na żołnierzy Braddocka, który słysząc odgłosy walki ruszył z pomocą. Braddock miał jednak zaledwie 400 ludzi pod dowództwem Halketta, których wcześniej odesłał do ochrony taboru. W trakcie zmieszania się obu sił, w szeregach angielskich pojawił się chaos. Indianie rozpoczęli gwałtowny ostrzał do skłębionej na drodze masy ludzkiej. Szeregi brytyjskie ogarnęła panika, strzelano nawet do własnych żołnierzy, co pociągnęło nadzwyczaj duże straty.
Wielu Anglików panicznie bało się Indian, o których słyszano wiele okropności. Na drodze poległy setki żołnierzy od ognia własnego i przeciwnika. Doświadczeni w walkach w koloniach członkowie milicji lokalnej rozpoczęli odwrót. Zostali jednak szybko zmuszeni przez Braddocka do sformowania linii. Grupa z Wirginii, która rozpoczęła kontratak, na nieszczęście także dostała się pod ostrzał z własnej strony i wycofała się w nieładzie. W tym czasie oficerowie gorączkowo przywracali ład w szeregach regularnych formacji brytyjskich. Brytyjczycy wzmocnieni działami Braddocka rozpoczęli nawet kontratak. Dowodzący nimi podpułkownik Burton został jednak ranny, co załamało atak. W końcu Braddock widząc, że bitwa jest przegrana, dał rozkaz do odwrotu. Po tym jak zabito pod nim cztery konie generał został w końcu śmiertelnie ranny postrzałem w płuco. Widząc rannego generała Brytyjczycy rzucili się do panicznej ucieczki, pozostawiając na placu boju działa, amunicję i wozy taborowe. Resztki ocalonych Brytyjczyków zbiegło w kierunku Filadelfii.
Po bitwie.
Straty Francuzów wyniosły zaledwie 3 zabitych i 4 rannych oficerów, 4 zabitych żołnierzy z formacji regularnych i 5 Kanadyjczyków. Indian zginęło 27, są to jednak dane dotyczące tylko Indian kanadyjskich. Ogólne straty Brytyjczyków wyniosły 456 zabitych i 421 rannych w tym 63 z ogólnej liczby 87 oficerów. Jednym z ocalałych był George Washington, pod którym zabito dwa konie, a mundur nosił ślady 5 kul. Washington za przyczyny porażki uznał tchórzostwo i panikę żołnierzy i ubolewał nad stratami Wirgińczyków, którzy walczyli zdyscyplinowanie i bohatersko ponosząc wysokie straty. Wśród poległych znaleźli się pułkownik sir Peter Halkett (44 regiment piechoty) i jego syn, 6 kapitanów i 15 poruczników. Zabito i oskalpowano także kilka kobiet i dzieci towarzyszących żołnierzom. W ręce Indian wpadło też 12 Brytyjczyków, których dzień po bitwie zabito poddając torturom nad brzegiem rzeki w pobliżu Fortu Duquesne. Braddock zmarł od rany 13 lipca 1755 i został pochowany w Great Meadows.
Przyczyną klęski Brytyjczyków pod Monongahelą było niewłaściwe przygotowanie ekspedycji składającej się z niedoświadczonych żołnierzy, oraz zastosowanie niewłaściwej w walkach kolonialnych taktyki liniowej. Zwycięstwo zatrzymało na jakiś czas brytyjskie próby zajęcia terytorium Ohio. W kolejnej bitwie pod Lake George 8 września 1755 Brytyjczykom udało się, co prawda, pokonać Francuzów dowodzonych przez niemieckiego generała Ludwika von Dieskau, jednak Fort Duquesne wpadł w ich ręce dopiero w 1758 r. i przemianowany został na Fort Pitt (dzisiejszy Pittsburgh).

</doc>
<doc id="337950" url="https://pl.wikipedia.org/wiki?curid=337950" title="Carsten Ramelow">
Carsten Ramelow

Carsten Ramelow (ur. 20 marca 1974 w Berlinie Zachodnim) – były niemiecki piłkarz występujący na pozycji pomocnika.
Kariera klubowa.
Ramelow jako junior grał w klubach Tasmania 1900 Berlin, Tennis Borussia Berlin, Hertha Zehlendorf oraz SC Siemensstadt. W 1991 roku trafił do Herthy Berlin z 2. Bundesligi Nord. Spędził tam 5 lat. W tym czasie w barwach Herthy rozegrał 80 ligowych spotkań i zdobył 5 bramek.
W styczniu 1996 roku Ramelow odszedł do Bayeru 04 Leverkusen grającego w Bundeslidze. W tych rozgrywkach zadebiutował 19 marca 1996 roku w wygranym 2:0 meczu z Hansą Rostock. W tamtym meczu strzelił oba gole dla swojej drużyny. W 1997 roku, 1999 roku, 2000 roku i 2002 roku wywalczył z klubem wicemistrzostwo Niemiec. W 2002 roku dotarł z zespołem również do finału Pucharu Niemiec, jednak Bayer uległ tam z drużynie FC Schalke 04. W tym samym roku Ramelow wystąpił z klubem w finale Ligi Mistrzów, jednak Bayer przegrał tam 1:2 z Realem Madryt. W Bayerze występował przez 12 lat. W sumie rozegrał tam 333 ligowe spotkania i zdobył 22 bramki. W 2008 roku zakończył karierę.
Kariera reprezentacyjna.
Ramelow rozegrał 18 spotkań i zdobył 2 bramki w reprezentacji Niemiec U-21. W seniorskiej kadrze Niemiec zadebiutował 10 października 1998 roku w przegranym 0:1 meczu eliminacji Euro 2000 z Turcją. W 2000 roku został powołany do kadry na Mistrzostwa Europy. Na tym turnieju nie zagrał w żadnym meczu, a Niemcy odpadli z niego po fazie grupowej.
W 2002 roku Ramelow pojechał na Mistrzostwa Świata. Wystąpił na nich w pojedynkach z Arabią Saudyjską (8:0), Irlandią (1:1), Kamerunem (2:0), Koreą Południową (1:0) i w finale z Brazylią (0:2).
29 marca 2003 roku w zremisowanym 1:1 pojedynku eliminacji Mistrzostw Europy 2004 z Litwą strzelił pierwszego gola w kadrze. W latach 1998-2004 w drużynie narodowej rozegrał w sumie 46 spotkań i zdobył 3 bramki.

</doc>
<doc id="337960" url="https://pl.wikipedia.org/wiki?curid=337960" title="CCIP">
CCIP

CCIP (ang. "Cisco Certified Internetwork Professional") – certyfikat trzeciego stopnia (Professional) certyfikacji firmy Cisco Systems. Potwierdzał wiedzę z technologii trasowania, w szczególności protokołu BGP, QoS (skrót z ang. "Quality Of Service") i MPLS (skrót z ang. "MultiProtocol Label Switching"), które są często wykorzystywane przez ISP (skrót z ang. "Internet Service Provider"). 
Certyfikat ten cechował się dużym stopniem trudności w zdobyciu w porównaniu do pozostałych certyfikacji z poziomu Professional. Do uzyskania aktywnego statusu należało zdać szereg egzaminów: 642-902 ROUTE, 642-642 QOS, 642-661 BGP, 642-611 MPLS ewentualnie 642-691 BGP+MPLS.
Certyfikat został wycofany 29 października 2012. Potwierdzenie umiejętności o których świadczył CCIP można teraz uzyskać poprzez certyfikację CCNP Service Provider.

</doc>
<doc id="337961" url="https://pl.wikipedia.org/wiki?curid=337961" title="Boeing-Sikorsky RAH-66 Comanche">
Boeing-Sikorsky RAH-66 Comanche

RAH-66 Comanche – amerykański śmigłowiec szturmowo-rozpoznawczy zaprojektowany w kooperacji przez wytwórnie Boeing i Sikorsky Aircraft Corporation, jako następca maszyn poprzedniej generacji AH-1 Cobra, OH-58 Kiowa i Hughes OH-6A Cayuse oraz uzupełnienie AH-64 Apache.
RAH-66 Comanche został zbudowany w technologii stealth i był jednym z najnowocześniejszych śmigłowców bojowych świata, do momentu zamknięcia programu rozwojowego 23 lutego 2004 roku. Program ten pochłonął 48,1 mld USD.
Historia projektu.
Konstrukcja śmigłowca RAH-66 Comanche wywodzi się z rozpoczętego w 1983 roku programu lekkiego śmigłowca eksperymentalnego LHX (ang. "Light Helicopter Experimental"), który miał być maszyną tanią i prostą w budowie, budowaną w wersjach rozpoznawczej, transportowej i szturmowej. Początkowo planowano, że wszystkie maszyny LHX będą jednomiejscowe, ale w 1988 zmieniono koncepcję wprowadzając dwumiejscową kabinę w układzie tandem jednocześnie redukując prognozowaną liczbę zamówionych śmigłowców z 4292 na 2096. Nieustanny wzrost kosztów projektu doprowadził do następnej redukcji zamówienia do 1213 maszyn, a później do kolejnych redukcji spowodowanych także cięciami budżetowymi.
Pierwszy śmigłowiec RAH-66 Comanche został wytoczony z hangaru wytwórni Sikorsky Aircraft w Stratford w stanie Connecticut 25 maja 1995 roku, a oblatany 4 stycznia 1996. Ze względu na niedostatek funduszy testy w locie przebiegały bardzo powoli i do września 1998 roku wykonano tylko 105 godzin lotów próbnych. Druga maszyna prototypowa została ukończona w 1998 roku.
We wrześniu 1999 wytwórnie Boeing i Sikorsky otrzymały od Armii Stanów Zjednoczonych propozycję budowy 13 maszyn serii informacyjnej i fundusze na ten cel w wysokości 3,1 miliarda dolarów. 1 czerwca 2000 kontrakt został podpisany, a plany dostaw mówiły o dostarczeniu sześciu pierwszych maszyn do końca 2002 roku. Pełną zdolność produkcyjną 72 maszyn rocznie wytwórnie miały osiągnąć do 2010 roku.
Konstrukcja śmigłowca RAH-66 Comanche.
Podstawową rolą śmigłowców RAH-66 Comanche miało być wyszukiwanie celów w każdych warunkach pogodowych przy użyciu zaawansowanych, pracujących w podczerwieni sensorów i oznaczanie ich w celu przeprowadzenia ataku przez śmigłowce szturmowe AH-64 Apache. Maszyna miała być wyposażona w najnowocześniejsze pasywne i aktywne środki obronne zwiększające jej przeżywalność na współczesnym polu walki. Koszt jednostkowy śmigłowca oceniono na 14 milionów dolarów.
Comanche był napędzany dwoma turbinowymi silnikami LHTEC ("Light Helicopter Turbine Engine Co.") T800 o mocy 2004 kW każdy, co w połączeniu z opływowym kształtem kadłuba pozwala na osiągnięcie prędkości 328 km/h, większej niż jest w stanie lecieć cięższy AH-64 Apache. Sztywny pięciołopatowy wirnik główny o średnicy 11,9 metra i zabudowany wirnik ogonowy typu fenestron zapewniają mniejsze natężenie hałasu, a wykonany z materiałów kompozytowych i pokryty absorbującym promieniowanie radarowe materiałem RAM ("Radar Absorbent Material") kadłub pozwala na uzyskanie bardzo małej sygnatury radarowej, a tym samym słabej wykrywalności przez systemy radiolokacyjne nieprzyjaciela. W porównaniu z AH-64 skuteczna powierzchnia odbicia została zmniejszona 663 razy. Gazy wylotowe z silników są chłodzone do temperatury o 75% niższej niż w innych śmigłowcach, co znacznie utrudnia zlokalizowanie RAH-66 Comanche jako źródła promieniowania termicznego.
Obecnie Armia Stanów Zjednoczonych posiada na wyposażeniu uzbrojone śmigłowce rozpoznawcze OH-58 Kiowa o dość starej konstrukcji wywodzącej się od maszyn obserwacyjnych używanych podczas wojny w Wietnamie, a RAH-66 Comanche miał zastąpić je oraz śmigłowce AH-1 Cobra i Hughes OH-6A Cayuse. W celu ograniczenia odbicia promieniowania elektromagnetycznego od uzbrojenia podwieszanego zastosowano wewnętrzne komory uzbrojenia w kadłubie mieszczące zamontowane na wieżyczce działko automatyczne XM-301 oraz 4 pociski rakietowe AGM-114 Hellfire i 2 AIM-92 Stinger. Hermetyczna kabina pilotów umożliwia loty nad terenami skażonymi bojowymi środkami trującymi lub bronią biologiczną.
Do pełnienia zadań szturmowych możliwe jest uzbrojenie śmigłowca w maksymalnie do 14 pocisków Hellfire, 28 Stingerów lub 56 niekierowanych pocisków rakietowych Hydra 70, jednak kosztem utraty własności stealth.
Wyposażenie elektroniczne.
W kabinach pilotów zastosowano po trzy wielofunkcyjne ekrany ciekłokrystaliczne (szklany kokpit) z możliwością wyświetlania danych z sensorów obrazowania w podczerwieni i wzmacniaczy obrazu z kamer telewizyjnych. Wykorzystano celowniki nahełmowe ułatwiające naprowadzanie uzbrojenia, system rozpoznawania celów i naprowadzania na nie uzbrojenia przy pomocy desygnatora laserowego. Zapewniono również możliwość naprowadzania na cel pocisków rakietowych wystrzeliwanych z pokładów innych śmigłowców lub samolotów odrzutowych. Za skuteczne nawigowanie w każdych warunkach pogodowych odpowiada zintegrowany system nawigacyjny. Zaawansowane systemy elektroniczne ostrzegające przed opromieniowaniem wiązkami radaru lub lasera umożliwiają opracowanie odpowiedniej trasy podejścia do celu tak, aby wykrycie śmigłowca nastąpiło jak najpóźniej, co odgrywa znaczącą rolą podczas pełnienia zadań rozpoznawczych, jak i szturmowych.
Zakończenie programu rozwojowego RAH-66.
W dniu 23 lutego 2004 roku armia amerykańska ogłosiła przerwanie programu rozwojowego śmigłowca RAH-66 Comanche ze względu na duże koszty. Pieniądze planowane na dokończenie programu Comanche’a przeznaczono na unowocześnienie aktualnie użytkowanych śmigłowców szturmowych, rozpoznawczych i transportowych. Ponadto wzrost popularności bezzałogowych aparatów latających UAV mogących pełnić rolę maszyn rozpoznawczych również przyczynił się do podjęcia takiej decyzji.
Technologie opracowane dla celów projektu RAH-66 Comanche planuje się wykorzystać do modernizacji śmigłowców AH-64 Apache, oraz budowy nowego śmigłowca rozpoznawczego Bell ARH-70 zbudowanego na bazie Bella 407.

</doc>
<doc id="337963" url="https://pl.wikipedia.org/wiki?curid=337963" title="Button Hackers">
Button Hackers

Button Hackers – polski zespół muzyczny założony w 2004 w Katowicach, którzy tworzą Paweł Steczek (instrumenty klawiszowe) i Marcin Jajkiewicz (wokal). 
Historia.
W 2005 wydali debiutancki album pt. "To mój anioł", na którym znalazły się piosenki stanowiące połączenie smooth jazzu, chillout i funky. W 2006 muzycy zwyciężyli z utworem „Między nami” w konkursie na przebój lata podczas festiwalu Jedynki w Sopocie, co dało im możliwość startu w konkursie międzynarodowym, w którym zajęli drugie miejsce w głosowaniu telewidzów i jurorów. Utwór dotarł do 22. miejsca na Liście Przebojów Programu Trzeciego.
3 lutego 2007 z utworem „On My Mind” wystartowali w koncercie "Piosenka dla Europy 2007" stanowiącym finał krajowych eliminacji do 52. Konkursu Piosenki Eurowizji. W 2009 wydali drugi album pt. "First Time".

</doc>
<doc id="337967" url="https://pl.wikipedia.org/wiki?curid=337967" title="Droga krajowa nr 38 (Polska)">
Droga krajowa nr 38 (Polska)

Droga krajowa nr 38 (DK38) – droga krajowa klasy G w województwie opolskim o długości ok. 42 km. Łączy Kędzierzyn-Koźle, a za pośrednictwem dróg krajowych nr 40 oraz nr 45 także miasta GOP-u oraz aglomeracji opolskiej z granicą polsko-czeską w miejscowości Pietrowice Głubczyckie.
Historia numeracji.
Na przestrzeni lat trasa posiadała różne oznaczenia:
Dopuszczalny nacisk na oś.
Od 13 marca 2021 roku na całej długości drogi dozwolony jest ruch pojazdów o nacisku pojedynczej osi napędowej do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej na całej długości drogi krajowej nr 38 był dopuszczalny ruch pojazdów o nacisku pojedynczej osi do 10 ton.

</doc>
<doc id="337975" url="https://pl.wikipedia.org/wiki?curid=337975" title="Parnas">
Parnas

Parnas (gr. "Parnassós") – pasmo górskie w środkowej Grecji, z najwyższym szczytem wznoszącym się na wysokość 2457 m n.p.m., zbudowane głównie z wapieni. W pobliżu leżało miasto Delfy, siedziba najsławniejszej starożytnej wyroczni i poświęconej Apollinowi świątyni. Obecnie Parnas jest jednym z ważniejszych w kraju ośrodków sportów zimowych, z rozbudowaną i rozległą bazą turystyczną, której centrum znajduje się w miejscowości Arachowa. Większą część masywu Parnasu pokrywa stary, świerkowy drzewostan. Przy zbliżonej także budowie geologicznej, poza okresem suchego, greckiego lata, znaczna część masywu Parnasu przypomina krajobrazem słowackie Tatry, co nie dotyczy jednak ogołoconego z roślinności wierzchołka góry.
W mitologii greckiej Parnas był siedzibą Apollina (boga uważanego za patrona sztuki) i jego orszaku, złożonego z muz. Archeolodzy wskazują też na liczne ślady kultu bożka Pana. W niektórych wersjach greckiego podania o potopie łódź Deukaliona i Pyrry osiadła na jego zboczach.
W drugiej połowie XIX w. we Francji działała, odwołująca się do idei klasycznych, grupa poetycka o tej nazwie (fr. "Parnasse"). Jej liderem był Charles Leconte de Lisle. Do Parnasu nawiązuje także nazwa parnasizmu – jednego z prądów literackich tego okresu.
Dziś Parnas symbolizuje doskonałość osiągniętą w sztuce, szczególnie w literaturze (poezji). 
W niegreckiej literaturze Parnas często bywa mylony z leżącym tuż obok Aten masywem góry Parnitha – w starożytności również ośrodkiem kultu Pana. Masyw tej góry dawniej nosił nazwę "Parnis" (gr. ), a dziś jeden z jej szczytów, ten najbliższy geograficznie Atenom, zwany jest "Mont Parnes".

</doc>
<doc id="337976" url="https://pl.wikipedia.org/wiki?curid=337976" title="Dzieło sztuki">
Dzieło sztuki

Dzieło sztuki – całościowy i syntetyczny wytwór artystyczny o określonym sensie, charakteryzujący się wysokimi walorami estetycznymi (piękno). Poza funkcją estetyczną może pełnić również inne funkcje (np. wychowawczą, poznawczą, użytkową lub religijną). Jego twórcą jest człowiek – istota wyposażona w specyficzną wrażliwość (bez autora nie ma dzieła sztuki). Wytwór ten stara się ukazać za pomocą określonej konwencji (formy) pewną rzeczywistość fizyczną lub psychiczną (treść). Dzieło sztuki ustanawia szczególny wgląd w świat widzialny lub emocjonalny, który może być wynikiem namysłu filozoficznego autora lub spontaniczną reakcją chwili.
Dzieła sztuki pod względem mobilności dzielą się na dwie grupy:
Dzieło sztuki ruchome – wszystkie elementy, które dzięki swej wartości kulturowej, estetycznej lub użytkowej uznane zostały za dzieła sztuki lub zostały objęte ochroną konserwatorską, w przypadku których możliwa jest zmiana lokalizacji. Do tej grupy zalicza się: obrazy, plakaty, rzeźby, meble, mała architektura, przedmioty użytkowe.
Dzieło sztuki nieruchome – również spełniają powyższe wymagania, lecz których translokacja jest bardzo trudna lub niemożliwa: podłogi, stropy, elementy detalu architektonicznego stale przytwierdzone do obiektu, obiekty budowlane i ich fragmenty, elementy wyposażenia trwale związane z obiektem.

</doc>
<doc id="337979" url="https://pl.wikipedia.org/wiki?curid=337979" title="Bitwa pod Chippewa">
Bitwa pod Chippewa



</doc>
<doc id="337982" url="https://pl.wikipedia.org/wiki?curid=337982" title="Wapowce">
Wapowce

Wapowce (ukr. "Вапівці") – wieś w Polsce położona w województwie podkarpackim, w powiecie przemyskim, w gminie Przemyśl. Leży na Pogórzu Przemyskim, w dolinie Sanu.
Wieś szlachecka, własność Lubomirskich, położona była w 1589 roku w ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
W 1450 w Wapowcach urodził się Bernard Wapowski, prekursor polskiej kartografii, a 5 stycznia 1867 generał dywizji WP Stanisław Puchalski.
Wieś położona w powiecie przemyskim, była własnością Stanisława Antoniego Karola Fredry, została spustoszona w czasie najazdu tatarskiego w 1672 roku.
Do roku 1939 we wsi znajdował się dwór, którego właścicielem był Władysław ks. Sapieha oraz Leon ks. Sapieha.

</doc>
<doc id="337985" url="https://pl.wikipedia.org/wiki?curid=337985" title="Antoni Patek">
Antoni Patek

Antoni Norbert Patek herbu Prawdzic (ur. 14 czerwca 1812 w Piaskach Szlacheckich, zm. 1 marca 1877 w Genewie) – pionier przemysłowej produkcji zegarków, założyciel firmy Patek Philippe &amp; Co. – pierwszej firmy w historii produkującej masowo zegarki kieszonkowe oraz jedne z najbardziej ekskluzywnych zegarków na świecie, działacz polityczny Wielkiej Emigracji.
Życiorys.
Urodził się w rodzinie szlacheckiej, jego rodzicami byli Anna z domu Piasecka i Joachim Patek herbu Prawdzic. Był wnukiem starosty lubelskiego Wacława Patka. Miał 10 lat gdy przeprowadził się z rodzicami do Warszawy. Gdy w 1827 r. zmarł mu ojciec, młody Antek musiał podjąć pracę by zarobić na utrzymanie rodziny.
W następnym roku, w wieku lat 17, wstąpił do 1 Pułku Strzelców Konnych (oficerem tego pułku, jego późniejszym dowódcą, był Franciszek Patek, prawdopodobnie brat przyrodni Antoniego). Gdy w 1830 r. wybuchło powstanie listopadowe Antoni Patek wziął w nim czynny udział. Był dwa razy ranny, dosłużył się stopnia podporucznika Jazdy Augustowskiej, a 3 października 1831 został odznaczony Krzyżem Złotym Orderu Virtuti Militari.
Po upadku powstania, w 1831 r. udał się do Prus, gdzie z polecenia gen. Józefa Bema zorganizował punkt etapowy dla emigrujących do Francji polskich powstańców. Później przeniósł się do Francji dołączając do grona Wielkiej Emigracji. We Francji pracował w drukarni jako zecer. Po jakimś czasie udał się do Szwajcarii i osiadł na stałe w Genewie, wówczas znaczącym ośrodku rzemiosła artystycznego. Tu początkowo Patek uczył się malarstwa, by potem skupić się na sztuce zegarmistrzowskiej. Zaczął od kupowania mechanizmów zegarków u sławnych genewskich mistrzów, których oprawę w ozdobne koperty zlecał następnie szwajcarskim jubilerom, grawerom, emalierom i miniaturzystom. W 1839 r. we wraz z innym polskim emigrantem Franciszkiem Czapkiem (z pochodzenia Czechem), otworzył manufakturę takich artystycznych zegarków wypuszczając małe serie.
Dzięki Czapkowi, Antoni Patek zaznajomił się z rodziną Moreau i poznał ich siostrzenicę, którą pojął za żonę. W dniu 10 lipca 1839 roku w Versoix, Antoni Patek poślubił Marie Adelaide Elisabeth Thomasine Dénizart, córkę francuskiego kupca Louisa Dénizart z Turynu i jego żony Marie Jeanne, z domu Devimes. Patkowie mieli troje dzieci. Pierwszy syn Bolesław Józef Aleksander Tomasz, urodził się w dniu 16 czerwca 1841 i zmarł 18 września tego samego roku. Kolejne dzieci przyszły na świat po długiej przerwie: syn, Leon Mieczysław Wincenty, 19 lipca 1857 roku oraz córka, Maria Jadwiga, 23 października 1859.
W 1844 r. podczas wystawy w Paryżu, gdzie firma Czapek-Patek prezentowała swoje wyroby, Antoni Patek poznał francuskiego zegarmistrza Adriena Philippe’a, który skonstruował mechanizm naciągowy z koronką, dzięki któremu nie potrzeba już było używać kluczyka do nakręcania zegarka. Gdy w 1845 wygasła umowa spółki Patek rozstał się z Czapkiem i założył własną firmę. Na stanowisku dyrektora technicznego zatrudnił w niej właśnie Philippe’a. Kapitał założycielski w wysokości 40 tys. franków, który umożliwił rozpoczęcie działalności spółki Patek-Phillippe zgromadził współpracownik Patka prawnik oraz przedsiębiorca Wincenty Gostkowski.
W 1851 r. spółka zmieniła nazwę na Patek Philippe, a jej współwłaściciele wyznaczyli sobie za cel produkcję zegarków pięknych i najlepszych na świecie. Zamierzenia udawało im się skutecznie realizować. W tym samym roku, 1851, na Wystawie Światowej w Londynie, ich zegarek zakupiła królowa Wiktoria, by nosić go jako broszkę przy sukni, firma otrzymała złoty medal. W latach następnych zdobyli kilkaset międzynarodowych nagród i szybko stali się ulubioną manufakturą światowej arystokracji.
W 1868 r. dla węgierskiej księżnej Kocewicz firma Patek Philippe wykonała jeden z pierwszych na świecie zegarków na rękę.
Antoni N. Patek został wyróżniony tytułem hrabiowskim przez papieża Piusa IX. Choć na emigracji pozostał do końca życia, nie zaprzestał interesować się sprawami polskimi – wspierał wydarzenia Wiosny Ludów, opiekował się uchodźcami po klęsce powstania styczniowego i do końca swoich dni pozostał działaczem katolickim.
Po jego śmierci spółka kilkakrotnie zmieniała właścicieli. Od 1929 r. należy do rodziny Sternów.
Wśród znanych posiadaczy zegarków firmy Patek-Philippe byli królowa Wiktoria i książę Albert, Zygmunt Krasiński, Piotr Czajkowski, Lew Tołstoj, Maria Skłodowska-Curie, Albert Einstein, Niels Bohr, Pius IX, Leon XIII, Walt Disney, Josip Broz Tito, Józef Stalin i Duke Ellington.
Upamiętnienia.
Postać Antoniego Patka została upamiętniona:

</doc>
<doc id="337993" url="https://pl.wikipedia.org/wiki?curid=337993" title="Manca">
Manca

Manca – sieć zastawna o wymiarach 25 m na 6 m, używana przez rybaków na Morzu Bałtyckim do połowów śledzi lub szprotów. Ustawiana jest w okolicach dna łowiska, prostopadle do kierunku, z którego można spodziewać się wpłynięcia ryb do sieci.

</doc>
<doc id="337996" url="https://pl.wikipedia.org/wiki?curid=337996" title="DK38">
DK38



</doc>
<doc id="337997" url="https://pl.wikipedia.org/wiki?curid=337997" title="Wędrowiec">
Wędrowiec



</doc>
<doc id="337999" url="https://pl.wikipedia.org/wiki?curid=337999" title="Kota (rysunek budowlany)">
Kota (rysunek budowlany)

Kota – oznaczenie położenia wysokościowego powierzchni, krawędzi lub punktów obiektu budowlanego na rysunku budowlanym.
Wysokość podaje się jako wymiar względny w metrach (i po przecinku centymetrach) ze znakiem formula_1 lub formula_2 w odniesieniu do poziomu oznaczanego formula_3 najczęściej poziomu wykończonej posadzki parteru. Rzadziej (np. przy rysunkach detali) spotyka się odniesienie do poziomu danej kondygnacji. Koty stosuje się na rzutach i przekrojach, rzadziej na widokach elewacji. Na rysunku przekroju kota ma standardowo kształt trójkąta o poziomej podstawie i trzecim wierzchołku wskazującym mierzony punkt; oznaczenie koty na rzutach bywa różne. Zaczerniony symbol koty oznacza punkt dotyczący stanu surowego obiektu (np. konstrukcji), zaś pusty – stanu wykończonego (np. poziom posadzki).

</doc>
<doc id="338000" url="https://pl.wikipedia.org/wiki?curid=338000" title="Claude Turmes">
Claude Turmes

Claude Turmes (ur. 26 listopada 1960 w Diekirch) – luksemburski polityk, nauczyciel, ekolog, poseł do Parlamentu Europejskiego V, VI, VII i VIII kadencji, od 2018 minister.
Życiorys.
Uzyskał licencjat z zakresu wychowania fizycznego i sportu, studiował w Louvain-la-Neuve. Kształcił się także w zakresie nauk o środowisku. Do 1999 pracował jako nauczyciel wychowania fizycznego, a krótko także jako prowadzący kursy jogi. Był sekretarzem organizacji Friends of the Earth Europe.
W wyborach w 1999 z listy Zielonych uzyskał mandat posła do Parlamentu Europejskiego, w 2004 i 2009 skutecznie ubiegał się o reelekcję. Przystąpił do grupy zielonych i regionalistów (w latach 2002–2004 i od 2005 jej wiceprzewodniczący). Zajął się odnawialnymi źródeł energii w Unii Europejskiej. W 2005 był sprawozdawcą raportu Komisji Przemysłu, Badań Naukowych i Energii przygotował raport na ten temat. W 2014 po raz czwarty z rzędu został wybrany na eurodeputowanego.
W czerwcu 2018 dołączył do luksemburskiego rządu, obejmując stanowisko sekretarza stanu do spraw zrównoważonego rozwoju. W wyborach w tym samym roku z ramienia swojego ugrupowania uzyskał mandat posła do Izby Deputowanych. W grudniu 2018 w nowym gabinecie Xaviera Bettela został ministrem do spraw zagospodarowania przestrzennego oraz ministrem do spraw energii.

</doc>
<doc id="338004" url="https://pl.wikipedia.org/wiki?curid=338004" title="Leopold Stokowski">
Leopold Stokowski

Leopold Anthony Stokowski (ur. 18 kwietnia 1882 w Londynie, zm. 13 września 1977 w Nether Wallop) – brytyjski dyrygent polskiego pochodzenia.
Założyciel American Symphony Orchestra (1962), laureat honorowego Oscara (1941) za „wkład w realizację pełnometrażowego filmu animowanego” "Fantazja" (1940) Walta Disneya. Był znanym wykonawcą muzyki poważnej, brał udział w filmach muzycznych (np. "Ich stu i ona jedna", 1937).
Życiorys.
Urodził się 18 kwietnia 1882 (sam podawał datę o 5 lat późniejszą, która jednak jest nieprawdziwa) w polsko-irlandzkiej rodzinie mieszkającej w Londynie jako syn Bolesława Stokowskiego i jego żony Annie-Marion z d. Moore. Od 1896 kształcił się w londyńskim Royal College of Music, w 1898 został członkiem Royal College of Organists. Prowadził też chóry w londyńskich kościołach. Stopień bakałarza zdobył w 1903 w oksfordzkim Queen's College.
W 1905 przyjechał do USA, gdzie spędził większość lat życia. Początkowo pracował w nowojorskim kościele Św. Bartłomieja jako organista i kierownik chóru. W 1908 zaczął dyrygować Cincinnati Symphony Orchestra (w tym celu przygotowywał się przez pewien czas w Paryżu). W 1912 został kierownikiem Philadelphia Orchestra. Zaczął zdobywać coraz większą popularność dzięki oryginalnym występom. Na początku kariery w Ameryce często był mylony z Zygmuntem Stojowskim, ze względu na podobne nazwiska.
W styczniu 1939 podpisał umowę z Waltem Disneyem na stworzenie materiału dźwiękowego do filmu "Fantasia", na który składały się film "Uczeń czarnoksiężnika" oraz siedem innych muzycznych kreskówek. Ścieżkę dźwiękową Stokowski nagrał wraz ze współpracownikami latem 1939 w macierzystej sali koncertowej Orkiestry Filadelfijskiej, w Philadelphia Academy of Music. Premiera, będącego połączeniem animacji i muzyki poważnej w pełnometrażowej wersji, filmu odbyła się w listopadzie 1940, a w 1941 Stokowski i Disney otrzymali zań Honorowe Oscary.
W 1940 Stokowski założył All-American Youth Orchestra, zaczął też dyrygować NBC Symphony Orchestra (wspólnie z Arturo Toscaninim). W 1944 pomógł stworzyć New York City Symphony Orchestra, a rok później założył Hollywood Bowl Symphony Orchestra. Pod koniec lat 40. został głównym dyrygentem Filharmonii Nowojorskiej. Od 1955 do 1961 był muzycznym dyrektorem Houston Symphony Orchestra. W 1962 założył American Symphony Orchestra, którą prowadził do 1973.
Przyczynił się do rozpropagowania muzyki Andrzeja Panufnika w USA. Przybliżył amerykańskiej publiczności również inne utwory współczesnych polskich kompozytorów, m.in. Witolda Lutosławskiego i Bolesława Szabelskiego.
W maju 1972 powrócił do Anglii. Zmarł 13 września 1977 na zawał serca w miejscowości Nether Wallop, położonej w hrabstwie Hampshire (południowa Anglia).
Był trzykrotnie żonaty. Jego pierwszą żoną była amerykańska pianistka koncertowa, Olga Samaroff (urodzona jako Lucie Hickenlooper), byli małżeństwem w latach 1911–1923. Z tego związku pochodzi jedna córka, Sonya Stokowski, aktorka, która wyszła za mąż za Willema Thorbecke; para osiedliła się w USA z czwórka swoich dzieci: Noelem, Johanem, Leifem i Christine. Jego druga żona Evangeline Love Brewster Johnson była spadkobierczynią firmy Johnson &amp; Johnson. Byli małżeństwem w latach 1926–1937, mieli dwie córki: Glorię Lubę Stokowski i Andreę Sadja Stokowski. Trzecią żoną (1945–1955) była Gloria Vanderbilt (urodzona w 1924), z którą miał dwóch synów: Leopolda Stanislausa Stokowskiego, urodzonego w 1950 roku i Christophera Stokowskiego, urodzonego w 1952 roku.
Leopold Stokowski został pochowany na cmentarzu East Finchley, w północnej części Londynu.

</doc>
<doc id="338005" url="https://pl.wikipedia.org/wiki?curid=338005" title="Harry Potter i Czara Ognia (film)">
Harry Potter i Czara Ognia (film)

Harry Potter i Czara Ognia (ang. "Harry Potter and the Goblet of Fire") – film wyprodukowany w roku 2005, wyreżyserowany przez Mike’a Newella, oparty na książce J.K. Rowling – "Harry Potter i Czara Ognia". W rolach głównych występują, tak jak we wcześniejszych częściach: Daniel Radcliffe jako Harry Potter, Emma Watson jako Hermiona Granger i Rupert Grint jako Ron Weasley.
Serwis Rotten Tomatoes przyznał mu wynik 88%.
Fabuła.
Film opowiada o kolejnym, czwartym już roku Harry’ego Pottera w Hogwarcie. Tego roku w zamku odbędzie się Turniej Trójmagiczny. Harry, który jest za młody, aby brać udział w zmaganiach, zostaje wybrany jednak przez Czarę Ognia na uczestnika Turnieju. Nazwisko Harry’ego wrzucił do Czary na pewno ktoś, kto miał wobec niego złe zamiary. W szkole pojawia się również nowy nauczyciel obrony przed czarną magią, Alastor Moody, były auror. Wszystko zmierza do powrotu Lorda Voldemorta.
Nagrody.
Film otrzymał nominację do Oscara w kategorii Najlepsza Scenografia. Otrzymał również 3 nominacje do MTV Movie Awards w kategoriach: Najlepszy Bohater (Daniel Radcliffe), Najlepszy Czarny Charakter (Ralph Fiennes) i Najlepszy Zespół (Daniel Radcliffe, Emma Watson i Rupert Grint).

</doc>
<doc id="338014" url="https://pl.wikipedia.org/wiki?curid=338014" title="Monica Frassoni">
Monica Frassoni

Monica Frassoni (ur. 10 września 1963 w Veracruz) – włoska polityk, eurodeputowana w latach 1999–2009, od 2009 do 2019 współprzewodnicząca Europejskiej Partii Zielonych.
Życiorys.
W 1989 na Uniwersytecie Florenckim ukończyła studia z zakresu nauk politycznych. W latach 90. była pracownikiem Grupy Zielonych w PE. Działała także w organizacjach pozarządowych, m.in. jako sekretarz generalny Młodych Europejskich Federalistów.
W 1999 została wybrana do Parlamentu Europejskiego z listy belgijskiej partii Ecolo. W wyborach w 2004 skutecznie ubiegała się o reelekcję z ramienia swojego macierzystego ugrupowania, włoskiej Federacji Zielonych. Od 2002 do 2009 pełniła funkcję współprzewodniczącej Grupy Zielonych – Wolny Sojusz Europejski. Zasiadała w Komisji Prawnej PE. W wyborach w 2009 nie została ponownie wybrana, kandydując z listy Lewica i Wolność, która nie przekroczyła nowo wprowadzonego progu wyborczego.
W październiku 2009 została współprzewodniczącą Europejskiej Partii Zielonych (obok Philippe’a Lambertsa). Pełniła tę funkcję do 2019.

</doc>
<doc id="338016" url="https://pl.wikipedia.org/wiki?curid=338016" title="Zygmunt Stojowski">
Zygmunt Stojowski

Zygmunt Denis Antoni Jordan de Stojowski, znany też jako Sigismond Stojowski (ur. 8 kwietnia 1870 w Strzelcach na Kielecczyźnie, zm. 5 listopada 1946 w Nowym Jorku) – polski pianista i kompozytor, mieszkający przez większość życia w USA.
Życiorys.
Zygmunt Stojowski był synem Alfreda i Marii z Bogdańskich. Sporo informacji o ojcu, Alfredzie Stojowskim znaleźć można w Dziennikach Stefana Żeromskiego. Matka Zygmunta, Maria z Bogdańskich, była osobą ustosunkowaną w towarzysko-arystokratyczno-naukowych sferach, co przysłużyło się w rozwoju talentu jej syna.
Pierwszymi nauczycielami muzyki młodego Stojowskiego byli: Alfred Kołaczkowski, Henryk Bobiński, Stanisław Dybowski i Antoni Płachecki. W okresie gdy rodzina Stojowskich mieszkała w Krakowie, młody Zygmunt uczęszczał do gimnazjum św. Anny a lekcji muzyki udzielał mu Władysław Żeleński. Matka, Maria Stojowska prowadziła w domu muzyczny salon. Odwiedzały go międzynarodowe sławy: Hans von Bülow, Anton Rubinstein, Maurycy Rosenthal i Józef Hofmann. Tu właśnie w 1884 14-letni Zygmunt spotkał o 10 lat starszego Ignacego Paderewskiego, z którym później przyjaźnił się przez całe życie.
W 1887 Stojowski rozpoczął studia muzyczne w Paryżu. Uczył się pod kierunkiem wielu znanych muzyków jak Louis Diémer (fortepian), Léo Delibes (kompozycja) i Théodore Dubois (harmonia). Oprócz muzyki studiował także na Sorbonie filozofię, literaturę i języki. Stojowski władał angielskim, niemieckim, rosyjskim, francuskim, łaciną, starożytną greką i językiem polskim.
W paryskiej Sali Gerarda w 1891 odbył się koncert rozpoczynający jego wielką karierę. W 1905 przybył do Nowego Jorku, gdzie 1 marca 1915 Orkiestra Filharmonii Nowojorskiej poświęciła cały koncert jego utworom (pierwszy polski kompozytor, którego spotkało takie wyróżnienie). Stojowski pozostał już w Stanach Zjednoczonych, gdzie występował z różnymi orkiestrami amerykańskimi oraz kształcił pianistów. Na początku kariery w tym kraju często był mylony z Leopoldem Stokowskim, ze względu na podobne nazwiska.
Jego utwory skrzypcowe wykonywali m.in. Paweł Kochański, George Enescu i Jacques Thibaud; wiolonczelowe – Pablo Casals, fortepianowe zaś Ignacy Jan Paderewski, Louis Diémer, Ignacy Friedman, Percy Grainger, Olga Samaroff czy Józef Hofmann. Pieśni jego autorstwa śpiewała Marcelina Sembrich-Kochańska.
Wybrane dzieła (spośród 43 opusów):
Otrzymał Krzyż Oficerski Orderu Odrodzenia Polski (1926) i amerykański Medal Zasłużonych.

</doc>
<doc id="338020" url="https://pl.wikipedia.org/wiki?curid=338020" title="Hanna Lis">
Hanna Lis

Hanna Lis z domu Kedaj, po pierwszym mężu Smoktunowicz (ur. 13 maja 1970 w Warszawie) – polska dziennikarka i prezenterka telewizyjna, z wykształcenia italianistka.
Rozpoczęła karierę dziennikarską w 1993. Przez wiele lat prowadziła i współtworzyła czołowe programy informacyjne i publicystyczne w Telewizji Polskiej, TV4 i Polsacie. Po zakończeniu współpracy z TVP na początku 2016 zajęła się tematyką lifestyle’ową: była gospodynią autorskiego programu podróżniczo-kulinarnego "Bez planu" w TVN Style oraz prowadziła programy talk-show w Polsat Café i w Wirtualnej Polsce.
Życiorys.
Rodzina i edukacja.
Jest córką Waldemara Kedaja, dziennikarza prasowego, i dziennikarki Aleksandry Kedaj z domu Stampf'l (1942–2020), korespondentki „Życia Warszawy” w Rzymie w czasach PRL-u. Jej dziadkiem ze strony matki był Stanisław Stampf'l. W latach 1974–1980 mieszkała w Rzymie. W 1977 reprezentowała Polskę na 20. Międzynarodowym Festiwalu Piosenki Dziecięcej Zecchino d’Oro, na którym wykonała utwór „Rapa rapanello”, wyróżniony nagrodą Srebrnego Cekina dla najładniejszej piosenki zagranicznej. W 1979 wykonała ten utwór ponownie, gdy wraz z chórem Piccolo Coro dell’Antoniano uczestniczyła w audiencji indywidualnej u papieża Jana Pawła II. W latach 1980–1987 mieszkała w Szwecji.
Jest absolwentką Liceum im. Stefana Batorego w Warszawie. Przez rok studiowała japonistykę. Ukończyła italianistykę na Uniwersytecie Warszawskim. Zna biegle język angielski, włoski i szwedzki, porozumiewa się również w języku francuskim.
Kariera zawodowa.
Karierę dziennikarską rozpoczęła w 1993 w TVP1, gdzie prowadziła programy: "Teleexpress" (1993–2001), a także "Klub dobrej książki", "Twój dekalog" i "Stopklatkę". Wystąpiła epizodycznie w filmie "Rób swoje, ryzyko jest twoje" (2002). W maju 2003 została prowadzącą i wydawcą "Dziennika" w TV4, a od listopada 2003 do 2004 była kierownikiem zespołu redakcyjnego. Od października 2004 do września 2007 prowadziła "Wydarzenia" w telewizji Polsat. Odeszła z Polsatu na znak solidarności z Tomaszem Lisem, który był szefem programu.
W 2008 została prezenterką głównego wydania "Wiadomości" w TVP1. Prowadziła program publicystyczny "Temat dnia. Rozmowa jedynki". W grudniu 2008 została bezterminowo odsunięta od prowadzenia "Wiadomości", jednakże z początkiem stycznia 2009 powróciła na antenę. W kwietniu 2009 ówczesny prezes TVP Piotr Farfał rozwiązał z nią umowę o pracę, podając jako powód „poważne naruszenie zasad etyki dziennikarskiej” przy wydaniu "Wiadomości" z 20 kwietnia 2009. Przeciwko jej zwolnieniu zaprotestowało 30 dziennikarzy "Wiadomości". W czerwcu 2009 Komisja Etyki TVP stwierdziła, że „w ramach wspomnianego wydania "Wiadomości" Hanna Lis nie dołożyła staranności i postąpiła w sprzeczności z rzetelnością dziennikarską”.
W maju 2012 wróciła do TVP, gdzie prowadziła "Panoramę" w TVP2, a także cykl "Kobiecy punkt widzenia", emitowany w programie porannym "Pytanie na śniadanie" (od września 2012 do czerwca 2013). Od września 2013 do marca 2014 była prowadzącą "Panoramę dnia" w TVP Info. Od kwietnia 2014 do stycznia 2016 prowadziła program "Po przecinku" w TVP Info. W styczniu 2016 została zwolniona z TVP w następstwie przemian personalnych, które nastąpiły po zmianie kierownictwa Telewizyjnej Agencji Informacyjnej i zarządu Telewizji Polskiej. Wówczas zapowiedziała, że rezygnuje z pracy w publicystyce i dziennikarstwie informacyjnym.
W lutym 2016 została redaktorką lifestylowego działu w portalu naTemat.pl, jednak zrezygnowała z tego stanowiska dwa miesiące później. Jesienią tego roku w parze z Łukaszem Jemiołem wzięła udział w pierwszej edycji programu stacji TVN "Azja Express". Równolegle stacja TVN Style wyemitowała pierwszy sezon jej autorskiego programu, podróżniczo-kulinarnego "Bez planu". Ze względu na wysoką oglądalność stacja zdecydowała się kontynuować produkcję programu i wiosną 2017 wyemitowała jego drugi sezon. Z powodu wysokich kosztów produkcji "Bez planu" przestał być realizowany.
Wiosną 2018 była gospodynią talk-show "Między słowami" w Polsat Café, w którym decydującym czynnikiem przy wyborze bohatera odcinka były aktualne informacje na jego temat. W czasie nadawania audycji stacja zajmowała trzecie miejsce w rynku telewizyjnym wśród kanałów lifestylowych. Wiosną 2019 przed wyborami do Parlamentu Europejskiego prowadziła cykl wywiadów "Studio EuroWyborcza" na portalu „Gazety Wyborczej”. W czerwcu tego samego roku ukazała się jej książka kucharska "Mój świat na talerzu", a jesienią prowadziła program "Hanna i przyjaciele" w Wirtualnej Polsce, w którym rozmawiała z zaproszonym gościem, gotując przy tym. W czerwcu 2020 prowadziła program kulinarny "Moje smaki" w serwisie Onet.pl.
Życie prywatne.
W latach 1989–1998 jej mężem był prawnik Robert Smoktunowicz. Z nieformalnego związku z przedsiębiorcą Jackiem Kozińskim ma dwie córki, Julię (ur. 1999) i Annę (ur. 2001). W 2007 w polskim konsulacie w Rzymie poślubiła dziennikarza Tomasza Lisa. W 2018 media poinformowały o rozpadzie ich małżeństwa. W 2022 się rozwiedli.
Chorowała na endometriozę.
Osiągnięcia.
Jest laureatką Wiktora w kategorii „odkrycie roku” za rok 1996 i była także dwukrotnie nominowana w kategorii „najlepszy prezenter TV” za rok 2006 i 2007. W 2009 otrzymała nagrodę „Zacnego uczynku” przyznaną za indywidualną odwagę i uczciwość zawodową. Sześciokrotnie nominowana w plebiscycie „Tele Tygodnia” do Telekamery w kategoriach: „informacje” (2004, 2005, 2006, 2007, 2009) i „prezenter informacji” (2013). 
Została nagrodzona jako najlepiej ubrana w kategorii „informacja/publicystyka” za rok 2008 w konkursie Oskary Fashion organizowanym przez miesięcznik „Fashion Magazine” oraz nominowana w kategorii „gwiazda stylu” w plebiscycie Gwiazdy Plejady w 2019. Była nominowana do Róży Gali w kategorii „Piękne debiuty” (2005) i dwukrotnie nominowana w plebiscycie dwutygodnika „Viva!” do tytułu „Najpiękniejszej Polki” (2005, 2007).
W 2005 została umieszczona w rankingu najbardziej wpływowych kobiet sporządzonego przez dziennik „Życie Warszawy”. Znajdowała się na liście „100 najcenniejszych gwiazd polskiego show-biznesu” miesięcznika „Forbes Polska” w latach 2007–2011, zajmując najwyższą, 12. pozycję w 2009. 

</doc>
<doc id="338023" url="https://pl.wikipedia.org/wiki?curid=338023" title="Daniel Cohn-Bendit">
Daniel Cohn-Bendit

Daniel Cohn-Bendit (ur. 4 kwietnia 1945 w Montauban) – niemiecki polityk, poseł do Parlamentu Europejskiego, reprezentujący w różnych kadencjach Francję i Niemcy.
Życiorys.
Cohn-Bendit urodził się we Francji w niemiecko-żydowskiej rodzinie, która w 1933 roku uciekła przed narodowym socjalizmem. Dzieciństwo spędził w Montauban. W 1958 r. przeniósł się do Niemiec, gdzie jego ojciec był od końca wojny prawnikiem. Uczęszczał do Odenwaldschule w Heppenheim (Bergstraße) w południowej Hesji. Po urodzeniu był oficjalnie bezpaństwowcem. Gdy osiągnął wiek 18 lat, miał prawo do otrzymania obywatelstwa niemieckiego i francuskiego, lecz zrzekł się drugiego, by uniknąć ewentualnego poboru do wojska.
Był jednym z przywódców ruchu studenckiego we Francji i paryskiego Maja 68. Współorganizował okupację administracji uniwersytetu w Nanterre 22 marca 1968 roku, która zainicjowała masowe protesty. Po zakończeniu okupacji został jednym z liderów nawiązującego do okupacji Ruchu 22 Marca, który zapowiedział na 2 maja organizację protestów w ramach „dnia antyimperialistycznego” w Nanterre. Podczas wydarzeń Maja 68 był zwolennikiem pokojowej taktyki, sprzeciwiał się użyciu przemocy. Zyskał wówczas przydomek „Czerwony Dany”. W 1968 został wydalony z Francji do Niemiec po tym, jak znaleziono przy nim instrukcje produkcji materiałów wybuchowych (Cohn-Bendit był wówczas obywatelem Niemiec). Po deportacji zamieszkał we Frankfurcie nad Menem, gdzie został redaktorem naczelnym lewicowej gazety „Pflasterstrand” (był nim do 1990). Przyjaźnił się z Joschką Fischerem – związani byli z alternatywnym klubem Batschkapp i założyli ugrupowanie „Revolutionärer Kampf” ("Walka Rewolucyjna").
W 1972 roku zatrudniony został we frankfurckim przedszkolu alternatywnym. Pracował w nim ponad 2 lata. W latach 80. zaangażował się w działalność w niemieckiej partii Zielonych. W latach 1989–1994 kierował nowo powołanym miejskim Urzędem ds. Wielokulturowości we Frankfurcie.
Poseł do Parlamentu Europejskiego od 1994, należący do Grupy Zielonych – Wolny Sojusz Europejski. W wyborach w 1999 wszedł do Parlamentu Europejskiego z listy francuskich Zielonych, w 2004 – z listy Zielonych niemieckich, zaś w 2009 ponownie we Francji, z listy skupionej wokół Zielonych koalicji Europe Écologie. W kadencjach 1999-2004 i 2004-2009 oraz 2009-2014 współprzewodniczący Grupy. Członek Komisji Gospodarczej i Monetarnej oraz Komisji Spraw Konstytucyjnych Parlamentu Europejskiego. Popiera ideę federalistyczną w Unii Europejskiej.
Poglądy.
Pomimo długotrwałych związków z ruchami lewicowymi poglądy Cohn-Bendita są bardzo zróżnicowane. W 1956 roku brał udział w zamieszkach skierowanych przeciwko komunistycznej gazecie „L’Humanité” w proteście przeciwko stłumieniu powstania węgierskiego w 1956. W latach 60. zrównywał totalitaryzm radziecki z nacjonalistycznym i krytykował Armię Czerwoną, czym zraził do siebie część ruchu antyfaszystowskiego. Później wspierał interwencję NATO na Bałkanach oraz pierwszą wojnę w Zatoce Perskiej.
Jako lider francuskich Zielonych, w reakcji na katastrofę japońskiej elektrowni jądrowej Fukushima, postulował narodowe referendum w sprawie odejścia od energetyki jądrowej. Francja czerpie 80% energii z elektrowni atomowych, a średni czas pracy 58 elektrowni to 25 lat. Polityk domagał się także zamknięcia istniejących elektrowni i wspierania sektora energii odnawialnych.
Kontrowersje.
W 2001 roku niemiecka dziennikarka Bettina Röhl oskarżyła go o pedofilię na podstawie autocytatów z autobiograficznej książki pt. "Wielki Bazar" (1975). Podobne relacje zawarł w opublikowanym rok później artykule w piśmie kulturalnym „das da”. W wywiadzie telewizyjnym w 1982 roku Cohn-Bendit opisywał dalsze szczegóły, podkreślając, że „seksualność dziecka jest czymś wspaniałym” i „uczucie rozbierania przez 5-letnią dziewczynkę jest fantastyczne, bo jest to gra o absolutnie erotycznym charakterze”. Wypowiedzi te były później wielokrotnie krytykowane przez przeciwników politycznych Cohn-Bendita, m.in. przez Declana Ganleya oraz Le Pena. W 2001 roku Cohn-Bendit przyznał, że jego opowieści „dzisiaj byłyby nieakceptowalne”. W 2009 roku podczas debaty z Ganleyem Cohn-Bendit wyjaśnił, że wypowiedzi te były wynikiem szerszego społecznego trendu eksperymentów społecznych, w tym badań nad „dziecięcą seksualnością”, na fali rewolucji seksualnej.
Publikacje.
Po polsku ukazały się dwie jego książki, obie w Wydawnictwie Krytyki Politycznej:

</doc>
<doc id="338024" url="https://pl.wikipedia.org/wiki?curid=338024" title="Bliźniaczka">
Bliźniaczka



</doc>
<doc id="338027" url="https://pl.wikipedia.org/wiki?curid=338027" title="Malintzin">
Malintzin

Malintzin, znana też jako Malinali (Malinalli), La Malinche lub Doña Marina (hiszpańskie imię przyjęte na chrzcie) – tłumaczka i towarzyszka życia konkwistadora Hernána Cortésa.
Urodzona ok. 1505 r., data śmierci pozostaje sporna. Podaje się rok 1529, ale inne źródła wskazują, że żyła do 1551 r.
Życiorys.
Ojcem Malintzin był tlatoani Painali. Po śmierci ojca jej matka ponownie wyszła za mąż (zapewne z przyczyn politycznych), a córkę z pierwszego małżeństwa sprzedała (praktyka wówczas stosowana wśród ludów Meksyku). Malintzin znalazła się w Potonchan. Gdy Hernán Cortés przybył do Meksyku, wówczas spotkał się z lokalnym wodzem. Otrzymał od niego w podarunku między innymi grupę kobiet, wśród których była Malintzin. Znała ona język nahuatl (używany w imperium Azteków) oraz język Majów. Dotychczasowy tłumacz wyprawy Cortésa Gerónimo de Aguilar nie posługiwał się językiem nahuatl. Gdy Malintzin opanowała hiszpański, pośrednictwo Aguilara nie było już konieczne.
Marina urodziła Cortésowi syna Martina. Nie została jednak żoną Cortésa. Wyszła za mąż za innego konkwistadora – Juana Jaramilla. Owocem tego związku była córka. Niewiele wiadomo o dalszych losach Malintzin. Sporne pozostają nawet okoliczności i data jej śmierci.
Ocena postaci.
Powszechnie uważa się, że Marina odegrała znaczną rolę w podboju Meksyku. Jej znaczenie podkreśla naoczny świadek wydarzeń Bernal Díaz del Castillo. Pisze o niej z wielkim szacunkiem. Używa tytułu Doña, stosowanego wobec szlachty. Orzekł: "bez pomocy Donii Mariny nie rozumielibyśmy języka Nowej Hiszpanii i Meksyku". Ze słów pisanych innego konkwistadora Rodrígueza de Ocana – Cortés miał stwierdzić, że swój sukces zawdzięcza Bogu, a zaraz potem Marinie.
Marina jest symbolem zdrady dla wielu współczesnych Meksykanów. Uważa się ją za kobietę, która zdradziła swój naród w celu zostania kochanką wroga. Jednak biografowie zwracają uwagę na to, iż ta interpretacja jest uproszczona. Malintzin nie mogła podjąć samodzielnej decyzji odnośnie do oddania jej Cortésowi. Tymczasem ówczesny zwyczaj nakazywał lojalność swojemu nowemu panu. Zwraca się również uwagę na jej rolę w negocjacjach, które pozwoliły ograniczyć krwawe starcia.

</doc>
<doc id="338030" url="https://pl.wikipedia.org/wiki?curid=338030" title="Suchoj Su-26">
Suchoj Su-26



</doc>
<doc id="338041" url="https://pl.wikipedia.org/wiki?curid=338041" title="Wyższa Szkoła Nauk Społecznych im. Ks. J. Majki w Mińsku Mazowieckim">
Wyższa Szkoła Nauk Społecznych im. Ks. J. Majki w Mińsku Mazowieckim

Wyższa Szkoła Nauk Społecznych im. ks. Józefa Majki – wyższa uczelnia w Mińsku Mazowieckim, założona przez pallotynów. Szkoła działa w Mińsku od roku akademickiego 2007/2008.

</doc>
<doc id="338042" url="https://pl.wikipedia.org/wiki?curid=338042" title="Ladytron">
Ladytron

Ladytron – zespół z Liverpoolu w Anglii, założony w 1999 roku. W skład zespołu wchodzą Helen Marnie (wokal, syntezatory), Mira Aroyo (wokal, syntezatory), Daniel Hunt (syntezatory, gitara elektryczna, wokal) i Rubena Wu (syntezatory). Nazwa pochodzi od tytułu piosenki "Ladytron" grupy Roxy Music z albumu nagranego w 1972 roku.
Ich muzyka łączy w sobie electropop i synthpop z new wave z elementami shoegazing. Ladytron opisuje swoje brzmienie jako "elektroniczny pop". Skupili się na poszukiwaniu równowagi między pop-strukturą i brzmieniami eksperymentalnymi. Specyfiką niektórych piosenek jest to, że zostały nagrane w języku bułgarskim - rodzimym języku Miry Aroyo. Według legendarnego muzyka, Briana Eno, członka Roxy Music, Ladytron nagrywa "najlepszą brytyjską muzykę pop".
Wydano dotychczas sześć albumów studyjnych: "604" w 2001, "Light &amp; Magic" w 2002, "Witching Hour" w 2005, "Velocifero" w 2008, "Gravity the Seducer" w 2011 oraz "Ladytron" w 2019.

</doc>
<doc id="338047" url="https://pl.wikipedia.org/wiki?curid=338047" title="Robert C. Richardson">
Robert C. Richardson

Robert Coleman Richardson (ur. 26 czerwca 1937 w Waszyngtonie, zm. 19 lutego 2013 w Ithaca) – amerykański fizyk, laureat Nagrody Nobla z dziedziny fizyki w roku 1996 za odkrycie nadciekłości w izotopie helu-3.
Od 1975 roku profesor Uniwersytetu Cornella w Ithace. Prowadził badania w dziedzinie niskich temperatur. Wspólnie z Davidem M. Lee skonstruował urządzenie chłodzące zdolne do wytwarzania temperatury bliskiej zera bezwzględnego. W 1972 roku, podczas badań magnetycznych właściwości izotopu helu-3, zaobserwowali przemianę, którą zidentyfikowali jako nadciekłość, stan, w którym lepkość jest bliska zeru (hel przepływa bez oporów).
Publikacje.
Robert C. Richardson jest autorem ponad 95 artykułów naukowych oraz książek, m.in.:
Uhonorowanie.
Za odkrycie fazy nadciekłej helu-3 R.C. Richardson otrzymał w roku 1996 Nagrodę Nobla (wspólnie z Davidem M. Lee i Douglasem D. Osheroffem). Jest członkiem licznych towarzystw naukowych (m.in. National Academy of Sciences, American Physical Society), w których pełni lub pełnił kierownicze funkcje i od których otrzymał liczne nagrody i wyróżnienia.

</doc>
<doc id="338048" url="https://pl.wikipedia.org/wiki?curid=338048" title="Windows-1251">
Windows-1251

Windows-1251 jest 8–bitowym kodowaniem znaków, zaprojektowanym do pokrycia języków używających cyrylicy, takich jak język rosyjski i inne. Kodowanie to jest najczęściej używane dla języka bułgarskiego.
Windows-1251 i KOI8-R (lub ukraiński wariant: KOI8-U) są o wiele częściej używane niż ISO 8859-5, które nigdy nie zyskało dużej popularności. Obecnie, wszystkie te zestawy znaków, są coraz częściej zastępowane przez Unicode.
Tablica kodów.
Poniższa tabela przedstawia znaki i ich szesnastkowe kody w Windows-1251.
Gdzie „"NZ"” oznacza znak niezdefiniowany w kodowaniu, a „"ZK"” oznacza znak kontrolny.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Mapowanie na Unicode.
Poniższa tabela przedstawia miejsca znaków z Windows-1251 w Unicode.

</doc>
<doc id="338049" url="https://pl.wikipedia.org/wiki?curid=338049" title="CP1251">
CP1251



</doc>
<doc id="338054" url="https://pl.wikipedia.org/wiki?curid=338054" title="Canea">
Canea



</doc>
<doc id="338055" url="https://pl.wikipedia.org/wiki?curid=338055" title="Hania">
Hania



</doc>
<doc id="338058" url="https://pl.wikipedia.org/wiki?curid=338058" title="Henryk Średnicki">
Henryk Średnicki

Henryk Antoni Średnicki (ur. 17 stycznia 1955 w Siemianowicach Śląskich, zm. 10 kwietnia 2016 w Piotrkowie Trybunalskim) – polski bokser, mistrz świata z 1978 w wadze muszej.
Życiorys.
Kariera sportowa.
Był jednym z najwybitniejszych pięściarzy drugiej połowy lat 70. XX wieku. Jako jedyny do tej pory Polak zdobył złoty medal na mistrzostwach świata. Dokonał tego w 1978, podczas II Mistrzostw Świata w Belgradzie w wadze muszej, po wygraniu czterech walk. Startował także w I Mistrzostwach w Hawanie w 1974 w wadze papierowej, ale bez powodzenia. 
Był dwukrotnie mistrzem Europy. Na swoich pierwszych mistrzostwach Europy, w Katowicach w 1975 w wadze papierowej odpadł w ćwierćfinale, w dwóch kolejnych: w Halle w 1977 w wadze papierowej i w Kolonii w 1979 w wadze muszej zdobywał złote medale.
Dwa razy startował w igrzyskach olimpijskich. W Montrealu w 1976 walczył w wadze papierowej, jednak odpadł w eliminacjach. W Moskwie w 1980 doszedł do ćwierćfinału wagi muszej.
Średnicki był sześciokrotnie mistrzem Polski: w wadze papierowej w 1974, 1975 i 1976, w wadze muszej w 1978 i 1979 oraz w wadze koguciej w 1982. W 1977 był wicemistrzem w wadze muszej.
Trzykrotnie zwyciężył w Turnieju im. Feliksa Stamma, w 1977 i 1978 w wadze muszej, a w 1982 w wadze koguciej.
Walczył w barwach GKS-u Katowice, GKS-u Tychy, GKS-u Jastrzębie i Górnika Sosnowiec. Był zawodnikiem preferującym nieustanny atak, zasypującym przeciwnika ciosami. Po zakończeniu kariery został trenerem, prowadził m.in. szkółkę bokserską w Myszkowie. Jego wychowankiem był czołowy polski bokser Łukasz Maszczyk.
Działalność polityczna.
W 2005 wstąpił do Samoobrony RP. Bezskutecznie kandydował z jej ramienia do Sejmu z okręgu sosnowieckiego w wyborach parlamentarnych w 2007 (otrzymał 359 głosów).
Życie prywatne.
Henryk Średnicki był żonaty z Krystyną, z którą miał dwie córki: Katarzynę i Bożenę.
Śmierć i pogrzeb.
W ostatnich latach życia chorował na chorobę Parkinsona i cukrzycę. Zmarł 10 kwietnia 2016 w Piotrkowie Trybunalskim w wieku 61 lat. Cztery dni później odbyła się msza żałobna w kościele pw. św. Maksymiliana Kolbego na osiedlu Mydlice w Dąbrowie Górniczej, po której Średnicki został pochowany na cmentarzu przy ul. Krakowskiej w Będzinie-Warpiu.
Odznaczenia i wyróżnienia.
W 1993, za "zasługi na rzecz rozwoju kultury fizycznej", został odznaczony przez prezydenta RP Lecha Wałęsę Srebrnym Krzyżem Zasługi. Uzyskał tytuł „Zasłużony Mistrz Sportu”. Został trzykrotnie odznaczony Złotym Medalem za Wybitne Osiągnięcia Sportowe. W 2008 otrzymał Nagrodę im. Aleksandra Rekszy. W 2016, za "wybitne zasługi w działalności na rzecz rozwoju pięściarstwa, za osiągnięcia w pracy trenerskiej i szkoleniowej", prezydent RP Andrzej Duda odznaczył go pośmiertnie Krzyżem Kawalerskim Orderu Odrodzenia Polski.
Upamiętnienie.
Imieniem Henryka Średnickiego nazwano Powiatową Akademię Boksu w Będzinie, która rozpoczęła działalność w marcu 2020.

</doc>
<doc id="338060" url="https://pl.wikipedia.org/wiki?curid=338060" title="Aleksander Karadziordziewić (1806–1885)">
Aleksander Karadziordziewić (1806–1885)

Aleksander Karadziordziewić (; ur. 11 października 1806, zm. 3 maja 1885) – syn Jerzego Czarnego (Karađorđe). Książę serbski w latach od 1842 do 1858. Unowocześnił administrację państwa, popierał rozwój kulturalny kraju. W polityce zagranicznej orientował się na Austrię.
Życiorys.
Młodość spędził na emigracji w Austrii i Rosji. Po abdykacji Miłosza I Obrenowicia uzyskał w 1839 zgodę na powrót do kraju od jego syna i następcy Michała, który mianował go swoim porucznikiem-adiutantem. Od 1842 roku na tronie serbskim. Przeprowadził reformę szkolnictwa (założył liczne szkoły rolnicze i przemysłowe, wysyłał urzędników i nauczycieli na studia do Paryża, Londynu, Wiednia, Pragi i Berlina), popierał rozwój kultury. W stosunkach z Turcją zachowywał umiar. W okresie wojny krymskiej nie poparł żadnej ze stron. Oskarżony o prowadzenie polityki austrofilskiej. Został zdetronizowany przez parlament (Skupštinę) pod naciskiem Rosji. Resztę życia spędził w Temeszwarze (obecnie Timișoara).

</doc>
<doc id="338062" url="https://pl.wikipedia.org/wiki?curid=338062" title="Lista najwyższych budynków w Katowicach">
Lista najwyższych budynków w Katowicach

Katowice są jednym z pierwszych miast w Polsce, w którym budowano wieżowce. Wcześniej niż Dom profesorów Śląskich Technicznych Zakładów Naukowych, oddany do użytku w 1931 roku i mający około 35 m wysokości, powstały jedynie: 51-metrowy wieżowiec PAST-y w Warszawie, około 35-metrowy Hotel Savoy w Łodzi oraz dwa wieżowce w ówcześnie niemieckim Wrocławiu. W 1934 roku oddano do użytku pierwsze wysokościowce z prawdziwego zdarzenia, którymi były katowicki Drapacz Chmur (60 m) oraz warszawski wieżowiec Prudentialu (66 m). Obecnie w Katowicach znajduje się około 40 budynków o wysokości minimum 50 metrów lub 16 kondygnacji (licząc parter), w tym około 30 budynków nie niższych niż 60 metrów. Ponadto w Katowicach znajduje się trzeci pod względem wysokości wieżowiec w Polsce wybudowany poza Warszawą – biurowiec .KTW II. Obecnie Katowice są drugim, po Warszawie, miastem w Polsce pod względem liczby wieżowców, jednak przodują w liczbie wieżowców na jednego mieszkańca oraz na km².
Dwudziestolecie międzywojenne.
Przed wojną powstały Dom profesorów Śląskich Technicznych Zakładów Naukowych oraz Drapacz Chmur. Ponadto wybudowano kilka wysokościowców – 10-piętrowy przy ul. M. Skłodowskiej-Curie, 9-piętrowy przy Al. Korfantego i 8-piętrowy niedaleko Drapacza Chmur. Budynki miały te także charakter propagandowy – miały pokazać siłę województwa śląskiego w pozostałych częściach Polski oraz za granicą, przede wszystkim w Niemczech, gdzie takich budynków nie budowano.
Lata PRL-u.
W początkowych latach PRL-u w Katowicach nie budowano wysokich budynków. Rząd postanowił, że Katowice jak i całe województwo śląskie będzie przemysłowym zagłębiem Polski, toteż funkcje usługowe zostały zepchnięte na dalszy plan. Jedynymi większymi budynkami były bloki mieszkalne, jednak żaden nie przekroczył granicy 60 metrów.
Na kolejny boom w dziedzinie wieżowców miasto musiało czekać do lat początku 70. W tym czasie w centrum Katowic zaczęło brakować nowych przestrzeni, a także ujawniły się braki w powierzchni biurowej. Władze zaczęły więc pozwalać na budowę wieżowców. W tym okresie powstała większość katowickich wysokich biurowców. Ponadto budowano wielkie osiedla mieszkaniowe, z Osiedlem Tysiąclecia na czele. W 1972 oddano do użytku Superjednostkę – gigantyczny blok mieszkalny wzorowany na Jednostce Marsylskiej. Zamieszkiwało ją ponad 700 rodzin. Kilka lat później stanął DOKP, który dominował nad Rondem i Spodkiem, aż do czerwca 2015 roku, kiedy to zaczęła się jego rozbiórka.
W latach osiemdziesiątych powstały kolejne wieżowce: Stalexportu/Węglokoksu i biurowiec Wojewódzki. Ponadto oddano do użytku najwyższe w Katowicach bloki mieszkalne – tzw. Kukurydze na osiedlu Tysiąclecia i Gwiazdy.
Po 1989.
W latach 90. nastąpiło zahamowanie rozwoju miasta, a więc także i budowy wieżowców. Dokończono jednak budowę ostatnich Kukurydz, powstało kilka niższych budynków. Na kolejny boom budowlany trzeba było czekać do 2000. Po nim wieżowce zaczęły powstawać nieznacznie tylko wolnej niż w Warszawie. Do budynków powstałych w tym czasie należą Chorzowska 50, Biurowiec ING Banku Śląskiego i Altus.
Lista wszystkich ukończonych wieżowców w Katowicach powyżej 50 m według wysokości całkowitej
Ponadto wysokość 35 metrów uznaną za dolną granicę wysokościowca przekracza Spodek, biurowiec Milenium Plaza, oddział Citibanku Handlowego, budynek Separator, Biurowiec ING Banku Śląskiego, budynki mieszkalne zwane dolarowcami, dwa apartamentowce na Osiedlu Tysiąclecia, wieża telewizyjna TVP Katowice (90 metrów wraz z masztem), kilka kościołów wraz z archikatedrą Chrystusa Króla, wieża spadochronowa, wiele bloków na osiedlu Witosa i Paderewskiego oraz kilka kominów kopalnianych i elektrowni.
Wieżowce w budowie oraz planowane.
Wysokościowce w budowie

</doc>
<doc id="338064" url="https://pl.wikipedia.org/wiki?curid=338064" title="Bernd Schneider">
Bernd Schneider



</doc>
<doc id="338066" url="https://pl.wikipedia.org/wiki?curid=338066" title="Rahim">
Rahim

Rahim, również Straho, właśc. Sebastian Salbert (ur. 17 listopada 1978 w Katowicach) – polski raper, producent muzyczny i inżynier dźwięku, przedsiębiorca. Właściciel agencji artystyczno-wydawniczej MaxFloRec. Były członek zespołów 3xKlan, MZD, Erka i Paktofonika. Od 2003 roku współtworzy projekt Pokahontaz. Wraz z Tomaszem „Siv” Łyko współtworzył krótkotrwały duet PFK Kombatanty. Prowadzi także solową działalność artystyczną.
W 2001 roku wraz z zespołem Paktofonika otrzymał nagrodę polskiego przemysłu fonograficznego Fryderyka w kategorii "Album roku – hip-hop" za płytę pt. "Kinematografia" (2000). W 2011 roku Salbert został sklasyfikowany na 25. miejscu listy 30 najlepszych polskich raperów według magazynu Machina.
Jego młodszy brat Minix jest beatbokserem, Mistrz Polski WBW Beatbox Battle w 2007 r.
Życiorys.
Sebastian Salbert urodził się 17 listopada 1978 roku w Katowicach, gdzie spędził wczesne dzieciństwo. W latach późniejszych przeprowadził się wraz z rodziną do Mikołowa. Działalność artystyczną rozpoczął w 1994 roku w formacji 3xKlan. W 1996 roku wyprodukował dwa utwory na potrzeby debiutanckiej płyty zespołu Kaliber 44 – "Księga Tajemnicza. Prolog". W jednym z nich – „Psychodela” rapował gościnnie wraz ze swoim macierzystym składem 3xKlan. Rok później ukazał się jedyny album 3xKlan zatytułowany "Dom pełen drzwi", zbliżony stylistycznie do dokonań grupy Kaliber 44. Pewną popularność zyskały w Polsce pochodzące z albumu piosenki „Pozytywka” i „Łza wyobraźni” notowane na Szczecińskiej Liście Przebojów Polskiego Radia. Wydawnictwo uzyskało także nominację do nagrody polskiego przemysłu fonograficznego Fryderyka w kategorii "Album roku – rap &amp; hip-hop". Następnie Rahim uczestniczył w spontanicznych projektach eRKa i MZD.
W 1998 roku po rozpadzie grupy 3xKlan Salbert nawiązał współpracę z katowickimi raperami Piotrem „Magikiem” Łuszczem i Wojciechem „Fokusem” Alszerem. Efektem był zawiązany jeszcze w 1998 roku zespół Paktofonika. W 2000 roku grupa podpisała kontrakt fonograficzny z firmą Gigant Records. 18 grudnia tego samego roku ukazał się debiutancki album formacji zatytułowany "Kinematografia". W kilka dni po premierze samobójstwo popełnił Łuszcz. Rok po premierze debiutu Paktofoniki, Rahim podjął się współprodukcji albumu "Zawieszeni w czasie i przestrzeni" zespołu Pijani Powietrzem, która ukazała się w 2002 roku. Następnie wyprodukował ostatnią płytę Paktofoniki o tytule "Archiwum kinematografii", równolegle tworzył solowy album producencki "Experyment: PSYHO". Obie płyty również ukazały się w 2002 roku.
W 2003 roku w katowickim Spodku odbył się pożegnalny koncert Paktofoniki. Tego samego roku wraz z Fokusem i DJ Bambusem utworzył grupę Pokahontaz. W kwietniu 2005 roku ukazał się pierwszy oficjalny album formacji zatytułowany "Receptura". Wydawnictwo promowane teledyskiem do utworów „Wstrząs dla mas” oraz „Za szybcy za wściekli” dotarło do 3. miejsca zestawienia OLiS. Następnie podjął współpracę z zespołem Projektor. Efektem był wydany w 2006 roku album pt. "Miraż" na którym znalazły się utwory wyprodukowane przez Salberta. W międzyczasie wraz z Miłoszem „Miuoshem” Boryckim założył artystyczno-wydawniczą MaxFloRec. Jej kanwę stanowiło istniejące od 1998 roku MaxFloStudio. 19 października 2007 roku Rahim wraz z Łukaszem „L.U.C.” Rostkowskim, znany m.in. z występów w formacji Kanał Audytywny wydał album pt. "Homoxymoronomatura". Wydawnictwo było promowane utworami „Hemoglobina” i „Nibyminipocieszne Psychomarionety”, do których zostały zrealizowane teledyski. 5 listopada 2007 roku odbyła się premiera kolejnego albumu producenckiego Salberta pt. "DynamoL". Na płycie znalazły się utwory zrealizowane m.in. z gościnnym udziałem Abradaba, Lilu, GrubSona oraz zespołu Projektor. Do utworów „Pod paznokciem”, „To samo” i „Cyfroni” zostały nakręcone klipy.
Rok później Rahim wystąpił w przedstawieniu „Szepty” w reżyserii Jacka Burbana na scenie kameralnej Teatru Polskiego we Wrocławiu. 28 marca, także 2008 roku ukazało się koncertowe wydawnictwo DVD "Homoxymoronomatura Live" zarejestrowane z Rostkowskim. Następnie wystąpił w etiudzie filmowej Xaviera Tatarkiewicza pt. „Wódeczka i panienki”, której premiera odbyła się w 2009 roku. W obrazie została wykorzystana także muzyka autorstwa Salberta. Tego samego roku uzupełnił ścieżkę dźwiękową do filmu Magdaleny Piekorz pt. "Senność". Następnie skupił się na promowaniu nowych artystów w katalogu MaxFloRec, zarówno na debiutanckich albumach: Bzzzt Sound System, NTK, GrubSona i 3oda Kru oraz na kompilacji pt. "Podaj dalej". W 2010 roku otrzymał tytuł Mikołowianina Roku 2009. 6 stycznia, tego samego roku Rahim rozpoczął nagrania pierwszego albumu solowego. Płyta zatytułowana "Podróże po amplitudzie" ukazała się 5 marca tego samego roku. W ramach promocji do pochodzącego z płyty utworu „Sekunda” został zrealizowany teledysk. Gościnnie w nagraniach wzięli udział m.in.: Abradab, Grubson, Fokus i Lilu. Z kolei 6 grudnia ukazała się płyta "Amplifikacja" zawierająca remiksy utwory z albumu "Podróże po amplitudzie", których autorami byli m.in.: Vixen, Adek, DonDe i Skorup.
W lutym 2012 roku raper wraz z Grubsonem w Gliwickiej Wyższej Szkole Przedsiębiorczości poprowadził wykład pt. „Od idei do sukcesu”. Spotkanie zostało zorganizowane w ramach cyklu Młodzi Kulturalni. W 2013 roku po raz drugi otrzymał tytuł Mikołowianina Roku 2012.
12 grudnia 2019, podczas gali w Muzeum Śląskim w Katowicach, otrzymał Odznakę honorową „Zasłużony dla Kultury Polskiej”.
Historię Paktofoniki i Rahima przedstawia film „Jesteś Bogiem” Leszka Dawida, zrealizowany na podstawie scenariusza Macieja Pisuka opublikowanego w książce „Paktofonika. Przewodnik Krytyki Politycznej”.
W 2020 roku w Polsce ukazała się jego autobiografia "Rahim. Ludzie z tylnego siedzenia", którą napisał z Przemysławem Corso wydana nakładem Wydawnictwa SQN.

</doc>
<doc id="338067" url="https://pl.wikipedia.org/wiki?curid=338067" title="Jerzy Czarny">
Jerzy Czarny

Jerzy Czarny, Karađorđe (cyryl. Карађорђе, wym. ), właściwie Đorđe Petrović (cyryl. Ђорђе Петровић, wym. ; ur. 3 listopada 1768 w Viševacu, zm. 25 lipca 1817 w Radovanju) – założyciel dynastii Karadziordziewiciów. Przywódca pierwszego antytureckiego powstania serbskiego (1804 – 1813). Od roku 1813, po wkroczeniu wojsk tureckich do Serbii, przebywał w Austrii, a następnie w Rosji. W 1817 roku potajemnie powrócił do Serbii i został zamordowany na polecenie Miłosza Obrenowicia – założyciela rywalizującej o władzę w Serbii dynastii Obrenowiciów. Przydomek "Karađorđe" nadali mu Turcy, jest to zrost tureckiego słowa "kara" oznaczającego czarny (zapewne od koloru włosów) i imienia Đorđe.
Rodzina i wczesne życie.
Urodził się w wielodzietnej, chłopskiej rodzinie we wsi Viševac, nieopodal Kragujevca, w serbskim regionie Šumadija. Historycy podają różne daty jego narodzin (1752, 1762 lub 1770 rok), jednak za najbardziej prawdopodobny uznaje się rok 1762, który to figuruje na grobie przywódcy w miejscowości Oplenac. Według lokalnych podań zebranych przez polskiego pisarza i podróżnika Zygmunta Miłkowskiego, ojciec Jerzego, Petar, był pszczelarzem zaopatrującym w miód miejscowych tureckich notabli, dzięki czemu cieszył się ich względną protekcją. Według autora, już narodzinom Karađorđa towarzyszyły niezwykłe zjawiska - krzyk noworodka miał wzbudzić popłoch u okolicznych Turków. Okres dzieciństwa i dorastania Jerzy spędził wraz z rodziną w Viševcu, zajmując się gospodarstwem i pasąc trzodę. Późniejsze losy Jerzego są obiektem rozbieżności. Serbski historyk Milenko Vukičević sugerował iż wkrótce dał o sobie znać porywczy charakter młodzieńca, gdy podczas wiejskiej zabawy zabił adoratora swojej wybranki i przyszłej żony, Jeleny. Chcąc uniknąć odpowiedzialności za zabójstwo, Đorđe Petrović opuścił Viševac i dołączył do hajduckiej czety Stanoje Glavaša. Inne źródła sugerują, że przeniósł się do wsi Topola i zajął się intratną hodowlą świń. 
Służba w armii Habsburgów.
W trakcie wojny austriacko-tureckiej z lat 1787-1791, zmuszony do opuszczenia miejsca zamieszkania, Jerzy przeniósł się do Sremu. Wkrótce zaciągnął się do habsburskiego wojska, konkretnie serbskich oddziałów pomocniczych przy regularnym wojsku ("Serbische Freikorps"). Po dwóch latach służby Karađorđe zdezerterował ze swojej jednostki stacjonującej w Somborze i powrócił do Serbii, gdzie dołączył do oddziałów hajduckich. W październiku 1789 roku, po zdobyciu Belgradu przez wojska austriackie, nowe władze wystosowały odezwę do czet hajduckich, nakazując aby ich członkowie dołączyli do oddziałów "Serbische Freikorps". Jerzy nie odpowiedział na wezwanie, w związku z czym dowódca freikorpsu, pułkownik Mihajlo Mihaljević skazał go zaocznie na śmierć. Z całej swojej czety ostatecznie tylko przyszły przywódca uniknął śmierci, dzięki wstawiennictwu innego oficera formacji. Wdzięczny Jerzy pozostał tym razem na służbie, gdzie wkrótce dał się poznać jako wartościowy żołnierz. 
Udział w Pierwszym Powstaniu Serbskim.
Pierwszy okres powstania 1804-1809.
W wyniku klęski w wojnie z Austrią, autorytet sułtana Selima III podupadł, a w bałkańskich paszałykach Imperium Osmańskiego zapanowała anarchia. Pasza Widynia, Osman Pasvanoglu rozpoczął otwartą rebelię przeciwko Porcie, a wkrótce wsparł buntujących się oficerów korpusu janczarskiego. W 1797 roku obalono sprzyjającego Serbom paszę Belgradu Hadżiego Mustafę, a czterej "dahi" (oficerowie janczarscy) rozpoczęli brutalne prześladowania lokalnej ludności. Bezpośrednią przyczyną wybuchu powstania była rzeź serbskich przywódców ("Сеча кнеза"), dokonana przez Turków pod koniec stycznia 1804 roku"." Ocalała z pogromu drobna szlachta serbska spotkała się 15 lutego 1804 roku na zjeździe w miejscowości Orašac, gdzie ostatecznie przywódcą powstania okrzyknięto Karađorđa. Jerzy Petrović, doświadczony walkami z Osmanami w przeszłości, okazał się sprawnym dowódcą, odnosząc w kolejnych latach szereg zwycięstw, niejednokrotnie mimo znacznej przewagi liczebnej przeciwnika, między innymi pod Ivankovcem 18 sierpnia 1805 roku, na wzgórzu Mišar między 13 a 15 sierpnia 1806 roku, Deligradem 3 września 1806 roku oraz zdobywając Belgrad w listopadzie tego samego roku. Turcy nie mogąc zatrzymać ofensywny powstańców, zgodzili się przystąpić do rokowań pokojowych, zakończonych podpisaniem w październiku 1806 roku tzw. Ičkowego Pokoju ("Ičkov mir"), od nazwiska serbskiego emisariusza Petra Ičko. Postanowienia pokoju zostały wprowadzone w życie wraz z początkiem 1807 roku. Korzystając z wytchnienia zapewnionego przez rozejm, serbscy przywódcy podjęli działania mające na celu stworzenie struktur niepodległego państwa oraz nawiązanie stosunków dyplomatycznych z europejskimi mocarstwami, jednak wewnętrzne spory i obawa przed przejęciem przez nieznoszącego sprzeciwu Jerzego władzy dyktatorskiej uniemożliwiały konsensus. Karađorđe nie krył przy tym że jego głos powinien mieć decydujące znaczenie. 
Drugi okres powstania 1809-1813.
Wysoka Porta wykorzystała okres rozejmu aby ustabilizować sytuację wewnętrzną i przygotować się do dalszych działań. W 1809 roku wznowiono działania wojenne, jednakże po klęsce powstańców w bitwie na wzgórzu Čegar, inicjatywa znalazła się po stronie tureckiej. Także sprzymierzone z Serbami Imperium Rosyjskie, uwikłane od 1806 roku w konflikt z Osmanami, pozostawało na froncie bałkańskim w defensywie, nie prowadząc żadnych istotnych działań. Wobec trudnej sytuacji powstańców, Jerzy Czarny zwołał naradę w monastyrze Vraćevšnica, na której ogłoszono mobilizację i ustalono nowy plan działania. Działania wojenne nie przynosiły jednak przełomu dla żadnej ze stron. W maju 1812 roku Rosjanie zawarli bez zgody powstańców traktat pokojowy z Turkami, zawierający bardzo niekorzystne dla Serbii zapisy. Mając wolne pole do ofensywy i wyegzekwowania postanowień traktatu, potężne siły tureckie pod dowództwem wielkiego wezyra Hurşida Paszy natarły od południa, zdobywając kolejne miasta i twierdze. Na domiar złego Karađorđe ciężko zachorował na tyfus, co uniemożliwiło koordynację działań poszczególnych dowódców powstańczych. Turecki atak, mimo zaciekłej obrony Serbów, przypieczętował los powstania, a do końca 1813 roku walki na terenie Serbii wygasły. Jerzy Petrović, wraz z ponad setką tysięcy innych mieszkańców Serbii, przekroczył Dunaj ratując się przed osmańską zemstą. 
Późniejsze losy i śmierć.
Po upadku powstania, Czarny Jerzy udał się wraz z synem do Austrii, gdzie najpierw został osadzony w twierdzy Petrovaradin, a następnie w Grazu. Mimo to spotykał się z niewielkim zainteresowaniem ze strony władz austriackich, a nawet lekceważeniem. W 1815 roku zezwolono mu na wyjazd do Rosji, gdzie osiadł w Besarabii. W międzyczasie w Serbii wybuchło kolejne powstanie antytureckie, tym razem pod przywództwem rywala Jerzego, Miloša Obernovicia. Dzięki dobrej koordynacji powstańcy ponownie opanowali znaczne połacie kraju, a obawiając się rozniesienia powstania na tereny Bośni, Turcy uznali serbską autonomię pod wspólnymi rządami Obrenovicia i sułtańskiego namiestnika, Marşali Alego Paszy. Karađorđe, podobnie jak wielu innych przebywających na emigracji przywódców poprzedniego powstania, miał nadzieję na rychły powrót do Serbii. Obrenović z kolei, obawiając się tureckiej interwencji, był zdecydowany nie dopuścić do takiego obrotu spraw. Przebywając w Petersburgu, Czarny Jerzy nawiązał kontakt z greckim działaczem niepodległościowym Aleksandrosem Ipsilantisem, planując wspólne wywołanie ogólnobałkańskiego powstania przeciwko rządom Osmanów. Zwieńczeniem wspólnego wysiłku miało być utworzenie jednego, federacyjnego państwa narodów bałkańskich. Tak przygotowany Karađorđe wyruszył z powrotem do kraju, 10 lipca 1817 przekraczając granicę serbską. Na spotkanie z wodzem wyruszył Vujica Vuliciević, dawny przyjaciel Jerzego, pozostający jednak w tajnym porozumieniu z Obrenoviciem. Polecenie zwierzchnika serbskiej autonomii było jednoznaczne: "Jeśli głowa Karađorđa nie znajdzie się dziś w Belgradzie, to wiedz że i ja i ty stracimy swoje, a z tej przyczyny cały nasz lud czeka zguba". 25 lipca 1817 roku Karađorđe został zamordowany w Radovanju. Jego obcięta głowa została spreparowana a następnie wysłana do Stambułu i wystawiona na widok publiczny. Cało wodza zostało pochowane w miejscowości Opalenac. 
Jerzy Czarny w kulturze.
Postaci wodza poświęcony został pierwszy serbski film z 1911 roku "Život i dela besmrtnog vožda Karađorđa" w reżyserii Iliji Stanojevicia-Čičy.
Popularne serbskie danie mięsne, "karađorđeva šnicla," zostało nazwane na cześć przywódcy. 
Znane portrety wodza wykonali między innymi Uroš Knežević i Władimir Borowikowski.

</doc>
<doc id="338068" url="https://pl.wikipedia.org/wiki?curid=338068" title="Miasteczko Halloween">
Miasteczko Halloween

Miasteczko Halloween (ang. "The Nightmare Before Christmas") – film animowany Tima Burtona powstały w 1993 roku, reżyserem filmu był Henry Selick. Zdjęcia do filmu wykonał Pete Kozachik, muzykę Danny Elfman.
Opis fabuły.
Szare Miasteczko Halloween pełne jest potworów i umarlaków. Jack Skellington, Dyniowy Król jest już znudzony sławą najstraszniejszego upiora. Czuje, że rutyna nie daje mu się rozwinąć. Po kolejnym wielkim Halloween wyrusza przed siebie. W końcu trafia do nieznanego mu miejsca w lesie, gdzie znajduje szereg drzwi w pniach drzew. Nie zważając na ostrzeżenia swego psa Zero otwiera drzwi w kształcie świątecznej choinki i trafia do kolorowego Gwiazdkowego Miasteczka. Tymczasem Sally, która została stworzona przez doktora Finklesteina nie chce być już dłużej jego własnością, aby moc się wyrwać na miasto musi za każdym razem otruć swego stwórcę. Podoba się jej Jack, ale jest zbyt nieśmiała aby mu o tym powiedzieć. Nazajutrz wszyscy mieszkańcy Halloween poszukują Jacka. Ten jednak powraca i nakazuje zwołanie zebrania mieszkańców, na którym opowiada im o tym co zobaczył. Jednak potwory z jego miasta nie mogą zrozumieć co go tak naprawdę zafascynowało. W końcu Jack zwraca się do doktora, który właśnie zamknął niesforną Sally, o udzielenie pomocy we własnych eksperymentach nad istotą świąt. W końcu postanawia urządzić we własnym mieście Gwiazdkę. Zaniepokojona Sally ponownie ucieka od doktora i doświadcza strasznej wizji. Ostrzega Jacka przed organizowaniem świąt, ten jednak jest szczęśliwy tak bardzo, że nawet nie chce jej słuchać. Dla niego, rozwiązanie jego złego nastroju jest proste – musi porwać Świętego Mikołaja i przechwycić święta!
Bohater.
Jack Skellington, czyli Jack Szkieleton, król Miasteczka Halloween, zafascynowany Świętami Bożego Narodzenia postanawia stworzyć własną wersję tego święta i przenieść jego bożonarodzeniową radość na cały świat. W tym celu porywa Świętego Mikołaja i sam wyręcza go w jego zadaniu rozdania prezentów, co powoduje jednak zamiast radości bożonarodzeniowy koszmar.
Wersja polska.
Opracowanie wersji polskiej: START INTERNATIONAL POLSKA na zlecenie DISNEY CHARACTER VOICES INTERNATIONAL
Reżyseria: Marek Robaczewski
Dialogi polskie: Joanna Serafińska
Dźwięk i montaż: Michał Skarżyński
Kierownictwo produkcji: Paweł Araszkiewicz
Kierownictwo muzyczne: Marek Klimczuk
Teksty piosenek: Filip Łobodziński
Piosenki nagrano w: STUDIO BUFFO
Realizacja nagrań muzycznych: Jarosław Regulski
Opieka artystyczna: Michał Wojnarowski
Udział wzięli:
oraz
i inni
Chór: Anita Steciuk, Jakub Szydłowski, Wojciech Socha, Wojciech Dmochowski, Izabella Bujniewicz, Krzysztof Cybiński, Grzegorz Pierczyński, Małgorzata Augustynów, Anna Sztejner i Magdalena Krylik

</doc>
<doc id="338069" url="https://pl.wikipedia.org/wiki?curid=338069" title="Miłosz I Obrenowić">
Miłosz I Obrenowić

Miłosz I Teodorewić Obrenowić (serb. Милош I Теодоровић Обреновић, "Miloš I Teodorević Obrenović"; ur. 18 marca 1780 w Srednej Dobynji, zm. 26 września 1860 w Belgradzie) – książę Serbii w latach 1817–1839 i 1858–1860, założyciel dynastii Obrenowiciów. W historiografii serbskiej zwany często "kniaziem Miłoszem". Ojciec Michała I.
Uczestnik serbskich powstań antytureckich w latach 1804–1813 i 1815. Wódz II powstania antytureckiego. Uznany za naczelnego knezia objął rządy w Serbii, dzieląc władzę z paszą belgradzkim. W 1826 uzyskał autonomię dla kraju, dla siebie zaś w 1830 dziedziczny tytuł księcia. W 1839 abdykował na rzecz syna Milana. W 1858 powołany ponownie na tron książęcy. Zaprowadził rządy absolutne, godząc się jedynie na częstsze zwoływanie parlamentu (Skupsztiny). Utrwalił autonomię Serbii, nie zdołał jednak uwolnić jej spod wpływów tureckich.
Milosz I zmarł w swojej belgradzkiej rezydencji w 1860 roku.

</doc>
<doc id="338071" url="https://pl.wikipedia.org/wiki?curid=338071" title="Parzeń Janówek">
Parzeń Janówek



</doc>
<doc id="338072" url="https://pl.wikipedia.org/wiki?curid=338072" title="Apollo 10">
Apollo 10

Apollo 10 – czwarta załogowa misja amerykańskiego programu Apollo, druga misja tego programu na orbitę okołoksiężycową. Był to ostatni lot doświadczalny stanowiący próbę generalną przed zaplanowanym lądowaniem człowieka na Księżycu. Po raz pierwszy w misji na orbitę okołoksiężycową wykorzystano moduł księżycowy LM (Lunar Module), poprzednio testowano go jedynie na orbicie okołoziemskiej. W czasie powrotu statku Apollo 10 na Ziemię osiągnięto największą prędkość z jaką kiedykolwiek poruszał się człowiek względem Ziemi – 39 879 km/h.
W skład załogi misji Apollo 10 weszli: Thomas Stafford – dowódca, pilot modułu dowodzenia John Young i pilot lądownika księżycowego LM Eugene Cernan. Na orbitę wokół Księżyca statek Apollo 10 wszedł 21 maja 1969 roku. Dzień później, 22 maja, moduł księżycowy „Snoopy” (z astronautami Staffordem i Cernanem) odłączył się od modułu dowodzenia „Charlie Brown”. Podczas samodzielnego lotu wypróbowano procedury podejścia modułu LM do lądowania. Pojazd z astronautami obniżył swoją orbitę do wysokości około 14 km od powierzchni Księżyca, a następnie ponownie połączył się z modułem, w którym znajdował się John Young. Podczas lotu fotografowano powierzchnię Srebrnego Globu w poszukiwaniu lądowisk dla kolejnych misji programu Apollo.
Statek kosmiczny i rakieta nośna.
Czas dostarczenia elementów do KSC:
Misja.
Saturn V wystartował 18 maja 1969 roku o godzinie 16:49 i rozpoczął najpierw lot na orbicie okołoziemskiej o parametrach 187 x 189,5 km. O godzinie 19:23 po uruchomieniu silnika trzeciego członu Saturna rozpoczęto lot ku Księżycowi. Połączenie statku Apollo i lądownika miały normalny przebieg. Również bez problemów odbył się dolot do Księżyca. W obszar oddziaływania Księżyca Apollo wleciał 21 maja 1969 roku o godzinie 6:40 z prędkością 0,96 km/s. O godzinie 20:46, gdy statek znajdował się nad niewidoczną z Ziemi powierzchnią Księżyca, Stafford włączył na pięć minut i 53 sekundy silnik, aby zmniejszyć prędkość z 2,5 km/s o 0,912 km/s, w wyniku czego statek zaczął okrążać Księżyc na wysokości od 111 do 315 km. Zadanie trudniejsze do wykonania niż w przypadku misji Apollo 8. Statek Apollo 8 pozbawiony lądownika miał masę około 29 ton. Statek Apollo 10 wraz ze statkiem wyprawowym miał masę około 45 ton. Operacja ta wymagała większej ilości materiałów pędnych. Po dwóch okrążeniach Księżyca zmniejszono prędkość lotu o 42 m/s co spowodowało zmianę orbity. Statek zaczął okrążać Księżyc na wysokości od 111 km do 113 km. Przez kolejną dobę astronauci przeprowadzali badania i kontrolę statku wyprawowego LM. W dniu 22 maja 1969 roku Stafford i Cernan przeszli do lądownika i o godzinie 19:13 odłączyli LM od Apollo. O godzinie 19:35 Stafford włączył na dziesięć sekund silnik hamujący w celu zmniejszenia prędkości lotu o kolejne 21,6 m/s. W wyniku tego orbita stała się elipsą z punktem przyksiężycowym na wysokości 15 km nad powierzchnią Księżyca. Miejsce przyhamowania wybrano w ten sposób, że punkt peryselenium znalazł się nad planowanym rejonem przyszłego lądowania na Morzu Spokoju. Pierwszy przelot nad tym miejscem nastąpił o godzinie 21:31 na wysokości 15,2 km, a drugi w dwie godziny później na wysokości 20,4 km. W trakcie obserwacji stwierdzili, że tylko około 25 do 30% powierzchni tego rejonu nadaje się do lądowania. Powrót do statku macierzystego rozpoczął się od odrzucenia od statku wyprawowego jego członu hamującego, po czym 23 maja 1969 roku o godzinie 00:34 astronauci uruchomili silnik LM, aby zwiększyć prędkość i spowodować lot w kierunku odległego o 560 km statku Apollo 10. O godzinie 01:32 kabina statku wyprawowego LM znalazła się w odległości około 27 km od statku Apollo. Wówczas uruchomiono silnik LM, aby zmniejszyć prędkość lotu. O godzinie 2:54 statki znalazły się w odległości kilku metrów, po czym połączyły się o godzinie 3:00. Po dokowaniu Stafford i Cernan przenieśli swój sprzęt naukowy i powrócili do kabiny Apollo. Niepotrzebna kabina statku wyprawowego została odłączona i porzucona, po czym zdalnie uruchomiono jej silnik, w wyniku czego odleciała w przestrzeń międzyplanetarną. Apollo kontynuował lot okołoksiężycowy wykonując ogółem 32 okrążenia wokół Księżyca. Pod koniec jego orbita była elipsą z peryselenium na wysokości 98 km, a aposelenium na wysokości 127 km. W dniu 24 maja 1969 roku o godzinie 10:25, gdy statek znajdował się poza Księżycem, astronauci włączyli na dwie minuty i 44. sekundy silnik statku w celu zwiększenia prędkości o 1073 m/s, co pozwoliło na odlot w kierunku Ziemi. Do Ziemi Apollo 10 zbliżył się 26 maja 1969 roku po południu i wówczas astronauci dokonali ostatniej w tej misji korekty trajektorii lotu. Kabina Apollo została odłączona od przedziału serwisowego i skierowana podstawą w kierunku lotu. Wtargnięcie w atmosferę nastąpiło o godzinie 16:39, a maksymalne przeciążenie miało wartość 7 g. Wodowanie nastąpiło koło Wysp Samoa o godzinie 16:52 po pokonaniu przez statek ogółem 1 126 000 km.
Podsumowanie.
Była to najbardziej skomplikowana misja, zbliżona jak to tylko możliwe, do lotu zakończonego lądowaniem na Księżycu. Konfiguracja statku, a także wszystkie procedury i plan lotu odpowiadały misji księżycowej. Wykonana bogata dokumentacja fotograficzna powierzchni Księżyca i potencjalnych miejsc lądowania okazały się użyteczne jako materiał szkoleniowy w następnych misjach. Telewizja relacjonowała przebieg lotu w kolorze. Przeprowadzono dziewiętnaście transmisji z pokładu Apollo. W trakcie symulacji lądowania, LM zbliżył się do powierzchni Księżyca na odległość zaledwie 14,4 km. Astronauci mogli dokładnie obejrzeć proponowane miejsca lądowania. Dokładność nawigacji w drodze na i z Księżyca okazały się tak wysokie, że potrzebne były tylko dwie z siedmiu przewidzianych korekt trajektorii (po jednej w każdą stronę). Znaczne odchylenia od planowanej trajektorii wystąpiły tylko na orbicie okołoksiężycowej, co wynikało z niejednorodności pola grawitacyjnego Księżyca. Anomalie zostały skorygowane. Zarówno systemy rakiety Saturn V, jak i statku działały w sposób zadowalający. Wyjątek stanowiło ogniwo paliwowe nr 1, które trzeba było odłączyć od szyny zasilającej. Sporadyczne kłopoty sprawiała bezpośrednia łączność LM z Ziemią. Zanotowano dwa przypadki nieprzewidzianych ruchów lądownika LM, tuż przed i w trakcie separacji stopnia lądującego i startowego. Analiza wykazała, że przyczyną był błąd załogi. Dodatkowym efektem misji okazały się obserwacje odrzuconych elementów rakiety i statku kosmicznego: pojedynczych paneli SLA, okrążającego Księżyc stopnia lądującego LM i pustego stopnia S-IVB w odległości ponad 6000 kilometrów. Misja ta zakończyła serię testów Apollo. Nie wszystkie usterki zostały usunięte (o czym przekonała się załoga Apollo 13). Rozpoczęła się faza operacyjna programu, który stał się sukcesem. Dwunastu Amerykanów stanęło na powierzchni Księżyca i bezpiecznie powróciło na Ziemię.

</doc>
<doc id="338073" url="https://pl.wikipedia.org/wiki?curid=338073" title="Adaptacja (biologia)">
Adaptacja (biologia)

Adaptacja (łac. "adaptatio" – przystosowanie) – przystosowanie się organizmu poprzez zmianę struktury lub funkcji do życia w nowych dla niego, trwale zmienionych warunkach bytowych lub zewnętrznego stresu. Efektywność adaptacji określa dostosowanie.
Adaptacja jest istotną, dziedziczną lub niedziedziczną i podlegająca rozwojowi cechą wszystkich żywych organizmów. Adaptacja fenotypowa dotycząca zmian osobniczych nie jest dziedziczna. Adaptacja dziedziczna jest wynikiem doboru naturalnego lub sztucznego – poprzez eliminację cech niekorzystnych zwiększa szansę przetrwania organizmu i wydania większej liczby potomstwa. Zmiany adaptacyjne są dziedziczone poprzez przekaz zmodyfikowanego materiału genetycznego osobników, które mogły przetrwać w zmienionych warunkach środowiska. Organizmy przystosowują się do środowiska, w którym żyją. Organizmy zamieszkujące podobne siedliska często zyskują zbliżone przystosowania. Zjawisko takie zwane jest konwergencją dla gatunków o odległym pokrewieństwie lub ewolucją równoległą dla gatunków bliżej spokrewnionych.
Nie każda cecha fenotypowa jest adaptacją do środowiska. Adaptacjami nie są zachowania, które wynikają z konieczności fizycznej i ograniczeń fizjologicznych w funkcjonowaniu organizmów, a także efekty działania dryfu genetycznego. Do czasu opublikowania przez Stephena J. Goulda i Richardaa Lewontina artykułu "The Spandrels of San Marco and the Panglossian Paradigm: A Critique of the Adaptationist Programme" pod koniec lat 70. XX wieku, zakładano, że każda cecha morfologiczna jest funkcjonalna. Gould i Lewontin wskazywali, że cechy mogą być skutkiem neutralnej zmiany lub efektem ubocznym zmiany innych cech. Według George’a Williamsa, aby móc określić daną cechę jako adaptacyjną, pod uwagę wziąć należy kwestie niezawodności (powszechne jej występowanie w populacji w danym typie środowiska), skuteczności (lepsze rozwiązywanie dzięki tej cesze problemów adaptacyjnych pojawiających się w środowisku organizmu) i ekonomii (małe obciążanie organizmu kosztami wytworzenia i utrzymywania tej cechy). Występowanie tych trzech kryteriów oznacza, że dana cecha nie powstała przypadkowo, a była wymuszona poprzez dobór naturalny. Douglas Futuyma zakłada, że o danej cesze można mówić jako o adaptacyjnej, gdy występuje złożoność jej struktury, funkcjonalność w rozwiązywaniu problemów, możliwość eksperymentalnego określenia jej wpływu na przeżywalność oraz ewoluowanie danej cechy u osobników znajdujących się na różnych gałęziach drzewa filogenetycznego, które podlegają takim samym oddziaływaniom presji selekcyjnej (np. korelacja między występowaniem cechy u niespokrewnionych gatunków i typem środowiska). 
Procesy adaptacyjne dzielone są na trzy grupy:
Typy zmian przystosowawczych.
Zmiany przystosowawcze organizmu.
Tego rodzaje zmian oddziałują głównie na fenotyp. Nie są zachowywane genetycznie, nie mogą być dziedziczne. Wyróżniane są trzy typy:
Niezależnymi od powyższej listy kryteriami podziału zmian są:
Ze względu na charakter zmian wyróżnia się następujące:
W ujęciu Karla Poppera adaptacje są formą wiedzy o środowisku, jaką dysponuje organizm. Można je podzielić na trzy kategorie:
Zmiany przystosowawcze populacji zwierzęcych.
O kierunku rozwoju populacji decyduje adaptacja genetyczna lub kulturowa (u człowieka). Ogólna charakterystyka tych zmian jest następująca:
Porównanie mechanizmów adaptacji człowieka i innych zwierząt:
Adaptacja u człowieka.
U człowieka strategie przystosowawcze zmieniły się wraz ze schyłkiem paleolitu. Zaczęły się ujawniać czynniki społeczno-kulturowe. Od momentu rozwoju rolnictwa i pojawienia się pierwszych miast dalsze dostosowanie zależne było od uwarunkowań kulturowych. Liczba pokoleń (od 150 do 200) od powstania pierwszych miast jest zbyt mała, aby mogło dojść do adaptacji genetycznej do tego nowego środowiska. Występuje natomiast adaptacja biologiczna do urbicenoz w przypadku innych gatunków, u których cykl reprodukcyjny jest znacznie krótszy. U niektórych gatunków adaptacje następują nawet w ciągu kilkudziesięciu pokoleń.
Porównanie czynników adaptacyjnych populacji paleolitycznych i postpaleolitycznych: 

</doc>
<doc id="338074" url="https://pl.wikipedia.org/wiki?curid=338074" title="Adaptacja (psychologia)">
Adaptacja (psychologia)

Adaptacja (łac. "adaptatio" - przystosowanie) – dostosowanie zachowania do wymogów sytuacji i środowiska. Składają się na nią procesy akomodacji i asymilacji. W terminologii biologii i psychologii ewolucyjnej adaptacja oznacza mechanizm biologiczny lub psychiczny, który powstał w toku ewolucji danego gatunku. Podkreśla się jego funkcjonalność, to znaczy, że efektem działania tego mechanizmu jest przystosowywanie się organizmu do określonego układu warunków środowiska. Zakłócenie adaptacji wywołuje stres, gdy jednostka postrzega stawiane wymagania jako nadmiernie obciążające lub przekraczające jej zasoby i zagrażające dobrostanowi.

</doc>
<doc id="338075" url="https://pl.wikipedia.org/wiki?curid=338075" title="Adaptacja (socjologia)">
Adaptacja (socjologia)

Adaptacja (łac. "adaptatio" – przystosowanie) – przystosowanie się jednostki społecznej, instytucji lub grupy do nowych warunków społecznych i kulturowych.

</doc>
<doc id="338076" url="https://pl.wikipedia.org/wiki?curid=338076" title="Adaptacja (architektura)">
Adaptacja (architektura)

Adaptacja (łac. "adaptatio" – przystosowanie) – przebudowa pomieszczeń lub budowli w celu spełniania innych niż dotąd funkcji użytkowych. 

</doc>
<doc id="338077" url="https://pl.wikipedia.org/wiki?curid=338077" title="Adaptacja (sztuka)">
Adaptacja (sztuka)

Adaptacja ( – przystosowanie) – przetworzenie dzieła sztuki lub publikacji do odbioru za pomocą innego środka przekazu niż to planowano pierwotnie, np. adaptacja dzieła literackiego na potrzeby filmu lub przeróbka dzieła sztuki na potrzeby nowych odbiorców, np. liczne adaptacje dla dzieci "Robinsona Crusoe".
Adaptacje mogą się różnić stopniem przetworzenia i w zależności od sposobu jego przeprowadzenia w związku ze zmianą sposobu rozpowszechniania mogą przekazywać treść w niemal niezmieniony sposób lub z nieznacznymi zmianami dostosowującymi – np. zmiany cenzorskie czy przeróbki utworów dla dorosłych na użytek młodego czytelnika, ale też mogą być kreowane jako nowe (wzbogacone o elementy odautorskie przetwórcy) dzieła tworzone „na podstawie” pierwowzoru. 
Np. film "Pan Tadeusz" jest pełną adaptacją utworu epopei Adama Mickiewicza ("Pan Tadeusz"), wprowadzającą nieznaczne zmiany w jego treści (literackiej). Natomiast literacki dramat Szekspira "Romeo i Julia" posiada odpowiednie adaptacje teatralne i filmowe wykonane na swojej podstawie, które jednak różnią się wzajemnie od siebie, ze względów na technikę potrzebną do ich wykonania, ale i często różnią się od pierwowzoru, ze względu na dodatki reżyserskie (zmiany treści literackiej utworu): np. film z Leonardem DiCaprio, który był jedynie zachowany w konwencji utworu – dlatego też mówi się o takich utworach jako o dziełach wykonanych na podstawie pierwowzoru.

</doc>
<doc id="338083" url="https://pl.wikipedia.org/wiki?curid=338083" title="Krater Chicxulub">
Krater Chicxulub

Krater Chicxulub – ziemski krater uderzeniowy w Meksyku, pogrzebany pod warstwą osadów na półwyspie Jukatan i na dnie Zatoki Meksykańskiej; środek znajduje się w pobliżu miejscowości Chicxulub, od której został nazwany.
Krater ma około 150 km średnicy, z zewnętrznym pierścieniem o średnicy ok. 240 km (starsze oszacowania podają inne wartości, np. 180 km) i około 1 km głębokości. Jego początkowa głębokość wynosiła około 30 km. Struktura uderzeniowa pochodzi z przełomu kredy i paleogenu, sprzed 66,038 mln lat (według niektórych jest około 300 tysięcy lat starsza).
Skutki.
Krater powstał na skutek upadku komety lub dużej planetoidy. Uderzenie wyzwoliło energię ok. 4 J, równoważną eksplozji ok. 100 teraton TNT). Taki efekt mogło mieć uderzenie planetoidy o średnicy 10 km i masie biliona ton, przy prędkości 20 km/s, bądź uderzenie komety o mniejszej masie, lecz poruszającej się ze znacznie większą prędkością. Symulacje komputerowe przeprowadzane przez zespół z Imperial College London w 2020 roku jako najprawdopodobniejsze wskazały uderzenie z kierunku północno-wschodniego pod kątem około 60°. Eksplozja spowodowała emisję związków siarki, które w postaci aerozoli zablokowały promienie słoneczne, zatrzymując fotosyntezę i gwałtownie ochładzając klimat.
Wywołana upadkiem fala tsunami spustoszyła wybrzeża Zatoki Meksykańskiej i Morza Karaibskiego. Wyrzucony w powietrze materiał mógł unosić się w atmosferze przez kilka lat, doprowadzając do zmian klimatycznych podobnych do zimy nuklearnej.
Związek z wymieraniem.
Powstanie krateru Chicxulub zbiegło się w czasie z wielkim wymieraniem kończącym okres kredowy, w którym wyginęło wiele grup zwierząt, m.in. dinozaury, pterozaury, amonity, belemnity i większość gatunków otwornic. Teorię tłumaczącą wymieranie kredowe upadkiem ciała niebieskiego o średnicy około 10 km przedstawili w 1980 roku Luis i Walter Alvarezowie oraz Frank Asara i Helen Michel. Dowodem ma być obecność irydu w warstwach geologicznych z przełomu kredy i paleogenu. Odkrycie krateru Chicxulub potwierdziło, że pod koniec kredy doszło do zderzenia planetoidy lub komety z Ziemią. Towarzyszyć mu mogą inne struktury uderzeniowe z tego okresu, jak krater Bołtysz czy (dotąd niepotwierdzone) kratery Silverpit i Śiwa.
Naukowcy w większości są zgodni, że zderzenie odegrało rolę w wymieraniu kredowym, choć możliwa jest także rola wzmożonego wulkanizmu, który utworzył trapy Dekanu. W 2010 Peter Schulte i współpracownicy zasugerowali, że uderzenie planetoidy w Chicxulub "całkowicie" tłumaczy zmiany środowiska i towarzyszące im wymieranie. Inni paleontolodzy i geolodzy nie zgadzają się, wskazując nieuwzględnienie danych paleontologicznych, które wymieranie każą tłumaczyć wieloma czynnikami.

</doc>
<doc id="338093" url="https://pl.wikipedia.org/wiki?curid=338093" title="Słowik syberyjski">
Słowik syberyjski

Słowik syberyjski ("Larvivora sibilans") – gatunek małego wędrownego ptaka z rodziny muchołówkowatych (Muscicapidae). Występuje w Azji; raz stwierdzono go w Polsce. Nie jest zagrożony wyginięciem.
Systematyka.
Gatunek ten opisał w 1863 roku Robert Swinhoe, nadając mu nazwę "Larvivora sibilans". Nazwa ta jest obecnie podtrzymywana przez ornitologiczne autorytety, choć dawniej gatunek bywał też umieszczany w rodzajach "Erithacus", "Pseudaeedon" lub "Luscinia". Jako miejsce typowe Swinhoe wskazał Makau w południowo-wschodnich Chinach. Nie wyróżnia się podgatunków.
Zasięg występowania.
Słowik syberyjski zamieszkuje środkową i wschodnią Syberię. Zimuje w południowo-wschodniej Azji oraz południowych i południowo-wschodnich Chinach. Do Europy zalatuje wyjątkowo, jak do tej pory stwierdzony tylko 6 razy – pierwszy raz na Fair Isle (Szkocja) w październiku 2004, drugi raz – w Fastach pod Białymstokiem w grudniu 2005.
Morfologia.
Długość ciała około 14 cm. Upierzenie brązowoszare. Wierzch jednolicie rdzawobrązowy, spód beżowoszary z jaśniejszym kreskowaniem. Ogon intensywnie rudy. Dziób czarny, nogi bladoróżowe.
Ekologia i zachowanie.
Biotop słowika syberyjskiego to podszyt w tajdze. Prowadzi naziemny tryb życia. Często „kiwa” ogonem. Zakłada gniazdo na drzewie, składa od 3 do 6 jaj.
Ptak żywi się owadami, które zbiera chodząc po ziemi.
Status i ochrona.
IUCN uznaje słowika syberyjskiego za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana, ale ptak ten opisywany jest jako zazwyczaj pospolity. Ze względu na brak dowodów na spadki liczebności bądź istotne zagrożenia dla gatunku BirdLife International ocenia trend liczebności populacji jako prawdopodobnie stabilny.
Na terenie Polski gatunek ten jest objęty ścisłą ochroną gatunkową.

</doc>
<doc id="338103" url="https://pl.wikipedia.org/wiki?curid=338103" title="Śliwa domowa">
Śliwa domowa

Śliwa domowa ("Prunus domestica" L.) – poliploidalny gatunek roślin wieloletnich należący do rodziny różowatych, nie występujący w stanie dzikim. Formy wyjściowe powstawały prawdopodobnie wielokrotnie w warunkach naturalnych w wyniku samoistnego krzyżowania się dwóch dziko rosnących gatunków ałyczy ("P. cerasifera") i śliwy tarniny ("P. spinosa") lub wprost z poliploidalnych, dzikich form ałyczy. Ojczyznę śliwy domowej sytuuje się zwykle w rejonie Kaukazu, czasem też Azji Mniejszej i Zakaukazia. Dalsze różnicowanie śliw domowych wiązało się z częstym krzyżowaniem wstecznym i selekcją odmian hodowlanych. Prawdopodobnie odmiany o pestkach łatwo odchodzących od miąższu owocu powstały ze skrzyżowania ałyczy z bałkańskim gatunkiem "P. cocomilia" Ten. Śliwy do uprawy wprowadzili Persowie, a w Europie Grecy i Rzymianie. Hodowla ich i selekcja trwa do dziś. Obecnie w uprawie jest około 2 tysięcy odmian uprawnych, choć znaczenie ekonomiczne ma około 100.
Systematyka.
Prace nad opracowaniem systematycznym śliwy domowej rozpoczął Krsitom już w 1804 roku, kontynuowało je wielu badaczy, ale dopiero opracowania Rödera z 1939 prowadzone na podstawie badań cytologicznych oraz morfologii kwiatów, owoców, liści i jednorocznych pędów zyskały uznanie i obowiązują do dziś. Wydzielił on 4 podgatunki, w których wydzielił dodatkowo odmiany botaniczne.

</doc>
<doc id="338107" url="https://pl.wikipedia.org/wiki?curid=338107" title="Wojciech Dajczak">
Wojciech Dajczak

Wojciech Tadeusz Dajczak (ur. 19 grudnia 1962 w Poznaniu) – polski prawnik, profesor nauk prawnych, nauczyciel akademicki, sędzia, radca prawny.
Życiorys.
Pochodzi z rodu Dajczaków, który zamieszkiwał Kresy Wschodnie na Podolu. Jego ojcem był Piotr Dajczak (1910–1982).
W 1986 ukończył studia na Wydziale Prawa i Administracji Uniwersytetu Mikołaja Kopernika w Toruniu, na którym został zatrudniony jako pracownik naukowy. W latach 1991–1993 był asesorem sądowym, a następnie w latach 1993–1994 sędzią Sądu Rejonowego w Świeciu, a później w Bydgoszczy. 24 stycznia 1994 uzyskał stopień doktora nauk prawnych na podstawie rozprawy pt. "Zapisy na rzecz żony w prawie rzymskim" (promotor: prof. zw. dr hab. Władysław Bojarski).
23 marca 1999 uzyskał stopień doktora habilitowanego nauk prawnych na podstawie dorobku naukowego oraz rozprawy pt. "Zwrot „bona fides” w rozstrzygnięciach dotyczących kontraktów u prawników rzymskich okresu klasycznego" (recenzenci: prof. zw. dr hab Władysław Bojarski, prof. zw dr hab. Władysław Rozwadowski, dr hab. Edward Szymoszek).
1 lutego 2000 został zatrudniony na stanowisku profesora Uniwersytetu im. Adama Mickiewicza w Poznaniu, w latach 2002–2005 pełnił funkcję prodziekana Wydziału Prawa i Administracji Uniwersytetu im. Adama Mickiewicza ds. współpracy międzynarodowej oraz kierownika Studium Prawa Niemieckiego na tymże wydziale. Obecnie pełni funkcję wydziałowego koordynatora programu stypendialnego Socrates/Erasmus WPiA UAM.
Współpracuje z zagranicznymi ośrodkami naukowymi m.in. w Heidelbergu, Kolonii, Padwie, Trydencie. Wielokrotnie wygłaszał referaty na konferencjach międzynarodowych i wykłady w wielu ośrodkach akademickich za granicą. Członek Collegium Invisibile.
Był współredaktorem (wraz z A. J. Szwarcem i P. Wilińskim) „Handbook of Polish Law” (2011, ).
Uczestnik (wspólnie m.in. z Franciszkiem Longchamps de Bérier) projektów badawczych m.in. „Polnisches und deutsches Sachenrecht im 20. Jahrhundert – Romanistische Tradition, gemeinsame Erfahrungen, europäische Perspektive, 2001–2004”.
Został wybrany na członka Komitetu Nauk Prawnych Polskiej Akademii Nauk kadencji 2020–2023.
Stypendysta różnych fundacji m.in.

</doc>
<doc id="338109" url="https://pl.wikipedia.org/wiki?curid=338109" title="Obłóg">
Obłóg

Obłóg – cienki płat drewna (rodzaj forniru) używany przy produkcji płyt stolarskich. Używa się go także jako podkład pod okleinę przy produkcji mebli oraz do profilowania dużych powierzchni drewnianych, które pod wpływem „pracy” drewna odkształcają się. Kładzie się go wtedy poprzecznie do słoi drewna lub, jeżeli płyta jest klejona z kilku desek, to poprzecznie do miejsc klejonych, a następnie pokrywa estetycznym fornirem.
Obłóg powstaje najczęściej w wyniku skrawania obwodowego. Wytwarza się go z drewna miękkiego. Grubość obłogów to najczęściej od 1 do 3 mm. 
Obłóg jest wykorzystywany m.in. do budowania jachtów żaglowych. W tej technologii były budowane m.in. jachty klasy korsar.

</doc>
<doc id="338115" url="https://pl.wikipedia.org/wiki?curid=338115" title="Kazimierz Szczerba">
Kazimierz Szczerba

Kazimierz Wiesław Szczerba (ur. 5 marca 1954 w Ciężkowicach) – polski bokser, dwukrotny medalista olimpijski.
Życiorys.
Z wykształcenia elektromonter, ukończył technikum wieczorowe. Trenował boks, walczył w barwach Hutnika Kraków (1970–1975) i Legii Warszawa (1975–1988).
Podczas Letnich Igrzysk Olimpijskich w Montrealu w 1976 zdobył brązowy medal w wadze lekkopółśredniej. Sukces ten powtórzył na Letnich Igrzyskach Olimpijskich w Moskwie w 1980 w wadze półśredniej, stając się tym samym jednym z dziesięciu polskich bokserów mających co najmniej dwa medale olimpijskie.
Startował trzykrotnie w mistrzostwach Europy w wadze lekkopółśredniej (w Katowicach w 1975, Kolonii w 1979 i Tampere w 1981), nie odnosząc sukcesów. Zdobył natomiast brązowy medal w tej samej wadze podczas III Mistrzostw Europy Juniorów w Kijowie w 1974.
Czterokrotnie zdobywał mistrzostwo Polski: w 1976 i 1979 w wadze lekkopółśredniej, a w 1984 i 1985 w wadze półśredniej. Wicemistrzem był w 1975, 1977 i 1980 w wadze lekkopółśredniej oraz w 1987 w wadze półśredniej. Zwyciężył w Turnieju im. Feliksa Stamma w 1977 w wadze półśredniej. Jego głównymi rywalami w kraju byli Bogdan Gajda i Zygmunt Pacuszka, a pod koniec kariery Jan Dydak.
Po zakończeniu w 1988 zajął się działalnością trenerską, m.in. jako trener sekcji bokserskiej w Legii Warszawa.
W wyborach w 2018 z listy Koalicji Obywatelskiej uzyskał mandat radnego Bemowa.
Życie prywatne.
Jest ojcem polityka Michała Szczerby.

</doc>
<doc id="338117" url="https://pl.wikipedia.org/wiki?curid=338117" title="Jaroslav Haszek">
Jaroslav Haszek



</doc>
<doc id="338125" url="https://pl.wikipedia.org/wiki?curid=338125" title="Fornir">
Fornir

Fornir (z niem.) – cienkie płaty drewna uzyskiwane przez skrawanie płaskie (styczne – w kierunku prostopadłym do włókien) lub obwodowe (łuszczenie). Płaty te mają grubość od 0,1 do 5,0 mm. Forniry dzielą się ze względu na zastosowanie na okleiny i obłogi. Fornir w zależności od efektowności rysunku (od gatunku drzewa) może być przeznaczony na sklejkę, okleinę (fornirowanie) lub drewno warstwowe prasowane.
Na fornir przeznacza się drewno okrągłe o dużych średnicach.
Przygotowanie surowca na fornir obejmuje:
Uplastycznienie przeprowadza się przez gotowanie surowca w wodzie lub naparowywanie parą nasyconą. Szybsze uplastycznienie następuje przy parowaniu. Ogólnie przyjmuje się 1,5–2 godziny na każdy centymetr promienia wyrzynka przy parowaniu i 2–3 godziny przy gotowaniu.
Suszenie forniru do wilgotności 15–18% odbywa się za pomocą suszarek rolkowych lub suszarek taśmowych. Fornir przeznaczony na okleiny układa się w paczki z zachowaniem kolejności skrawania poszczególnych arkuszy z wyrzynek.
Fornir może być układany techniką na książkę oraz techniką maszynową. 
Na książkę układamy przekręcając liść forniru przez jedną z osi tak jak byśmy przewracali strony w książce a ułożenie maszynowe to zdejmowanie kolejnych liści forniru z pociętej już kłody i układanie obok siebie. Poszczególne liście po ułożeniu są zszywane i przyklejane pod prasą do materiału nośnego czyli MDF, płyty wiórowej, sklejki.
Forniry dzielimy na:
Zalety forniru:
Wady:

</doc>
<doc id="338128" url="https://pl.wikipedia.org/wiki?curid=338128" title="Przyłęk (województwo śląskie)">
Przyłęk (województwo śląskie)

Przyłęk – wieś w Polsce położona w województwie śląskim, w powiecie zawierciańskim, w gminie Szczekociny, nad Pilicą.
W latach 1975–1998 miejscowość położona była w województwie częstochowskim.
W 1412 powstał drewniany kościół, który w drugiej połowie XVI w. został zamieniony przez burgrabiego krakowskiego Mariana Przyłęckiego na zbór braci polskich. W latach 1774–1780 powstał obecny kościół pw. św. Jana Chrzciciela, z dwiema dzwonnicami.
Nazwa.
Miejscowość była wzmiankowana w formach "Prelancz" (1376), "Przelanki" (1394), "Przilank" (1400), "Przeląc" (1490), "Przyłęk" (1629). Jest to nazwa topograficzna oznaczająca ‘miejsce położone przy łęku’, gdzie "łęk" to ‘skręt, nizina nad skrętem rzecznym’.

</doc>
<doc id="338132" url="https://pl.wikipedia.org/wiki?curid=338132" title="Pete Seeger">
Pete Seeger

Pete Seeger, właśc. Peter Seeger (ur. 3 maja 1919 w Nowym Jorku, zm. 27 stycznia 2014 tamże) – amerykański piosenkarz i aktywista. Dzięki niemu rozwinęła się muzyka folkowa, był także pionierem "protest songu" w latach 50. i 60. Jest najbardziej znany jako autor lub współautor utworów „Where Have All the Flowers Gone”. „If I Had a Hammer” i „Turn, Turn, Turn”, które zostały nagrane przez wielu artystów, zarówno tych spod znaku muzyki folk, jak i tych, którzy nie mają z nią nic wspólnego, i są śpiewane do dziś na całym świecie. „Flowers” były przebojem The Kingston Trio (1962), Marleny Dietrich, która śpiewała ten utwór po angielsku, niemiecku i francusku (1962), i Johnny’ego Riversa (1965), a w Polsce Sławy Przybylskiej (pod tytułem „Gdzie są kwiaty z tamtych lat”). „If I Had a Hammer” okazał się hitem w wykonaniu zespołu Peter, Paul and Mary (1962) i Trini Lopeza (1963). Amerykański zespół The Byrds spopularyzował zaś „Turn, Turn, Turn” w połowie lat 60. W 1996 roku Pete Seeger został wprowadzony do "Rock and Roll Hall of Fame".
Rodzina wywodziła się z Niemiec. Jego ojciec Charles Seeger był muzykologiem i badaczem muzyki niepochodzącej z Zachodu. Rodzeństwo przyrodnie, Mike Seeger i Peggy Seeger, również osiągnęli sukces jako muzycy. – Mike założył zespół New Lost City Ramblers. Sam Seeger uczył się w Avon Old Farms w Connecticut, a następnie w Harvard College, lecz porzucił naukę w 1938 roku. W 1943 roku ożenił się z Toshi-Aline Oshtą (zm. 9 lipca 2013), której wsparcie – zdaniem samego Seegera – pozwoliło przeżyć artyście resztę życia. Z tego związku miał trójkę dzieci – Danny’ego, Mekę i Tinyę.
Kariera.
W późnych latach 30. i 40. – po tym jak opuścił Harvard, na którym studiował dziennikarstwo – Seeger spotkał i uległ wpływom wielu ważnych piosenkarzy, Woody’ego Guthriego czy Leadbelly'ego. Guthriego spotkał podczas „Gron gniewu”, koncertu zorganizowanego dla robotników-imigrantów i niedługo po tym wydarzeniu dwójka zaczęła ze sobą współpracować.
Seeger był jednym z założycieli grupy folkowej The Almanac Singers z Woodym Guthrie i The Weavers z Lee Haysem i Ronniem Gilbertem. The Weavers odnosili znaczne sukcesy we wczesnych latach 50. zanim zostali wpisani na czarną listę podczas makkartyzmu. W 1954 Seeger został wezwany przed oblicze Komitetu do spraw ruchów antyamerykańskich, a potem, przez następne 17 lat, był bojkotowany przez publiczne media.
Seeger rozpoczął karierę solową w 1958 roku, znaną z utworów „If I Had a Hammer” (napisanym wspólnie z Lee Haysem), „Turn, Turn, Turn” (inspirowanym Księgą Koheleta) i „We Shall Overcome”. zaczerpniętym z murzyńskich pieśni religijnych, który w latach 60. (z nowym już tekstem) stał się hymnem amerykańskiego ruchu praw obywatelskich.
W latach 60., Seeger napisał klasyczną już książkę "Jak grać na pięciostrunowym banjo", która sprawiła, że wiele osób zaczęło grać na tym instrumencie. Artysta wynalazł również tak zwane "Seeger Banjo", które jest dłuższe od normalnego o trzy progi i nieco dłuższe od gitary basowej, posiada też nieco niższy dźwięk.
Początkowo Seeger był gorącym poplecznikiem Boba Dylana, lecz w 1965 roku, podczas Newport Folk Festival, gdy Dylan zaczął wprowadzać do muzyki folk dźwięki instrumentów elektrycznych, wpadł w furię i podobno wkroczył na scenę z siekierą, by porozcinać kable; sam Seeger wyjaśniał natomiast, że gdy odmówiono mu ściszenia aparatury, powiedział „Niech to wszyscy diabli, gdybym miał topór, poprzecinałbym te kable”.
Seeger był członkiem Clearwater Group, organizacji założonej w 1966 roku, mającej na celu zwrócenie uwagi na zanieczyszczenie rzeki Hudson i podjęcie działań zmierzających do jego ograniczenia. W ramach tych działań, w 1969 po rzece zaczął pływać slup "Clearwater", który raz służy jako sala lekcyjna, scena lub laboratorium, a jego załoga jest złożona z wolontariuszy. Seeger był znany ze swoich komunistycznych przekonań. Początkowo wysławiał nawet stalinowski Związek Radziecki, jednak po ujawnieniu zbrodni tego systemu, zaczął się od niego odżegnywać.

</doc>
<doc id="338136" url="https://pl.wikipedia.org/wiki?curid=338136" title="Aleksander I Obrenowić">
Aleksander I Obrenowić

Aleksander I Obrenowić (cyrylica Александар Обреновић), (ur. 14 sierpnia 1876 w Belgradzie, zm. 11 czerwca 1903 tamże) – król Serbii od 1889, syn króla Milana I Obrenowicia i Mołdawianki, Natalii z domu Keszko.
Życiorys.
Do 1893 roku panował pod regencją ojca. W 1894 roku anulował liberalną konstytucję z 1888. Nadane przez niego konstytucje (1895, 1901) ograniczały uprawnienia Skupsztiny (parlamentu). W polityce zagranicznej orientował się na Austrię. Był zwolennikiem rządów absolutnych. Odrzucił ofertę pogodzonych z reżimem radykałów. Niepopularny w społeczeństwie przez swoje rozwiązłe życie. Odrzucił propozycję małżeństwa z księżną Czarnogóry, biorąc za żonę Dragę Mašin (z dworu jego matki, Natalii). W 1899 podczas przejazdu przez Belgrad został postrzelony przez zamachowca. Wraz z żoną Dragą został zamordowany w wyniku spisku oficerów. Jego następcą został Piotr I Karadziordziewić z konkurencyjnej dynastii Karadziordziewiciów.

</doc>
<doc id="338146" url="https://pl.wikipedia.org/wiki?curid=338146" title="Fundacja Wolnego Oprogramowania">
Fundacja Wolnego Oprogramowania



</doc>
<doc id="338147" url="https://pl.wikipedia.org/wiki?curid=338147" title="Rudnik (powiat cieszyński)">
Rudnik (powiat cieszyński)

Rudnik (, ) – wieś sołecka w gminie Hażlach w powiecie cieszyńskim, w województwie śląskim, w granicach historycznego regionu Śląska Cieszyńskiego. Na obszarze 410,50 ha zamieszkana jest przez 454 mieszkańców (2009), co daje gęstość zaludnienia równą 110,6 os./km². 
Historia.
Rudnik od swego początku znajdował się w granicach Księstwa Cieszyńskiego, będącego od 1327 lennem Królestwa Czech. Dokument księcia cieszyńskiego Adama Wacława wydany 5 listopada 1608 roku potwierdza nadane mieszczanom Cieszyna prawo warzenia i sprzedaży piwa, nadane miastu w 1523 przez Kazimierza II. Wymieniono w nim wioski jakie na mocy tego rozporządzenia z 1523 miały obowiązek kupowania cieszyńskiego piwa, w tym Rudnik.
Według austriackiego spisu ludności z 1900 w 49 budynkach w Rudniku, będącym wówczas częścią gminy Kończyce Wielkie, mieszkało 304 osób, z czego wszyscy byli katolikami a 300 (98,7%) polskojęzycznymi. Według spisu z 1910 roku Rudnik miał już 338 mieszkańców zamieszkałych w 51 budynkach na obszarze 291 hektarów, co dawało gęstość zaludnienia równą 116,2 os./km², z czego wszyscy byli polskojęzycznymi katolikami.
W latach 1975–1998 miejscowość należała administracyjnie do województwa bielskiego.
Komunikacja.
Do Rudnika kursują busy z Ustronia. Busy dowożą przede wszystkim dzieci oraz młodzież do Szkoły Podstawowej i Gimnazjum do centrum Kończyc Wielkich wyłącznie w dni nauki szkolnej. Z Rudnika busy jeżdżą również do Cieszyna przez Kończyce Wielkie, Hażlach. Na terenie Rudnika znajdują się 3 przystanki "Rudnik ul. Centralna", "Rudnik ul. Główna" i "Rudnik Centrum". Busy dojeżdżają do przystanku końcowego nawracając przy miejscowym Kościele. Najbliższy przystanek z którego można dojechać do Cieszyna lub Strumienia i dalej do Chybia w soboty, niedziele i święta to przystanek "Kończyce Rudnik", znajdujący się przy drodze nr 938. Niegdyś do wsi kursował PKS Cieszyn.
Religia.
Na terenie wsi działalność duszpasterską prowadzi Kościół Rzymskokatolicki (filia parafii św. Michała Archanioła w Kończycach Wielkich).

</doc>
<doc id="338148" url="https://pl.wikipedia.org/wiki?curid=338148" title="Witold Baran">
Witold Baran

Witold Stanisław Baran (ur. 29 lipca 1939 w Chmielowie k. Ostrowca Świętokrzyskiego, zm. 22 czerwca 2020 w Bydgoszczy) – polski lekkoatleta, specjalista biegów średnich, wicemistrz Europy, olimpijczyk.
Życiorys.
Podczas mistrzostw Europy w 1962 w Belgradzie zdobył srebrny medal w biegu na 1500 m. Na igrzyskach olimpijskich w 1964 w Tokio był szósty na tym samym dystansie (ustanowił wówczas swój rekord życiowy). W pierwszym finale Pucharu Europy w 1965 w Stuttgarcie zajął drugie miejsce w biegu na 5000 m.
Czterokrotnie wygrał główny bieg podczas Memoriału Kusocińskiego: na 3000 m w 1964, 1965 i 1967 oraz na 5000 m w 1969.
Był siedmiokrotnym mistrzem Polski: w biegu na 800 m w 1961, w biegu na 1500 m w 1962, 1963, 1964, 1966 i 1967 oraz na 5000 m w 1968. Dwukrotnie zdobywał srebrne medale: na 1500 m w 1960 i w sztafecie 4 × 400 m w 1963, a także dwukrotnie brązowe medale: na 1500 m w 1959 i w sztafecie 4 × 400 m w 1960.
Był rekordzistą Europy w biegu na milę (3;56,04, 3 sierpnia 1964, Londyn) Sześciokrotnie ustanawiał rekordy Polski: trzykrotnie na 1500 m (do wyniku 3:38,9 21 października 1964 w Tokio), a także na 5000 m (13:41,6 6 lipca 1969 w Paryżu), na 2000 m i w klubowej sztafecie olimpijskiej.
W latach 1959–1970 wystąpił w trzydziestu jeden meczach reprezentacji Polski na 800 m, 1500 m i 5000 m (40 startów), odnosząc 12 zwycięstw indywidualnych.
Rekordy życiowe:
Przygodę ze sportem rozpoczął w Zrywie Ostrowiec Świętokrzyski (1955–1957), by potem reprezentować barwy KSZO Ostrowiec Świętokrzyski (1958), Stali Mielec (1959), Legii Warszawa (1960–1962) i Zawiszy Bydgoszcz (1963–1972). Po zaprzestaniu aktywnego uprawiania sportu został trenerem w Zawiszy Bydgoszcz oraz działaczem PZLA. Był członkiem Zarządu PZLA, przewodniczącym komisji biegów przełajowych i ulicznych (1994–2000).
Ukończył Technikum Ekonomiczne w Bydgoszczy (1974) oraz AWF w Poznaniu (1978).
Został pochowany w Bydgoszczy na Cmentarzu przy ulicy Kcyńskiej w kolumbarium sektor K4 rząd 2, Numer 14.

</doc>
<doc id="338149" url="https://pl.wikipedia.org/wiki?curid=338149" title="Andreas Hammerschmidt">
Andreas Hammerschmidt

Andreas Hammerschmidt, ur. 1611 (lub 1612) w Brüx, zm. 29 października 1675 w Żytawie – niemiecki kompozytor i organista.
Życiorys.
Podczas wojny trzydziestoletniej cała jego rodzina wyemigrowała do Freiberga w Saksonii jako uchodźcy religijni. 
W latach 1633-1634 pełnił obowiązki organisty na zamku Wesenstein u saskiego księcia Rudolfa von Bünau, w następnych latach był organistą we Freibergu, gdzie ukazały się jego pierwsze kompozycje. W roku 1639 został mianowany na stanowisko organisty przy kościele św. Jana w Żytawie i tę funkcję pełnił do końca życia. Wtedy też rozwinął swoją działalność twórczą i zyskał sławę kompozytora. Jako naczelny organista miasta dysponował świątynią z doskonałymi warunkami muzycznymi (w kościele św. Jana znajdowało się wówczas troje organów). Do jego obowiązków należało komponowanie i wykonywanie utworów wokalnych z organami, prowadzenie chóru i miejskiego zespołu instrumentalnego; dodatkowo nauczał gry na instrumentach klawiszowych i dokonywał ekspertyz organów.
Jest jednym z klasyków wczesnobarokowej ewangelickiej pieśni religijnej w Niemczech, tworzył również motety, madrygały religijne i kantaty. Tekstów do wielu jego utworów religijnych dostarczał jego bliski przyjaciel, poeta Christian Keimann, rektor żytawskiego gimnazjum Johanneum. Do jego tekstu powstała w 1646 roku bożonarodzeniowa pieśń "Freuet euch, ihr Christen alle", przez długie lata znana i wykonywana, o czym świadczy choćby fakt, że Johann Sebastian Bach użył jej melodii w swojej kantacie nr 40 "Jesu, nimm dich deiner Glieder".
Tworzył muzykę w surowym, protestanckim kanonie. Styl jego utworów wywodzi się częściowo ze znakomitych osiągnięć muzycznych Heinricha Schütza i Hansa Leo Hasslera. Tworzył prawie wyłącznie dzieła religijne (z wyjątkiem trzech tomików). Jego utwory wokalne stylistycznie należą do tzw. hamburskiej szkoły pieśniowej.
Kompozytor został pochowany w Żytawie na dziedzińcu kościoła św. Krzyża. Na pomniku nagrobnym znajduje się napis sławiący jego osobę jako „Orfeusza z Żytawy”.

</doc>
<doc id="338150" url="https://pl.wikipedia.org/wiki?curid=338150" title="Hugo Pratt">
Hugo Pratt

Hugo Pratt (urodzony jako Ugo Eugenio Prat, ur. 15 czerwca 1927 w Rimini, Włochy, zm. 20 sierpnia 1995 w Grandvaux, Szwajcaria) – włoski twórca komiksowy, który połączył wszechstronne badania historyczne z talentem narratorskim w najsłynniejszej ze swych serii komiksowych – „Corto Maltese” – i w innych dziełach. Uhonorowany zaproszeniem do Will Eisner Award Hall of Fame (Galerii Sław Nagrody Eisnera) w 2005 roku.
W 1946 r. został członkiem tzw. Grupy Weneckiej wraz z Fernando Carcupino, Dino Battaglia i Damiano Damiani.
Życiorys.
Urodzony w Rimini we Włoszech. Jego rodzicami byli mediolańczyk Rolando Prat (ur. 20 marca 1907) i Evelina Genero. Większość dzieciństwa spędził w Wenecji w kosmopolitycznym środowisku rodzinnym. Dziadek od strony ojca był katolikiem o korzeniach angielskich i prowansalskich. Babcia od strony matki była z pochodzenia marranką, druga babcia była pochodzenia tureckiego. Był spowinowacony również z aktorem brytyjskim Borysem Karloffem (urodzonym jako William Henry Pratt). Hugo Pratt uważał siebie za wenecjanina, co przejawia się także w jego twórczości.
W 1937 roku wraz z matką dziesięcioletni Pratt przeniósł się do Abisynii (dziś Etiopia) by dołączyć do ojca, fanatycznego wyznawcy Benito Mussoliniego, który jako członek Milicji Faszystowskiej pełnił służbę jako przygraniczny milicjant i był zaangażowany w okupację Etiopii przez włoskie wojska po dwuletniej wojnie włosko-abisyńskiej lat 1935–1936. Z wybuchem II wojny światowej Hugo w wieku 13 lat przystąpił do milicji kolonialnej. Mówił potem o sobie: „byłem najmłodszym żołnierzem Mussoliniego.” W 1941 roku podczas brytyjskiej ofensywy ojciec Hugo trafił do niewoli, gdzie zachorował i zmarł w lipcu 1942 roku. Hugo z matką byli internowani w obozie Dire Daua, gdzie czekali na repatriację do Włoch. To tam zetknął się z komiksami, które kupował od strażników obozowych. M.in. z powodu obozowego zakazu fotografowania nastoletni Hugo sam zaczął rysować świat dookoła. Mówił potem: „nauczyłem się rysować w Etiopii”. Jego rysunki oddawały rzeczywistość obozową, ale też przyczyniły się do fascynacji uniformami militarnymi oraz insygniami, co znalazło wyraz w wielu jego późniejszych pracach.
W styczniu 1942 Wielka Brytania i Etiopia podpisały traktat w Addis Ababa, który umożliwił ewakuację ok. 10 000 cywilów włoskich z Etiopii. Włoski rząd wysłał cztery włoskie statki do Berbery w Somali Brytyjskim. Po wojnie Pratt wrócił do Wenecji gdzie w 1946 roku wszedł w skład tzw. Grupy Weneckiej. Ich komiksowy magazyn , który wyszedł początkowo w 1945 jako "Albo Uragano" koncentrował się na historiach przygodowych. Magazyn przyniósł członkom Grupy Weneckiej sukces i dał im rozgłos szczególnie w Argentynie. Z tego też powodu Hugo Pratt przeniósł się i przebywał w latach 1949–1962 w Buenos Aires, gdzie kierował wydawnictwem Abril. Tam też powstały jego pierwsze komiksy i uczył rysunku w Escuela Panamericana de Arte.
Po powrocie do Włoch w 1962 roku zajął się tworzeniem komiksów. Od 1967 roku powstawała seria o marynarzu-awanturniku Corto Maltese (12 albumów; po polsku wydaje tę serię wydawnictwo Post i Egmont Polska). Inny znany cykl autorstwa Pratta to „Gli Scorpioni del Deserto” ("Skorpiony pustyni"). We współpracy z przyjacielem, Milo Manarą stworzyli album "Indiańskie lato" (po polsku wydał go Egmont Polska).
W twórczości Pratta widoczne są cytaty z powieści Hermana Melville’a, Josepha Conrada, Jamesa Fenimore Coopera, Jacka Londona czy komiksów Willa Eisnera.

</doc>
<doc id="338151" url="https://pl.wikipedia.org/wiki?curid=338151" title="Albatrosowate">
Albatrosowate



</doc>
<doc id="338154" url="https://pl.wikipedia.org/wiki?curid=338154" title="Okręgi specjalne w Tokio">
Okręgi specjalne w Tokio

 – 23 jednostki terytorialne podziału administracyjnego, posiadające w znacznym stopniu autonomiczną władzę, stanowiące łącznie zasadniczą część stolicy Japonii, Tokio. Tak zorganizowany podział administracyjny dotyczy wyłącznie Tokio. 
Ponadto, władzom metropolii tokijskiej (東京都 "Tōkyō-to", inaczej: prefektura stołeczna, prefektura metropolitalna) podlega: 26 miast (市 "shi"), 5 miasteczek (町 "machi") i 8 wiosek (村 "mura"), usytuowanych na obszarach: Tama i Wysp Tokio. Ze względu na gęstość zaludnienia, przyległe ośrodki miejskie i inne realia wspólnego obszaru 23 okręgów, pomiędzy władzami metropolitalnymi a okręgami istnieje unikalny system administracyjny, który różni się od typowych relacji między prefekturami a miastami.
Opis.
Łączna powierzchnia 23 okręgów wynosi 627,53 km2 . W 2020 r. mieszkało w nich 9 744 534 osoby, w 5 209 997 gospodarstwach domowych (w 2010 r. 8 949 447 osób, w 4 547 435 gospodarstwach domowych). Okręgi mają od 10 km² do 62 km² powierzchni oraz od 66 tys. do 948 tys. ludności. Setagaya ma najwięcej ludności, zaś Ōta największą powierzchnię.
System.
Wyjątkowość systemu okręgów polega na tym, że mimo posiadania autonomii lokalnej rady muszą bezkonfliktowo funkcjonować razem w jednym, wielkim obszarze Tokio. System ten równoważy potrzebę utrzymania jednolitej administracji i kontroli na całym obszarze przy jednoczesnym rozwiązywaniu codziennych spraw przez samorządy lokalne, które są bliżej mieszkańców. W 23 okręgach władze metropolitalne odpowiadają za część obowiązków administracyjnych „miasta”, takich jak: usługi wodociągowe i kanalizacyjne oraz straż pożarna. Władze lokalne okręgów mają natomiast autonomię w zakresie samodzielnego zajmowania się sprawami bliskimi życiu mieszkańców, takimi jak: opieka społeczna, edukacja i mieszkalnictwo.
System okręgów specjalnych przeszedł kilka reform. Dawniej były one usytuowane w metropolii tokijskiej jako lokalne jednostki publiczne, ale w celu zwiększenia ich niezależności i autonomii system został zreformowany, aby od 2000 roku zmienić je na podstawowe podmioty lokalne. Ponadto, powołana została oddzielna rada (Metropolitan-Ward Council) jako organ doradczy ds. komunikacji i koordynacji pomiędzy władzami metropolitalnymi a okręgami.
Dzięki temu systemowi rząd metropolitalny dokonuje korekt finansowych zarówno między sobą a okręgami, jak i między samymi okręgami. Władze metropolitalne i okręgi dzielą się odpowiedzialnością za prowadzenie spraw i administrację, a tym samym dzielą się także wpływami podatkowymi.
Podatki.
Podatki od osób prawnych, od aktywów trwałych oraz specjalny podatek od własności gruntów – które są podatkami komunalnymi – są pobierane przez rząd metropolitalny, ale stała część jest przydzielana rządom okręgowym. Korekta finansowa wśród 23 okręgów ma również na celu wyrównanie dysproporcji w dochodach fiskalnych poszczególnych okręgów w przypadku nierównego podziału środków. Kiedy podstawowa potrzeba fiskalna okręgu przewyższa jego podstawowe dochody fiskalne, różnica jest nadrabiana w formie alokacji od rządu metropolitalnego.

</doc>
<doc id="338155" url="https://pl.wikipedia.org/wiki?curid=338155" title="Górki Małe (województwo śląskie)">
Górki Małe (województwo śląskie)

Górki Małe – wieś w Polsce położona w województwie śląskim, w powiecie cieszyńskim, w gminie Brenna. Powierzchnia sołectwa wynosi 275 ha, a liczba ludności 819, co daje gęstość zaludnienia równą 297,8 os./km². Położona jest w dolinie Brennicy, u podnóży Beskidu Śląskiego.
Historia.
Miejscowość "Gorki" została po raz pierwszy wzmiankowana ok. 1305 roku w dokumencie Liber fundationis episcopatus Vratislaviensis jako "Gorki villa vlodari". Był to zapis nietypowy, a pozwala sądzić, że wieś ta była o wiele starsza. Wpisanie jej do rzeczonego dokumentu związane było zapewne z wyodrębnieniem z jej terytorium, będącego dotąd własnością książęcą, nowej wioski nadanej rycerzowi. Część wsi pozostałą w rękach książęcy przezwano "Górkami Małymi", a część rycerską "Górkami Wielkimi". Tak więc książęce Górki (Małe) funkcjonowały już najpewniej w kasztelanii cieszyńskiej, a od 1290 w nowym Księstwie Cieszyńskim, a z niego wydzielona została część rycerska, która to została po raz pierwszy wzmiankowana w "Liber fundationis..."
W latach 1573/1577-1594 Górki Małe znajdowały się w granicach wydzielonego z Księstwa Cieszyńskiego skoczowsko-strumieńskiego państwa stanowego.
Według austriackiego spisu ludności z 1900 w 47 budynkach w Górkach Małych na obszarze 275 hektarów mieszkało 359 osób, co dawało gęstość zaludnienia równą 130,5 os./km². z tego 310 (86,4%) mieszkańców było katolikami, 49 (13,6%) ewangelikami, 355 (98,9%) było polsko-, 2 niemiecko- a 1 czeskojęzycznymi. Do 1910 roku liczba mieszkańców spadła do 329.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 15 kompanii w Ustroniu.
W latach 1975–1998 miejscowość położona była w województwie bielskim.
Komunikacja.
Przez Górki Małe kursują autobusy do Brennej, Cieszyna i Skoczowa.

</doc>
<doc id="338158" url="https://pl.wikipedia.org/wiki?curid=338158" title="Brzezówka (województwo śląskie)">
Brzezówka (województwo śląskie)

Brzezówka (cz. "Březůvka", niem. "Brzezuwka") – wieś sołecka w gminie Hażlach w powiecie cieszyńskim, w województwie śląskim, w granicach historycznego regionu Śląska Cieszyńskiego. Położona jest na Wysoczyźnie Kończyckiej. Na obszarze 460,63 ha zamieszkana jest przez 664 mieszkańców (2009), co daje gęstość zaludnienia równą 144,2 os./km².
Historia.
Miejscowość po raz pierwszy wzmiankowana w 1426. Pisała się wówczas "Brzozowice"/"Brzezowice", nazwa "Brzezówka" pojawiła się w 1523.
W średniowieczu wieś pozostawała wsią szlachecką w granicach księstwa cieszyńskiego, będącego od 1327 lennem Królestwa Czech. W otoczeniu Bolesława I cieszyńskiego i jego synów działał szlachcic "Jakubek z Brzezowic", który w Brzezowicach/Brzezówce posiadał dziedziczne wójtostwo. W 1612 roku wieś została podarowana przez księcia cieszyńskiego Adama Wacława Małgorzacie Kostlachównej z Kremże, swej ochmistrzyni za wywiązywanie się ze swej funkcji na dworze książęcym. Wówczas w Brzezówce gospodarowało 7 kmieci, jednak książę Adam Wacław poszerzył swe nadanie i przekazał Małgorzacie Kostlachównej w wieczyste posiadanie 14 rolinków i 7 zagródników, których zadaniem było wykarczowanie w Brzezówce lasu pod założenie nowych gospodarstw. Jakby tego było mało książę wkrótce nadał jej również prawo osadzania w Brzezówce przedstawicieli różnych rzemiosł, co w istocie łamało przywileje książęce miasta Cieszyna.
Według austriackiego spisu ludności z 1900 w 50 budynkach w Brzezówce na obszarze 460 hektarów mieszkało 340 osób. co dawało gęstość zaludnienia równą 73,9 os./km², z tego 253 (74,4%) mieszkańców było katolikami, 87 (25,6%) ewangelikami, 338 (99,4%) było polsko- a 1 (0,3%) czeskojęzycznymi. Do 1910 liczba budynków wzrosła do 53 a mieszkańców do 351, z czego wszyscy byli polskojęzyczni, 253 (72,1%) było katolikami a 98 (27,9%) ewangelikami.
W latach 1975–1998 miejscowość położona była w województwie bielskim.
Turystyka.
Przez miejscowość przechodzi czerwona trasa rowerowa nr 24 (Pętla rowerowa Euroregionu Śląsk Cieszyński)
Komunikacja.
Do wsi dojeżdżają autobusy ZGK Cieszyn wybranych kursów linii podmiejskiej nr 30 do pętli przy OSP Brzezówka.

</doc>
<doc id="338165" url="https://pl.wikipedia.org/wiki?curid=338165" title="Oprogramowanie narzędziowe">
Oprogramowanie narzędziowe

Oprogramowanie narzędziowe, program narzędziowy – rodzaj oprogramowania, które wspomaga zarządzanie zasobami sprzętowymi poprzez dogodne interfejsy użytkowe oraz modyfikuje i usprawnia oprogramowanie systemowe.

</doc>
<doc id="338166" url="https://pl.wikipedia.org/wiki?curid=338166" title="Mylna Przełęcz">
Mylna Przełęcz

Mylna Przełęcz (, , ) – dwusiodłowa przełęcz w Grani Kościelców w Tatrach Wysokich. Jest to pierwsza wybitniejsza przełęcz na północ od szczytu Zawratowej Turni, oddzielająca ją od Zadniego Kościelca. Pomiędzy jej dwoma siodłami położonymi na wysokości 2096 i 2104 m znajduje się niewybitny wierzchołek o wysokości 2106 m. Wschodnie stoki spod przełęczy opadają do Doliny Czarnej Gąsienicowej, zachodnie do Zadniego Koła w górnej części Doliny Zielonej Gąsienicowej.
W pobliżu jej północnego siodła znajduje się jaskinie: Szczelina w Zadnim Kościelcu i Wyżnia Szczelina w Zadnim Kościelcu.
Od zachodu przełęcz dostępna jest bez trudności, umożliwia łatwe dojście na Grań Kościelców. Główne jest siodło północne, było ono od dawna znane polującym na kozice. Od wschodu podcięta jest pionową ścianą uniemożliwiającą łatwe zejście i dlatego nie jest dogodnym połączeniem górnych partii wschodniej i zachodniej odnogi Doliny Gąsienicowej. Najłatwiejsze wejście od wschodu ma charakter wspinaczkowy i jest częściowo trudne (III w skali UIAA).
Nazwa została nadana przełęczy przez taternika Janusza Chmielowskiego. W 1902 r. wszedł on od zachodniej strony na tę przełęcz, nie mógł jednak znaleźć zejścia na drugą stronę, do Zmarzłego Stawu. Przedtem przełęcz pokonał m.in. Szymon Tatar (młodszy), koziarze bywali tu już w XIX wieku. Zimą pierwsi na Mylną Przełęcz weszli Stefan Jaworski, Józef Lesiecki, Leon Loria, Jan Małachowski i Stanisław Zdyb 24 kwietnia 1911 r.

</doc>
<doc id="338168" url="https://pl.wikipedia.org/wiki?curid=338168" title="Masowe wymieranie">
Masowe wymieranie

Masowe wymieranie – gwałtowne (w skali geologicznej) wyginięcie wielu gatunków w wyniku zadziałania globalnych czynników środowiskowych (np. regresji morskich, zasadniczych zmian klimatycznych, wzmożonego wulkanizmu, katastrof kosmicznych). 
W dziejach życia na Ziemi zidentyfikowano pięć wielkich masowych wymierań:
O masowym wymieraniu mówi się również w kontekście katastrofy tlenowej ponad 2 mld lat temu, która dotknęła bakterie beztlenowe.
Wśród ekologów trwa debata na temat znaczenia współczesnego wymierania gatunków (związanego z działalnością człowieka, w szczególności z przekształcaniem i fragmentacją siedlisk, także z eksploatacją gatunków i zawlekaniem organizmów obcych) dla różnorodności biologicznej. Zjawisko to bywa określane mianem szóstej katastrofy.

</doc>
<doc id="338169" url="https://pl.wikipedia.org/wiki?curid=338169" title="Zbytków">
Zbytków

Zbytków (cz. "Zbytky", niem. "Zbitkau") – wieś sołecka w Polsce, położona w województwie śląskim, w powiecie cieszyńskim, w gminie Strumień, o powierzchni 4,94 km², 1286 mieszkańców (wrzesień 2010), gęstość zaludnienia 260,3 os./km². Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej.
Historia.
Pierwsza wzmianka pochodzi z 1388, zanim jeszcze w 1407 wzmiankowano pobliski Strumień. Początkowo wieś szlachecka na obszarze księstwa raciborskiego, jednak pod koniec XV wieku Strumień i okolice znalazły się w rękach Kazimierza II cieszyńskiego, a w połowie XVI wieku miasto wykupiło Zbytków. W latach 1573/1577-1594 wieś Zbytków znajdował się w granicach wydzielonego z Księstwa Cieszyńskiego skoczowsko-strumieńskiego państwa stanowego.
Według austriackiego spisu ludności z 1900 w 50 budynkach w Zbytkowie na obszarze 493 hektarów mieszkało 336 osób, co dawało gęstość zaludnienia równą 68,2 os./km². z tego 295 (87,8%) mieszkańców było katolikami, 29 (8,6%) ewangelikami a 12 (3,6%) wyznawcami judaizmu, 293 (87,2%) było polsko- a 13 (3,9%) niemieckojęzycznymi. Do 1910 roku liczba mieszkańców wzrosła do 368, z czego 325 (88,3%) było katolikami, 33 (9%) ewangelikami, 10 (2,7%) żydami, 291 (92,1%) polsko- a 25 (7,9%) niemieckojęzycznymi.
W wyborach na XI kadencję austriackiej Rady Państwa w 1907 jak i w 1911 dwukrotnie wygrał Józef Londzin ze Związku Śląskich Katolików z wyraźną przewagą nad swoimi konkurentami (46 z 51 głosów w 1907 i 54 z 56 głosów w 1911).
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu.
W latach 1975–1998 miejscowość położona była w województwie bielskim.
W 2011 do użytku oddano nowy kościół rzymskokatolicki, filialny parafii strumieńskiej, pw. Matki Bożej Szkaplerznej, poświęcony w 2015.
Komunikacja.
Przez Zbytków (DK 81) przejeżdżają przelotowe autobusy dalekobieżne, skąd możemy dojechać do Częstochowy, Katowic, Raciborza, Wisły oraz lokalne do Cieszyna, Chybia i Zarzecza. W centrum Zbytkowa przy sklepie ABC (pętla na ul. Wyzwolenia) zlokalizowany jest przystanek, z którego odjeżdżają autobusy firmy Linea Trans do Cieszyna, Chybia i Zarzecza oraz busy Komunikacji Lokalnej Gminy Pawłowice na linii L-5 w kierunku Strumienia i Pawłowic.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:

</doc>
<doc id="338171" url="https://pl.wikipedia.org/wiki?curid=338171" title="Bąków (województwo śląskie)">
Bąków (województwo śląskie)

Bąków (czes. Bonkov, niem. Bonkau) – wieś sołecka w Polsce, położona w województwie śląskim, w powiecie cieszyńskim, w gminie Strumień.
W latach 1975–1998 miejscowość położona była w województwie bielskim.
Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 591 ha, a liczba ludności 1477, co daje gęstość zaludnienia równą 249,9 os./km².
Historia.
Po raz pierwszy Rychułd wzmiankowano w 1416, zaś Bąków w 1536. W 1552 Bąków został podarowany przez księcia Wacława III Adama Piotrowi Czelo z Czechowic na Małych Kończycach. W posiadaniu tej rodziny zarówno Bąków, jak i Rychułd były jeszcze na początku XVII w., lecz w 1619 przeszły w posiadanie Bludowskich poprzez małżeństwo Fryderyka Bludowskiego z Katarzyną Czelo. Dobra te w 1737 Gottlieba Agnet, ich prawnuczka, sprzedała Christianowi Kalischowi.
W XIX w. Bąków i Rychułd zyskały wspólnego wójta i urząd gminny Bąków – Rychułd, co trwało do 1945.
Według austriackiego spisu ludności z 1900 w 49 budynkach w Bąkowie (w tym 20 w Rychułdzie) na obszarze 523 hektarów mieszkało 403 osób (w tym 180 w Rychułdzie), co dawało gęstość zaludnienia równą 77,1 os./km². z tego 162 (40,2%) mieszkańców było katolikami (115, 51,6% w Bąkowie a 47, 26,1% w Rychułdzie), 235 (58,3%) ewangelikami (108, 48,4% w Bąkowie a 127, 70,6% w Rychułdzie) a 6 (3,3%) wyznawcami judaizmu (wszyscy w Rychułdzie), 379 (94%) było polsko- a 9 (2,2%) niemieckojęzycznymi (w tym 8 w Rychułdzie). Do 1910 liczba mieszkańców wzrosła do 428 (251 w Bąkowie, a 177 w Rychułdzie), z czego 417 zameldowanych było na stałe. Ze względu na używany "język potoczny" 46 (11%, 40 z nich w Rychułdzie) osób było niemiecko- a 371 (88,97%) polskojęzycznymi. Podział według religii kształtował się następująco: 205 (47,9%, w tym 135 w Bąkowie i 70 w Rychułdzie) katolików, 214 (50%, w tym 116 w Bąkowie i 98 w Rychułdzie) ewangelików i 9 (2,1%, wszyscy w Rychułdzie) wyznawców judaizmu.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu.
Religia.
Na terenie wsi działalność duszpasterską prowadzą następujące Kościoły:

</doc>
<doc id="338173" url="https://pl.wikipedia.org/wiki?curid=338173" title="Oprogramowanie użytkowe">
Oprogramowanie użytkowe

Oprogramowanie użytkowe, program użytkowy, aplikacja, potocznie apka (nie mylić z APK) – każdy samodzielny program lub element pakietu oprogramowania, który nie jest zaliczany do oprogramowania systemowego i narzędziowego (usługowego).
Inaczej, to oprogramowanie oferujące bezpośredni kontakt człowieka z komputerem, czyli realizujące interakcję użytkownika z komputerem. Oprogramowanie użytkowe przeznaczone jest do wykonywania czynności oraz rozwiązywania problemów zadanych przez tego użytkownika i wymaga uprzedniego uruchomienia systemu operacyjnego, na którym to oprogramowanie zostanie uruchomione.
Określenia takie jak aplikacja, aplikacja użytkowa, czy program użytkowy, są określeniami bliskoznacznymi dla oprogramowania użytkowego. Bywa ono również mylone lub utożsamiane z oprogramowaniem usługowym (narzędziowym). W polskiej wersji systemu operacyjnego OS X zamiast terminu „aplikacja” używany jest termin „program”.
Jako typowe przykłady oprogramowania użytkowego mogą służyć następujące grupy programów:
Oprogramowaniem użytkowym może być również aplikacja internetowa, np. Dysk Google.

</doc>
<doc id="338175" url="https://pl.wikipedia.org/wiki?curid=338175" title="Knysz (strudel)">
Knysz (strudel)

Knysz – kawałki strudla z nadzieniem z ugotowanej kaszy gryczanej (w tym krakowskiej) wymieszanej ze zrumienioną na skwarkach cebulą, które podaje się jako dodatek do dań mięsnych lub jako samodzielne danie; porównaj z kašnjaki – tradycyjną potrawą kuchni chorwackiej, czyli strudlem z kaszą gryczaną i jaglaną.

</doc>
<doc id="338178" url="https://pl.wikipedia.org/wiki?curid=338178" title="Mizeria">
Mizeria

Mizeria – sałatka z ogórków (potartych lub pokrojonych w plasterki). Najczęściej występuje z dodatkiem śmietany, kefiru, jogurtu lub zsiadłego mleka, choć bywają także wersje z olejem i pieprzem lub z sokiem z cytryny i cukrem. Do mizerii bywają także dodawane: pomidor, koperek, szczypiorek, mięta, natka pietruszki lub kwiaty i liście ogórecznika.

</doc>
<doc id="338185" url="https://pl.wikipedia.org/wiki?curid=338185" title="Bładnice">
Bładnice

Bładnice – sołectwo w gminie Skoczów w powiecie cieszyńskim, w województwie śląskim. Powierzchnia sołectwa wynosi 2.91 km kw., a liczba ludności 706, co daje gęstość zaludnienia równą 242,6 os./km². Położone jest na Pogórzu Śląskim, nad rzeką Bładnicą (lewym dopływem Wisły), w granicach historycznego regionu Śląska Cieszyńskiego. W granicach sołectwa wyróżnia się Bładnice Dolne oraz Bładnice Górne, których historia związana jest z pobliskim Nierodzimiem, obecnie znajdującym się w granicach Ustronia.
Historia.
Wieś Bładnice po raz pierwszy wzmiankowane zostały w 1416 r. w dokumencie kancelaryjnym księcia cieszyńskiego Bolesława I. Wieś była własnością szlachecką włączoną do Nierodzimia, siedziby właściciela. Jeden z nich, Jeremiasz Czamer, w latach 1608-1609 wydzielił część Nierodzimia i Bładnic swojej żonie i synowi. W następnych latach właściciele zmieniali się częściej. Pod koniec XVIII wieku zakupił je cieszyński książę i włączył do Komory Cieszyńskiej.
W czasie reformacji miejscowa ludność przyjęła w dużej mierze nowe wyznanie. W 1787 w Bładnicach Górnych było 140 ewangelików i 53 katolików.
Bładnice Górne nigdy nie stanowiły samodzielnej gminy a jedynie gminą katastralną w granicach Nierodzimia. Bładnice Dolne zaś stanowiły samodzielną gminę do 1945 roku.
W 1900 Bładnice Dolne stanowiły samodzielną gminę a Bładnice Górne były częścią gminy Nierodzim i znajdowały się w powiecie sądowym Bielsko. Zamieszkiwało je łącznie 317 osób w 40 budynkach, z tego wszyscy byli polskojęzyczni, 104 (32,8%) było katolikami a 213 (67,2%) ewangelikami. Do 1910 liczba mieszkańców spadła do 291 osób, z czego wszyscy dalej byli polskojęzyczni, 91 (31,3%) było katolikami a 200 (68,7%) ewangelikami.
W 1921 Bładnice Dolne i Nierodzim znalazły się w granicach powiatu cieszyńskiego. W latach 1945-1954 Bładnice Dolne weszły w skład gminy zbiorowej Skoczów-Wieś, a w 1954 gromady Nierodzim. W 1973 wraz z Bładnicami Górnymi znalazły się w granicach gminy Skoczów.
W latach 1975–1998 miejscowość należała administracyjnie do województwa bielskiego.
Kościół.
Na terenie wsi działalność duszpasterską prowadzi Kościół Ewangelicko-Augsburski (parafia Ewangelicko-Augsburska w Bładnicach, diecezja cieszyńska) i jest jedną z nielicznych w Polsce, na terenie których prowadzi działalność wyłącznie kościół inny niż Kościół Rzymskokatolicki.
Turystyka.
W Bładnicach znajdowała się pracownia rusznikarza Czesława Kanafka wytwarzającego repliki historycznych armat i broni czarnoprochowej. Działa Pana Czesława występowały w filmach „Ogniem i Mieczem” i „Pan Tadeusz”.
Przez miejscowość przechodzi czerwona trasa rowerowa nr 24 (Pętla rowerowa Euroregionu Śląsk Cieszyński)

</doc>
<doc id="338187" url="https://pl.wikipedia.org/wiki?curid=338187" title="Synchrocyklotron">
Synchrocyklotron

Synchrocyklotron, fazotron – akcelerator cząstek rodzaj cyklotronu o zmiennej częstotliwości pola elektrycznego, tak dobranej, aby kompensowało ono relatywistyczny wzrost masy, który wywołuje wzrost czasu obiegu cząstek przy zbliżaniu się ich prędkości do prędkości światła w próżni.
Idee działania urządzenia przedstawił w 1943 Marcus Oliphant, a pierwszy synchrocyklotron skonstruował Władimir Weksler w ZSRR w roku 1945.
Częstotliwość cyklotronową w mechanice relatywistycznej opisuje wzór:
gdzie:
Energia kinetyczna cząstki jest proporcjonalna do liczby przebiegów cząstki w akceleratorze, w związku z tym energia kinetyczna jest proporcjonalna do czasu przyspieszania cząstki. Dlatego w powyższym wzorze energia może być zastąpiona wielkością proporcjonalną do czasu.
Zobacz też
Cyklotron – matematyczne podstawy działania cyklotronów.

</doc>
<doc id="338189" url="https://pl.wikipedia.org/wiki?curid=338189" title="Fazotron">
Fazotron



</doc>
<doc id="338191" url="https://pl.wikipedia.org/wiki?curid=338191" title="Pogórze (województwo śląskie)">
Pogórze (województwo śląskie)

Pogórze (cz. "Pohoří", niem. "Pogorsch") – wieś sołecka w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 863 ha, a liczba ludności 1851, co daje gęstość zaludnienia równą 214,5 os./km².
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "ithem in Pogorsz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Miejscowość wraz z jej częściami: Dembiną i Bajerkami wymienia pod koniec XIX wieku "Słownik geograficzny Królestwa Polskiego". Wieś zajmowała całkowity obszar 1488 mórg. Według spisu z 1880 roku we wsi znajdowały się 103 budynki, w których mieszkało 890 mieszkańców w tym 415 mężczyzn oraz 475 kobiet. 650 z nich było wyznania katolickiego, 232 protestanckiego, a 8 wyznawało judaizm. Pod względem etnicznym 848 mieszkańców było polskojęzycznymi, 42 niemieckojęzycznymi. We wsi znajdowała się polska szkoła ludowa.
Według austriackiego spisu ludności z 1900 w 108 budynkach w Pogórzu na obszarze 858 hektarów mieszkało 860 osób, co dawało gęstość zaludnienia równą 100,2 os./km². z tego 639 (74,3%) mieszkańców było katolikami, 209 (24,3%) ewangelikami a 12 (1,4%) wyznawcami judaizmu, 792 (92,1%) było polsko-, 55 (6,4%) niemiecko- a 12 (1,4%) czeskojęzycznymi. Do 1910 roku liczba mieszkańców wzrosła do 862, z czego 861 było zameldowanych na stałe, 799 (92,8%) było polsko-, 61 (7,1%) niemieckojęzycznymi a 1 czeskkojęzyczna, 636 (73,8%) było katolikami, 217 (25,2%) ewangelikami a 9 (1%) wyznawcami judaizmu.
W wyborach na XI kadencję austriackiej Rady Państwa w 1907 w Pogórzu wygrał Józef Londzin (Związek Śląskich Katolików) ze 113 głosami nad Janem Sztwiertnią (45 głosów, byłym członkiem Związku Śląskich Katolików, postrzeganym jako kandydat neutralny narodowościowo z poparciem miejscowym Niemców), a w 1911 Londzin wygrał ponownie (95 głosów) nad Józefem Kożdoniem (57 głosów, Śląska Partia Ludowa) i Józefem Chobotem (3 głosy).
Po zakończeniu I wojny światowej Pogórze wraz z całym Śląskiem Cieszyńskim stało się punktem sporu pomiędzy Polską i Czechosłowacją. W 1918 roku na bazie Straży Obywatelskiej lokalni Polacy utworzyli w miejscowości oddział Milicji Polskiej Śląska Cie­szyńskiego podlegający 14 kompanii Milicji w Skoczowie pod dowództwem ppor. Bączka.
W latach 1975–1998 miejscowość położona była w województwie bielskim.
Miejsce odbywania się corocznej imprezy sportowej "Crossu świętojańskiego", która nawiązuje do tradycji palenia świętojańskich ognisk na Śląsku Cieszyńskim.
Religia.
Na terenie wsi działalność duszpasterską prowadzi Kościół rzymskokatolicki (parafia Najświętszej Maryi Panny Królowej Polski).

</doc>
<doc id="338192" url="https://pl.wikipedia.org/wiki?curid=338192" title="With Teeth">
With Teeth

With Teeth (pisane [WITH_TEETH]) – czwarty album studyjny amerykańskiego zespołu industrialnego Nine Inch Nails, wydany 3 maja 2005 roku przez Interscope Records. Został wyprodukowany przez frontmana Trenta Reznora wieloletniego kolaboranta Alana Mouldera. Płytę promowały single "The Hand That Feeds", "Every Day is Exactly the Same" i "Only".

</doc>
<doc id="338193" url="https://pl.wikipedia.org/wiki?curid=338193" title="Knysza">
Knysza

Knysza – rodzaj "fast foodu", wypełnione różnymi składnikami pieczywo. Jest to połówka wydrążonej w środku bułki drożdżowej, ewentualnie uprzednio podgrillowanej, wypełniona nadzieniem, na przykład surowymi warzywami z kotletem, polanymi sosem.
W wersji klasycznej, knysza jest wegetariańska i nazywa się knyszą z warzywami – bułka jest wypełniona wyłącznie świeżymi warzywami (białą i czerwoną kapustą, pomidorem, ogórkiem i kukurydzą konserwową), polanymi sosem czosnkowym, majonezowym lub pikantnym, i posypana po wierzchu prażoną cebulką. Występują też warianty z mięsem, na przykład kotletem, mięsem z kurczaka lub parówką, oraz wersja z serem. 
Bułka do knyszy jest bardziej puszysta od bułki pita. Po upieczeniu należy rozkroić ją na dwie półkoliste połówki, po czym każdą z nich naciąć (prostopadle do przekroju) i lekko wydrążyć tak, aby powstała kieszonka (wnęka), do której wkłada się nadzienie.
Potrawa ta bywa mylona z kebabem, od którego różni się tym, że nie zawiera mięsa opiekanego na ruszcie, choć współcześnie można spotkać w ofercie handlowej knyszę nadziewaną mięsem gyros.
Knysze cieszą się popularnością we Wrocławiu, gdzie pojawiły się w latach 90. XX wieku.

</doc>
<doc id="338198" url="https://pl.wikipedia.org/wiki?curid=338198" title="Heizei">
Heizei

 – 51. cesarz Japonii ery Heian, według tradycyjnego porządku dziedziczenia.
Przed wstąpieniem na tron nosił imię Ate (. Był najstarszym synem cesarza Kammu i bratem cesarza Saga.
Heizei panował w latach 806-809.
Ze względu na zły stan zdrowia, który nie pozwalał mu na wypełnianie ceremonialnych obowiązków cesarskich, abdykował w 809 r. na korzyść swojego młodszego brata – księcia Kamino – znanego później jako cesarz Saga.
Poprawa stanu zdrowia sprawiła, że chciał ponownie uczestniczyć w rządzeniu państwem. Poparty przez członków rodu Fujiwara osiadł w Narze – dawnej stolicy, gdzie próbował uzyskać poparcie starych rodów niezadowolonych z przeniesienia stolicy do Heian-kyō. W 810 r. wydał dekret nakazujący przeniesienie stolicy z powrotem do Nary, czym naraził się na natychmiastową reakcję cesarza Saga. Po konflikcie zbrojnym z bratem wycofał się z życia politycznego i przyjął święcenia mnisze.
Mauzoleum cesarza Heizei znajduje się w Nara. Nazywa się ono "Yamamomo-no misasagi".

</doc>
<doc id="338199" url="https://pl.wikipedia.org/wiki?curid=338199" title="Dallas Semiconductor">
Dallas Semiconductor

Dallas Semiconductor – firma wytwarzająca układy scalone. Producent mikrokontrolerów opartych na architekturze 8051.
Obecnie połączona z firmą Maxim IC.

</doc>
<doc id="338200" url="https://pl.wikipedia.org/wiki?curid=338200" title="Testament Polski Walczącej">
Testament Polski Walczącej

Testament Polski Walczącej – odezwa programowa do narodu polskiego, jaką opublikowała 1 lipca 1945 roku Rada Jedności Narodowej w związku z bezprawnym przejmowaniem władzy w Polsce przez zawiązane pod patronatem ZSRR władze komunistyczne. Autorem tekstu był ostatni Delegat Rządu na Kraj, poeta Jerzy Braun.
Bezpośrednią przyczyną odezwy było powołanie przez komunistów 28 czerwca 1945 Tymczasowego Rządu Jedności Narodowej.
W efekcie 1 lipca 1945 RJN rozwiązała się w Krakowie i wydała , w którego ostatniej części sformułowała właśnie Testament Polski Walczącej.
Testament Polski Walczącej zawierał 12 postulatów:
1. Opuszczenie terytorium Polski przez wojska sowieckie oraz przez rosyjską policję polityczną.
2. Zaprzestanie prześladowań politycznych, którego dowodem będzie:
3. Zjednoczenie i uniezależnienie Armii Polskiej przez:
4. Zaprzestanie dewastacji gospodarczej kraju przez władze okupacyjne.
5. Dopuszczenie wszystkich polskich stronnictw demokratycznych do udziału w wyborach pięcioprzymiotnikowych.
6. Zapewnienie niezależności polskiej polityki zagranicznej.
7. Stworzenie pełnego samorządu terytorialnego, społeczno- gospodarczego i kulturalno-oświatowego.
8. Uspołecznienie własności wielkokapitalistycznej i zorganizowanie sprawiedliwego podziału dochodu społecznego.
9. Zapewnienie masom pracujących współkierownictwa i kontroli nad całą gospodarką narodową oraz warunków materialnych zabezpieczających byt rodzinie i osobisty rozwój kulturalny.
10. Swoboda walki dla klasy robotniczej o jej prawa w ramach nieskrępowanego ruchu zawodowego.
11. Sprawiedliwe przeprowadzenie reformy rolnej i kontrola narodu nad akcją osiedleńczą na odzyskanych Ziemiach Zachodnich i w Prusach Wschodnich.
12. Oparcie powszechnego, demokratycznego nauczania i wychowania na zasadach moralnych i duchowych dorobku cywilizacji zachodniej i naszego kraju.

</doc>
<doc id="338201" url="https://pl.wikipedia.org/wiki?curid=338201" title="Perón">
Perón



</doc>
<doc id="338203" url="https://pl.wikipedia.org/wiki?curid=338203" title="Liga Obrony Kraju">
Liga Obrony Kraju

Liga Obrony Kraju – stowarzyszenie współpracujące z MON, powstałe w okresie PRL jako organizacja paramilitarna. Na celu ma umacnianie obronności Polski.
Historia i działalność.
Poprzednicy LOK.
Towarzystwo Przyjaciół Żołnierza, 21 VIII 1944 – 21 VII 1950.
Geneza pierwszej poprzedniczki organizacji jest związana z wydarzeniami, które w lipcu i sierpniu 1944 roku rozgrywały się na wschodnich obszarach ziem polskich zajętych przez Armię Czerwoną i I Armię Wojska Polskiego. Wówczas w powiecie siedleckim zrodził się i rozwinął ruch społeczny będący zalążkiem późniejszego Towarzystwa Przyjaciół Żołnierza. Były to luźno tworzone Komitety Opieki nad Rannymi i Chorymi Żołnierzami, niosące pomoc żołnierzom leżącym w szpitalach wojskowych oraz Stowarzyszenia Przyjaciół Żołnierza, zbierające dary i upominki dla żołnierzy walczących na froncie lub zgrupowanych w obozach szkoleniowych. Z inicjatywy kapitana rezerwy Ignacego Płażewskiego pojawiła się w Siedlcach koncepcja powołania organizacji społecznej, która ujęłaby w formy organizacyjne ruch niesienia pomocy żołnierzom przez społeczeństwo polskie.
Powołany w Siedlcach komitet organizacyjny opracował projekt statutu i program działania przyszłej organizacji. Jednocześnie komitet ten zredagował pismo do Naczelnego Dowódcy Wojska Polskiego, informujące o powstaniu Siedleckiego Towarzystwa Przyjaciół Żołnierza. Z pismem tym oraz z projektem statutu TPŻ 15 sierpnia 1944 roku udała się do Lublina delegacja w składzie: Ignacy Płażewski i Aniela Wiśniewska. Naczelny Dowódca Wojska Polskiego 21 sierpnia 1944 roku zatwierdził statutu organizacji pod nazwą „Towarzystwo Przyjaciół Żołnierza”. Ta data jest historycznym początkiem Towarzystwa Przyjaciół Żołnierza. 5 listopada 1944 roku w Lublinie został powołany Tymczasowy Zarząd Główny TPŻ. Funkcję prezesa objął Stefan Matuszewski. Członkowie TPŻ w ramach organizowanej „Gwiazdki żołnierskiej” w grudniu 1944 roku zebrali i przekazali żołnierzom na froncie i w szpitalach tysiące paczek świątecznych. Najwięcej, bo około 70 tysięcy pochodziło z województwa lubelskiego.
Wiosną 1945 roku, po dojściu do województw środkowej Polski, w wielu miastach zaczęły powstawać pierwsze ogniwa TPŻ. W tym etapie organizowania TPŻ w Wielkopolsce dominowali weterani powstania wielkopolskiego, żołnierze Wojska Polskiego z września 1939 roku, a także pracownicy służby zdrowia, którzy udzielali pomocy rannym i chorym żołnierzom. Pierwsze Koło TPŻ w Poznaniu zostało zarejestrowane 8 marca 1945 roku, a jego grupę założycielską stanowiły pielęgniarki ze szpitala. Na czele tej grupy stała Elżbieta Karońska – działaczka poznańskiego TPŻ, a później LPŻ i LOK. W Krotoszynie 23 marca 1945 roku powstał Zarząd Grodzki TPŻ, którego założycielką i pierwszym prezesem 12-osobowego Zarządu była Wanda Grabska. W skład Zarządu wchodziło wówczas 10 kobiet. W tworzeniu ogniw TPŻ w miastach dominowały kobiety, zwłaszcza pielęgniarki i pracownicy służby zdrowia.
Latem 1946 roku odbył się I Walny Zjazd TPŻ, a w listopadzie organizacja uznana została za stowarzyszenie wyższej użyteczności publicznej (Rozporządzenie Rady Ministrów z dnia 28 listopada 1946 r. o uznaniu „Towarzystwa Przyjaciół Żołnierza” za stowarzyszenie wyższej użyteczności, Dz.U. Nr 2, poz. 6). W styczniu następnego roku obwieszczeniem Prezesa Rady Ministrów otrzymała statut, co stanowiło prawne podstawy jej działalności (Obwieszczenie Prezesa Rady Ministrów z dnia 25 stycznia 1947 r. w sprawie ogłoszenia stowarzyszenia wyższej użyteczności „Towarzystwa Przyjaciół Żołnierza”).
Demobilizacja setek tysięcy polskich żołnierzy, repatriacja i reemigracja milionów rodaków z zagranicy, akcje osadnicze na Ziemiach Odzyskanych wymagały zapewnienia transportu, żywności, a przede wszystkim warsztatów pracy i mieszkań dla milionów ludzi. TPŻ starało się udzielać pomocy administracji państwowej i wspierać skarb państwa. Wspólnie z Powiatowymi Urzędami Repatriacyjnymi i Komisjami Osadnictwa Wojskowego prowadziło masową akcję pomocy żołnierzom zwalnianym ze służby wojskowej i repatriantom, tworząc w większych miastach i na węzłach kolejowych „Gospody żołnierskie” i dworcowe punkty odżywcze na stacjach PKP, w których zdemobilizowani żołnierze, repatrianci i osadnicy wojskowi otrzymywali bezpłatne noclegi, wyżywienie oraz prowiant na dalszą podróż. Po 1947 roku Towarzystwo Przyjaciół Żołnierza zaczęło stopniowo odchodzić od zadań opiekuńczo-charytatywnych, podejmując coraz szerzej prace kulturalno-oświatowe z żołnierzami. Były to między innymi zakupy dla jednostek wojskowych biblioteczek i sprzętu świetlicowego oraz udzielanie pomocy w organizowaniu kursów czytania i pisania dla żołnierzy analfabetów.
Począwszy od 1948 roku, po uzyskaniu zgody Ministerstwa Oświaty i Wychowania, zaczęły powstawać szkolne koła TPŻ, do których wstępowała młodzież. Następnie TPŻ zwiększało zakres podejmowanych zadań związanych z pogłębianiem więzi społeczeństwa z Wojskiem Polskim, przestawiając się na pokojowe szkolenie. Szczególne znaczenie nadano pracy wychowawczej i kulturalno-oświatowej oraz szkoleniowej wśród młodzieży, zwłaszcza poborowej.
Liga Przyjaciół Żołnierza, 21 VII 1950 – 12 XI 1962.
21 lipca 1950 roku obradujące w Warszawie zjazdy trzech organizacji: Towarzystwa Przyjaciół Żołnierza, Towarzystwa Przyjaciół ORMO i Polskiego Związku Krótkofalowców podjęły uchwały o zjednoczeniu się w jednej organizacji – Lidze Przyjaciół Żołnierza. Początek lat pięćdziesiątych wysunął na czoło przed LPŻ zadania związane z patriotycznym wychowaniem młodzieży i przygotowywaniem jej do służby wojskowej, z upowszechnianiem postępowych tradycji narodu i oręża polskiego oraz uświadamianiem ludności w zakresie ochrony przed bronią masowego rażenia. Zadania te zostały określone w rezolucji Krajowego Zjazdu LPŻ.
Kolejnym etapem procesu integracyjnego było połączenie z Ligą Przyjaciół Żołnierza 10 maja 1953 roku na Krajowej Konferencji Zjednoczeniowej dwóch organizacji – Ligi Morskiej i Ligi Lotniczej. Stworzyło to znacznie dogodniejsze warunki do podejmowania nowych i bardziej złożonych zadań, już wówczas związanych ze szkoleniem obronnym i politechnicznym. Prezesem Zarządu Głównego LPŻ został wybrany generał brygady Józef Turski. Z chwilą rozwiązania w 1955 roku Powszechnej Organizacji „Służba Polsce”, Liga Przyjaciół Żołnierza przejęła od tej organizacji bazę szkoleniową i sprzętową, większość kadry oraz byłych junaków, którzy wstąpili do kół i klubów LPŻ. Przejęcie broni sportowej i bojowej było początkiem rozwoju strzelectwa i sportów obronnych oraz powstawania klubów ogólno-wojskowych i strzeleckich LPŻ. Liga przejęła po organizacji SP, do dalszej realizacji, również zadania w zakresie przysposobienia wojskowego i działalność sportową wśród młodzieży, głównie w strzelectwie i sportach obronnych. Wprowadzone zostały takie formy jak: letnie „Zawody Kościuszkowskie”, zimowe „Zawody Walterowskie”, wielobój łączności i morski, zawody pelengacyjne, tzw. łowy na lisa, zawody modelarskie, rajdy motocyklowe, regaty żeglarskie, spływy kajakowe, motorowe zloty gwiaździste oraz masowe zawody strzeleckie z broni kulowej i pneumatycznej.
Liga Przyjaciół Żołnierza stała się organizacją masową. Wychodząc naprzeciw zapotrzebowaniu wojska na fachowców technicznych podjęła się szkolenia poborowych. Wielu specjalistów wyszkolonych wówczas w LPŻ po spełnieniu obowiązku zasadniczej służby wojskowej podejmowało pracę w jednostkach gospodarki narodowej. Byli to: kierowcy samochodowi, radiotelegrafiści, telefoniści, płetwonurkowie itp. Szkolono również na kursach przedpoborowych kandydatów do szkół podoficerskich służby zasadniczej.
W 1959 roku, w związku z przejęciem przez Ministerstwo Obrony Narodowej nadzoru państwowego nad LPŻ nastąpiło ścisłe powiązanie działalności tej organizacji z zadaniami obronnymi państwa. W miarę narastania złożonych zadań służących bezpośrednio potrzebom Sił Zbrojnych i powszechnej samoobronie, powstała konieczność skupienia przez LPŻ większej uwagi na problematyce szkolenia specjalistycznego: organizacji kursów samochodowych wszystkich kategorii, płetwonurków, modelarzy, łącznościowców i wodniaków oraz na podnoszeniu efektywności klubów specjalistycznych i ośrodków szkoleniowych.
W wyniku dokonujących się w kraju zmian po Październiku ’56 pojawiły się w LPŻ procesy odśrodkowe. Pod koniec 1956 roku odłączył się od Ligi Przyjaciół Żołnierza pion lotniczy i ukonstytuował się Aeroklub PRL. Po sześciu latach współistnienia z szeregów Ligi wyodrębnił się także pion krótkofalarski, który reaktywował Polski Związek Krótkofalarski. Z Ligi Przyjaciół Żołnierza „odeszło” więc szkolenie i sporty lotnicze oraz częściowo krótkofalarstwo. Tendencje odśrodkowe występujące w pionie wodnym i częściowo motoryzacyjnym zostały przez aktyw Ligi opanowane, a proces rozczłonkowania Ligi został ostatecznie zahamowany.
Zapoczątkowanie dążenia do rozwijania społecznej działalności oficerów rezerwy wystąpiło na przełomie lat 1956–1957. Wtedy to oficerowie rezerwy zwolnieni z zawodowej służby wojskowej w ramach częściowej redukcji Sił Zbrojnych zaczęli tworzyć terenowe Koła Oficerów Rezerwy przy Wojskowych Komendach Rejonowych. Praktyka wykazała jednak, że Koła Oficerów Rezerwy mogą się rozwijać i aktywnie działać tylko w warunkach posiadania szerokiego zaplecza społecznego i sprzętowego. Dlatego w 1960 roku postanowiono decyzją MON włączyć istniejące koła do Ligi Przyjaciół Żołnierza, która stosownie do swej struktury organizacyjnej przekształciła je w Kluby Oficerów Rezerwy LPŻ, posiadające szerokie możliwości angażowania oficerów rezerwy do społecznej działalności obronnej.
Liga Obrony Kraju.
Obowiązujący statut z 6 maja 2011 roku (uchwalony na XIV krajowym zjeździe delegatów LOK) określa LOK jako „ogólnopolskie, patriotyczne stowarzyszenie skupiające w swoich szeregach obywateli dążących do umacniania obronności Rzeczypospolitej Polskiej oraz gotowych do jej obrony”. Stowarzyszenie kultywuje tradycje narodowe i tradycje oręża polskiego. Nawiązuje do dorobku swoich poprzedniczek – Towarzystwa Przyjaciół Żołnierza i Ligi Przyjaciół Żołnierza. W Lidze działa 177 klubów Oficerów Rezerwy zrzeszających ponad 7968 oficerów, chorążych i podoficerów rezerwy, w szczególności absolwentów SOR i SPR. W LOK zrzeszonych jest 131 796 członków, zorganizowanych w 4620 klubach i kołach LOK. Liga Obrony Kraju współpracuje z organami administracji rządowej oraz samorządu terytorialnego, jednostkami wojskowymi i kuratoriami oświaty, a także organizacjami społecznymi, działającymi na rzecz wychowania patriotycznego i przygotowania obronnego społeczeństwa.
Prezesi:
Historia i działalność LOK.
Liga Obrony Kraju powstała 13 listopada 1962 roku przez przekształcenie Ligi Przyjaciół Żołnierza. Na IV Krajowym Zjeździe Ligi Przyjaciół Żołnierza 12 listopada 1962 roku podjęto uchwałę o zmianie nazwy organizacji na Ligę Obrony Kraju oraz ustalono znacznie szerszy program działania Ligi w dziedzinie patriotyczno-obronnego wychowywania społeczeństwa, szkolenia dla Sił Zbrojnych i gospodarki narodowej oraz dalszego rozwoju sportów obronnych. Zjazd wybrał nowe władze. Prezesem został generał brygady Franciszek Księżarczyk. Funkcję tę pełnił do 1968 roku, kiedy to prezesem Zarządu Głównego LOK wybrano generała brygady Zbigniewa Szydłowskiego.
Przekształcenie się LPŻ w Ligę Obrony Kraju nie było tylko formalną zmianą nazwy organizacji, ale stanowiło wyraz nowego etapu realizacji głównych założeń programowych Ligi oraz nowych, stale i ciągle rozwijanych i wzbogacanych koncepcji obronnych państwa. W praktyce oznaczało to podjęcie przez Ligę, oprócz dotychczasowych, nowych zadań w systemie obrony terytorialnej. Ich głównym elementem stały się wyłonione i szkolone przez LOK terenowe, a później zakładowe oddziały samoobrony.
Jedną z płaszczyzn realizacji zadań wychowawczych LOK był aktywny i powszechny udział jej członków w ogólnopolskich obchodach rocznic związanych z walkami o wyzwolenie narodowe. Należały do nich:
Dzięki rozbudowanej bazie szkoleniowej LOK były realizowane zadania szkoleniowe przedpoborowych zlecane przez Ministerstwo Obrony Narodowej: kursy kierowców samochodowych (Wojskowe Kursy Kierowców), płetwonurków i kandydatów do szkół podoficerskich zasadniczej służby wojskowej.
W 1974 roku LOK otrzymał nadany przez Radę Państwa – Order Sztandaru Pracy I klasy. W 1978 roku Prezesem Zarządu Głównego LOK został wybrany generał dywizji Wacław Jagas, który swą funkcję pełnił do 1982 roku. W latach 1982–1988 prezesem był generał dywizji Zygmunt Huszcza, a w latach 1988–1991 – generał broni Tadeusz Tuczapski. 25 maja 1991 roku na Nadzwyczajnym Zjeździe Krajowym LOK Prezesem Ligi Obrony Kraju został wybrany pułkownik Grzegorz Jarząbek.
Współpraca.
Liga Obrony Kraju współpracuje z:
Kierunki działania LOK.
Kierunki działania LOK:
Oprócz szkolenia specjalistów Liga organizuje szereg imprez sportowych, przede wszystkim w tych dziedzinach, które mają związek z umacnianiem bezpieczeństwa Państwa.
Struktura.
W strukturach Ligi Obrony Kraju funkcjonują sekcje:
Liga posiada obiekty sportowo-rekreacyjne na terenie całego kraju. Są nimi strzelnice; pneumatyczne oraz kulowe, ośrodki wypoczynkowe. LOK posiada również ogólnopolską sieć ośrodków szkolenia kierowców, szkolących we wszystkich niemal kategoriach.
LOK propaguje obronność poprzez organizowanie w szkołach średnich szkolnych kół strzeleckich, uczestniczących w większych miastach w zawodach międzyszkolnych, organizacje szeregu konkursów o tematyce obronnej, obozów przysposobienia obronnego, czy wreszcie Akcjach „Lato w mieście” i „Zima w mieście” – współfinansowanych przez gminy, a więc darmowych zajęciach na strzelnicach.
Zawodnicy z poszczególnych klubów uczestniczą w zawodach ogólnopolskich, zajmując nierzadko miejsca na podium. Wychowankowie LOK reprezentują również Polskę na szczeblu międzynarodowym.
Liga Obrony Kraju prowadzi również działalność wydawniczą, publikując czasopisma:

</doc>
<doc id="338205" url="https://pl.wikipedia.org/wiki?curid=338205" title="LOK">
LOK



</doc>
<doc id="338214" url="https://pl.wikipedia.org/wiki?curid=338214" title="Peter Seeger">
Peter Seeger



</doc>
<doc id="338215" url="https://pl.wikipedia.org/wiki?curid=338215" title="Struktura systemu komputerowego">
Struktura systemu komputerowego



</doc>
<doc id="338218" url="https://pl.wikipedia.org/wiki?curid=338218" title="Gospodarka przestrzenna">
Gospodarka przestrzenna

Gospodarka przestrzenna – całokształt działań biernych i czynnych dotyczących podmiotów i przedmiotów związanych z organizacją użytkowania przestrzeni. Celem gospodarki przestrzennej jest zarówno ochrona określonych wartości przestrzeni, jak i racjonalne kształtowanie przestrzeni przez stymulowanie procesów gospodarczych. Działania ochronne obejmują dążenie do zachowania równowagi pomiędzy elementami naturalnymi środowiska, a wytworami działalności ludzkiej. Natomiast kształtowanie przestrzeni to działanie przekształceniowe związane z nowymi kierunkami rozwoju społeczno-gospodarczego.
"Na gospodarkę przestrzenną składają się następujące rodzaje działalności:"
"W ramach gospodarki przestrzennej wyróżnia się:"
"Formy gospodarki przestrzennej:"
Od początku lat 90. w Polsce funkcjonuje kierunek studiów: gospodarka przestrzenna. Przygotowuje on do zawodów związanych z administracją regionalną i instytucjami samorządowymi (planiści, urbaniści, specjaliści do spraw gospodarki gruntami, rozwoju regionalnego). Kształci także przyszłych zarządców nieruchomościami, rzeczoznawców majątkowych oraz pośredników w obrocie nieruchomościami.

</doc>
<doc id="338219" url="https://pl.wikipedia.org/wiki?curid=338219" title="Snaefell">
Snaefell

Snaefell (z jęz. staronord. oznacza "„śnieżne wzgórze”", manx "Sniaul") – najwyższa góra na Wyspie Man o wysokości 621 m n.p.m. Mówi się, że w pogodny dzień ze szczytu góry można ujrzeć sześć królestw: Anglii, Irlandii, Szkocji, Walii, Man oraz Królestwo Niebieskie.
Na szczycie znajduje się kawiarnia, kilka masztów komunikacyjnych oraz stacja kolejki "Snaefell Mountain Railway" prowadzącej z odległego o 4 km Laxey.
Na Islandii znajdują się trzy wulkany o podobnie pisanej nazwie "Snæfell". Najsłynniejszy z nich, nazywany także "Snæfellsjökull" (1446 m n.p.m.), pokryty jest lodowcem. 

</doc>
<doc id="338220" url="https://pl.wikipedia.org/wiki?curid=338220" title="2006 w filmie">
2006 w filmie



</doc>
<doc id="338221" url="https://pl.wikipedia.org/wiki?curid=338221" title="Charlottenburg">
Charlottenburg

Charlottenburg, Berlin-Charlottenburg – dzielnica ("Ortsteil") Berlina w okręgu administracyjnym Charlottenburg-Wilmersdorf. Od 1705 niezależne miasto w Marchii Brandenburskiej, następnie pruskiej prowincji Brandenburgia (do 1920).
Historia.
Pierwotnie wieś "Lietzow". W 1699 wzniesiono tu pałac letni margrabiów brandenburskich ("Lietzenburg"), od 1705 nazywany na pamiątkę żony Fryderyka I Zofii Charlotty pałacem Charlottenburg.
W XIX wieku nastąpił gwałtowny rozrost tego zachodniego przedmieścia Berlina. W latach 1877–1920 należał do rejencji poczdamskiej w prowincji Brandenburgia. W czasie spisu powszechnego w 1910 Charlottenburg posiadał 306 tys. mieszkańców, podczas gdy już 100 tys. mieszkańców dawało status "wielkiego miasta" ("Großstadt").
W 1879 została utworzona Królewska Wyższa Szkoła Techniczna (Königliche Technische Hochschule), zwana też inaczej Wyższą Szkołą Techniczną Charlottenburg, która 9 kwietnia 1946 roku została przemianowana na Technische Universität Berlin.
W latach 1911–1912 wzniesiono w Charlottenburgu przy ulicy "Bismarckstraße" Operę Niemiecką ("Deutsches Opernhaus"). 1 października 1920 włączono miasto do Berlina jako jego siódmy okręg administracyjny Charlottenburg. Po II wojnie światowej Charlottenburg znalazł się pod okupacją brytyjską, po czym wszedł w skład Berlina Zachodniego. Od lat 50. wykształciło się na skraju Charlottenburga jego centrum z Dworcem Zoo i Kościołem Pamięci jako alternatywa wobec historycznych dzielnic centralnych, które znalazły się po wschodniej stronie Muru Berlińskiego. 1 stycznia 2001 roku, po połączeniu z okręgiem administracyjnym Wilmersdorf, stał się dzielnicą miasta.
W Charlottenburgu znajduje się również Stadion Olimpijski.
W Charlottenburgu studiowali m.in. Stefan Cybichowski, Kazimierz Ulatowski, Wojciech Korfanty, Nikodem Pajzderski i Jan Czochralski.
Transport.
Znajduje się tutaj stacja kolejowa Berlin-Charlottenburg oraz stacje metra linii U1:
linii U2:
linii U3:
linii U7:
linii U9:

</doc>
<doc id="338225" url="https://pl.wikipedia.org/wiki?curid=338225" title="Czaple (ptaki)">
Czaple (ptaki)



</doc>
<doc id="338226" url="https://pl.wikipedia.org/wiki?curid=338226" title="Partecipazio">
Partecipazio

Partecipazio – ród arystokratyczny, rodzina kupców weneckich, z której wywodziło się wielu dożów weneckich:

</doc>
<doc id="338228" url="https://pl.wikipedia.org/wiki?curid=338228" title="Lampa fluorescencyjna">
Lampa fluorescencyjna



</doc>
<doc id="338243" url="https://pl.wikipedia.org/wiki?curid=338243" title="Elastyczność">
Elastyczność



</doc>
<doc id="338247" url="https://pl.wikipedia.org/wiki?curid=338247" title="Perlak">
Perlak

Perlak, guz perlisty () – guzowaty twór zapalny powstający najczęściej w uchu środkowym. Perlaka opisywano także w innych narządach (zatoki przynosowe, przewód słuchowy zewnętrzny). Cechą charakterystyczną perlaka jest rozrost nabłonka wielowarstwowego płaskiego w przestrzeniach powietrznych kości skroniowej oraz rozprężający wzrost w jamie bębenkowej i niszczenie kości. Rozwijając się w jamie bębenkowej jest przyczyną przewlekłego perlakowego zapalenia ucha środkowego
Historia.
Historia badań nad perlakiem sięga XIX wieku. W 1829 roku Cruveilher nazwał go guzem perłowym (fr. "tumeur perléé") ze względu na biało-szary wygląd podobny do perły. W roku 1830 Körner wysnuł hipotezę, że perlaki mogą być także wrodzone i rozwijają się za niezmienioną błoną bębenkową. W 1838 roku Müller wprowadził nazwę "cholesteatoma". Następnie w 1854 roku R. Virchow szczegółowo zajmując się budową mikroskopową perlaka stwierdził, że kryształki cholesterolu nie są zasadniczym składnikiem perlaka, jednak termin "cholesteatoma" używany jest do dzisiaj. W polskim piśmiennictwie otolaryngologicznym na początku XX wieku perlaka określano nazwą "żółciołojak".
Teorie powstawania perlaka.
Teorie powstawania perlaka na przestrzeni lat znacznie się zmieniały. Do dziś przetrwało kilka, które mają licznych zwolenników
Patomorfologia.
Perlak złożony jest ze złuszczonych warstw nabłonka wielowarstwowego płaskiego rogowaciejącego, które ułożone są warstwowo. przesycone są one kryształkami cholesterolu oraz keratyny. Jest on otoczony torebką, która nazywana jest macierzą perlaka (łac. "matrix cholesteatomatis"), która złożona jest z bogato unaczynionej ziarniny zapalnej. Występują w niej liczne mediatory stanu zapalnego, w tym enzymy osteolityczne, które mogą prowadzić do demineralizacji a następnie do rozpuszczania kości. Macierz perlaka produkuje także nowe warstwy naskórka, które powodują powiększanie się kuli perlakowej. Perlak ma kruchą, jedwabistą konsystencję i jest barwy perłowo-szarej (stąd nazwa).
Masy złuszczającego się nabłonka są bardzo dobrą pożywką dla rozwoju bakterii i często ropieją powodując przewlekle pojawianie się cuchnących wycieków z przewodu słuchowego zewnętrznego. Wzrasta w sposób rozprężający zajmując wszystkie napotkane po drodze przestrzenie anatomiczne. Następnie wnika on w głąb kanałów Haversa i powoduje osteolizę często w pobliżu ważnych struktur jak kanał nerwu twarzowego co doprowadzić może wtórnie do niedowładu nerwu twarzowego. Może penetrować on także w kierunku błędnika, będąc przyczyną jego zapalenia. Perlak na skutek resorpcji kości może także wrastać do jamy czaszki. Powikłaniem tego może być zapalenie opon mózgowo-rdzeniowych a także ropień nadtwardówkowy lub podtwardówkowy. Czasami (obecnie w dobie antybiotykoterapii bardzo rzadko) może dojść do powstania usznopochodnego ropnia mózgu- płata skroniowego lub ropnia móżdżku.
Podział perlaków.
Z powodu licznych teorii, mówiących o etiopatogenezie powstawania perlaków, uwzględniając zasadnicze cechy patofizjologiczne obecnie podział perlaków przedstawia się następująco:
Wznowa a nawrót perlaka.
Wspomniano wyżej że perlak może rozwijać się ponownie w uchu, pomimo leczenia operacyjnego. Należy jednak odróżnić od siebie wznowę od nawrotu perlaka, gdyż dla otologów nie są to terminy tożsame.
Wznowa perlaka to jego ponowny wzrost na skutek niecałkowitego usunięcia mas perlakowych podczas poprzedniej operacji a nawrót perlaka to jego rozwój w nowej przeszczepionej błonie bębenkowej, gdzie wytwarza się kieszonka retrakcyjna w przypadku istnienia w dalszym ciągu po operacji warunków do tworzenia podciśnienia w jamie bębenkowej (obturacja trąbki Eustachiusza).

</doc>
<doc id="338248" url="https://pl.wikipedia.org/wiki?curid=338248" title="Sprężystość">
Sprężystość

Sprężystość – właściwość fizyczna ciał makroskopowych odzyskiwania pierwotnego kształtu (postaci) i objętości po usunięciu sił zewnętrznych wywołujących odkształcenie.
Sprężystość objętościową wykazują wszystkie ciała (stałe, ciecze i gazy), sprężystość kształtu tylko ciała stałe.
Istotną cechą sprężystości ciała jest zachowanie energii tego procesu.
Mikroskopowa natura sprężystości.
Między atomami danego materiału o właściwościach sprężystych działają krótkozasięgowe siły o dużych wartościach. Podczas sprężystej deformacji takiego materiału, zmieniają się odległości międzyatomowe i kąty walencyjne (kąty między wiązaniami atomowymi), co w rezultacie wiąże się z dużymi zmianami energetycznymi (energia sprężystości wzrasta). Dlatego deformacje sprężyste są niewielkie i tym niewielkim deformacjom towarzyszą stosunkowo duże siły. Po zaniknięciu siły powodującej odkształcenie sprężyste materiał wraca do swoich poprzednich wymiarów, ponieważ układ dąży do osiągnięcia minimum energii swobodnej. Atomy materiału ponownie zajmą swoje poprzednie pozycje.
Granica sprężystości.
Jeśli zakres odkształceń danego materiału przekroczy graniczną wartość odkształceń sprężystych, to albo materiał straci swoją ciągłość, czyli pęka, jeśli był kruchy, albo też, jeśli był ciągliwy (plastyczny), nastąpi w materiale przyrost odkształcenia bez przyrostu naprężenia i wejdzie on w zakres deformacji plastycznej (płynięcie), która jest nieodwracalna.
Sprężystość a elastyczność.
Sprężystość czasem mylona jest z elastycznością, z którą mamy do czynienia np. w przypadku gumy. Jednak mikroskopowa natura elastyczności jest inna.

</doc>
<doc id="338249" url="https://pl.wikipedia.org/wiki?curid=338249" title="Commodore VIC-20">
Commodore VIC-20

Commodore VIC-20 (w Niemczech VC20, w Japonii VIC-1001) – komputer domowy produkowany przez firmę Commodore, posiadający 5 kB pamięci RAM i procesor MOS 6502. Jest pierwszym komputerem domowym, którego liczba sprzedanych sztuk wyniosła ponad milion egzemplarzy (w sumie sprzedano ponad 2,5 miliona jednostek).
Konstrukcja.
VIC-20 wyposażony był w 8-bitowy mikroprocesor MOS Technology 6502, znany z mikrokomputera Commodore PET. Układ grafiki, MOS VIC, udostępniał tryb tekstowy: 22 kolumny x 23 wiersze, a także tryb graficzny – w rozdzielczości 176x184 pikseli z 3 bitami na piksel. Obudowa komputera była później używana w Commodore 64 i Commodore 16. VIC-20 został wprowadzony do sprzedaży na początku 1981, po premierze na CES w czerwcu 1980.

</doc>
<doc id="338252" url="https://pl.wikipedia.org/wiki?curid=338252" title="Elis">
Elis

Elis – pochodzący z Liechtensteinu zespół grający metal symfoniczny. Dawniej znany był jako "Erben der Schöpfung". W 2006 roku zespół zmienił wokalistkę. Przyczyną była śmierć Sabine Dünser.
W 2012 roku zespół został rozwiązany.

</doc>
<doc id="338254" url="https://pl.wikipedia.org/wiki?curid=338254" title="2006 w muzyce">
2006 w muzyce



</doc>
<doc id="338258" url="https://pl.wikipedia.org/wiki?curid=338258" title="Aviz (miasto)">
Aviz (miasto)

Avis – miejscowość w Portugalii, leżąca w dystrykcie Portalegre, w regionie Alentejo w podregionie Alto Alentejo. Miejscowość jest siedzibą gminy o tej samej nazwie.
Sołectwa.
Sołectwa gminy Avis (ludność wg stanu na 2011 r.)

</doc>
<doc id="338263" url="https://pl.wikipedia.org/wiki?curid=338263" title="Hagatna">
Hagatna



</doc>
<doc id="338266" url="https://pl.wikipedia.org/wiki?curid=338266" title="Toryzmund">
Toryzmund

Toryzmund (Torismund, ur. ? – zm. 453) – król Wizygotów w latach 451–453 z rodu Baltów.
Wstąpił na tron po śmierci swojego ojca Teodoryka I, który poległ w bitwie na Polach Katalaunijskich. Toryzmund był prawdopodobnie pierwszym władcą gockim, który zaczął poważnie myśleć o uniezależnieniu od Rzymu. Jego secesjonistyczna polityka skłoniła rzymskiego wodza Aecjusza do zawiązania spisku z braćmi Toryzmunda – Teodorykiem i Fryderykiem. Spiskowcy udusili króla, a na jego miejsce arystokracja wizygocka wybrała Teodoryka.

</doc>
<doc id="338267" url="https://pl.wikipedia.org/wiki?curid=338267" title="Sirenia (zespół muzyczny)">
Sirenia (zespół muzyczny)

Sirenia – norweska grupa muzyczna, powstała z inicjatywy gitarzysty grupy Tristania w 2001 roku. W swoich utworach grupa łączy elementy muzyki poważnej, gothic metalu, metalu symfonicznego i ostrzejszych gatunków, jak black i death metal.

</doc>
<doc id="338268" url="https://pl.wikipedia.org/wiki?curid=338268" title="Torismund">
Torismund



</doc>
<doc id="338274" url="https://pl.wikipedia.org/wiki?curid=338274" title="Helenka (struga)">
Helenka (struga)

Helenka – struga, lewy dopływ Liwca o długości 13,85 km i powierzchni zlewni 53,64 km². 
Źródło strugi znajduje się w okolicach Ujrzanowa. Przepływa przy granicy z Siedlcami przez Stok Lacki i Żabokliki.
Pierwotnie struga nosiła nazwę Rudnik. Obecna nazwa powstała w XIX wieku i została nadana na cześć Heleny Rostworowskiej, piętnastoletniej córki właściciela Stoku Lackiego Stanisława Rostworowskiego, która 3 kwietnia 1833 utopiła się w rozlewisku tej strugi.

</doc>
<doc id="338276" url="https://pl.wikipedia.org/wiki?curid=338276" title="Blaze Bayley">
Blaze Bayley

Blaze Bayley właściwie Bayley Alexander Cooke (ur. 29 maja 1963 w Birmingham) – brytyjski wokalista, występujący obecnie w metalowym zespole Blaze Bayley (do 2007 BLAZE), najbardziej jednak znany jako były wokalista Iron Maiden (1994–1999).
Działalność artystyczna.
Początkowo wokalista rock and rollowego zespołu Wolfsbane trafił do Iron Maiden z przesłuchania po tym, jak ich poprzedni wokalista, Bruce Dickinson opuścił zespół w 1993. Według lidera Iron Maiden Steve’a Harrisa głos Bayleya najlepiej pasował do ich ówczesnego stylu. Blaze nagrał z Iron Maiden dwie płyty: "The X Factor" (1995) i "Virtual XI" (1998). W czasie trasy koncertowej promującej tę drugą płytę wokalistę dopadły problemy zdrowotne, w wyniku których nie mógł on śpiewać i wiele koncertów musiało zostać odwołanych. Stawiało to pod znakiem zapytania jego dalszą karierę w zespole, tym bardziej że zbiegło się w czasie z wieściami o tym, że Bruce Dickinson chciałby znów śpiewać w Iron Maiden. Ostatecznie w lutym 1999 Blaze Bayley opuścił Iron Maiden, a rok później założył swój własny zespół, Blaze (od 2007 roku pod nazwą Blaze Bayley).
Życie prywatne.
Jest wdowcem. Jego druga żona, Debbie Hartland, zmarła 27 września 2008 w wyniku udaru mózgu. Byli małżeństwem od 14 lutego 2007. Jego pierwszą żoną była Brazylijka Beatriz Pachoco, którą poznał w czasie trasy promującej album „X-factor”, pobrali się 30 stycznia 2000 roku. Ich związek rozpadł się po 3 latach, głównie z przyczyny choroby alkoholowej i depresji Blaze’a. O tym jak bardzo żałował tego rozwodu mówi utwór „Regret” z płyty „Blood and Belief”. W 2010 związał się z kobietą o imieniu Eline. W 2011 został ojcem jej córki Alice. Pobrali się w 2013.

</doc>
<doc id="338277" url="https://pl.wikipedia.org/wiki?curid=338277" title="Jan Hnatowicz">
Jan Hnatowicz

Jan Hnatowicz (ur. 5 czerwca 1950 w Okocimiu) – polski kompozytor, aranżer, producent, gitarzysta.
Mieszka w Rząsce pod Krakowem. Mąż Anny Treter. 

</doc>
<doc id="338282" url="https://pl.wikipedia.org/wiki?curid=338282" title="Castell (ród)">
Castell (ród)

Ród hrabiów i książąt Castell należy do najwyższej arystokracji rodowej w Niemczech (niem. "Hoher Adel") i jest równy rodem dynastiom panującym dawniej i obecnie. W krajach anglosaskich jest zaliczany do tzw. "European Royalty".
Pierwszy protoplasta rodu, "Robbrath (Rupert) de Castello", wymieniony był już w roku 1057. Około roku 1200 ród otrzymał w dziedziczne władanie hrabstwo Castell położone w północnej Frankonii. W roku 1597 powstały dwie linie, Castell-Remlingen i Castell-Rüdenhausen. Z linii Remlingen wyłoniła się później gałąź Castell-Castell, która po wygaśnięciu linii Remlingen w 1762 odziedziczyła jej ziemie. Stolicami państewek były miejscowości Castell oraz Rüdenhausen.
W latach 1806-1815 oba państewka Castellów zostały zmediatyzowane i przyłączone do Bawarii, ale ród zachował swą suwerenność. W roku 1901 obie linie rodu uzyskały bawarski tytuł książęcy (dziedziczony tylko w primogeniturze).
Z linii Rüdenhausen wyłonila się w roku 1897 poprzez małżeństwo hr. Aleksandra zu Castell-Rüdenhausen z Olgą baronówną von Faber istniejąca do dziś dnia gałąź Faber-Castell, znani producenci artykułów piśmienniczych.
Na obecnym terenie Polski hrabiowie Castell-Rüdenhausen posiadali majątek (niem.) "Seeläsgen", obecnie Przełazy koło Świebodzina. Pałac istnieje do dziś.
Pierwotny herb Castellów (niem. "Stammwappen") jest identyczny z biało-czerwoną szachownicą polskiego lotnictwa.

</doc>
<doc id="338283" url="https://pl.wikipedia.org/wiki?curid=338283" title="Doża Genui">
Doża Genui

Doża Genui – wódz, najwyższy urzędnik w Republice Genui. Urząd doży wprowadzono w roku 1339. Jednak z powodu ciągłych walk pomiędzy rodami oraz wojen z innymi krajami, do roku 1528 tylko pięciu dożów zostało oficjalnie wybranych na urząd (1339 Simone Boccanegra; 1344 Giovanni di Mutra; 1363 Gabrielle Adorno; 1415, 1422 i 1437 Tomaso Campofregoso; 1522 Antoniotto II Adorno). Pozostali władcy Genui w tym czasie zdobywali władzę siłą bądź byli mianowani przez okupantów.
Po reformie dokonanej przez Andrea Doria w 1528 r. dożowie byli wybierani na dwuletnią kadencję.
Chronologiczna lista dożów Genui:

</doc>
<doc id="338285" url="https://pl.wikipedia.org/wiki?curid=338285" title="Edward Janczewski-Glinka">
Edward Janczewski-Glinka

Edward Franciszek Janczewski-Glinka (ur. 14 grudnia 1846 w Blinstrubiszkach, zm. 17 lipca 1918 w Krakowie) – polski biolog, rektor Uniwersytetu Jagiellońskiego, członek Akademii Umiejętności.
Życiorys.
W 1862 ukończył gimnazjum w Wilnie. Naukę kontynuował na studiach przyrodniczych w UJ i w Petersburgu. W 1873 podjął pracę na Uniwersytecie Jagiellońskim jako docent w Katedrze Anatomii i Fizjologii Roślin. W latach 1875–1913 kierował tą Katedrą. W 1875 otrzymał stopień profesora nadzwyczajnego, a w 1877 profesora zwyczajnego. W 1888–1889 pełnił funkcję Dziekana Wydziału Filozoficznego, w 1901–1902 rektora, a w 1902–1903 prorektora uczelni.
Od 1876 członek korespondent Akademii Umiejętności, od 1885 członek czynny; w latach 1890–1894 i 1908–1914 dyrektor Wydziału Matematyczno-Przyrodniczego AU; do 1873 współpracownik Komisji Fizjograficznej AU; w latach 1903–1913 – przewodniczący Sekcji Botanicznej Komisji Fizjograficznej AU; w latach 1895–1898 – przewodniczący Sekcji Rolniczej AU. Członek wielu towarzystw naukowych, między innymi: Towarzystwa Nauk Przyrodniczych w Cherbourgu, Towarzystwa Botanicznego w Edynburgu oraz paryskiej "Académie des sciences". W 1906 roku za pracę „"Monographie des groseilliers Ribes”" otrzymał nagrodę Prix de Candolle od Towarzystwa Nauk Przyrodniczych w Genewie.
Prowadził badania nad anatomią roślin, sadownictwem, mykologią i algologią. Był pionierem w Polsce badań w dziedzinie genetyki roślin, opracował światową monografię rodzaju "Ribes" oraz opisał nowy rodzaj sinic.
Pochowany na Cmentarzu Rakowickim (kwatera Ł-płn-po lewej Nawratilów).
Rodzina i życie prywatne.
Edward Janczewski-Glinka był synem Cypriana Janczewskiego, współzałożyciela tajnego stowarzyszenia „Czarnych Braci” i Kazimiery Burby; miał dwójkę rodzeństwa. Jego żoną była Jadwiga Szetkiewicz, z którą miał syna Edwarda Walerego.
Spuścizna.
Imieniem Janczewskiego nazwano co najmniej jeden rodzaj i siedem gatunków roślin:
Gatunki roślin opisane po raz pierwszy przez Janczewskiego są oznaczane skrótem Jancz..

</doc>
<doc id="338286" url="https://pl.wikipedia.org/wiki?curid=338286" title="Droga krajowa nr 40 (Polska)">
Droga krajowa nr 40 (Polska)

Droga krajowa nr 40 (DK40, także Trasa Sudecka) – droga krajowa klasy G o długości 102,777 km przebiegająca przez województwa: opolskie i śląskie. Prowadzi od granicy z Czechami w Głuchołazach do Pyskowic, gdzie kończy swój bieg, krzyżując się z drogą krajową nr 94 oraz drogą wojewódzką nr 901. Jest ważnym połączeniem komunikacyjnym, ponieważ łączy strefę Górnośląskiego Okręgu Przemysłowego z uprzemysłowionymi terenami powiatów: kędzierzyńsko-kozielskiego i prudnickiego oraz granicą polsko-czeską. Bezkolizyjnie przecina autostradę A4 i drogę krajową nr 88 na węźle „Łany”. Powstała z połączenia kilku dawnych dróg krajowych.
Droga na prawie całej długości ma nawierzchnię w dobrym stanie.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
Wcześniej droga krajowa nr 40 była objęta ograniczeniami dopuszczalnego nacisku pojedynczej osi:
Do 2017 roku odcinek od granicy państwa do węzła "Łany" był dopuszczony do ruchu ciężkiego o nacisku na pojedynczą oś nie przekraczającym 10 ton.
Zmiany przebiegu.
Generalna Dyrekcja Dróg Krajowych i Autostrad udostępniła kierowcom nową Południową obwodnicę Kędzierzyna-Koźla. Obwodnica ta przebiega przez teren Reńskiej Wsi oraz południowym obrzeżem Kędzierzyna-Koźla. Jej długość to 5 km. W kolejnych latach jest planowana budowa północnej obwodnicy Kędzierzyna aż do granicy z województwem śląskim.

</doc>
<doc id="338287" url="https://pl.wikipedia.org/wiki?curid=338287" title="DK40">
DK40



</doc>
<doc id="338292" url="https://pl.wikipedia.org/wiki?curid=338292" title="Sieć dziwna">
Sieć dziwna

Sieć dziwna ( ‘sieć cudowna’) – struktura, w której tętnica lub żyła rozgałęzia się w naczynia włosowate, które z powrotem łączą się w naczynie krwionośne tego samego typu, z którego powstały. Sieć dziwna składająca się z żyły i naczyń włosowatych jest często nazywana krążeniem wrotnym, występuje ona np. w wątrobie. Sieć składającą się z tętnic i naczyń włosowatych można spotkać w ciałku nerkowym.
Występuje u ssaków, ptaków i ryb.

</doc>
<doc id="338296" url="https://pl.wikipedia.org/wiki?curid=338296" title="FDL">
FDL



</doc>
<doc id="338297" url="https://pl.wikipedia.org/wiki?curid=338297" title="Języcznik">
Języcznik

Języcznik, skolopendrium ("Phyllitis" J. Hill) – dawniej rodzaj paproci z rodziny zanokcicowatych. Był wyróżniany powszechnie, ale od końca XX wieku zakwestionowano jego odrębność od rodzaju zanokcica "Asplenium" i w końcu włączony został jako klad w randze podrodzaju do rodzaju "Asplenium". Do polskiej flory należy języcznik zwyczajny "Phyllitis scolopendrium" współcześnie pod nazwą zanokcica języcznik "Asplenium scolopendrium", będący zarazem gatunkiem typowym rodzaju. Przynależność innych gatunków do tego taksonu była różna w różnych ujęciach.
Systematyka.
Jeszcze w systemie Smitha i in. (2006) rodzaj jest wymieniany w obrębie rodziny zanokcicowatych "Aspleniaceae", przy czym już wówczas wskazywano na jego zagnieżdżenie w obrębie rodzaju zanokcica "Asplenium". W systemie PPG I (2016) rodzaj nie jest wyróżniany, a należące do niego gatunki są już włączane do rodzaju zanokcica "Asplenium".
"Scolopendrium" Adanson
"Phyllitis" Kuetzing = "Fasciata" S. F. Gray, "Phyllitis" Rafinesque = "Pteris" L., "Phyllitis" Moench

</doc>
<doc id="338300" url="https://pl.wikipedia.org/wiki?curid=338300" title="A.C. Parma">
A.C. Parma



</doc>
<doc id="338302" url="https://pl.wikipedia.org/wiki?curid=338302" title="Nagroda im. Akutagawy">
Nagroda im. Akutagawy

 – najbardziej prestiżowa nagroda literacka dla nowych autorów w Japonii.
Nagrodę ustanowił w 1935 roku Kan Kikuchi, pisarz, twórca i redaktor magazynu „Bungei Shunjū” (文藝春秋, „Wiosny i Jesienie Literackie”, od 1923) dla uczczenia pamięci swojego przyjaciela, powieściopisarza Ryūnosuke Akutagawy. 
Nagroda jest sponsorowana przez Nihon Bungaku Shinkōkai (日本文学振興会, The Society for the Promotion of Japanese Literature, od 1938) i jest wręczana dwa razy w roku (w styczniu i lipcu), pod warunkiem, że sędziowie znajdą odpowiedniego kandydata. Laureat otrzymuje tradycyjnie zegarek kieszonkowy (główna nagroda) i nagrodę pieniężną w wysokości 1 mln jenów. Książka, za którą laureat dostał nagrodę, zostaje opublikowana na łamach „Bungei Shunjū”.
Laureaci.
Laureaci są wymienieni w kolejności chronologicznej przyznawania nagród, według japońskiej zasady nazwisko/imię. Oznaczenia „/1” i „/2” odnoszą się odpowiednio do pierwszej i drugiej połowy roku.

</doc>
<doc id="338303" url="https://pl.wikipedia.org/wiki?curid=338303" title="Faza G1">
Faza G1

Faza G1 (ang. "gap 1" – przerwa, w znaczeniu przerwy pomiędzy fazą M i S) – poprzedza ją zakończony podział mitotyczny i jest fazą wzrostową komórki. Następuje synteza różnych rodzajów białek, m.in. strukturalnych czy enzymatycznych i zwiększenie organelli takich jak mitochondria, czy lizosomy. Komórka w tej fazie zwiększa swoją masę i objętość, osiągając stadium komórki macierzystej. Pod koniec fazy G1 dochodzi do syntezy specjalistycznych białek regulatorowych, odpowiedzialnych za przejście komórki w fazę S.

</doc>
<doc id="338304" url="https://pl.wikipedia.org/wiki?curid=338304" title="Faza G2">
Faza G2

Faza G2 – jedna z faz interfazy, podczas której następuje synteza białek wrzeciona podziałowego, głównie tubuliny jak również składników błony komórkowej potrzebnych do jej wytworzenia po zakończonym podziale. Pod koniec fazy G2 dochodzi do syntezy specjalistycznych białek regulatorowych, odpowiedzialnych za przejście komórki w mitozę.

</doc>
<doc id="338325" url="https://pl.wikipedia.org/wiki?curid=338325" title="Droga krajowa nr 41 (Polska)">
Droga krajowa nr 41 (Polska)

Droga krajowa nr 41 (DK41) – droga krajowa klasy G w województwie opolskim przebiegająca przez powiat nyski oraz prudnicki o długości ok. 33 km. Łączy Nysę z Prudnikiem oraz granicą z Czechami (dawne Przejście graniczne Trzebina-Bartultovice). Poza tymi miejscowościami nie przebiega przez żadną miejscowość gminną lub o liczbie ludności większej niż 1000, co wyróżnia DK41 spośród dróg krajowych.
Jej znaczna część, wraz z drogami DK 40, DK 46 oraz wojewódzkimi nr 386 i 382, stanowi ruchliwy fragment łączący południowe obszary Górnego Śląska z zagłębiem Wałbrzyskim.
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Na całej długości drogi dopuszczalny jest ruch pojazdów o nacisku pojedynczej osi do 11,5 tony.

</doc>
<doc id="338329" url="https://pl.wikipedia.org/wiki?curid=338329" title="DK41">
DK41



</doc>
<doc id="338330" url="https://pl.wikipedia.org/wiki?curid=338330" title="Dekret grudniowy">
Dekret grudniowy

Dekret grudniowy – dekret wprowadzony 21 grudnia 1807 roku przez władze Księstwa Warszawskiego. Stanowił akt wykonawczy do czwartego artykułu konstytucji Księstwa Warszawskiego, nadającego wolność osobistą wszystkim mieszkańcom Księstwa.
Dekret wprowadzał zasady kapitalistycznej własności ziemi zamiast poprzedniej feudalnej, co oznaczało formalnie, że feudalna relacja między panem a chłopem została zastąpiona cywilnoprawnym stosunkiem dwóch teoretycznie równych stron: właściciela ziemi i jej użytkownika. Faktycznie oznaczało to, że właścicielami ziemi w Księstwie pozostawali szlachcice. Chłopi natomiast nie tylko nadal nie mieli tytułu własności ziemi, którą użytkowali, ale tracili zwyczajowe prawa, które uniemożliwiały lub utrudniały szlachcie usuwanie poddanych z gospodarstwa. Po wejściu w życie dekretu grudniowego chłopi, choć formalnie byli już wolnymi ludźmi, w zamian za użytkowanie ziemi byli zobowiązani wypełniać na rzecz właściciela „powinności”, czyli najczęściej pańszczyznę. W przeciwnym wypadku mogli być wyrugowani z gospodarstwa przez szlachcica. 
Na mocy dekretu grudniowego chłop mógł dowolnie przemieszczać się po terenie państwa, jednak był zobowiązany do pozostawienia swemu panu tzw. załogi, czyli inwentarza żywego, budynków i narzędzi, a także zasiewów. Konsekwencją wydania dekretu grudniowego było ekonomiczne uzależnienie chłopstwa od właścicieli ziemskich, gdyż wielu mieszkańców wsi nie miało możliwości znalezienia zajęcia poza rolnictwem. Z drugiej strony artykuł 3 stawiając jako warunek korzystania z ziemi wykonywanie "„"dotychczasowych powinności"”" utrzymywał pańszczyznę.
Dekret niekorzystny dla chłopów pomimo uzyskania przez nich wolności osobistej, w porównaniu z zabraniającym samowolnego usuwania z ziemi Uniwersałem Połanieckim stanowił krok wstecz. W Księstwie Warszawskim mawiano żartobliwie, że dekret "„zdejmował chłopu kajdany z nóg razem z butami”".

</doc>
<doc id="338336" url="https://pl.wikipedia.org/wiki?curid=338336" title="Tymczasowy Rząd Ludowy Republiki Polskiej">
Tymczasowy Rząd Ludowy Republiki Polskiej



</doc>
<doc id="338338" url="https://pl.wikipedia.org/wiki?curid=338338" title="Baszta Jeńców">
Baszta Jeńców

Baszta Jeńców (zwana też Małą Prochową lub Kowalską) – baszta w Stargardzie. Baszta Jeńców, kolegiata Mariacka i pozostałe mury obronne rozporządzeniem Prezydenta RP z dnia 17 września 2010 została uznana za pomnik historii.
Została zbudowana na przełomie XV i XVI wieku w południowej części obwarowań przebiegających nad brzegiem Iny. Budowla ta zlokalizowana przy obecnej ul. Strażniczej, posiada kształt cylindra o wysokości 13 m, który opiera się na okrągłej, kamiennej podstawie, a jego konstrukcja dzieli się wewnątrz na cztery poziomy, a na każdym z nich znajdują się otwory strzelnicze. W przyziemiu baszty znajdowały się niegdyś arkady wspierające ganki. Umożliwiło to prowadzenie obstrzału przez otwory znajdujące się w murze, jednocześnie z kilku poziomów.
Podobna do baszty Jeńców – baszta Kowalska – została rozebrana w 1871 roku, stąd obecna nazwa baszty.
Nazwa baszty sugeruje, że jej pomieszczenia wykorzystywano do przetrzymywania jeńców.
W 2004 roku baszta została przekazana za pośrednictwem Towarzystwa Przyjaciół Stargardu Bractwu Rycerzy św. Jana. Od tego czasu przy współpracy z muzeum stargardzkim, Bractwo opiekuje się i restauruje tenże zabytek.

</doc>
<doc id="338339" url="https://pl.wikipedia.org/wiki?curid=338339" title="Eustachy II z Boulogne">
Eustachy II z Boulogne

Eustachiusz II (ur. ok. 1015–1020, zm. 1088 lub 1093) – hrabia Boulogne od 1049 i Lens od 1054.
Był najstarszym synem Eustachego I i jego żony Matyldy. Po śmierci ojca w 1049 roku został hrabią Boulogne.
Żonaty z Godą, córką króla Anglii Ethelreda II i siostrą Edwarda Wyznawcy.
Ojciec z drugiego małżeństwa z Idą Lotaryńską (córką księcia lotaryńskiego Gotfryda Brodatego): Eustachego III, hrabiego Boulogne, Gotfryda, księcia Lotaryngii i Obrońcy Grobu Świętego w latach 1098–1100 oraz Baldwina I, króla Jerozolimy w latach 1100–1118.
Podczas podboju Anglii przez Wilhelma opowiedział się po stronie najeźdźców i wziął udział w bitwie pod Hastings.

</doc>
<doc id="338341" url="https://pl.wikipedia.org/wiki?curid=338341" title="Rad (jednostka)">
Rad (jednostka)

Rad (ang. "radiation absorbed dose") – jednostka dawki zaabsorbowanej (dawki pochłoniętej) promieniowania jonizującego. Dawka zaabsorbowana przez napromieniowywane ciało o masie 1 g, jeżeli energia przekazana temu ciału równa jest 100 erg, czyli 10-5 J.

</doc>
<doc id="338343" url="https://pl.wikipedia.org/wiki?curid=338343" title="Murawa bliźniczkowa">
Murawa bliźniczkowa

Murawy bliźniczkowe, psiary ("Nardetalia") – syntakson w randze rzędu zespołów roślinnych budowanych przez roślinność murawową z dominacją kępowej trawy – bliźniczki psiej trawki ("Nardus stricta"). Należy do klasy "Nardo-Callunetea".
Charakterystyka.
Zwarte murawy zajmujące ubogie, kwaśne i suche (lub o umiarkowanej wilgotności) gleby (rankery). Największe obszary zajmują hale górskie, w tym połoniny i polany reglowe. W niższych partiach gór i na niżu zajmują mniejsze płaty, najczęściej na siedliskach okrajkowych – brzegach torfowisk i zbiorników astatycznych, miedzach, poboczach dróg, wrzosowiskach i polanach borów nadmorskich.
Zbiorowiska półnaturalne sukcesji ekologicznej wypierają przeeksploatowane długotrwałym wypasem łąki świeże lub zarastają odlesione siedliska borowe. Nieużytkowane zarastają roślinnością łąkową, zaroślami borówkowymi i kosodrzewinowymi albo borem sosnowym.
Podkategorie syntaksonomiczne.
Według najpopularniejszego w Polsce podziału zbiorowisk roślinnych (Władysława Matuszkiewicza) rząd "Nardetalia" dzielony jest w następujący sposób:
Oprócz tego do związku "Nardion" zaliczane są zbiorowiska bez rangi:
W starszej literaturze łąkarskiej spotykany był nieco inny podział:
Różnice klasyfikacyjne wynikają m.in. z przemian roślinności w skali kilkudziesięciu lat, i tak polskie fitocenozy zespołu "Leontodono-Nardetum" przekształciły się w fitocenozy zbiorowiska "Hypochoeris uniflora-Nardus stricta" (o proponowanym statusie zespołu "Hypochoeridi uniflorae-Nardetum strictae", a fitocenozy "Nardetum carpaticum orientale" w fitocenozy zbiorowiska "Nardus stricta".
Zagrożenia i ochrona.
Bogatsze gatunkowo postacie na potrzeby ochrony obszarów Natura 2000 wyróżniono jako priorytetowe siedliska przyrodniczego nr 6230 (bogate florystycznie górskie i niżowe murawy bliźniczkowe ("Nardion" – płaty bogate florystycznie)). Z następującymi podtypami:

</doc>
<doc id="338346" url="https://pl.wikipedia.org/wiki?curid=338346" title="Earl’s Court">
Earl’s Court

Earl’s Court – dzielnica Londynu, położona na terenie gminy Royal Borough of Kensington and Chelsea. Znajduje się ok. 5 km na południowy zachód od Charing Cross.
Opis.
Od 1879 do 2012 r. Earl's Court był znany jako czołowe miejsce w całym kraju do przedstawień, n.p. "Wild West Show" na który udała się Królowa Wiktoria, do wystaw komercjalnych, koncertów i zawodów sportowych. Pod koniec XIX w. węgierski impresario, Imre Kiralfy, wniósł tam diabelski młyn. Na placu wystawowym i nad torami kolejowymi wzniesiono w 1935 r. hale wystawową Earls Court Exhibition Centre według projektu amerykańskiego architekta, Charles Howard Crane z Detroit.
Po drugiej wojnie osiadło się tam wielu Polaków, i założono polskie przedsiębiorstwa i sklepy delikatesowe a polscy dentyści i lekarze swoje gabinety. Samopomoc Marynarki Wojennej oraz Klub Lotników mieli swe siedziby w dzielnicy; stąd Anglicy określali tę dzielnicę jako "Polish Corridor" ("korytarz polski").
Przez przeszło dwadzieścia lat, pod 66 Kenway Road, wydawca Jerzy Kulczycki z żoną Aleksandrą prowadzili polską księgarnię, "Orbis Books (London) Ltd.".
Hala wystawowa została skazana na zagładę z aprobatą burmistrza Londynu, Borisa Johnsona, w 2013 r.. 
W dzielnicy znajduje się kawiarnia "Troubadour", gdzie w podziemiach grali m.in. Bob Marley, Bob Dylan, The Rolling Stones.

</doc>
<doc id="338352" url="https://pl.wikipedia.org/wiki?curid=338352" title="Timex Group USA">
Timex Group USA

Timex Group USA, Inc. (wcześniej Timex Corporation) – amerykańskie przedsiębiorstwo produkujące zegarki. Jego główna siedziba znajduje się w Middlebury w stanie Connecticut.
Firma została założona w 1854 r. jako Waterbury Clock w Naugatuck Valley w Connecticut, znanej w XIX wieku jako „Szwajcaria Ameryki”. Podczas I wojny światowej firma rozpoczęła produkcję zegarków na rękę, a w 1933 na licencji Walta Disneya stworzyła pierwszy zegarek z Myszką Miki.
Podczas II wojny światowej nastąpiła zmiana nazwy na U.S. Time Company. W 1950 rozpoczęto produkcję zegarka naręcznego Timex, prezentowanego w serii reklam przedstawiających produkt poddawany różnym testom, jak np. zrzucenie z zapory Grand Coulee. Wkrótce spółka zmieniła nazwę na Timex Corporation. Sprzedaż sięgnęła ponad 500 milionów zegarków.
W latach 80. XX wieku Timex wszedł w spółkę z brytyjską firmą Sinclair Research i rozpoczął produkcję komputerów domowych, takich jak Timex Sinclair 1000 i kolejnych, wzorowanych na modelach ZX-81 i ZX Spectrum. Pomimo początkowych sukcesów w sprzedaży, ostatecznie Timex musiał wycofać się z tego sektora.
Firma przetrwała trudności okresu lat 70. i 80. i nadal utrzymuje się na rynku, straciła jednak pozycję lidera wśród producentów zegarków. W roku 2002 zatrudniała na czterech kontynentach 5500 pracowników.

</doc>
<doc id="338353" url="https://pl.wikipedia.org/wiki?curid=338353" title="Gołe oko">
Gołe oko

Gołe oko, oko nieuzbrojone – określenie oznaczające oczy (jako narząd zmysłu wzroku) używane bez pomocy jakichkolwiek przyrządów optycznych (z wyłączeniem szkieł korekcyjnych). W naukach technicznych używane dla wyraźnego podkreślenia, iż dana obserwacja jest przeprowadzana (lub też: „powinna być możliwa”) bez użycia dodatkowego sprzętu, tj. np. teleskopu, lunety, mikroskopu, lupy itp. 
W astronomii obserwacyjnej mówi się np., że: dana gwiazda jest widoczna „gołym okiem” – tzn. można ją dostrzec bez użycia dodatkowych instrumentów; bądź też: dana gwiazda jest poza możliwością obserwacji „gołym okiem” – tzn. nie można jej zobaczyć bez pomocy odpowiedniego sprzętu. Dla obiektów, które mogą być jeszcze przy sprzyjających okolicznościach obserwowane „gołym okiem” przyjmuje się wartość 6 magnitudo. Przy idealnych warunkach można dostrzec obiekty do 8 magnitudo.

</doc>
<doc id="338354" url="https://pl.wikipedia.org/wiki?curid=338354" title="Rozszerzalność cieplna">
Rozszerzalność cieplna

Rozszerzalność cieplna (rozszerzalność termiczna) – właściwość fizyczna ciał polegająca na zwiększaniu się ich długości (rozszerzalność liniowa) lub objętości (rozszerzalność objętościowa) w miarę wzrostu temperatury.
Rozszerzalność liniowa.
Przyjmuje się, że zmiana długości jest proporcjonalna do zmiany temperatury, co wyraża wzór na rozszerzalność liniową:
gdzie:
Współczynnik rozszerzalności oznacza o ile zwiększa się długość jednostki długości po ogrzaniu o jednostkę temperatury (1 K). Wyraża się wzorem:
Jednostką współczynnika rozszerzalności liniowej jest odwrotność kelwina
Rozszerzalność liniową określa się tylko dla ciał stałych.
Dokładność.
Jest to tylko prawo przybliżone, stosunkowo dokładne tylko w wąskim zakresie temperatur. W różnych temperaturach współczynnik rozszerzalności może przyjmować różne wartości. Wzór na liniową rozszerzalność cieplną jest prawdziwy jedynie dla izotropowych ciał polikrystalicznych, ponieważ zawiera on średni (co do kierunku) współczynnik rozszerzalności. Większość monokryształów wykazuje anizotropowe właściwości rozszerzalności cieplnej, np. kryształ kalcytu przy zmianie temperatury w jednym kierunku kurczy się, a w drugim rozszerza. Można określać wówczas współczynniki rozszerzalności wzdłuż osi głównych kryształu. Przy niezbyt dużej zmianie temperatury współczynnik rozszerzalności termicznej jest wystarczająco dokładnym parametrem, aby przy jego pomocy szacować zmiany kształtów materiałów podczas ich ogrzewania.
Zjawisko w życiu codziennym.
Przykłady rozszerzalności temperaturowej:
Rozszerzalność objętościowa.
Ciecze nie mają własnej długości dlatego określa się rozszerzalność objętościową opisaną wzorem
gdzie:
Współczynnik rozszerzalności określa o ile zwiększa się objętość 1 m³ po zwiększeniu temperatury o 1 K. Wyraża się wzorem:
Jednostką współczynnika rozszerzalności objętościowej jest taka sama jak jednostka współczynnika rozszerzalności liniowej. Rozszerzalność objętościowa i liniowa są powiązane przybliżoną relacją
Zależność tę można otrzymać po podniesieniu wzoru na objętość liniową do trzeciej potęgi i przyjęciu odpowiednich przybliżeń. Obowiązuje ona tylko dla ciał izotropowych ze względu na rozszerzalność cieplną.
Większość ciał zwiększa swą objętość w wyniku wzrostu temperatury, znanych jest jednak kilka wyjątków. Najbardziej znanym przykładem odstępstwa od reguły jest woda, która w zakresie od 0 °C do 4 °C zmniejsza swoją objętość przy wzroście temperatury.
Objętość gazów zależy nie tylko od temperatury, ale też od ciśnienia, dlatego dla gazów współczynnik rozszerzalności objętościowej zależy od ciśnienia i można go obliczyć z równań Clapeyrona.

</doc>
<doc id="338357" url="https://pl.wikipedia.org/wiki?curid=338357" title="Rozszerzalność termiczna">
Rozszerzalność termiczna



</doc>
<doc id="338365" url="https://pl.wikipedia.org/wiki?curid=338365" title="Kordaity">
Kordaity

Kordaity, kordaitowe ("Cordaitopsida") - klasa roślin kopalnych należących do typu (gromady) nagonasiennych. Rosły w karbonie i permie. 
Charakterystyka.
Były to duże drzewa (do 30 m wysokości) o bardzo dużych (do 1 m długości), lancetowatych liściach w kształcie jęzorów. Kwiaty zebrane były w kotkowate jednopłciowe kwiatostany. Prawdopodobnie w łagiewce pyłkowej wykształciły się gamety męskie, które były ruchome. Przypuszczalnie z nich wywodzą się szpilkowe. Przedstawiciel kordaitów to Eucordaites.

</doc>
<doc id="338371" url="https://pl.wikipedia.org/wiki?curid=338371" title="Ryūnosuke Akutagawa">
Ryūnosuke Akutagawa

 – japoński pisarz i poeta.
Ryūnosuke Akutagawa jest potocznie nazywany „ojcem japońskich opowiadań”.
Życiorys.
Uważa się, że według tradycyjnego kalendarza, Akutagawa przyszedł na świat w roku, miesiącu, dniu i godzinie smoka ("tatsu"). Z tego powodu nadano mu imię Ryūnosuke, związane ze smokiem ("ryū" – sinojapońskie czytanie znaku „smok”). Ze względu na to jednak, że nie ma części dokumentów dotyczących dokładnej godziny urodzin, a miesiąc należał do „tygrysa”, trudno przyjąć taką wersję, tym bardziej że pisarz zmieniał pisownię swojego imienia.
Akutagawa urodził się w Tokio. Jego ojciec (Toshizō Niihara) był mleczarzem. Matka (Fuku Niihara) wkrótce po narodzinach syna zapadła w chorobę psychiczną i chłopiec wychowywał się w rodzinie swojego wuja, który usynowił go po śmierci matki. Stąd też nazwisko pisarza jest jej panieńskim nazwiskiem.
W 1913 roku Akutagawa rozpoczął studia w dziedzinie literatury angielskiej na Tokijskim Uniwersytecie Cesarskim.
W 1915 roku zadebiutował opowiadaniem pt. "Rashōmon" (Brama Demonów, 1915), natomiast rok później opublikował "Hana" (Nos, 1916), zyskując tym uznanie wybitnego pisarza Natsume Sōsekiego.
Akutagawa swoją twórczość skupił na opowiadaniach, uważając je za główne medium ekspresji. Podczas swojego krótkiego życia napisał ponad 150 opowiadań, m.in.: "Hana" (Nos, 1916), "Kumo no ito" (Pajęcza nić, 1918), "Jigokuhen" (Piekieł wizerunek niezwykły, 1918).
Na podstawie jego tekstów (głównie w oparciu o "Yabu no naka") Akira Kurosawa nakręcił w 1950 roku film "Rashōmon".
Tematy do swoich utworów we wczesnym okresie swojej twórczości czerpał przeważnie z dziejów Japonii, jak również z tradycyjnych legend. Inspirował się też jednak literaturą Zachodu. Od roku 1924 pisał opowiadania na tematy współczesne, w których dominuje nastrój mroku i rozczarowania życiem.
Podczas studiów oświadczył się przyjaciółce z dzieciństwa – Yayoi Yoshidzie, ale jego rodzina nie udzieliła zgody na zawarcie związku małżeńskiego. W 1916 roku oświadczył się Fumi Tsukamoto, którą poślubił w 1918 roku. Miał trzech synów o imionach: Hiroshi, Takashi i Yasushi.
W 1921 roku, będąc u szczytu popularności, Akutagawa przerwał swoją pisarską karierę, aby spędzić 4 miesiące w Chinach jako reporter gazety „Ōsaka Mainichi Shinbun”. Podczas pobytu w Chinach cierpiał na wiele chorób i już nigdy nie powrócił do pełnego zdrowia. Wkrótce po powrocie opublikował swój najpopularniejszy utwór – "Yabu no naka" (1922).
Do końca życia cierpiał na nerwicę i halucynacje. 24 lipca 1927 roku popełnił samobójstwo (przedawkował veronal).
Akutagawa, podobnie jak jego mistrz Sōseki Natsume, był sumieniem Japończyków wrażliwych na krzywdę i rozczarowanych modernizacją swego kraju.
W 1935 roku jego przyjaciel, pisarz Kan Kikuchi, ustanowił Nagrodę Akutagawy – najbardziej prestiżową nagrodę literacką dla nowych autorów w Japonii.

</doc>
<doc id="338374" url="https://pl.wikipedia.org/wiki?curid=338374" title="Chymotrypsyna">
Chymotrypsyna

Chymotrypsyna (EC 3.4.21.1) – proteolityczny enzym trawienny, produkowany przez trzustkę (jako proenzym chymotrypsynogen) i wchodzący w skład soku trzustkowego. Zostaje uczynniony przez trypsynę. Wykazuje maksimum aktywności przy pH 8-9. Od trypsyny odróżnia go to, że nie powoduje krzepnięcia krwi.
Chymotrypsyna należy do hydrolaz i w jelicie cienkim trawi łańcuchy peptydowe białek.
Chymotrypsyna hydrolizuje wiązania peptydowe po karboksylowej stronie aminokwasów zawierających aromatyczny łańcuch boczny, oraz rozgałęziony alifatyczny łańcuch boczny:
Chymotrypsynogen, produkowany jako prekursorowy zymogen, jest polipeptydem złożonym z 245 reszt aminokwasowych. Proces aktywacji tego proenzymu polega na proteolitycznym wycięciu dwóch dipeptydów poprzez przecięcie wiązań Leu(13) i Arg(15) oraz Tyr(146) i Arg(148) przez trypsynę (a następnie inne uczynnione cząsteczki chymotrypsyny). Ostateczna czynna cząsteczka chymotrypsyny, która powstaje przez stabilizację cząsteczki przez połączenie 3 części przez 2 mostki dwusiarczkowe, określana jest jako α-chymotrypsyna.

</doc>
<doc id="338377" url="https://pl.wikipedia.org/wiki?curid=338377" title="Lonsdale London">
Lonsdale London

Lonsdale – brytyjska marka odzieży i akcesoriów sportowych.
Historia.
Nazwa firmy Lonsdale pochodzi od nazwiska Lorda Lonsdale'a, który w 1909 organizował mecze bokserskie. Lord Lonsdale był przewodniczącym Narodowego Klubu Sportowego Wielkiej Brytanii. Każdy pięściarz, który został mistrzem i obronił swój tytuł trzy razy, otrzymywał pas Lonsdale'a. Bernard Hart, były pięściarz, odwiedził Lorda w latach 60. XX wieku i zapytał o pozwolenie na użycie jego nazwiska na ubraniach dla bokserów.
Firma została założona w Londynie w 1960 roku. Zanim firma rozpoczęła produkcję ubrań sportowych, początkowo produkowany był tylko sprzęt bokserski. 
W 1979 Paul Weller z zespołu The Jam kupił koszulki Lonsdale'a i tym samym dał marce rozgłos, co poskutkowało tym, że nie tylko sportowcy zaczęli nosić te ubrania. W latach 80. i 90. XX wieku ubrania Lonsdale szczególnie przypadły do gustu skinheadom, kulturze punk i modsom. Produkty Lonsdale'a były noszone przez wielu słynnych pięściarzy, m.in. takich jak: Mike Tyson, Henry Cooper, Muhammad Ali, Lennox Lewis.
Pojęcie "Lonsdale youth" (ang. "Młodzież Lonsdale") stało się w Holandii szeroko używanym synonimem dla młodzieży związanej ze sceną neonazistowską. Powodem tego są występujące w nazwie marki litery NSDA będące podzbiorem akronimu NSDAP. Młodzież sympatyzująca z ruchami neonazistowskimi nosi czasem na ubraniach Lonsdale kurtki bądź koszule, tak aby widoczne były tylko litery NSDA. Sama firma Lonsdale odcina się od tego typu zachowań, od 2003 roku prowadząc kampanię mającą na celu zerwanie z takim wizerunkiem -wprowadzając hasło Lonsdale loves all colours (z ang. Lonsdale kocha wszystkie kolory).

</doc>
<doc id="338378" url="https://pl.wikipedia.org/wiki?curid=338378" title="Elastaza">
Elastaza

Elastaza, (EC 3.4.21.37), to enzym należący do grupy hydrolaz, a dokładniej - endopeptydaz. W swoim centrum aktywnym zawiera aminokwas serynę, tak więc jest zaliczana do proteaz serynowych. Elastaza hydrolizuje wiązania peptydowe, w sąsiedztwie których znajdują się aminokwasy o małych łańcuchach bocznych, np. glicyna, alanina i seryna. Posiada zdolność do degradacji białka - elastyny, jednak z dużą opornością. Wydzielana jest przez granulocyty obojętnochłonne (które produkują także wiele innych hydrolaz) oraz przez trzustkę w postaci zymogenu proelastazy. Optimum działania dla tego enzymu to pH 7-9.

</doc>
<doc id="338379" url="https://pl.wikipedia.org/wiki?curid=338379" title="Sinclair Research">
Sinclair Research

Sinclair Research – brytyjskie przedsiębiorstwo elektroniczne założone przez Clive’a Sinclaira w roku 1961 (wówczas jako Sinclair Radionics) w Cambridge.
Początki.
Początkowo przedsiębiorstwo zajmowało się produkcją i sprzedażą sprzętu hi-fi, kalkulatorów, radioodbiorników i innych produktów. W 1966 Sinclair opracował, ale nie wprowadził do produkcji seryjnej, pierwszy telewizor kieszonkowy. W 1972 przedsiębiorstwo wyprodukowało pierwszy kalkulator kieszonkowy – Sinclair Executive.
Ponieważ Sinclair Radionics wciąż nie przynosiła oczekiwanych zysków, w 1973 Sinclair wykupił upadającą spółkę Ablesdeal Ltd. W 1975 jej nazwę zmieniono na Westminster Mail Order Ltd., a ostatecznie, w marcu 1981 roku, na Sinclair Research Ltd.
Komputery osobiste.
W latach 80. XX wieku Sinclair wkroczył na rynek komputerów domowych z modelem ZX-80 (wówczas najtańszym komputerem w Wielkiej Brytanii). W 1982 opracowano ZX Spectrum – najlepiej sprzedający się brytyjski komputer – silną konkurencję dla produktów Commodore i Amstrad.
Były to praktycznie pierwsze komputery na rynku dostępne dla domowego użytkownika. Najbardziej popularnym komputerem z tej serii był wspomniany wcześniej ZX Spectrum 48 wyposażony w gumową klawiaturę, 48 KB RAM (oraz 16 KB ROM zawierające m.in. interpreter języka BASIC), z czego ponad 6 KB przypadało na pamięć grafiki. Dostępne oprogramowanie w szczytowym okresie popularności zawierało gry, edytory tekstu, bazy danych i programy graficzne. Oficjalnie oprogramowanie było tworzone do roku 1993, jednakże oprogramowanie pasjonatów powstaje do dnia dzisiejszego.
O tym, że był to krok milowy informatyzacji, świadczy fakt, że Clive Marles Sinclair otrzymał w roku 1983 tytuł szlachecki Sir za konstrukcję tego mikrokomputera.
Niepowodzenia z wprowadzeniem na rynek w 1984 komputera Sinclair QL i telewizora kieszonkowego TV80 oraz pojazdu elektrycznego Sinclair C5 w 1985 spowodowało bankructwo przedsiębiorstwa i jego przejęcie przez koncern Amstrad.
XXI wiek.
Sinclair Ltd. podejmowało próby wprowadzenia na rynek nowych wynalazków Sir Clive’a (m.in. rowery elektryczne czy najmniejsze na świecie radio). Po śmierci założyciela, przedsiębiorstwo Sinclair zostało przejęte przez firmę badawczą z branży farmaceutycznej Altasciences.

</doc>
<doc id="338384" url="https://pl.wikipedia.org/wiki?curid=338384" title="Pamięcin (województwo lubuskie)">
Pamięcin (województwo lubuskie)

Pamięcin (niem. "Frauendorf") – wieś w Polsce położona w województwie lubuskim, w powiecie słubickim, w gminie Górzyca, na krawędzi doliny Odry.
W latach 1975–1998 miejscowość położona była w województwie gorzowskim. Miejscowość leży przy drodze krajowej nr 31 Słubice – Szczecin.
W latach 1954–1956 we wsi działało Rolnicze Zrzeszenie Spółdzielcze „Odra”.
W miejscowości działało państwowe gospodarstwo rolne – początkowo jako Państwowe Gospodarstwo Rolne w Pamięcinie, następnie Państwowe Wieloobiektowe Gospodarstwo Rolne w Pamięcin, a później jako Zakład Rolny w Pamięcinie wchodzący w skład Lubuskiego Kombinatu Rolnego w Rzepinie.
4 lipca 2010 roku ogień strawił 10 ha powierzchni wsi, pożar jęczmienia gasiło 11 zastępów straży pożarnej.
Stawidło.
W XIX wieku w pobliżu wsi () znajdował się młyn o nazwie "Frauendorfer Mühle". W 1820 mieszkało tu 9 osób. W 1910 osada zamieszkana była przez 8 mieszkańców. Była położona przy obecnej drodze krajowej nr 31, u podnóża tzw. „Góry Pamięcińskiej”. W 1948 ustalono dla niej polską nazwę Stawidło. Obecnie nazwa całkowicie wyszła z użycia.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="338386" url="https://pl.wikipedia.org/wiki?curid=338386" title="Michał Wrocławczyk">
Michał Wrocławczyk

Michał Wrocławczyk, "Michał z Wrocławia", "Michał Falkener z Wrocławia, Michael de Wratislava, Michael Vratislaviensis" (ur. ok. 1460 we Wrocławiu, zm. 9 listopada 1534) – polsko-niemiecki uczony: filozof, astronom, astrolog, matematyk, teolog i filolog, profesor Akademii Krakowskiej.
Życiorys.
Był synem zamożnych mieszczan niemieckich. W roku 1478 immatrykulował się w Akademii Krakowskiej na wydziale "artium", gdzie uzyskał bakalaureat (1481) i obronił swą pracę magisterską w 1488 roku. Interesował się licznymi dziedzinami nauki, które później wykładał w Krakowie: astrologię, astronomię, matematykę, fizykę, a także scholastyczną filozofię Arystotelesa, logikę, gramatykę i retorykę. Jego wykładów słuchał m.in. Mikołaj Kopernik. Wydawał i opatrywał cennymi wstępami i komentarzami liczne zbiory pieśni i innych tekstów religijnych. Obok średniowiecznego uniwersalizmu i eklektyzmu ujawniło się jego zainteresowanie humanizmem: znał (wykładał od 1498) autorów klasycznych i humanistycznych, wysoko ceniąc ich walory językowe i artystyczne. W roku 1495 wszedł do Kolegium Mniejszego, w 1501 – do Większego. W roku 1512 przeszedł do wydziału teologicznego, którego doktorat zdobył w 1517. Dwukrotnie (1499 i 1504) był dziekanem wydziału "artium". Akademii Krakowskiej testamentem zapisał własną bibliotekę. Przez wiele lat opiekował się (po Janie z Głogowa) Bursą Niemiecką. Jego pierwsze drukowane prognozy astrologiczne wydano na rok 1494 i 1495, a w 1506 - pierwsze wydanie "Introductorium astronomiae Cracoviense elucidans Almanach".

</doc>
<doc id="338389" url="https://pl.wikipedia.org/wiki?curid=338389" title="Rezerwat przyrody Kręcki Łęg">
Rezerwat przyrody Kręcki Łęg

Kręcki Łęg – leśny rezerwat przyrody w województwie lubuskim, gminie Zbąszynek, w dolinie Leniwej Obry. Chroni dobrze zachowany fragment łęgu olszowo-jesionowego ze stanowiskami wawrzynka wilczełyko, śnieżyczki przebiśnieg, listery jajowatej. W rezerwacie gniazdują m.in. żuraw, orlik krzykliwy i dzięcioł czarny.
Obszar rezerwatu objęty jest ochroną ścisłą.
Podstawa prawna.
Nr rej. woj. – 32
Akt prawny obejmujący rezerwat ochroną.
Zarządzenie Ministra Ochrony Środowiska i Zasobów Naturalnych z dnia 18 lutego 1987 r. w sprawie uznania za rezerwaty przyrody ()
Położenie.
w tym:
Właściciel, zarządzający.
Skarb Państwa, Nadleśnictwo Babimost
Powierzchnia pod ochroną.
65,57 ha
Opis przedmiotu poddanego ochronie.
Teren rezerwatu leży w szerokim i płaskim obniżeniu będącym dnem doliny Leniwej Obry. Rezerwat położony jest na terenie środkowej, zbudowanej z piasków rzecznych dawnych tarasów akumulacyjnych, które są skałą macierzystą dla gleb rezerwatu. W rezerwacie występuje 21 gatunków drzew. Spośród nich 4 występują jako panujące. Są to: olsza czarna, jesion wyniosły, dąb szypułkowy, świerk pospolity, lipa drobnolistna, brzoza brodawkowata, grab zwyczajny. Pozostałe gatunki występują pojedynczo lub sporadycznie. Na terenie rezerwatu wyróżniono 3 typy siedliskowe lasu: Lw, Ol, OlJ. Jest bardzo bogata awifauna, gniazduje tu 48 gatunków ptaków. Są to m.in.: zięba, szpak, pierwiosnek, sikora bogatka, rudzik i kos.
Cel ochrony.
Zachowanie naturalnych zespołów łęgu olszowo-jesionowego i olsu porzeczkowego z drzewami pomnikowymi, stanowisk chronionych i rzadkich gatunków roślin oraz bogatej awifauny.
Nie podlega ochronie w zakresie prawa międzynarodowego.

</doc>
<doc id="338390" url="https://pl.wikipedia.org/wiki?curid=338390" title="Milo Manara">
Milo Manara

Milo Manara (właśc. Maurilio Manara, ur. 12 września 1945 w Lüsen, prowincja Bolzano, Włochy) – włoski scenarzysta i rysownik komiksowy.
Życiorys.
Karierę rysownika rozpoczął w wieku 14 lat, rysując paski komiksowe do włoskich gazet. Tworzenie prac z których jest najbardziej znany, czyli komiksów erotycznych, zaczął w roku 1969, od serii "Genius". Komiks stał się na tyle popularny, że w kolejnych latach (1971-1973), otrzymał możliwość rysowania następnej serii, tym razem o erotyczno-sensacyjnych przygodach pięknej piratki Jolandy Almavivy.
Drzwi do wielkiej kariery stanęły przed nim otworem wraz z opublikowaniem w magazynie "Pilote" opowieści zatytułowanej "Małpi król" do scenariusza Silverio Pisu (1976). Dzięki sukcesowi tej historii, Manara mógł w końcu rozwinąć skrzydła. W dwa lata później ukazał się jego samodzielny album: "HP i Giuseppe Bergman". Podobnie jak "Małpi król" nie jest to komiks erotyczny, lecz raczej przygodowy. Postać „HP” wzorowana jest na osobie Hugo Pratta, przyjaciela i mistrza Manary. Na początku lat 80. panowie ci nawiązali współpracę, owocem której stały się albumy o kolonizacji obydwu Ameryk: "Indiańskie lato" i "El Gaucho".
W 1983 roku ukazał się kolejny, klasyczny już dzisiaj album komiksowy Manary, zatytułowany "Klik". Jest to komiks erotyczny, którego główną bohaterką jest piękna dziennikarka, Claudia Cristiani. Od wydania i sukcesu "Klika" rozpoczęła się dobra passa autora w dziedzinie komiksu erotycznego. Kolejne lata przynosiły dalsze albumy: "Zapach niewidzialnego" w 1985, "Candide Caméra" w 1988, "Courts Metrages" w 1989.
W 1990 roku pojawił się album "Podróż do Tulum", owoc współpracy Manary z filmowcem Federikiem Fellinim. Komiks ten jest adaptacją scenariusza Felliniego, który nigdy nie miał szans zostać zrealizowany w formie filmu fabularnego. W 1992 roku, również we współpracy z Fellinim, powstał album "Podróż G. Mastorny", będący podobnie jak "Podróż do Tulum", realizacją w postaci komiksu, jednego ze scenariuszy Felliniego.
W 1996 roku został wydany kolejny autorski komiks Manary, który szybko stał się jednym z najbardziej znanych jego dzieł. Chodzi o „Guliverianę”, erotyczną i zabawną parodię klasycznej powieści Jonathana Swifta o przygodach Guliwera. Kolejne lata (1997 i 1998) to okres bardzo owocnej aktywności twórczej artysty. Ukazały się wtedy takie albumy jak: "Fatal rendez-vous", "Kamasutra", "Tre ragazze nella rete"”. W tym czasie Manara zilustrował też album zatytułowany "Aphrodite", będący adaptacją erotycznej noweli Pierre’a Louÿsa.
Jednymi z najnowszych prac Manary są albumy "Złoty Osioł" (1999), "Rivoluzione" (2000) i "Fuga da Piranesi" (2002). Pierwszy z nich jest adaptacją tekstu z II wieku, stworzonego przez rzymskiego pisarza Apulejusza, drugi to przewrotna satyra na „nowy Olimp”, na którym urzędują ludzie z branży telewizyjnej, oderwani od otaczającej rzeczywistości, trzeci natomiast to komiks SF z elementami erotyki.
W latach 2004–2010 pracował nad serią historyczno-erotyczną "Borgia" o rzymskiej rodzinie arystokratów i papieży Borgiów (autorem scenariusza jest Alejandro Jodorowsky).
Obrazu twórczości artysty dopełniają liczne artbooki, jak np. „Women of Manara”, portfolia, takie jak „Dolomites Encantedes” czy „Letters from a Portuguese nun”, a także działalność w branży reklamowej (reklama Chanel nr 5 z Czerwonym Kapturkiem) i rozrywkowej (okładki do płyt). Stworzył nawet swoją autorską talię kart do tarota.

</doc>
<doc id="338395" url="https://pl.wikipedia.org/wiki?curid=338395" title="Tarnogóra (województwo lubelskie)">
Tarnogóra (województwo lubelskie)

Tarnogóra – wieś w gminie Izbica, w powiecie krasnostawskim, województwie lubelskim, nad rzeką Wieprz. 
Dawniej miasto królewskie, lokowane w 1540 roku, w XVI wieku położone było w województwie ruskim, zdegradowane w 1869 roku. w 1570 roku należało do starostwa krasnostawskiego. W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 901 mieszkańców.
Historia.
Początkowo Tarnogóra stanowiła część starostwa krasnostawskiego. Została lokowana na gruntach wsi Ostrzyca w roku 1548 na prawie magdeburskim przez hetmana wielkiego koronnego Jana Tarnowskiego. Prawdopodobnie wkrótce został wzniesiony zamek obronny. Hetman erygował także parafię oraz ufundował budynek kościoła. W 1552 roku Tarnogórę nabył kasztelan biecki i kanclerz wielki koronny Jan Osiecki, a w 1690 Nikodem Żaboklicki. W 1771 roku majątek należała do Antoniego Granowskiego i jego żony Antoniny "de domo" Wolstein. Po ostatnim rozbiorze Tarnogóra stała się własnością rządową. W 1807 r. Adam Czartoryski otrzymał od rządu austriackiego Tarnogórę w zamian za Siedlce. W 1808 roku sprzedał dobra Ignacemu Horodyskiemu. W 1823 roku majątek nabył od niego Józef Czyżewski. Po nim dobra odziedziczył syn Franciszek, a dalej wnuk Władysław ożeniony z Marią Wisłocką "primo voto" Walicką. Ich syn Stanisław zmarł bezpotomnie zapisując dobra siostrzeńcom – dwie trzecie Władysławowi Smorczewskiemu i jedną trzecią Stanisławowi Skarbkowi. Smorczewski odkupił część dóbr od Skarbka. Od 1919 r. do 1944 r. majątek był własnością Smorczewskich.
W 1750 r. Żydzi zostali usunięci z miasta przez mieszczan na podstawie specjalnego przywileju. Przenieśli się oni na drugą stronę rzeki Wieprz, do znajdującej się tam osady – Izbicy, która stała się miastem na podstawie przywileju wyjednanego u króla przez starostę tarnogórskiego – Antoniego Granowskiego (herbu Leliwa).
W latach 1830–1831 gen. Józef Czyżewski rozbudował pałac z parkiem z XIX-wiecznego dworu Tarnowskich. Pałac od 1945 r. służy jako budynek tutejszego liceum ogólnokształcącego.
Prawa miejskie Tarnogóra utraciła decyzją władz carskich z roku 1869 w ramach represji po powstaniu styczniowym. Od 13 stycznia 1870 Izbica i Tarnogóra straciły status miast, i zostały osadami, które włączono do gminy Tarnogóra (uprzednio te miasta nie należały do gminy Tarnogóra). W 1870 r. siedzibę gminy przeniesiono do Izbicy.
W latach 1929–1954 samodzielna gmina, w której granicach znajdowała się także miejscowość gminna Izbica.

</doc>
<doc id="338401" url="https://pl.wikipedia.org/wiki?curid=338401" title="In a Reverie">
In a Reverie

In A Reverie – pierwszy studyjny album włoskiej grupy Lacuna Coil.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="338412" url="https://pl.wikipedia.org/wiki?curid=338412" title="Benny McCarthy">
Benny McCarthy

Benedict Saul „Benny” McCarthy (ur. 12 listopada 1977 w Kapsztadzie) – południowoafrykański piłkarz występujący na pozycji napastnika, a także trener.
Kariera.
Początkowa kariera.
Grając dla Seven Stars w sezonie 1995/1996 strzelił 37 goli w 29 spotkaniach. W 1997 roku jego skuteczność zadecydowała o wykupieniu go przez AFC Ajax. W pierwszym swoim sezonie, jak się okazało mistrzowskim dla Ajaxu strzelił 21 bramek. Po sezonie 1998/1999 Benny został sprzedany do Celty Vigo za kwotę 6 mln euro, co sprawiło, że stał się wówczas najdroższym południowoafrykańskim piłkarzem. W swoim pierwszym w tym klubie sezonie zagrał w 31 meczach w Primera Division i strzelił 8 bramek.
Kariera w FC Porto.
W sezonie 2001/2002 został wypożyczony do FC Porto. W swoim pierwszym sezonie z Porto w roku, zdobył również złotego buta dla najlepszego strzelca ligi portugalskiej. W kolejnym sezonie 2003/2004 klub wygrał z nim Ligę Mistrzów. W kolejnych sezonach rzadziej grywał w podstawowym składzie.
McCarthy w Blackburn Rovers.
W przerwie letniej sezonu 2006/2007 przeniósł się do Anglii do Blackburn Rovers. Benny w swoim pierwszym sezonie w Anglii został wicekrólem strzelców ligi z dorobkiem 18 bramek w 36 meczach, co dało mu skuteczność 0,5 gola na mecz. Benny był tylko gorszy od innego napastnika, reprezentanta Wybrzeża Kości Słoniowej Didiera Drogby, który strzelił 20 goli. McCarthy strzelił również 3 gole w Pucharze UEFA w 8 występach.
West Ham United.
1 lutego 2010 roku podpisał kontrakt z West Ham United.
Reprezentacja RPA.
W koszulce RPA McCarthy wystąpił w Mistrzostwach Świata we Francji w 1998 i w MŚ 2002 w Korei i Japonii, w 79 występach strzelił 31 goli. Jest najskuteczniejszym piłkarzem RPA, prześcignął pod względem ilości zdobytych bramek Shauna Bartletta.

</doc>
<doc id="338414" url="https://pl.wikipedia.org/wiki?curid=338414" title="Halflife">
Halflife

Halflife – EP włoskiego zespołu Lacuna Coil. Utwory z tego albumu znalazły się potem na dwupłytowej edycji albumu "Unleashed Memories".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="338423" url="https://pl.wikipedia.org/wiki?curid=338423" title="Kłokoczyce">
Kłokoczyce

Kłokoczyce (niem. "Glogschütz") – część wrocławskiego osiedla Psie Pole-Zawidawie, położone w dawnej dzielnicy Psie Pole.
Od południowego zachodu przez Widawę graniczy z Sołtysowicami, od północnego zachodu z gminą Wisznia Mała, od północy z Biskupicami Widawskimi, od północnego wschodu z Pawłowicami, od wschodu z Zakrzowem, od południowego wschodu z pozostałą częścią Psiego Pola Zawidawia.
Nazwa osiedla.
Kłokoczyce to nazwa patronimiczna, wywodzącą się od przezwiska "Kłokoczka".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Clokzithi".
Przez krótki czas po zakończeniu II wojny światowej i przejściu Dolnego Śląska pod polską administrację używano nazwy "Głogczyce" lub "Głogszyce", nazwa w obecnym brzmieniu została wprowadzona w roku 1947.
Historia osiedla.
Osadnictwo na terenach należących do dzisiejszych Kłokoczyc istniało już w I w. n.e., a więc z początku okresu wpływów rzymskich, czego dowodzi ceramika z odkrytego cmentarzyska.
Najstarsza wzmianka o osadzie pochodzi z dokumentu wystawionego ok. 1300, zapisano wówczas nazwy "Clokzithi" i "Glocziti". Kolejno pisano w 1354 – "Glogschycz", 1651 – "Glockschütz", 1785 – "Glockschuez". Poczynając od pierwszego zapisu historycznego, aż do 1810 wieś należała do klasztoru św. Katarzyny. W 1785 było 82 mieszkańców, w tym 3 rzemieśników i przekupień, 26 domów, folwark, i młyn wodny. W grudniu 1970 było tu 198 mieszkańców. Do miasta osiedle włączono 1 stycznia 1973. 18 listopada 2004 r. na mocy Uchwały Rady Miejskiej Wrocławia osiedle weszło w skład nowo utworzonej jednostki samorządowej zwanej Psie Pole Zawidawie.
Czasy obecne.
Osiedle ma charakter izolowanej osady wiejskiej, jego teren jest gęsto poprzecinany siecią małych i większych kanałów (w tym Kanału Kłokoczyckiego) i rowów melioracyjnych łączących się z rzekami Dobrą i Widawą; przepływająca przez Kłokoczyce Dobra właśnie tutaj wpada do Widawy.
Obecnie rzeka Dobra jest południową granicą osiedla.
Komunikacja miejska.
Komunikację zbiorową z innymi osiedlami Wrocławia zapewniają linie autobusowe MPK Wrocław:
147 (Kłokoczyce – Mulicka)

</doc>
<doc id="338427" url="https://pl.wikipedia.org/wiki?curid=338427" title="Sola zwyczajna">
Sola zwyczajna

Sola zwyczajna, sola, podeszwica ("Solea solea") – gatunek ryby z rodziny solowatych (Soleidae), zaliczana do grupy płastug. Poławiana gospodarczo. 
Występowanie.
Strefa przybrzeżna wzdłuż wybrzeży Europy od Morza Czarnego przez Morze Śródziemne po Morze Północne. Pojawia się również w zachodnim Bałtyku.
Przebywa zwykle samotnie w strefie przybrzeżnej na piaszczystym lub mulistym dnie w zakresie temperatur od 8 – 24 °C. Zimą schodzi głębiej. Wchodzi do rzek.
Morfologia.
Dorasta do 70 cm długości i maksymalnie 3 kg masy. Charakteryzuje się płaskim, owalnym kształtem ciała z oczami po tej samej stronie tułowia. Głowa zaokrąglona. Płetwa grzbietowa rozpoczyna się tuż za głową i sięga nasady ogona. Płetwa odbytowa długa, również sięga nasady ogona. 
Strona grzbietowa szarobrązowa do czerwonawobrązowej z dużymi, ciemnymi, nieregularnie rozmieszczonymi cętkami.
Odżywianie.
Żeruje nocą, zjadając bezkręgowce, a czasem małe ryby.
Wartości odżywcze.
Sola w 100 g zawiera 80 mg cholesterolu.

</doc>
<doc id="338430" url="https://pl.wikipedia.org/wiki?curid=338430" title="Windows-1252">
Windows-1252

Windows-1252, znane także jako CP-1252, jest 8–bitowym kodowaniem znaków będącym nadzbiorem kodowania ISO-8859-1, różniącym się od niego tym, że używane są miejsca znaków kontrolnych z przedziału 0x80–0x9F. Windows-1252 jest stosowane w systemach Microsoft Windows z angielskojęzycznymi bądź zachodnioeuropejskimi ustawieniami językowymi.
Wiele przeglądarek internetowych traktuje ISO-8859-1 jako Windows-1252 (kody kontrolne są zabronione w HTML), więc znaki z przedziału kodów kontrolnych widziane są na stronach internetowych jako wartości z CP-1252.
Powszechnym nieporozumieniem jest uważanie, że ANSI jest jednoznaczne z tą stroną kodową. Tak naprawdę Windows używa określenia „ANSI” w odniesieniu do kodowania systemowego, czyli w anglojęzycznych lub zachodnioeuropejskich wersjach systemów Windows będzie to Windows-1252. Dla polskojęzycznej wersji systemu będzie to Windows-1250.
Porównanie z ISO 8859-1.
Gdzie „"NZ"” oznacza znak niezdefiniowany w kodowaniu, „"ZK"” oznacza znak kontrolny, a „Znak” oznacza znak wspólny dla obydwu kodowań.
Tablica kodów.
Poniższa tabela przedstawia znaki i ich szesnastkowe kody w Windows-1252.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Według informacji dostępnych na stronach Microsoftu i konsorcjum Unicode, miejsca o kodach 0x81, 0x8D, 0x8F, 0x90 i 0x9D są nieużywane, jednak, pomimo to odwołania w Windows API, odpowiedzialne za konwertowanie znaków ze stron kodowych na Unicode, mapują te wartości na odpowiadające im kody kontrolne C1. Symbol Euro (€) z pozycji 0x80 był nieobecny we wcześniejszych wersjach tej strony kodowej, tak jak "S" i "Z" z haczykiem ("Š", "š", "Ž", "ž").
Mapowanie na Unicode.
Poniższa tabela przedstawia miejsca znaków z Windows-1252 w Unicode.

</doc>
<doc id="338432" url="https://pl.wikipedia.org/wiki?curid=338432" title="Maccabi Tel Awiw">
Maccabi Tel Awiw

Maccabi Tel Awiw Football Club (hebr. "מכבי תל-אביב") – założony w 1906 roku izraelski klub piłkarski z siedzibą w Tel Awiwie.
Obecny skład.
"Stan na 27 kwietnia 2018 roku"
Bibliografia.
Oficjalna strona internetowa MTA

</doc>
<doc id="338434" url="https://pl.wikipedia.org/wiki?curid=338434" title="CP1252">
CP1252



</doc>
<doc id="338436" url="https://pl.wikipedia.org/wiki?curid=338436" title="Bąki (ptaki)">
Bąki (ptaki)



</doc>
<doc id="338437" url="https://pl.wikipedia.org/wiki?curid=338437" title="Sola">
Sola



</doc>
<doc id="338439" url="https://pl.wikipedia.org/wiki?curid=338439" title="Podeszwica">
Podeszwica



</doc>
<doc id="338440" url="https://pl.wikipedia.org/wiki?curid=338440" title="Ślepowrony (ptaki)">
Ślepowrony (ptaki)



</doc>
<doc id="338443" url="https://pl.wikipedia.org/wiki?curid=338443" title="Skazany na śmierć">
Skazany na śmierć

Skazany na śmierć (oryg. ang. "Prison Break") – serial telewizyjny z premierą w telewizji Fox. Pierwotnie planowano 13 odcinków pierwszej serii, lecz w związku z sukcesem serialu zdecydowano się zwiększyć ich liczbę do 22. Cały serial liczy 90 odcinków. W Polsce rozpoczęto emisję 28 stycznia 2007 w telewizji Polsat. Stworzony przez Paula Scheuringa serial produkowany jest przez Adelstein-Parouse Productions we współpracy z Original Television i 20th Century Fox Television. Aktualnymi producentami są Paul Scheuring, Matt Olmstead, Dawn Parouse, Marty Adelstein, Neal Moritz i Brett Ratner. Temat muzyczny, stworzony przez Ramina Djawadi, został nominowany do nagrody Primetime Emmy Award w 2006.
Telewizja FOX ogłosiła 13 stycznia 2009 r., że czwarty sezon "Skazanego na śmierć" będzie ostatnim – finałowy odcinek został wyświetlony 15 maja 2009 r. Natomiast 24 maja w telewizji Sky1 zostały wyświetlone dwa dodatkowe odcinki. Zaprzestanie realizacji tłumaczone jest wyczerpaniem formuły serialu.
Po 6 latach od finału ostatniego sezonu stacja Fox ogłosiła wiadomość o powstaniu nowego – piątego sezonu Skazanego na śmierć. Zdjęcia do serialu rozpoczęły się 7 kwietnia, a Prison Break wrócił na ekrany 4 kwietnia 2017 roku (premiera w USA). Polska premiera miała miejsce 10 dni później na antenie Canal+ – serial emitowany jest w piątki o 21:00 (oraz w niedzielę o 22:00 na Canal+ Seriale). Amerykański tytuł nowej serii to „Prison Break: 9 Episodes Event Series”, natomiast polski to „Skazany na śmierć: Sequel”.
Nowy sezon „Skazanego na śmierć” będzie liczyć dziewięć odcinków. W nowym sezonie jeszcze raz zobaczymy oryginalną obsadę: Wentwortha Millera (Michael), Dominica Purcella (Lincoln), Sarah Wayne Callies (Sara), Amaury’ego Nolasco (Sucre), Roberta Kneppera (T-Bag), Rockmonda Dunbara (C-Note) oraz Paula Adelsteina (Kellerman). Jak zapowiedziała dyrektor telewizji Fox, która emitować będzie serial i jest jego producentem, w Prison Break 5 „"zobaczymy bohaterów po kilku latach od wydarzeń z ostatniego sezonu. Myślę, że to co zaproponował twórca, Paul Scheuring, jest logicznym poprowadzeniem fabuły”."
Produkcja.
Pomysł.
Oryginalny zamysł "Skazanego na śmierć" – człowieka, który wysyła siebie do więzienia w celu uwolnienia kogoś – zasugerował Paulowi Scheuringowi producent Dawn Parouse, który chciał stworzyć serial akcji. Chociaż Scheuring uznał to za dobry pomysł, początkowo zastanawiał się, dlaczego ktoś miałby ryzykować wykonywaniem takiej misji i jak można zrobić z tego serial, który będzie oglądalny. Stworzył wtedy historię brata, który został niesłusznie oskarżony. Rozpoczął prace nad utworzeniem fabuły filmu i wykreowaniem postaci. W 2003 pokazał ideę Fox Broadcasting Company, lecz został odesłany, ponieważ Fox nie sądził, że serial w takiej formie będzie chętnie oglądany. Po spotkaniu z Fox Scheuring pokazał pomysł innym kanałom, które również go nie przyjęły mówiąc, że projekt nadawał się bardziej na film niż serial. Później forma serialu miała zostać zmieniona na trzynastoodcinkowy miniserial. Miniserial nigdy nie został zaczęty, ponieważ Steven Spielberg – którego uwagę właśnie taka forma serialu przykuła – zajął się pracą nad "Wojną światów".
Z powodu dużej popularności seriali nadawanych w czasie największej oglądalności, takich jak "Zagubieni" czy "24 godziny", Fox Network zmieniło zdanie i rozpoczęło produkcję "Skazanego na śmierć" w 2004. Odcinek pilotażowy został nakręcony rok po tym, jak Scheuring napisał scenariusz. W pięć miesięcy później rozpoczęto nadawanie serialu.
Casting.
W odcinku premierowym przedstawionych zostało osiem głównych ról obsadzonych przez czołówkę aktorów. Casting do roli Michaela Scofielda, jednego z głównych bohaterów, rozpoczął się kilka tygodni przed rozpoczęciem produkcji. W wywiadzie Paul Scheuring powiedział, że większość aktorów starających się o rolę „odgrywała ją tajemniczo, lecz po pewnym czasie stawało się to kiepskie i fałszywe”. Na tydzień przed rozpoczęciem produkcji, do castingu zgłosił się Wentworth Miller i zaimponował występem Scheuringowi. Następnego dnia był już na liście płac.
Dominic Purcell został wybrany na trzy dni przed rozpoczęciem produkcji i był ostatnim aktorem, który trafił na listę płac. Purcell brał udział w castingu do roli Lincolna Burrowsa, skazańca i brata Michaela Scofielda, gdy miał już rolę Tommy’ego Ravetto w serialu "Gorące Hawaje". Podczas pracy przy "John Doe" Purcell miał dobre stosunki z siecią Fox, więc wysłany mu został scenariusz odcinka pilotażowego. Początkowo Scheuring sądził, że Purcell jest „zbytnim ładnisiem”, jak wszedł na przesłuchanie w wystylizowanych włosach i opaleniźnie. Jednak to właśnie Purcell dostał się do serialu i w pierwszym dniu kręcenia pojawił się na planie z ogoloną głową, co w tym momencie zdumiało Scheuringa z powodu podobieństwa dwóch głównych aktorów do siebie.
Po otrzymaniu scenariusza odcinka przedpilotażowego Amaury Nolasco pomyślał: „to jeden z tych nieudanych odcinków pilotażowych, których stacja tak naprawdę nie chce”, ponieważ produkcja większości odcinków już w tym czasie się zaczynała. Mówiąc, że nie chciał czytać scenariusza, Nolasco zaskoczyła jego jakość. Przed swoim ostatnim przesłuchaniem do roli Fernando Sucre, Nolasco zrobił się nerwowy, która to nerwowość jeszcze wzrosła, gdy Paul Scheuring powiedział mu, że jest faworytem do tej roli
Po przeczytaniu scenariusza odcinka pilotażowego Wade Williams początkowo nie chciał wykonywać roli Brada Bellicka, ponieważ postać była „okropna i podła”. Jego wstręt wziął się z tego, że był ojcem czteroletniej dziewczynki. Jednak jego menedżer przekonał go do wzięcia udziału w castingu i Williams znalazł się na liście.
Pierwszą aktorką, którą producenci zobaczyli podczas przesłuchania do roli Sary Tancredi była Sarah Wayne Callies i została pierwszą przyjętą osobą w castingu do głównych ról serialu. Po ostatnim castingu w siedzibie 20th Century Fox, Callies wyszła na zewnątrz gdzie okazało się, że kluczyki do samochodu zostawiła w stacyjce, a samochód jest zamknięty. W czasie gdy czekała aż przyjedzie pomoc drogowa, odebrała telefon od agenta, który powiedział jej, że została wybrana do roli w serialu.
Pozostała początkowa lista płac została uzupełniona o Robin Tunney, Marshalla Allmana i Petera Stormare, którzy zostali przydzieleni do ról Veronici Donovan, L.J. Burrowsa i Johna Abruzziego.
Motyw muzyczny.
Temat muzyczny i cała muzyka serialu jest tworzona przez Ramina Djawadi. We Francji w czołówce serialu w sieci M6 zamiast tego tematu używany jest utwór rappera Faf Larage, „Pas Le Temps”, co zwiększyło oglądalność i pomogło w tłumaczeniu serialu. Podobnie jest w Niemczech i Belgii, gdzie zamiast utworu przewodniego używane są – odpowiednio – utwory „Prison Break Anthem (Ich glaub’ an dich)” (Azad i Adel Tawil) i „Prison Break Anthem” (Kaye Styles).
Historia nadawania.
Seria pierwsza rozpoczęła się w sieci Fox Network 29 sierpnia 2005 o 21:00 ET (3:00 30 sierpnia czasu polskiego), po czym nastąpiła przerwa od 28 listopada 2005, by powrócić na antenę 20 marca 2006, kiedy to przeniesiony został na godzinę 20:00 ET. Pierwsza seria została zakończona 15 maja 2006. W Polsce była nadawana od 28 stycznia 2007 do 4 czerwca 2007 w telewizji Polsat. Druga seria nadawana w Stanach była od 21 sierpnia 2006 do 2 kwietnia 2007. W Polsce nadawana jest od 9 września 2007. 17 minut pierwszego odcinka trzeciej serii telewizja Fox udostępniła w Internecie 24 sierpnia 2007. Nadawanie trzeciej serii rozpoczęto w telewizji Fox 17 września 2007. Ostatni, 13 epizod 3 sezonu wyemitowano 28 lutego 2008. W Polsce emisję 3 serii rozpoczęto w Polsacie 7 września 2008, a ostatni epizod nadany został 30 listopada 2008. Premiera 4 sezonu w telewizji FOX miała miejsce 1 września 2008, a ostatnie dwa odcinki („Rate of Exchange” oraz „Killing Your Number”) zostały wyemitowane 15 maja 2009. Emisja 4 serii w Polsce rozpoczęła się 6 września 2009 roku. Telewizja Polsat w odcinku emitowanym dnia 29 listopada 2009 poinformowała iż, kolejne odcinki 4 serii będzie można ujrzeć dopiero w marcu 2010. Przez co cała 4 seria została podzielona na dwa sezony.
Miejsce kręcenia zdjęć.
Większa część pierwszej serii "Skazanego na śmierć" była kręcona w więzieniu Joliet, w stanie Illinois Po zamknięciu w 2002 roku, zostało ono zaadaptowane w 2005 roku na potrzeby serialu "Skazany na śmierć", jako Fox River State Penitentiary, czyli Więzienie Stanowe Fox River. Właśnie tam kręcono sceny z celi Lincolna, szpitala i podwórza więziennego. W celi Lincolna przetrzymywany był kiedyś John Wayne Gacy. Większość obsady serialu odmawia obecnie wchodzenia do niej mówiąc, że jest nawiedzona. Cele zamieszkiwane przez postacie serialu zostały umieszczone w trzech specjalnie wybudowanych kondygnacjach, podczas gdy pierwotnie rozmieszczone zostały w więzieniu Joliet w dwóch kondygnacjach, a także były mniejsze. Zewnętrzne ujęcia kręcono w Chicago, Woodstock i Joliet w stanie Illinois. Inne miejsca to lotnisko O’Hare w Chicago, a także Toronto, Ontario w Kanadzie. Każdy odcinek "Skazanego na śmierć", kręcony w Illinois, kosztował około $2 mln, co wynosi razem $24 mln w roku 2005.
Kręcenie drugiej serii "Skazanego na śmierć" rozpoczęło się 15 czerwca 2006 roku w Dallas w stanie Texas, ze względu na bliskość terenów rolniczych i miejskich. Miejsca zdjęć znajdują się w odległości około pół godziny drogi od Dallas, są to między innymi Little Elm, Decatur i Mineral Wells. Reprezentowały one różne typy miasteczek amerykańskich. Nakręcenie każdego odcinka zajmowało osiem dni, jego koszt wynosił około $1,4 mln. Koszt zdjęć w Dallas i okolicy wyniesie ponad $50 mln.
Fabuła.
Seria 1.
Serial opowiada o losach więźniów więzienia stanowego Fox River. Lincoln Burrows, główny bohater zostaje skazany na śmierć za zbrodnię, której nie popełnił. Jego młodszy brat, inżynier Michael Scofield, dowiadując się o niewinności brata, postanawia go uratować. Kilka lat przed tym wydarzeniem jego firma brała udział w przebudowie więzienia. Gdy dowiaduje się, że jego brat spędzi ostatnie chwile w zakładzie karnym, który on sam zna jak własną kieszeń, uświadamia sobie, że jego plan wydostania Lincolna z więzienia staje się coraz bardziej realny. Pokrywa swoje ciało tatuażem, na którym starannie ukrywa plan więzienia Fox River. Dopracowuje każdy szczegół i zapoznaje się z historią wielu więźniów, mając nadzieję, że uda mu się zwerbować do ucieczki tych najbardziej przydatnych.
Scofield napada na bank by celowo dać się ująć. Zostaje skazany na 5 lat w więzieniu Fox River, gdzie jego brat czeka na wyrok. Z chwilą wejścia przez mury budynku zaczyna powoli realizować swój skomplikowany plan ucieczki, stopniowo dodając nowo poznanych więźniów do swojej ekipy. Rozkochuje w sobie także panią doktor Sarę Tancredi, a pomagając w budowie prezentu rocznicowego, zyskuje szacunek u naczelnika więzienia – Henry’ego Pope’a.
Tymczasem, była dziewczyna Lincolna i zarazem jego adwokat, Veronica Donovan, stara się uratować swojego klienta przed śmiercią. Jednak okazuje się, że Lincoln został starannie wybrany do roli mordercy brata pani wiceprezydent USA Caroline Reynolds. Wszystko okazuje się bardzo sprytnie zaplanowane – zarówno potrzebne dowody, jak i ludzie mogący pomóc w rozwiązaniu tej sprawy niespodziewanie znikają. Z pomocą przychodzi Nick Savrinn z „Project Justice” – programu pomocy skazanym na śmierć. Razem udaje im się zdobyć więcej informacji, jednak opór ze strony władz niszczy wszelkie nadzieje na ratunek dla niewinnego Lincolna Burrowsa. Tymczasem Paul Kellerman, agent tajnych służb rządowych, zabija coraz więcej „niewygodnych” władzy osób, doprowadzając do oskarżenia o morderstwo m.in. syna Lincolna, L.J.-a.
Seria 2.
Akcja drugiej serii rozpoczyna się po ucieczce z więzienia i opisuje losy uciekinierów. Wprowadzone zostają nowe postacie, między innymi agent FBI, Alexander Mahone, którego zadaniem jest znaleźć i pojmać zbiegów. Jednak Alexander Mahone pracuje dla „Firmy” i gdy udało mu się złapać Davida Apolskisa, zabija go. Uciekinierzy wkrótce rozdzielają się i każdy stara się zrealizować swój osobisty cel, podróżując po różnych miejscach w Stanach Zjednoczonych, a także w Meksyku i Panamie. Zbiegowie podczas ucieczki chcą dotrzeć do miejsca, które wskazał im Charles Westmoreland – czyli w miejsce, w którym zakopał 5 milionów dolarów. Usiłując dotrzeć do pieniędzy, więźniowie unikają organów ścigania, które nieustannie są na ich tropie i depczą im po piętach. Druga seria rozwija także elementy fabuły związane z istnieniem konspiracyjnej "Firmy", chociaż większość z nich wydaje się zostać zamknięta wraz z zakończeniem serii. Pod koniec tej serii Lincoln Burrows zostaje jednak oczyszczony z wszystkich zarzutów i wygląda to na szczęśliwy koniec, dopóki Michael Scofield nie trafia do więzienia „SONA” w Panamie.
Seria 3.
W większości akcja trzeciej serii serialu toczy się w Panamie: w niebezpiecznym więzieniu Sona, w którym przebywają jako więźniowie Michael Scofield, były strażnik z Fox River – Brad Bellick, Alexander Mahone i wkrótce także Theodore „T-Bag” Bagwell (niebezpieczny psychopata i jeden z „Ósemki z Fox River”) oraz poza więzieniem, na wolności, gdzie znajdują się Lincoln Burrows i Fernando Sucre. Pojawiają się także nowi bohaterowie: król narkotykowego półświatka, a obecnie nieformalny „władca” Sony – Norman „Lechero” St. John, niebezpieczna agentka Firmy – Gretchen Morgan, skazany za zabicie syna burmistrza Panamy – James Whistler oraz jego dziewczyna – Sofia Lugo.
Lincoln niespodziewanie dowiaduje się o tym, że jego syn – L.J. i dziewczyna Michaela – Sara Tancredi zostali porwani przez ludzi Firmy. Firma uwolni ich, jeśli Lincoln i Michael pomogą uciec z Sony – Whistlerowi – człowiekowi, który posiada pewną bardzo ważną dla Firmy rzecz. Poczynania Lincolna ma śledzić agentka – Gretchen Morgan. Wkrótce pomoc Lincowi oferuje dawny przyjaciel z Fox River – Sucre, a także piękna dziewczyna Whistlera – Sofia. Tymczasem w więzieniu Michael musi zmagać się z wieloma ciężkimi do rozwiązania problemami, jak np. iście gladiatorskie walki na śmierć i życie, bunt więźniów z powodu braku wody, czy wreszcie zamieszki mające na celu obalenie władzy Lechero. Zmieniają się jednak jego relacje z dawnymi wrogami: Mahone chce uciec z nim z więzienia, pomaga mu nawet wygrać niebezpieczną walkę z jednym z więźniów, a Bellick, który znajduje się na samym dnie hierarchii więźniów, robi wszystko za co mógłby zdobyć odrobinę jedzenia, a także wolność. Tymczasem T-Bag wkupia się w łaski Lechero i zostaje jednym z jego zaufanych ludzi, czym budzi niechęć Sammy’ego – króla więziennych pojedynków.
Lincoln próbuje na własną rękę odbić syna i Sarę z rąk Firmy. Gdy nie udaje mu się to, Firma przysyła mu w pudle głowę Sary. Nadal jednak w rękach Firmy pozostaje L.J.
Ostatecznie po kilku próbach ucieczki i stłumieniu więziennych zamieszek (w których ginie Sammy i kilku innych buntowników), do ostatecznej próby przygotowują się Michael, Whistler, Bellick, Lechero (który stracił autorytet władcy Sony), T-Bag, Mahone, a także McGrady – nastolatek, który wielokrotnie pomagał Michaelowi w realizacji planu ucieczki. Przy pomocy ludzi z zewnątrz – Lincolna, Sofii, Sucre (który w tym celu przyjął pracę grabarza w Sonie) i ojca McGrady’ego z więzienia ostatecznie uciekają tylko Scofield, Mahone, McGrady i Whistler. Za swoją pychę ukarani zostają Lechero, T-Bag i Bellick i zostają złapani przy próbie ucieczki. Lechero zostaje także postrzelony i kilka godzin później umiera. T-Bag zaś znajduje cenną dla Firmy książeczkę Whistlera. Wkrótce aresztowany zostaje za pomoc zbiegom Sucre i trafia do Sony.
Tymczasem Mahone i McGrady odłączają się od uciekinierów. Mahone wraca do pracy dla Firmy, a McGrady ucieka z ojcem do rodziny mieszkającej za granicą. L.J. zostaje szczęśliwie wymieniony za Whistlera, jednak podczas wymiany postrzelona zostaje Sofia (która wcześniej odeszła od Whistlera). Lincoln i L.J. zostają w szpitalu u jej boku, podczas gdy Michael wyrusza pomścić śmierć ukochanej Sary zabijając jej morderczynię – Gretchen.
Seria 4.
Czwarty sezon rozpoczyna się akcją Jamesa Whistlera, który na umówionym spotkaniu zabija dwóch biznesmenów, po czym zabiera od nich przenośny dysk. Później, podczas spotkania z Mahone’m i Scofieldem, wyjaśnia im znaczenie przedmiotu. Jest on bowiem jednym z sześciu kluczy do głównego komputera Firmy, a encyklopedia ptaków, którą Whistler zgubił w Panamie, zawierała informacje jak się do niego dostać. Chwilę po tym jak Scofield poznaje ogromną wartość dysku, spotkanie przerywa Wyatt, zabójca Firmy, który zabija Whistlera. Michael i Alex uciekają.
Tego samego dnia Michael zostaje aresztowany i przetransportowany przez agentów federalnych do biura Dona Selfa, pracownika wywiadu, który jest na tropie Firmy. Wyjaśnia Michaelowi szczegóły planowanej operacji przechwycenia urządzenia S.C.Y. L.L.A. Pomaga Scofieldowi zebrać drużynę złożoną z jego starych kumpli (Burrows, Sucre, Mahone, Bellick i T-Bag), po czym ruszają do akcji.
Po zdobyciu wszystkich sześciu kluczy bohaterowie wdzierają się do siedziby Firmy, by wykraść dysk. Dzięki porwaniu córki głównego przeciwnika, generała Jonathana Krantza, udaje im się wydostać z otoczonej przez armię uzbrojonych agentów i systemy alarmowe fortecy Firmy. Generał wysyła za nimi swoich ludzi by odzyskali jego własność. Tuż po tym jak S.C.Y.L.L.A. trafia do agenta Selfa, okazuje się, że był on zdrajcą, który wystawił do wiatru całą ekipę i planuje samodzielnie sprzedać dysk. Do wyścigu o wielomilionowy zysk rusza także Gretchen, której znudziła się rola agentki Firmy. Ścigani przez policję, FBI i zabójców Firmy zbiegowie postanawiają odzyskać urządzenie i przekazać je władzom w zamian za uniewinnienie. Wtedy dochodzi do konfliktu między braćmi. Scofield zamierza zniszczyć Scyllę, natomiast Lincoln chce oddać ją generałowi, by nie ścigał więcej nikogo z ich bliskich. Rodzi się między nimi zacięta rywalizacja. Wkrótce Burrows, Self, T-Bag i Gretchen łączą siły przeciwko nowemu przeciwnikowi, jakim jest Christina Rose Scofield, matka Michaela. Jak się okazuje poświęciła swoją rodzinę, by rozwijać karierę jako naukowiec Firmy. To ona stworzyła fundamenty programu S.C.Y. L.L.A. będącego nowoczesnym projektem broni opartej na energii słonecznej. Michael dostaje od matki propozycję współpracy, jednak nie chce angażować się w przedsięwzięcie rozpętania globalnej wojny, by móc otrzymywać profity ze Scylli. Przed wywołaniem wojny między Indiami a Chinami, próbuje zatrzymać Christinę nawet sam generał Krantz. Wkrótce udaje się podłożyć bombę w kwaterze pani Scofield i bracia wchodzą w posiadanie dysku. Przed śmiercią Christina wyjawia im, że nie są biologicznymi braćmi i tylko Michael jest jej synem. Mimo to obaj nadal trzymają się razem. Wkrótce potem zostają schwytani przez agentów Firmy.
Bracia zostają przewiezieni do apartamentu generała. Krantz jest zdesperowany. Policja i kontrwywiad depczą mu po piętach, wielu ludzi zamierza go zabić, jego kierownictwo sprowadziło Firmę do roli organizacji terrorystycznej. Żąda od Michaela zwrócenie Scylli. W ostatniej chwili odbijają ich stamtąd Sucre i Franklin. Skontaktował się z nimi były agent Paul Kellerman, który załatwił ułaskawienie w zamian za dostarczenie Scylli. Po ich interwencji generał zostaje aresztowany i skazany na śmierć, Christina ginie postrzelona przez Sarę, S.C.Y. L.L.A. trafia w ręce ludzi z Rady Bezpieczeństwa ONZ.
Po wszystkim Kellerman zostaje kongresmenem. Self zostaje sparaliżowany i przewieziony do specjalnego ośrodka. Lincoln Burrows wraca do Panamy, gdzie wraz z Sofią i LJ-em prowadzą wypożyczalnię sprzętów wodnych. Mahone, Sucre i Franklin prowadzą wreszcie normalne życie. Cztery lata później spotykają się w Panamie na grobie Michaela.
Najbardziej zdradziecka postać w całym serialu, Theodore „T-Bag” Bagwell, zostaje decyzją Kellermana odesłany do więzienia stanowego w Fox River. Twórcy potwierdzili pogłoski jakoby sezon 4 byłby ostatnim sezonem oraz że oprócz zaplanowanych 22 epizodów zostaną nakręcone dodatkowo dwa, które przybiorą formę pełnometrażowego filmu o tytule: . Odcinek 4x23 i 4x24 zostały wyemitowane przez izraelską stację Yes Stars Action 27 maja 2009, która wykupiła od Foxa licencję.
Daty emisji.
Stany Zjednoczone.
Początkowo planowano nakręcenie 13 odcinków, które wyemitowano od 29 sierpnia 2005 do 28 listopada 2005 r., jednakże wraz z sukcesem serialu zaczęto kręcić kolejne odcinki. Ich emisja rozpoczęła się 20 marca 2006 r. i trwała do 15 maja 2006 r. Druga seria zapoczątkowana 21 sierpnia 2006 r., 13 odcinek został wyemitowany 27 listopada 2006, po którym nastąpiła 2-miesięczna przerwa. Od 22 stycznia 2007 emitowane były kolejne odcinki, aż do kończącego drugą serię 22 odcinka (2 kwietnia 2007). Od 17 września 2007 w USA była emitowana trzecia seria. 18 lutego 2008 r. wyemitowano ostatni trzynasty odcinek trzeciej serii. 1 września 2008 r. w USA został wyemitowany pierwszy odcinek czwartej serii Prison Break. Odcinki kończące czwartą serię wyemitowano 15 maja 2009 r. Dodatek pokazała izraelska stacja 24 maja 2009 r.
Polska.
Emisja serialu rozpoczęła się 28 stycznia 2007 w Polsacie pod tytułem "Skazany na śmierć". Nadano dwa odcinki, które obejrzała duża liczba widzów – 7 milionów, co jest rekordem wśród amerykańskich seriali emitowanych w Polsce. Kolejne odcinki były emitowane co niedzielę o godz. 20.00. W poniedziałek 4 czerwca 2007 wyemitowano trzy finałowe odcinki pierwszej serii. Emisja drugiej serii rozpoczęła się 9 września 2007 i trwała do 25 listopada 2007 – co niedzielę wyświetlane były dwa (a nie jak uprzednio jeden) odcinki serialu. Wyjątek stanowiły dwa ostatnie odcinki 2 serii. Odcinek „Fin Del Camino” wyemitowano 18 listopada, a odcinek „Sona” tydzień później. Seria druga była również dostępna w platformie cyfrowej n, tydzień przed premierą telewizyjną (także po dwa odcinki). Również 3 sezon serialu dostępny był w n przed polską premierą telewizyjną. 7 września 2008 r. w Polsacie został wyemitowany pierwszy odcinek 3. serii, a 30 listopada – ostatni. 4 seria serialu emitowana jest od 30 sierpnia na platformie n w kolekcji nSeriale, a w tydzień później – 6 września o godzinie 20:00 przez telewizję Polsat. 1 stycznia 2019 roku serial pojawił się na Netflixie.
Lektorem serialu w Polsacie jest Stanisław Olejniczak.
Oglądalność w Polsce.
"Dane: AGB Nielsen Media Research"

</doc>
<doc id="338451" url="https://pl.wikipedia.org/wiki?curid=338451" title="Tygryski">
Tygryski



</doc>
<doc id="338454" url="https://pl.wikipedia.org/wiki?curid=338454" title="Avon Old Farms">
Avon Old Farms

Avon Old Farms to męska szkoła w miejscowości Avon w stanie Connecticut (Stany Zjednoczone), założona przez Theodate'a Pope'a Riddle'a, słynnego architekta, ocalonego z RMS Lusitanii. Została otwarta w roku 1927 i przemieniona podczas II wojny światowej na szpital polowy dla żołnierzy. Obecnie, jej dyrektorem jest Kenneth H. LaRocque, absolwent Phillips Exeter Academy i Harvard University.
Avon Old Farms przyjmuje uczniów z całych Stanów Zjednoczonych, 80% z nich to przyjezdni. Szkoła jest najbardziej znana z programów sportowych, zwłaszcza z programu hokejowego.

</doc>
<doc id="338457" url="https://pl.wikipedia.org/wiki?curid=338457" title="Hans Oster">
Hans Oster

Hans Paul Oster (ur. 9 sierpnia 1887 w Dreźnie, zm. 9 kwietnia 1945 w obozie koncentracyjnym we Flossenbürgu) – niemiecki generał major, wiceszef Abwehry i bliski współpracownik Wilhelma Canarisa, jedna z czołowych postaci antynazistowskiego ruchu oporu w latach 1938-1943, członek opozycji antyhitlerowskiej.
Życiorys.
Początki kariery wojskowej.
Oster wstąpił do wojsk artyleryjskich w 1907 roku. Podczas I wojny światowej służył na froncie zachodnim do 1916, kiedy został mianowany kapitanem i przeniesiony do sztabu 23. dywizji armii cesarskiej. Po I wojnie światowej wszedł do korpusu oficerskiego Reichswehry, służąc początkowo na stanowiskach liniowych, a później sztabowych gdzie zetknął się z późniejszymi uczestnikami zamachu 20 lipca 1944: Friedrichem Olbrichtem i Erwinem von Witzlebenem. W 1929 awansował na majora, jednak w 1932 został zmuszony do dymisji ze względów obyczajowych (romans z żoną kolegi).
W 1933 Oster podjął pracę w Ministerstwie Lotnictwa na stanowisku cywilnym, by pod koniec roku przejść do Abwehry (niem. "Abwehr" - wywiad i kontrwywiad wojskowy) podlegającej wówczas Ministerstwu Obrony. W tym czasie poznał kolejnych uczestników przyszłego zamachu na Adolfa Hitlera - szefa Kripo (niem. "Kriminalpolizei") Arthura Nebe i Hansa Bernda Giseviusa wysokiego funkcjonariusza tajnej policji państwowej Gestapo (niem. "Geheime Staatspolizei") prowincji pruskiej. Oster stał się także bliskim współpracownikiem Wilhelma Canarisa, szefa Abwehry.
Udział w opozycji antyhitlerowskiej.
Podobnie jak wielu innych oficerów, Oster początkowo popierał rządy nazistowskie, ale noc długich noży pozbawiła go zupełnie złudzeń. W 1935 Oster powrócił do służby wojskowej na stanowisko dowódcze wydziału III C1 (część wywiadu krajowego) Abwehry i awansował na stopień podpułkownika. Wtedy też rozpoczęła się jego bardziej ścisła współpraca konspiracyjna z Giseviusem i Hansem von Dohnanyi. Pod koniec 1938 roku Canaris mianował Ostera na dowódcę Zarządu Finansowego i Personalnego (Abteilung Z) Abwehry, przez co dla spiskowców był nieoceniony - Abwehra wytwarzała fałszywe dokumenty oraz miała dostęp do materiałów zastrzeżonych i tajnych informacji, co pozwalało maskować różne działania konspiracyjne. 
W 1936 Oster i Gisevius doszli do przekonania, że opresywny system władzy III Rzeszy jest całkowicie zdominowany przez jednego człowieka - Adolfa Hitlera, a rozwiązaniem tego problemu może być jedynie jego fizyczna eliminacja lub przewrót wojskowy. Poglądy te oraz ich aktywność spowodowała, że stali się nieformalnymi liderami opozycjonistów o poglądach bardziej radykalnych, działających na rzecz usunięcia reżimu nazistowskiego (tzw. grupa antynazistowska). Niestety społeczeństwo niemieckie było prawie całkowicie spacyfikowane m.in. wskutek: pogodzenia się i akceptacji ówczesnej rzeczywistości; sprzeciwu moralnego wobec działań związanych z przemocą i rozlewem krwi związanych z zamachem i działaniami zbrojnymi; związania przysięgą wojskową i posłuszeństwem wobec władzy; bądź też wskazywaniem na Himmlera i SS (niem. "Schutzstaffel" oddziały ochronne NSDAP) jako głównych sprawców okrucieństw systemu. 
Pierwszy poważny plan zamachu na Hitlera powstał w 1938 w związku z przygotowaniami do inwazji wojskowej na Czechosłowację. Oster kontaktował się m.in. z gen. Ludwigiem Beckiem szefem Sztabu Generalnego wojsk lądowych (OKH niem. "Oberkommando des Heeres") oraz jego następcą gen. Franzem Halderem. Spiskowcy obawiali się klęski w związku z brakiem wystarczającego przygotowania wojsk niemieckich oraz groźbą przystąpienia do wojny Francji i Wielkiej Brytanii. Oster wezwał generalicję do niezwłocznego działania, która zadeklarowała podjęcie działań przeciwko Hitlerowi tylko w przypadku bezpośredniej groźby wojny. Niestety polityka appeasementu prowadzona przez rząd brytyjski i francuski oraz podpisanie przez strony konfliktu Układu monachijskiego uniemożliwiło eliminację Hitlera. Był to najbardziej zaawansowany spisek na Hitlera przed zamachem na niego w dniu 20 lipca 1944. 
W sierpniu 1939 Oster przekazał holenderskiemu attaché wojskowemu majorowi Gijsbertusowi Jacobowi (Bertowi) Sasowi materiały z tajnej narady w kwaterze Hitlera "Berghof" w Berchtesgaden na temat planowanej agresji na Polskę. W tym samym roku Oster został awansowany na stopień pułkownika. Po wybuchu II wojny światowej, opozycja wojskowych wobec Hitlera stała się jeszcze bardziej problematyczna, gdyż uważali oni, że działania spiskowe mogłyby się przyczynić do klęski Niemiec. Halder przynaglany przez Ostera i Canarisa w trakcie przygotowań Hitlera do ataku na Francję, uznał za nierealistyczny plan ewentualnego zamachu wojskowego. W 1940 Oster ostrzegł poprzez Sasa aliantów zachodnich o planach niemieckiej agresji na Norwegię i Danię, a następnie na Belgię, Holandię i Francję - plan Fall Gelb. 
Aktywność niemieckich grup antyhitlerowskich w okresie pomiędzy 1940 a 1942 była niewielka w związku z sukcesami wojskowymi Hitlera oraz ich masowym poparciem społecznym. Dopiero atak na ZSRR w czerwcu 1941 oraz rozpoczęcie eksterminacji europejskich Żydów doprowadziła Ostera oraz skupioną wokół niego grupę oficerów Abwehry do nawiązania kontaktu z Henningiem von Tresckowem oficerem sztabowym Grupy Armii „Środek”. Oster przygotował dla von Tresckowa bomby użyte w nieudanych zamachach na Hitlera w 1943. Ponadto odnowił kontakt z gen. Olbrichtem ze sztabu OKH (w 1943 przeszedł do sztabu OKW), późniejszym spiskowcem 20 lipca 1944. W 1942 Oster został awansowany na stopień generalski odpowiadający generałowi brygady (niem. "Generalmajor").
Uwięzienie i śmierć.
Gestapo zainteresowało się Osterem w wyniku aresztowania von Dohnanyi w kwietniu 1943, wobec którego postawiono zarzut przestępstw walutowych związanych z przerzutem Żydów do Szwajcarii. W trakcie śledztwa odkryto rolę Ostera, zwalniając ze stanowiska w Abwehrze, a później umieszczając w areszcie domowym, co zadało poważny cios spiskowcom skupionym w tej instytucji. Jego powiązania z opozycjonistami zostały odkryte dopiero po niepowodzeniu zamachu na Hitlera 20 lipca 1944, co doprowadziło do jego uwięzienia w dniu następnym. 
Został osadzony w obozie koncentracyjnym we Flossenbürgu, gdzie 8 kwietnia 1945 r. wskutek rozkazu Ernesta Kaltenbrunnera stanął przed sądem kapturowym, który skazał Ostera na karę śmierci przez powieszenie. Następnego dnia został pośpiesznie stracony wraz z adm. Canarisem i pastorem Dietrichem Bonhoefferem. Oster został pochowany na cmentarzu Nordfriedhof w Dreźnie.

</doc>
<doc id="338458" url="https://pl.wikipedia.org/wiki?curid=338458" title="Krzeczów (województwo łódzkie)">
Krzeczów (województwo łódzkie)

Krzeczów – wieś w Polsce, położona w województwie łódzkim, w powiecie wieluńskim, w gminie Wierzchlas.
W latach 1975–1998 wieś administracyjnie należała do województwa sieradzkiego.
Położenie.
Wieś letniskowa położona po obu stronach Warty w północnej części Załęczańskiego Parku Krajobrazowego, przy drodze wojewódzkiej nr 486 z Wielunia do Działoszyna. Biegnie tędy granica dużych regionów geograficznych: Niziny Południowowielkoposkiej i Wyżyny Krakowsko-Wieluńskiej.
Teren okoliczny atrakcyjny ze względu na tereny leśne i nadrzeczne, nadające się na obozowiska i biwaki. Ok. 500 m na pn. zaczyna się wysoka skarpa nadrzeczna, porośnięta sosnowym lasem.
Zakątek ten należy do najpiękniejszych w dolinie Warty. Tu nagrywano początkowe sceny filmu "Nad Niemnem".
Historia.
W okresie międzywojennym na pd. od wsi istniał poligon wojskowy.
Była tu parafia ewangelików – kolonistów niemieckich. Parafia katolicka św. Zofii powstała dopiero w 1957 roku.
W dniu 2 września 1939 r. grupa saperów z 30. Dywizji Piechoty Armii "Łódź" dowodzona przez ppor. rez. Leona Gaja z bezprzykładnym męstwem broniła mostu na Warcie przed czołgami niemieckimi, które atakowały przeprawę, pędząc przed sobą grupę ludności cywilnej z pobliskiej wsi Kraszkowice.
Dnia 17 stycznia 1945 r. zwiad radziecki złożony z 3 czołgów, 4 opancerzonych transportowców i 10 motocyklistów z 3 armii pancernej gwardii zdobył i utrzymał most do nadejścia głównych sił Armii Czerwonej. W walkach zginęło kilku zwiadowców z dowódcą kpt. Czerniakowem. Ten czyn upamiętniono w 1974 roku wzniesieniem pomnika.
Archeologia.
Archeologia rejonu Krzeczowa koncentruje się głównie w dolinie rzeki Warty oraz w jej najbliżej okolicy. Pierwsze ślady pobytu ludzi na tym terenie pochodzą sprzed 13 tys. lat. Kiedy obszar ten zmieniał się diametralnie po ustąpieniu lądolodu, ówczesna fauna i flora przypominała dzisiejszą tundrę. Ziemie porastały nieliczne drzewa a krajobraz przypominał step na którym pasły się niezliczone ilości reniferów przemieszczających się okresowo z południa na północ, w zależności od pory roku. Tak dogodne warunki sprzyjały pobytowi ludzi na tym terenie, którzy polowali na renifery wykorzystując maksymalnie ich właściwości. Skóry służyły do ogrzewania i budowy domostw i jako ubrania, z kości wyrabiano szydła, igły i ozdoby, mięso było głównym pożywieniem uzupełnianym dziko rosnącymi owocami oraz innymi roślinami, które w dzisiejszym świecie często postrzegane są jako niejadalne. Obozowisko składało się z kilku szałasów, w których mieszkało około 10-30 osobników. Mężczyźni zajmowali się głównie wyrabianiem narzędzi oraz polowaniami, dostarczając kobietom i dzieciom niezbędnych surowców do przetrwania.
Funkcja kobiet w obozowisku wykraczała znacznie poza dzisiejszy schemat organizacji rodziny, ówczesna kobieta musiała rodzić i wychowywać dzieci a także przetwarzać surowce dostarczane przez mężczyzn, czasem także przejmowała niektóre funkcje przypisywane mężczyznom.
Do dziś niewiele zostało po tamtych ludziach, jedynymi śladami są pozostałości palenisk oraz liczne narzędzia wykonane z lokalnej odmiany krzemienia jurajskiego.
W okolicach Krzeczowa prowadzone były badania wykopaliskowe z inicjatywy profesora Krzysztofa Cyrka z Muzeum Archeologicznego i Etnograficznego w Łodzi. W wyniku prowadzonych tu prac archeologicznych (lata 80.) odkryto kilkanaście stanowisk z omawianego okresu i przeprowadzono wykopaliska na kilku z nich. Dzięki którym dziś wiadomo nieco więcej o mieszkańcach Krzeczowa sprzed 10-12 tys. lat.
Obozowiska łowców reniferów lokowane były przeważnie na terasie wysokiej i nieco większych wzniesieniach skąd mieli oni dogodny dostęp do wszystkich zasobów które dostarczała im rzeka oraz okoliczne bezkresne pastwiska. Wykopaliska przeprowadzano także w sąsiednich miejscowościach, szczególnie bogate okazały się obozowiska w Łykowym oraz Kochlewie gdzie odnaleziono pozostałości obozowiska i liczne narzędzia krzemienne.
Ten okres choć najbardziej odległy miał duże znaczenie dla rejonu Krzeczowa. Wtedy to obszar ten był jednym z najbardziej zaludnionych na tle obszaru dzisiejszej Polski.
Jednak ocieplanie klimatu spowodowało zmiany w florze i faunie. Ziemia pokryła się gęstym mieszanym lasem w którym nie było już reniferów a ich miejsce zajęły drobne ssaki oraz nieco mniejsze zwierzęta które znamy z dzisiejszych lasów. Te zmiany pociągły za sobą wyludnienie obszaru co wynikało z tego ze początkowo ludzie nie próbowali się przystosować do nowego środowiska a podążyli za stadami reniferów odchodzącymi na północ.
Mała gęstość zaludnienia ówczesnej Europy spowodowała, że pierwsi rolnicy którzy przybyli na tereny Polski wybrali jedynie najbardziej żyzne gleby, omijając piaszczyste i jałowe ziemie tego obszaru. Miało to miejsce około 6 tys. lat temu i było przełomem w bytowaniu człowieka na ziemi. W archeologii mówi się o tak zwanej rewolucji neolitycznej, która polegała na przejściu z łowiectwa i zbieractwa do gospodarki rolnej. Choć w rzeczywistości był to proces o wiele bardziej i rozłożony w czasie to i tak stanowił olbrzymi krok na przód. Krok ten jednak nie dotyczył ówczesnego Krzeczowa i jego okolicy ze względu właśnie na brak możliwości uprawy wymagających gatunków zbóż.
Tysiąca lat potrzebowali ludzie by sytuacja w której przeludnienie na obszarach najbardziej żyznych spowodowała konieczność dostosowania swojej gospodarki do obszarów mniej żyznych a następnie do obszarów o warunkach rolniczych takich właśnie jak obszar Krzeczowa.
Około 4 tys. lat temu w Krzeczowie osiedlili się rolnicy, którzy posiedli umiejętność wytopu niektórych metali a także poznali zasady produkcji glinianych naczyń oraz gładzonych narzędzi kamiennych. Dużym osiągnięciem ówczesnych ludzi było także pogodzenie chowu zwierząt z dotychczasową gospodarką rolniczą. Dużym piętnem odbiły się także rytuały i obrzędy religijne ówczesnych ludzi, którzy pod wpływem impulsów z dalekiego wschodu głównie ze stepów środkowo-azjatyckich przejęli wiarę w reinkarnację a co za tym idzie w ciałopalny obrządek pogrzebowy.
Ciała zmarłego nie traktowano z dużym szacunkiem, a spalone cząstki nie zawsze nawet trafiały do urny. Wynikało to z nowego podejścia do życia i śmierci. Sądzono, że ciało człowieka po śmierci nie jest niezbędne do dalszego życia w zaświatach a oczyszczająca moc ognia spowoduje wymazanie wszelkich więzi duszy z minioną egzystencją. Do dziś w kilku miejscach w okolicach Krzeczowa w ziemi tkwią jeszcze urny ze szczątkami ówczesnych ludzi. Niestety, z obawy przed ciekawskimi amatorami wykopywania grobów nie można podać bliższej lokalizacji tych nekropoli.
Nadeszła kolejna epoka w której człowiek opanował i upowszechnił wytop brązu, wykonywano z niego najróżniejsze ozdoby oraz narzędzia, dzięki którym praca stała się bardziej wydajna i mniej czasochłonna. Ówczesny klimat był nieco cieplejszy niż dzisiaj dzięki czemu zimy były łagodniejsze a ludziom żyło się łatwiej. Pożywienia dostarczały bogate w florę i faunę lasy oraz pełne ryb rzeki. Opracowano nowe metody połowu, zastosowano pułapki i sieci na ryby. Człowiek coraz lepiej przystosowywał się do otaczającego go świata dzięki czemu rósł przyrost naturalny a możliwości gospodarki pozwalały na wyżywienie większej grupy ludzi. Krajobraz ówczesnego Krzeczowa przypominał dzisiejszy choć osady lokowane były w dolinie rzecznej, często na dużych kilkuhektarowych wyspach, których nie brakowało wśród licznych meandrów i starorzeczy doliny Warty. W osadzie takiej mogło żyć od 50 do 200 ludzi a sieć zagęszczenia osad była na tym obszarze podobna do stanu dzisiejszego. (prawie w każdej miejscowości są ślady po osadach z tego okresu).
W kolejnym okresie ludzie wykorzystali właściwości żelaza i opanowali handel dalekosiężny korzystając z wymiany i pozyskując nowe nieznane dotychczas przedmioty i techniki produkcji naczyń narzędzi i przedmiotów użytku codziennego.
Z tamtych czasów – około 2 tys. lat temu – pochodzą słynne kurhany książęce z okolic Przywozu. W Krzeczowie nie odkryto dotychczas żadnych śladów z tego okresu, co nie oznacza że ich nie było. Być może są jeszcze osady nie odkryte lub prawie całkowicie zniszczone przez nieustannie zmieniający się bieg rzeki.
Po okresie intensywnego rozwoju nastąpiła epoka określana mianem wędrówek ludów, w której załamała się sieć osadnicza w tej części Europy, a ludzie zamieszkujący te tereny powędrowali wraz z innymi ludami na zachód, zasiedlając odległe obszary cesarstwa zachodniorzymskiego a nawet północnej Afryki.
W kolejnej epoce – średniowieczu – teren ten nie cieszył się specjalnym zainteresowaniem co wynikało z niedużej liczby ludności oraz ze zmodernizowaniem handlu i wymiany przyczyniającej się do zmiany sposobu zamieszkiwania osad – więcej osób mogło zamieszkiwać w jednej osadzie. Osadnictwo koncentrowało się w grodach a tereny o niezbyt urodzajnych ziemiach były tylko okresowo penetrowane przez ludzi wykorzystujących zasoby lasów i rzeki.
W czasie całego średniowiecza Krzeczów nie odgrywał istotnej roli w kształtowaniu się sieci osadniczej a główną rolę handlową i gospodarczą w regionie pełnił Kamion, który znajdował się na szlaku z Wielkopolski do Małopolski wiodącym poprzez prężnie rozwijający się gród w Rudzie koło Wielunia przez Radomsko do Krakowa.
Dalsze losy Krzeczowa znane są już w przekazach historycznych.
Zabytki.
Stał tutaj neogotycki kościółek z XIX w. zburzony pod koniec lat 90 ubiegłego wieku (w jego miejsce został wzniesiony nowy kościół w latach 1998 - 2000) oraz dawny dwór, prawdopodobnie z XVIII w., który użytkowała szkoła. Obecnie ten zabytkowy budynek popada w ruinę.
Turystyka.
Z Krzeczowa przez Toporów, Przywóz, Górę św. Genowefy, Bobrowniki prowadzi oznaczony kolorem żółtym szlak pieszy długości 14 km do geologicznego rezerwatu „Węże”. Od rezerwatu „Węże” szlakiem niebieskim dojść można przez wieś Draby do odległej o 3 km góry Draby, gdzie jest udostępniona do zwiedzania prywatna „Jaskinia Ewy” (klucze w domu nr 15).
Przemysł.
W Krzeczowie znajduje się firma UNI-STONE zajmująca się wydobyciem, przetwarzaniem oraz sprzedażą kopalin ziemnych (piasek, żwir).

</doc>
<doc id="338459" url="https://pl.wikipedia.org/wiki?curid=338459" title="Blackie Lawless">
Blackie Lawless

Blackie Lawless właściwie Steven Duren, (ur. 4 września 1956) – amerykański wokalista i gitarzysta (również basowy), założyciel heavymetalowej grupy W.A.S.P.
W 2006 roku piosenkarz został sklasyfikowany na 76. miejscu listy 100 najlepszych wokalistów wszech czasów według Hit Parader.

</doc>
<doc id="338463" url="https://pl.wikipedia.org/wiki?curid=338463" title="Michelangelo Merisi">
Michelangelo Merisi



</doc>
<doc id="338464" url="https://pl.wikipedia.org/wiki?curid=338464" title="Pokolenia">
Pokolenia

Pokolenia (ang. "Generations") – amerykański serial telewizyjny, realizowany w latach 1989-1991, emitowany od 12 września 1989 do 25 stycznia 1991. Serial liczy 470 odcinków.
Jedna z pierwszych oper mydlanych emitowanych w Polsce. Wszystkie odcinki wyemitowano w TVP2, emisja odbywała się w dni robocze i trwała od 15 października 1991 do 21 stycznia 1994.
Serial opowiadał perypetie członków dwóch rodzin – białej i czarnej – wzajemnie powiązanych oraz ich znajomych i przyjaciół.
W Stanach Zjednoczonych serial nie odniósł sukcesu, w przeciwieństwie do Europy, a zwłaszcza Polski, gdzie kilkakrotnie zdobywał nagrody przyznawane przez widzów i tygodnik telewizyjny Super TV. W 1993 roku dwójka jego aktorów – Kelly Rutherford i Anthony Addabbo – odwiedziła Polskę.

</doc>
<doc id="338469" url="https://pl.wikipedia.org/wiki?curid=338469" title="Płociczna">
Płociczna

Płociczna – rzeka, lewy dopływ Drawy o długości 48,05 km i powierzchni zlewni 446,87 km².
Rzeka płynie na Pojezierzu Wałeckim w województwie zachodniopomorskim, a następnie wzdłuż granic województw zachodniopomorskiego, lubuskiego i wielkopolskiego. Jej źródła znajdują się niedaleko miasta Mirosławiec. W dolnym biegu przepływa przez Drawieński Park Narodowy. Wzdłuż biegu rzeki znajdują się liczne tereny leśne – Puszcza Drawska. Rzeka przepływa przez wiele jezior takich jak Jezioro Sitno, Jezioro Płociczno, czy Jezioro Ostrowite. 
W środkowym biegu przebiega wzdłuz koryta rzeki Kanał Sicieński, który jest bardzo ciekawym zabytkiem hydrotechnicznym nawadniającym środleśne łąki.
Do około 1985 rzeka ta była miejscem tarła łososia drawskiego. Obecnie pojawia się w niej jeszcze troć wędrowna i występuje pstrąg potokowy i lipień.
Rzeka przez długi okres, do czasiu I rozbioru, stanowiła granicę między Polską a Brandenburgią, później Prusami.
Nazwę Płociczna wprowadzono urzędowo w 1949 roku, zastępując poprzednią niemiecką nazwę rzeki – "Plötzenfliess".

</doc>
<doc id="338471" url="https://pl.wikipedia.org/wiki?curid=338471" title="Windows-1253">
Windows-1253

Windows-1253, znane także jako CP-1253, bądź WinGreek, jest 8–bitowym kodowaniem znaków zaprojektowanym do pokrycia języka nowogreckiego (ale nie politonicznego). Zestaw ten nie jest w pełni zgodny z ISO 8859-7 (m.in. „Ά” znajduje się w innym miejscu).
Kodowanie to jest używane w systemie operacyjnym Microsoft Windows.
Porównanie z ISO 8859-7.
Gdzie „"NZ"” oznacza znak niezdefiniowany w kodowaniu, „"ZK"” oznacza znak kontrolny, a „Znak” oznacza znak wspólny dla obydwu kodowań.
Tablica kodów.
Poniżasza tabela przedstawia znaki i ich szesnastkowe kody w Windows-1253.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Mapowanie na Unicode.
Poniższa tabela przedstawia miejsca znaków z Windows-1253 w Unikodzie.

</doc>
<doc id="338473" url="https://pl.wikipedia.org/wiki?curid=338473" title="CP1253">
CP1253



</doc>
<doc id="338485" url="https://pl.wikipedia.org/wiki?curid=338485" title="Sokołów Dobromilski">
Sokołów Dobromilski

Sokołów Dobromilski (do 1939 Falkenberg) – część wsi Nowe Sady w wojwództwie podkarpackim, w powiecie przemyskim, w gminie Fredropol, nad Wiarem.
Falkenberg powstał w latach 1782-1783 na terenach wydzielonych z wsi Hujsko w ramach akcji osadniczej prowadzonej przez cesarza Józefa II. Nazwa (po niemiecku "sokola góra") nawiązuje do rodzinnej miejscowości sprowadzonych tu w ramach kolonizacji józefińskiej osadników niemieckich. W 1891 roku zbudowany został murowany kościół, stojący do dziś. W 1921 roku we wsi były 43 domy i 246 mieszkańców. Podczas spisu 150 osób zadeklarowało narodowość polską a 72 niemiecką. 11 marca 1939 roku Falkenberg przemianowano na Sokołów Dobromilski. Po 1939 roku, gdy wieś znalazła się pod okupacją ZSRR, ludność niemiecka wyjechała do Niemiec na podstawie umów radziecko-niemieckich.
W 1957 roku nazwa wsi Hujsko zmieniono na Nowe Sady, włączając do tej miejscowości Sokołów Dobromilski. Obecnie Sokołów zamieszkują Polacy. Po byłych mieszkańcach zostały niemieckie napisy na kilku cmentarnych nagrobkach, kościół katolicki (dawniej pod wezwaniem św. Wendelina) oraz charakterystyczne, stare, murowane domy.

</doc>
<doc id="338493" url="https://pl.wikipedia.org/wiki?curid=338493" title="Nymburk">
Nymburk

Nymburk (niem. "Nimburg", "Neuenburg an der Elbe") – miasto powiatowe w Czechach w kraju środkowoczeskim nad rzeką Łabą, 53 km na wschód od Pragi.
Jako miasto istnieje od XIII w. (prawa miejskie nadał Przemysław Ottokar w 1275) na terenach, gdzie osadnictwo sięga czasów prehistorycznych. Z okresu średniowiecznego zachował się gotycki kościół i – w dużej mierze zrekonstruowane i przebudowane – potężne mury obronne. Miasto zniszczone podczas wojny trzydziestoletniej.
Oprócz wymienionych, warte obejrzenia są jeszcze: 
Komunikacja.
W mieście znajdują się dwie stacje kolejowe Nymburk hlavní nádraží i Nymburk město.
Gospodarka.
W mieście rozwinął się przemysł maszynowy, odzieżowy oraz spożywczy.

</doc>
<doc id="338497" url="https://pl.wikipedia.org/wiki?curid=338497" title="Eustachy Erazm Sanguszko">
Eustachy Erazm Sanguszko

Eustachy Erazm Sanguszko (ur. 26 października 1768 w Radzyniu Podlaskim, zm. 2 grudnia 1844 w Sławucie na Wołyniu) – książę, wojewodzic wołyński, generał polski, walczący w trakcie wojny polsko-rosyjskiej 1792, insurekcji kościuszkowskiej i w wojskach Napoleona Bonaparte, wolnomularz, członek Stanów Galicyjskich, marszałek szlachty guberni wołyńskiej w 1817 roku. Pamiętnikarz i poeta.
Życiorys.
Pochodził ze rodziny na trwale wpisanej w historii Litwy. Był synem Hieronima Janusza Sanguszki, ostatniego wojewody wołyńskiego, i Urszuli Cecylii z Potockich (siostra Ignacego i Stanisława Kostki). W dzieciństwie i wczesnej młodości wychowywał się na dworze swej babki Barbary Sanguszkowej. W 1798 roku ożenił się z Klementyną Czartoryską. Razem mieli córkę Dorotę (1799–1821) i dwóch synów: Władysława Hieronima i Romana.
W latach 1780–1786 ukończył szkołę wojskową w Strasbourgu i służył w armii francuskiej w pułku dragonów Royal-Allemand (m.in. wraz ze Stanisławem Mokronowskim). 3 lutego 1789 jako rotmistrz rozpoczął służbę w armii koronnej w 8 Brygadzie Kawalerii Narodowej. Następnie 5 października 1789 awansował na majora, 28 kwietnia 1792 na wicebrygadiera, zaś 29 lipca 1792 na brygadiera. Poseł na Sejm Czteroletni z województwa lubelskiego w 1788 roku. W kwietniu roku 1790 był członkiem „deputacji do ułożenia regulaminu służbowego”.
Walczył i odznaczył się pod Zieleńcami (23 czerwca otrzymał Virtuti Militari) i był awansowany na brygadiera (1 sierpnia 1792). 25 lipca 1792 objął po S. Mokronowskim dowództwo macierzystej brygady, a już nazajutrz (26 lipca) w ostatniej potyczce pod Markuszowem ocalił ks. Józefa Poniatowskiego z poważnej opresji. Po zwycięstwie targowiczan (dla ratowania swoich dóbr i majątku) wstąpił do służby rosyjskiej.
Po wybuchu insurekcji 1794 wziął dymisję i jako szeregowy ochotnik przyłączył się do powstania.
Uczestnik insurekcji kościuszkowskiej 1794 jako generał major i dowódca dywizji. Pod Szczekocinami uratował życie Tadeuszowi Kościuszce. Walczył w obronie Warszawy, w trakcie czego został ranny 26 sierpnia 1794 r. Tego samego dnia zmarła na gruźlicę jego ukochana – Julia Potocka (ur. 1766), żona Jana Potockiego. Eustachego i Julię łączył głośny w kręgach arystokratycznych romans.
W 1812 r. był generałem brygady w sztabie Napoleona Bonaparte i tytularnym adiutantem cesarza, wiceregimentarzem pospolitego ruszenia Księstwa Warszawskiego. Brał udział w wyprawie na Moskwę. W 1813 r. został generałem dywizji, jednak odmówił udziału w ostatniej kampanii ks. Józefa Poniatowskiego i wycofał się z wojska, co spotkało się z ostrym potępieniem ze strony księcia Poniatowskiego. Jego odmowa była związana z ryzykiem utraty dóbr rodzinnych na Wołyniu w zaborze rosyjskim, w których ostatecznie osiadł po wojnach napoleońskich.
Odznaczony Krzyżem Kawalerskim Virtuti Militari, Krzyżem Kawalerskim Legii Honorowej. Był członkiem loży wolnomularskiej Bracia Zjednoczeni w 1820 roku.
Twórczość.
Napisał "Pamiętnik", w którym przywołał sceny wojny roku 1792, rozegrane po części na jego włościach, i rozważał czy mogli w jakiś sposób wykorzystać zwycięstwo po Zieleńcami dla odwrócenia biegu wypadków.
Ważniejsze utwory i mowy.
Według autora nekrologu Sanguszko pisał także poematy satyryczne i nieliczne przekłady.

</doc>
<doc id="338504" url="https://pl.wikipedia.org/wiki?curid=338504" title="Li (jednostka długości)">
Li (jednostka długości)

Li - chińska jednostka odległości, 里 (Lǐ), li odpowiada 500 metrom. Czasem nazywana "milą chińską".
W starożytnych czasach, za panowania dynastii Qin i Han, li odpowiadało około 576 metrom (古代以三百六十步為一里). W czasie Epoki Trzech Królestw natomiast odpowiadało tylko około 77 metrom.
Wielkość "li" nie była stała poprzez lata, zmieniając się w zakresie od mniej niż 80 do 580 metrów. Obecna, ustandaryzowana wartość wynosi 500 metrów.
Pełna nazwa Wielkiego Muru brzmi po chińsku "Wanli Changcheng" (万里长城), czyli "Mur Długi na 10 000 li". Jako popularne przysłowie funkcjonuje cytat z Daodejing: "Marsz na tysiąc li zaczyna się od pierwszego kroku" (千里之行始于下步).

</doc>
<doc id="338506" url="https://pl.wikipedia.org/wiki?curid=338506" title="Windows-1254">
Windows-1254

Windows-1254, znane także jako CP-1254, bądź WinTurkish, jest 8–bitowym kodowaniem znaków zaprojektowanym do pokrycia języka tureckiego. Zestaw ten jest zgodny z ISO 8859-9.
Kodowanie to jest używane w systemie operacyjnym Microsoft Windows.
Porównanie z ISO 8859-9.
Gdzie „"NZ"” oznacza znak niezdefiniowany w kodowaniu, „"ZK"” oznacza znak kontrolny, a „Znak” oznacza znak wspólny dla obydwu kodowań.
Tablica kodów.
Poniżasza tabela przedstawia znaki i ich szesnastkowe kody w Windows-1254.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Mapowanie na Unicode.
Poniższa tabela przedstawia miejsca znaków z Windows-1254 w Unicode.

</doc>
<doc id="338507" url="https://pl.wikipedia.org/wiki?curid=338507" title="Adam Szostkiewicz (zootechnik)">
Adam Szostkiewicz (zootechnik)

Adam Lasota Szostkiewicz (ur. 18 grudnia 1905 w Żmigrodzie Nowym koło Jasła, zm. 22 lutego 1974 w Warszawie), zootechnik polski, profesor, prorektor i rektor Wyższej Szkoły Rolniczej w Olsztynie.
Życiorys.
Był synem Kazimierza, sędziego powiatowego, i Marii z Bilińskich. W 1924 ukończył III Gimnazjum w Krakowie i w tymże roku rozpoczął studia na Wydziale Rolniczym Uniwersytetu Jagiellońskiego; dyplom uczelni uzyskał w styczniu 1929. Ze względu na trudną sytuację materialną (ojciec zmarł w 1910) naukę musiał łączyć z pracą zarobkową. Zajmował się introligatorstwem, wykonywaniem szyldów, był również magazynierem w zakładach w Żyrardowie i pracownikiem majątku Polskiej Akademii Umiejętności Lipowa.
Z dyplomem uniwersyteckim podjął w kwietniu 1929 zatrudnienie w Małopolskim Towarzystwie Rolniczym we Lwowie, gdzie był instruktorem organizacji kółek rolniczych. Kierował gospodarstwem wysokogórskim na połoninie w Czarnohorze. Pod kierownictwem Romana Prawocheńskiego uzyskał specjalizację w zakresie hodowli owiec i wełnoznawstwa, dzięki czemu w maju 1930 został inspektorem hodowli owiec i zagospodarowania pastwisk górskich w Wojewódzkiej Delegaturze Małopolskiego Towarzystwa Rolniczego w Stanisławowie. W grudniu 1936 przeniósł się do Katowic i został zatrudniony w Śląskiej Izbie Rolniczej.
Lata II wojny światowej spędził w większości w Krakowie, pracując jako robotnik w wytwórni środków do prania, potem inspektor w Izbie Rolniczej w Krakowie. W sierpniu 1944 został aresztowany przez Niemców i spędził kilka miesięcy w obozie koncentracyjnym Płaszów.
W lutym 1945 szef resortu rolnictwa PKWN skierował Szostkiewicza do Katowic z zadaniem zorganizowania Wojewódzkiej Izby Rolniczej; organizator został następnie dyrektorem Izby, a w latach 1946-1948 kierował Wojewódzkim Biurem Rolnym przy Wojewódzkim Zarządzie Związku Samopomocy Chłopskiej.
W lutym 1948 został przeniesiony służbowo do Cieszyna, gdzie przyjął obowiązki wykładowcy hodowli zwierząt w Państwowej Wyższej Szkole Gospodarstwa Wiejskiego. W 1950 uczelnia cieszyńska została zlikwidowana, a jej zadania przejęła nowa instytucja – Wyższa Szkoła Rolnicza w Olsztynie, gdzie przeszła do pracy większość pracowników, w tym Szostkiewicz. W Olsztynie został on powołany na profesora kontraktowego i objął obowiązki pierwszego dziekana Wydziału Zootechnicznego we wrześniu 1950. W latach 1952-1954 był prorektorem uczelni, a po nominacji dotychczasowego rektora Mariana Gotowca na stanowisko wiceministra rolnictwa pełnił obowiązki rektora (1953). Prowadził wykłady z hodowli ogólnej zwierząt i hodowli owiec, organizował Katedrę Hodowli Ogólnej Zwierząt Użytkowych na Wydziale Zootechnicznym. Należał również do organizatorów uczelnianego Akademickiego Związku Sportowego. Udzielał się jako lektor w Towarzystwie Wiedzy Powszechnej.
W październiku 1954 przeszedł do pracy w Ministerstwie Państwowych Gospodarstw Rolnych w Warszawie, gdzie został wicedyrektorem w Centralnym Zarządzie Hodowli Zarodowej. W latach 1958-1959 pracował w Centralnym Komitecie Organizacyjnym Kółek Rolniczych w Warszawie. Pełnił także społecznie, a od kwietnia 1959 etatowo, funkcję sekretarza generalnego Stowarzyszenia Naukowo-Technicznego Inżynierów i Techników Rolnictwa. Zajmował się na tym stanowisku organizacją szkolenia osób zatrudnionych w rolnictwie, przyczyniając się po powołania punktów konsultacyjno-szkoleniowych przy uczelniach oraz wydając biuletyny i periodyk "Postęp w Rolnictwie". Przeszedł na emeryturę z końcem 1969.
Był odznaczony m.in. Krzyżem Kawalerskim i Oficerskim Orderu Odrodzenia Polski, Złotym Krzyżem Zasługi, odznaczeniami resortowymi i regionalnymi. W 1991 jego imię nadano jednej z ulic w dzielnicy Olsztyna Brzeziny.
Należał do Polskiej Korporacji Akademickiej "Arcadia".

</doc>
<doc id="338512" url="https://pl.wikipedia.org/wiki?curid=338512" title="CP1254">
CP1254



</doc>
<doc id="338523" url="https://pl.wikipedia.org/wiki?curid=338523" title="LogMeIn Hamachi">
LogMeIn Hamachi

LogMeIn Hamachi – zaprojektowany przez Alexa Pankratova program emulujący sieć LAN oraz umożliwiający usługi VPN.
Historia.
Pierwsza wersja programu Hamachi została napisana przez Alexa Pankratova w 2004 roku. W grudniu 2005 korzystało z niego około 750 tys. użytkowników, a po kilku miesiącach już 3 miliony użytkowników.
8 sierpnia 2006 roku program Hamachi został wykupiony przez firmę LogMeIn; Pankratov współpracował z firmą do 2009 roku, gdy zrobił specjalny projekt dla zaawansowanych użytkowników.
Od 19 listopada 2012 roku Hamachi jest dostępne dopiero po zalogowaniu się.
Sposób działania.
Po uruchomieniu Hamachi komputer będzie wykrywać, że ma dwie zainstalowane karty sieciowe. Program przypisuje komputerowi unikalny adres IP w postaci 5.xxx.xxx.xxx (litera x reprezentuje formę adresu IP przypisanego przez serwer Hamachi). Po połączeniu się można połączyć się z istniejącą siecią lub utworzyć własną; na dolnym pasku programu jest opcja utworzenia lub dołączenia sieci.
Użytkownik, który chce dołączyć do sieci, musi znać jej nazwę i hasło, a jej właściciel może przyjąć lub odrzucić prośbę od dołączenie, bądź zablokować użytkownika.
Ikony statusu użytkownika.
Ikona statusu wyświetla się przy nazwie użytkownika.
Najlepsza dla użytkownika ikona to zielone kółko, jednak niebieski również nie jest przeszkodą podczas korzystania z programu. Jeżeli użytkownik ma pomarańczowe/żółte kółko, musi w ustawieniach zarządzić zaporą sieciową lub inne oprogramowanie, które może zablokować komunikację z Hamachi ze względów bezpieczeństwa.
Udostępnianie plików.
Żeby móc udostępnić pliki, należy odznaczyć opcję "Blokuj podatne usługi Microsoft Windows" w zakładce "Zabezpieczenia", znajdująca się ustawieniach Hamachi. Następnie należy kliknąć prawym przyciskiem myszy na użytkownika oraz wybrać opcję "Przeglądaj", która powinna umożliwić dostęp do udostępniania plików użytkownikom.
Różnice pomiędzy wersją darmową a płatną.
W wersji darmowej z sieci utworzonej przez Hamachi korzystać może maksymalnie 5 (od 22 marca 2012), a pierwotnie 16 osób jednocześnie, wliczając założyciela, a liczba sieci możliwych do utworzenia wynosi 64. Wersja odpłatna pozwala na podłączenie się do 256 użytkowników oraz stworzenie nieskończonej liczby sieci. Poszczególnych sieci nie można połączyć w większą sieć. Serwer Hamachi przydziela komputerom w sieci adresy z puli IP 25.x.y.z, gdzie x,y są przypadkowymi liczbami, co powoduje brak możliwości uzyskania adresów, które tworzyłyby podsieć, a w konsekwencji uniemożliwia łączenie sieci.
Zmiana zasad licencjonowania.
Hamachi w wersjach przed 1.0.3.1 (wydana 18 sierpnia 2008) było darmowe z ograniczonymi możliwościami, dotyczyło to również użycia przez małe przedsiębiorstwa (ang. "small business"). Od wersji 1.0.3.1 Hamachi jest programem płatnym do celów komercyjnych.

</doc>
<doc id="338525" url="https://pl.wikipedia.org/wiki?curid=338525" title="Niagara on the Lake">
Niagara on the Lake



</doc>
<doc id="338526" url="https://pl.wikipedia.org/wiki?curid=338526" title="Mierzęcin (województwo lubuskie)">
Mierzęcin (województwo lubuskie)

Mierzęcin (do 1945 ) – wieś w Polsce w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.
Położenie.
Wieś leży koło Dobiegniewa (ok. 7 km na południowy wschód) nad rzeką Mierzęcka Struga, przez wieś przebiega droga wojewódzka , oraz linia kolejowa nr 351 Poznań – Szczecin.
Zabytki.
Do wojewódzkiego rejestru zabytków wpisane są:
inne:

</doc>
<doc id="338527" url="https://pl.wikipedia.org/wiki?curid=338527" title="Ruś Czarna">
Ruś Czarna

Ruś Czarna – kraina historyczna na terenie dzisiejszej Białorusi, położona między Prypecią, Ptyczem, dolną Berezyną i górnym Niemnem. Główne miasta regionu to Nowogródek, Wołkowysk, Słonim, Bobrujsk, Mozyr, Świsłocz, Nieśwież i powstałe później Baranowicze. Od północnego zachodu graniczy z Grodzieńszczyzną, od północy z Dzukią, od południa z Polesiem, od północnego wschodu z Rusią Białą, a od wschodu z Siewierszczyzną. Zachodni kraniec krainy leży w granicach Polski, w gminie Michałowo.
Terytorium.
W XVIII i XIX wieku Ruś Czarną definiowano jako obszar obejmujący województwo nowogródzkie oraz powiaty rzeczycki i mozyrski z województwa mińskiego.
Zygmunt Gloger w "Geografii historycznej ziem dawnej Polski" pisze: „Województwo Nowogrodzkie i strony Grodzieńskie, po Podlasie, nazwano, bez wyjaśnionego powodu, Rusią Czarną. Obie te jednak nazwy nie upowszechniły się nigdy w mowie ludu ziem powyższych.”
Nazwa.
Niektórzy uczeni przypuszczają, że „kolorowe” nazwy Rusi powstały w XIII wieku i były zapożyczeniem od ludów ałtajsko-tureckich, które używały kolorów do oznaczenia kierunków geograficznych:
Przykładowo tur., tuw., ałt. wyraz „kara” znaczy zarówno „czarny”, jak i „północ”.
Z kolei przyjmując słowiańską logikę kolorów: biały to północ (Biała Ruś), czarny to południe (Czarna Ruś), a czerwony to zachód (Czerwona Ruś, najbardziej na zachodzie położona część Rusi).
Jako pierwszy o Czarnej Rusi wspomniał węgierski kronikarz Heinrich von Mügeln (zm. 1380), jednak nie jest jasne czy rozumiał przez to pojęcie ziemie wchodzące później w skład Wielkiego Księstwa Litewskiego.
Historia.
Ruś Czarna wchodziła w skład Rusi Kijowskiej do 1084, potem istniała jako jej księstwo zależne. Na początku XIII wieku przeszła pod zwierzchnictwo Księstwa połockiego. W 1239 została zhołdowana przez Mendoga. Około 1241 najechana i zniszczona przez mongolskie wojska Batu-chana. W latach 1254–1258 należała do domeny Lwa Daniłowicza. Od 1258 stała się ponownie przedmiotem litewskiej ekspansji, Do Litwy na stałe przyłączył ją książę Giedymin, co ostatecznie potwierdzono w 1441. Po zawarciu unii lubelskiej znalazła się w składzie Rzeczypospolitej Obojga Narodów w ramach Wielkiego Księstwa Litewskiego. Podczas IV wojny moskiewskiej została zdewastowana przez wojska rosyjskie pod dowództwem Aleksego Trubeckiego w 1655. W wyniku drugiego i trzeciego rozbioru Polski przeszła pod administrację rosyjską. W latach 1918–1921 była teatrem walk w wojnie polsko–bolszewickiej. Po traktacie ryskim znalazła się w składzie II Rzeczypospolitej. Stan ten trwał do września 1939, po zakończeniu walk stała częścią Białoruskiej SRR. Od ataku III Rzeszy na ZSRR w 1941 do 1944 znajdowała się pod okupacją niemiecką. Od 1945 ponownie włączono ją do Związku Radzieckiego i pozostawała jego częścią do rozpadu ZSRR w 1991. Współcześnie Ruś Czarna w większości wchodzi w skład Republiki Białoruskiej.

</doc>
<doc id="338530" url="https://pl.wikipedia.org/wiki?curid=338530" title="Nowe Sady (województwo podkarpackie)">
Nowe Sady (województwo podkarpackie)

Nowe Sady – wieś w Polsce położona w województwie podkarpackim, w powiecie przemyskim, w gminie Fredropol.
W latach 1975–1998 miejscowość położona była w województwie przemyskim.
Wieś położona nad Wiarem u podnóża wzgórz Kalwarii Pacławskiej.
Historia.
Wieś powstała w 1957 roku z połączenia dwóch mniejszych wsi: Falkenbergu (z niem. "Sokola Góra") oraz Hujska (ukr. Військо, rus. Гуйско).
Pierwsza wzmianka o miejscowości pochodzi z 1444 r., kiedy nazywała się "Osko" i należała do królewszczyzn starosty przemyskiego. W XV w. powstała tu parafia prawosławna, której istnienie "in villa Wujsko" potwierdził w 1665 Jan Kazimierz. Wieś należała do starostwa przemyskiego w drugiej połowie XVI wieku, położona była na przełomie XVI i XVII wieku w ziemi przemyskiej województwa ruskiego. W 1772 r. wieś przyłączono do austriackich dóbr rządowych. Do 1778 r., istniała tu warzelnia soli, czerpiąca solankę ze studni o głębokości ponad 100 m a w XIX w. funkcjonował browar. W latach 80., XVII w. w części wsi zwanej Falkenberg osadzono w ramach kolonizacji józefińskiej kolonistów niemieckich. W 1921 r. wieś liczyła 136 domów i 788 mieszkańców (765 wyznania gr-kat, 9 rz-kat, 14 mojż.). Do 1948 roku miejscowość należała do ZSRR, następnie powróciła do Polski; wcześniej wysiedlono ludność ukraińską, a na ich miejsce przybyli osadnicy polscy z różnych stron kraju. W 1957 r. nazwę wsi zmieniono na Nowe Sady, włączając do miejscowości sąsiedni Falkenberg.
Cerkiew.
Murowana cerkiew pw. św. Jerzego Męczennika zbudowana została prawdopodobnie w 1655, przebudowana w 1836, odnowiona w 1932.
Fortyfikacje.
Cerkiew zbudowana jest na wzgórzu kończącym grzbiet biegnący od Pacławia. W IX-XI w. było tu wczesnośredniowieczne grodzisko, górujące nad płaską równiną Wiaru. Od strony wsi (zachód, północ i wschód) fortyfikacje mają ok. 10 m wysokości. Z północnego zachodu prowadzi na górę droga, która przechodzi wąwozem przez fortyfikację i wydostaje się na majdan (urbanistyka) w pobliżu prezbiterium obecnej cerkwi. Na północno-wschodnim narożniku bastionu stoi kamienny obelisk z krzyżem łacińskim, bez żadnych napisów. Od strony grzbietu (południe) majdan osłonięty jest wałem ziemnym o wysokości ok. 5 m i odcięty przekopem, w znacznej części zasypanym.
Cmentarz.
Południową część fortyfikacji zajmuje stary cmentarz. Nieużywany w latach 1947-1989 został w większości zdewastowany. Najlepiej zachował się betonowy grobowiec (w latach 80. przez rozbitą ścianę widać było trumny i kości) i kilka żeliwnych krzyży. W latach 90. XX w. część nagrobków została odrestaurowana. Charakterystycznym elementem cmentarza są drewniane płotki wokół grobów.
Młyn wodny.
Ciekawym zabytkiem jest również młyn wodny, który również od kilkudziesięciu lat dysponuje silnikiem na olej napędowy oraz turbiną 2 w polsce, który zapewnia zapas mocy w przypadku małego poziomu wody w Wiarze. Młyn wodny jest nieczynny od 1997 roku, obecnie trwają prace modernizacyjne, które prawdopodobnie zostaną zakończone za około 2 lata. Po ich ukończeniu młyn ma zostać uruchomiony.

</doc>
<doc id="338533" url="https://pl.wikipedia.org/wiki?curid=338533" title="Julia Potocka">
Julia Potocka

Julia Teresa Potocka z Lubomirskich (ur. 1767 w Paryżu, zm. 26 sierpnia 1794 w Krakowie) – dama, córka marszałka wielkiego koronnego Stanisława Lubomirskiego i Izabeli Lubomirskiej z Czartoryskich, żona pisarza i podróżnika Jana Potockiego.
Znana i podziwiana przez arystokratyczną śmietankę Warszawy za swoją urodę oraz osobisty wdzięk, zwana "Giulietta la bella". Wydana w 1785 przez matkę, jedną z najbogatszych osób w I Rzeczypospolitej, "pierwszą damę" warszawskich salonów, "czułą przyjaciółkę" Stanisława Augusta Poniatowskiego i organizatorkę damskich lóż masońskich, za hrabiego Jana Potockiego, podróżnika i pisarza, mającego opinię ekscentryka, późniejszego autora "Rękopisu znalezionego w Saragossie". Zaraz po ślubie towarzyszyła mężowi w kolejnej, tym razem trzyletniej podróży po Europie (Włochy, Francja, Anglia, Holandia). Małżeństwo nie układało się dobrze, a Julia większość czasu spędziła z przebywającą wówczas w Paryżu i Wersalu matką, uczestnicząc zarówno w życiu dworu królewskiego, jak i utrzymując kontakty z opozycyjnymi środowiskami intelektualnymi i artystycznymi w okresie wrzenia przedrewolucyjnego. We Francji Julia urodziła dwóch synów: Alfreda (1785) i Artura (1787).
W kwietniu 1788 Potoccy wrócili do Polski. Jan, nieznający praktycznie języka polskiego, włączył się w życie polityczne posłując na Sejm Czteroletni. Potocka zaangażowała się w salonową działalność stronnictwa wspierającego Konstytucję 3 Maja. Tam poznała młodego oficera i posła na Sejm Wielki księcia Eustachego Sanguszkę. Ich jawny, gorący romans wzbudził sensację w Warszawie, nawet w swobodnych czasach stanisławowskich. Kochanków rozdzieliła historia. Eustachy walczył w wojnie w obronie Konstytucji z Rosją w 1792, a później w powstaniu kościuszkowskim, Julia udała się do matki do Łańcuta. Prowadzili ożywioną korespondencję. W 1794 Julia zmarła w Krakowie na gruźlicę. Jej synowie odziedziczyli, po śmierci babki Izabeli, znaczną część fortuny łańcuckich Lubomirskich, m.in. sam Łańcut.
W historii łańcuckiego zamku Julia zapisała się jako "Biała Dama". Preferowała ten kolor, w odróżnieniu od matki, znanej jako "Błękitna Dama". Razem z Diabłem Łańcuckim stanowią troje wiecznych mieszkańców zamku. Julię można, przy odrobinie wyobraźni, zobaczyć w bieli w apartamencie chińskim na pierwszym piętrze, piszącą list do ukochanego przy rokokowym sekretarzyku.

</doc>
<doc id="338535" url="https://pl.wikipedia.org/wiki?curid=338535" title="Kaʻahumanu I">
Kaʻahumanu I

Elizabeth Kaʻahumanu ("Kaʻahumanu"; ur. 17 marca? 1768 na wyspie Maui, zm. 1832) – pierwsza premier i współwładczyni Hawajów od 1819 roku aż do śmierci. Jej ojciec – Keʻeaumoku walczył o zjednoczenie wysp hawajskich, natomiast matka Nāmāhāna była wdową po królu Maui. Kaʻahumanu poślubiła króla Kamehamehę I w młodym wieku, i była jedną z kilkunastu jego żon.

</doc>
<doc id="338538" url="https://pl.wikipedia.org/wiki?curid=338538" title="Kazimierz Krysiak">
Kazimierz Krysiak

Kazimierz Krysiak (ur. 4 listopada 1907 w Dzięciołach Bliższych, zm. 16 lipca 1977 w Warszawie) – polski lekarz i lekarz weterynarii, rektor Szkoły Głównej Gospodarstwa Wiejskiego.
Życiorys.
Odbył studia medyczne i weterynaryjne w Uniwersytecie Warszawskim. W 1932 rozpoczął pracę w Katedrze Anatomii Zwierząt Wydziału Weterynaryjnego UW jako asystent.
Lata 1944–1947 spędził w Lublinie prowadząc badania w Uniwersytecie Lubelskim, pełniąc funkcję kierownika Katedry Anatomii Zwierząt oraz w latach 1945–1946 dziekana Wydziału Weterynaryjnego. W 1947 otrzymał tytuł profesora zwyczajnego. W tym samym roku powrócił do Warszawy pracując początkowo w Uniwersytecie Warszawskim, a od 1952 w Szkole Głównej Gospodarstwa Wiejskiego. W latach 1952–1954 pełnił funkcję dziekana Wydziału Weterynaryjnego, a w 1955 został wybrany na stanowisko rektora SGGW. Godność tę pełnił do 1962.
Zakres pracy naukowej profesora obejmował przede wszystkim anatomię ssaków. Szczególnie interesował się anatomią aparatu ruchowego i przemianami zachodzącymi w mięśniach i ścięgnach. Zajmował się także archeozoologią oraz naukowymi podstawami ochrony przyrody. Kierował pracami nad ochroną i biologią żubra w Polsce. Był współorganizatorem Ośrodka Badawczego nad Anatomią Żubra przy Katedrze Anatomii Zwierząt UW.
Członek korespondent Towarzystwa Naukowego Warszawskiego (od 1951), zastępca przewodniczącego Komitetu Zoologicznego Polskiej Akademii Nauk (1968–1977).
Pochowany na cmentarzu Wojskowym na Powązkache (kwatera C21-7-3).

</doc>
<doc id="338543" url="https://pl.wikipedia.org/wiki?curid=338543" title="Międzynarodowa Helsińska Federacja na rzecz Praw Człowieka">
Międzynarodowa Helsińska Federacja na rzecz Praw Człowieka

Międzynarodowa Helsińska Federacja Praw Człowieka (IHF) – organizacja zrzeszająca ponad 20 krajów Komitetów Helsińskich.
Celem założonej w Wiedniu w 1982 roku federacji było kontrolowanie respektowania praw człowieka przez państwa – sygnatariuszy Aktu Końcowego oraz innych dokumentów KBWE/OBWE. Komitety krajowe opracowują sprawozdania dotyczące sytuacji w poszczególnych krajach, a ich członkowie biorą udział w misjach specjalnych, wysyłanych do państw naruszających prawa człowieka, oraz prowadzą na szeroką skalę działalność edukacyjno-informacyjną. Polskimi odpowiednikami tej organizacji w czasach PRL-u były: Ruch Obrony Praw Człowieka i Obywatela oraz Komitet Obrony Robotników.
W dniu 7 grudnia 2007 roku, Ulrich Fischer Prezydent Helsińskiej Federacji Praw Człowieka (z siedzibą w Wiedniu, Wickenburgg. 14/7, A-1080 Vienna, Austria) poinformował listownie komitety w poszczególnych krajach o złożeniu wniosku o upadłość w Sądzie Gospodarczym w Wiedniu.
W styczniu 2008 roku austriacki sąd wydał wyrok skazujący byłego dyrektora finansowego IHF Rainera Tannenbergera za sprzeniewierzenie 1,2 miliona euro.

</doc>
<doc id="338545" url="https://pl.wikipedia.org/wiki?curid=338545" title="VESA Display Power Management Signaling">
VESA Display Power Management Signaling

VESA Display Power Management Signaling (DPMS) – standard zaproponowany przez organizację VESA definiujący tryby oszczędzenia energii przez monitory CRT. Tryb oszczędzania energii jest ustawiany przez kartę graficzną (SVGA) poprzez włączanie lub wyłączanie sygnałów odchylania poziomego i pionowego.

</doc>
<doc id="338548" url="https://pl.wikipedia.org/wiki?curid=338548" title="Reprezentacja Togo w piłce nożnej mężczyzn">
Reprezentacja Togo w piłce nożnej mężczyzn

Reprezentacja Togo w piłce nożnej mężczyzn (fr. Équipe nationale de football du Togo) – drużyna piłkarska reprezentująca Togo w zawodach międzynarodowych. Za jej funkcjonowanie odpowiedzialny jest
Fédération Togolaise de Football.
Historia.
Togo jest członkiem FIFA od 1962 roku, a od 1963 należy do CAF-u.
W październiku 2005 roku po zwycięskim 3:2 meczu z Kongo reprezentacja prowadzona przez Nigeryjczyka Stephena Keshi po raz pierwszy w historii awansowała do finałów mistrzostw świata. W grupie niespodziewanie wyprzedziła faworyzowany Senegal.
Po słabym występie w Pucharze Narodów Afryki 2006 zwolniono trenera Keshiego. Jego następcą został Niemiec Otto Pfister, zdymisjonowany kilka miesięcy później po przegraniu wszystkich trzech meczów na Mundialu (z Koreą Południową 1:2, oraz ze Szwajcarią i Francją po 0:2).
W styczniu 2010 roku, autokar wiozący reprezentantów Togo na Puchar Narodów Afryki 2010 został ostrzelany w Kongo, przy granicy z Angolą przez rebeliantów Frontu Wyzwolenia Enklawy Cabinda (FLEC), zginęło trzech członków ekipy, kilku piłkarzy zostało poważnie rannych. W związku z tym incydentem reprezentacja wycofała się z mistrzostw.
Reprezentacja Togo uczestniczyło w kwalifikacjach do Mistrzostw Świata 2014 remisując 11 listopada 2011 przeciwko Gwinei Bissau wynikiem 1:1 i zwycięstwem w drugim meczu wynikiem 1:0, następnie 3 czerwca 2012 zremisowali z Libią wynikiem 1:1, a w następnym meczu 10 czerwca 2012 roku przegrali wynikiem 2:0 potem 3 marca 2013 roku rywalizowali z Kamerunem przegrywając 2:1, w drugim meczu 9 czerwca 2013 togijskiej kadrze udało się zwyciężyć wynikiem 2:0, takie rezultaty nie wystarczyły, aby zakwalifikować się na Mistrzostwa Świata 2014.
Jak do tej pory największym sukcesem togijskiej reprezentacji jest ćwierćfinał Pucharu Narodów Afryki 2013.

</doc>
<doc id="338551" url="https://pl.wikipedia.org/wiki?curid=338551" title="Obnażeni, prawdziwa historia Depeche Mode">
Obnażeni, prawdziwa historia Depeche Mode

Obnażeni, prawdziwa historia Depeche Mode – książka-biografia grupy Depeche Mode autorstwa Jonathana Millera.
Tytuł oryginału: "Stripped: Depeche Mode".
Opublikowano po raz pierwszy: Wielka Brytania, 2003 przez Omnibus Express.
Opublikowano po raz pierwszy w Polsce: 2005 przez In Rock.
Tłumaczenie wersji polskiej: Nina Kozłowska.

</doc>
<doc id="338554" url="https://pl.wikipedia.org/wiki?curid=338554" title="Borknagar">
Borknagar

Borknagar – norweski zespół muzyczny, grający muzykę na pograniczu black metalu, folk metalu i viking metalu, założony w 1995 roku przez Øysteina Garnesa Bruna. Teksty piosenek zespołu dotyczą filozofii, pogaństwa, natury i kosmosu. Nazwa zespołu jest anagramem słowa „Ragnarök”, z literą ‘B’ na początku, aby słowo dało się wymówić (jednak Øystein Brun twierdzi, że inspirował się szkocką legendą o człowieku, który wspiął się na Lochnagar – górę w Szkocji).
Życiorys.
Borknagar powstał po rozpadzie deathmetalowego zespołu Molested, gdy Øystein Brun poczuł znudzenie brutalnym stylem grania grupy. Założył więc nowy zespół, aby zacząć grać bardziej melodyjne utwory. Napisał muzykę i teksty do wszystkich utworów i zebrał znanych blackmetalowych muzyków by nagrać wspólnie album. Ci znani muzycy, m.in. Infernus z Gorgoroth, Grim z Immortal, Garm z Ulver i z Arcturus, dołączyli do projektu i zespół nagrał pierwsze demo, które wydała wytwórnia Malicious Records. Melodyjność i majestat muzyki spotkały się z pozytywnym odbiorem słuchaczy i krytyków.
Do tej pory zespół wydał sześć albumów. Ich tytułowy debiutancki album zawierał teksty piosenek w języku norweskim; teksty do następnych, już po angielsku, napisane zostały przez ICS Vortexa z Dimmu Borgir i Arcturus oraz przez obecnego wokalistę – Vintersorga. Wszystkie ich nagrania, z wyjątkiem pierwszej płyty, zostały wydane przez wytwórnię Century Media. Borknagar koncertował z wieloma różnymi zespołami, m.in. z Cradle of Filth.

</doc>
<doc id="338557" url="https://pl.wikipedia.org/wiki?curid=338557" title="Prędkość (ujednoznacznienie)">
Prędkość (ujednoznacznienie)



</doc>
<doc id="338560" url="https://pl.wikipedia.org/wiki?curid=338560" title="Grom dźwiękowy">
Grom dźwiękowy

Grom dźwiękowy – efekt akustyczny towarzyszący rozchodzeniu się fali uderzeniowej, występujący także po jej rozprężeniu się. Wytwarzany przez obiekt poruszający się z prędkością naddźwiękową, wybuch lub piorun.
Uproszczony szkic (na górze) pokazuje układ skośnych fal uderzeniowych wokół samolotu lecącego z prędkością naddźwiękową. Do obserwatora dociera kolejno przednia i tylna fala uderzeniowa, dlatego słyszy on w takim przypadku charakterystyczny podwojony „bang”.
Warunkiem koniecznym powstawania skośnych fal uderzeniowych, rozchodzących się na dużą odległość (wiele kilometrów) od lecącego obiektu, jest jego naddźwiękowa prędkość. Rozpowszechnione mniemanie, że grom dźwiękowy powstaje przy przekraczaniu prędkości dźwięku, a jego źródłem jest „pokonywana bariera dźwięku”, jest całkowicie mylne. Wprawdzie już przy prędkościach mniejszych od prędkości dźwięku, ale po przekroczeniu krytycznej liczby Macha, pojawiają się w bezpośrednim otoczeniu obiektu fale uderzeniowe i obiekt (samolot) wchodzi w "zakres" prędkości, o którym mówi się potocznie „bariera dźwięku”, ale fale te są słabe i nie rozchodzą się na większe odległości.
Natomiast fale uderzeniowe w niewielkiej odległości od dużego obiektu lecącego z prędkością naddźwiękową niosą ze sobą tak znaczny skok ciśnienia (rzędu setek hPa), że ich działanie może być niszczące. Widoczny na rysunku obserwator, będąc w wynikającej ze skali rysunku odległości od niewielkiego samolotu lecącego z prędkością odpowiadającą liczbie Macha ponad 1,3 (co wynika z kąta odchylenia fal), nie odniósłby jednak fizycznych obrażeń.
W latach pięćdziesiątych zeszłego stulecia w USA zbudowano naddźwiękowy bombowiec B-58 Hustler. Jednym z jego zastosowań miało być latanie na małej wysokości, przy prędkości naddźwiękowej, nad torami kolejowymi lub drogami – i pozostawianie za sobą postępującego z prędkością wielu setek metrów na sekundę pasa zniszczeń.
W miarę zwiększania się odległości od samolotu generowana fala uderzeniowa słabnie i degeneruje się w silną falę dźwiękową, nie siejącą zniszczeń, ale stwarzającą dyskomfort mieszkańcom. Dlatego zabronione są loty z prędkością naddźwiękową nad gęsto zaludnionymi obszarami.

</doc>
<doc id="338563" url="https://pl.wikipedia.org/wiki?curid=338563" title="Mieczysław Pazderski">
Mieczysław Pazderski

Mieczysław Pazderski ps. "Szary" (ur. 20 września 1908 w Bolesławowie, zm. 10 czerwca 1945 w Hucie) – lekarz, oficer WP oraz antyhitlerowskiego i antykomunistycznego ruchu oporu, zbrodniarz wojenny.
Życiorys.
Urodził się 20 IX 1908 w Bolesławowie k. Ostrowca Świętokrzyskiego jako syn Antoniego i Eugenii z domu Grossman. Do gimnazjum uczęszczał w Ostrowcu Świętokrzyskim. Maturę zdał w Gimnazjum im. Joachima Lelewela w Warszawie. W 1930 ukończył Szkołę Podchorążych Rezerwy Piechoty w Grudziądzu. W 1932 rozpoczął studia na Wydziale Lekarskim Uniwersytetu Warszawskiego. Jako harcmistrz w 1935 wziął udział w Zlocie ZHP w Spale. Po uzyskaniu dyplomu lekarza medycyny uzyskał doktorat. Pracował następnie w Szpitalu Przemienienia Pańskiego w Warszawie.
Brał udział w wojnie obronnej 1939 roku w stopniu podporucznika. W czasie okupacji mieszkał w Zezulinie. Działał w Narodowej Organizacji Wojskowej, a następnie w Narodowych Siłach Zbrojnych, w których uzyskał stopień kapitana. Był komendantem placówki NSZ w powiecie chełmskim, która scaliła się z Armią Krajową. Po wkroczeniu wojsk sowieckich na ziemie polskie został powołany do „ludowego” Wojska Polskiego, w którym służbę odbywał w 31 Pułku Piechoty. Na wieść o poszukiwaniu go przez NKWD, w październiku 1944 wraz z większością pułku zbiegł do lasu, tworząc oddział partyzancki AK. Od kwietnia 1945 znalazł się ponownie w NSZ, od 30 kwietnia był dowódcą Akcji Specjalnej (Pogotowia Akcji Specjalnej) NSZ na powiat chełmski. Decyzją Komendy Okręgu Lubelskiego NSZ z 30 czerwca tego roku został mianowany dowódcą 300-osobowego zgrupowania oddziałów: ppor. Zbigniewa Góry ps. „Jacek”, sierż. Bolesława Skulimowskiego ps. „Sokół”, st. sierż. Eugeniusza Walewskiego ps. „Zemsta” i plut. Romana Jaroszyńskiego ps. „Roman”. 30% tej nowo utworzonej jednostki stanowili byli żołnierze 27 Wołyńskiej Dywizji Piechoty AK.
24 kwietnia 1945 roku jego ludzie zamordowali pięciu Żydów, żołnierzy polskich, którzy stacjonowali w majątku w Kaniach. Motywem tej zbrodni był antysemityzm, ponieważ żołnierzy o polskich korzeniach wypuszczono na wolność.
W 1945 roku jego oddział przyjął do siebie żołnierzy Wehrmachtu, którzy zbiegli z komunistycznego obozu jenieckiego i zgłosili chęć walki z komunistami. Początkowo byli oni traktowani dobrze. Pod koniec kwietnia wszystkich sześciu Niemców zamordowano z nieznanej bliżej przyczyny. Świadek tej zbrodni raportował: "Czyścili im broń (Niemcy), jedli to samo co i oni, jednym słowem za pan brat. Aż pewnego przedwieczoru kwietniowego każą im się zbierać, ale swoich rzeczy nie brać, i wyprowadzili ich w pole za wieś pod łąki i tam ich pozabijali z pistoletów w potylicę głowy". Pazderski sam wydał rozkaz ich zabicia.
Oddziały NSZ pod jego dowództwem są oskarżane o wymordowanie 6 czerwca 1945 prawie 200 mieszkańców ukraińskiej wsi Wierzchowiny w pow. Krasnystaw.
Pod miejscowością Huta w powiecie chełmskim, 10 czerwca 1945 300-osobowe zgrupowanie „Szarego” zostało zaatakowane przez polsko-radziecką grupę pościgową składającą się z pancernej jednostki Armii Czerwonej i Korpusu Bezpieczeństwa Wewnętrznego w sile około 2 tysięcy żołnierzy. Była to największa bitwa żołnierzy podziemia antykomunistycznego. Pazderski zginął w czasie odwrotu z Huty.
W kościele św. Eliasza w Lublinie znajduje się tablica upamiętniająca Mieczysława Pazderskiego.
Przypisy.
August, Grabski "The Jews and the “Disavowed Soldiers”

</doc>
<doc id="338564" url="https://pl.wikipedia.org/wiki?curid=338564" title="Niesztowica">
Niesztowica

Niesztowica, ektyma, zakaźne krostowe zapalenie skóry (łac. "Ecthyma contagiosum") – zaraźliwa wirusowa choroba owiec i kóz. Cechą charakterystyczną jest pojawianie się grudek, pęcherzy i strupów na skórze warg, nozdrzy, powiek, wymion i nóg.
Chorują owce wszystkich ras, najczęściej choroba dotyczy jagniąt.
Choroba jest zoonozą i może przenosić się na ludzi.
Objawy kliniczne.
Okres inkubacji choroby waha się w granicach 3 - 8 dni.
U owiec wyróżniamy następujące postacie kliniczne choroby:
Zakażenie u ludzi.
Ludzie mogą zakazić się niesztowicą poprzez skażone środowisko, w którym wirus może utrzymywać się nawet przez wiele lat lub poprzez układ oddechowy podczas obróbki wełny chorych zwierząt.
U chorych przez 2 – 4 dni występuje gorączka, zapalenie błon śluzowych. Na skórze, głównie dłoni, tworzą się duże, bolesne, sączące się pęcherze, które znikają po około 1 – 2 miesiącach praktycznie nie pozostawiając po sobie blizn.
Zapobieganie zakażeniom polega na stosowaniu higieny osobistej oraz toalecie zadrapań oraz ran skóry.

</doc>
<doc id="338567" url="https://pl.wikipedia.org/wiki?curid=338567" title="Kompania braci (miniserial)">
Kompania braci (miniserial)

Kompania braci (tytuł oryginalny "Band of Brothers") – amerykański telewizyjny serial wojenny, składający się z 10 odcinków, którego producentami są Steven Spielberg i Tom Hanks.
Krótki opis.
Serial ukazuje historię słynnej Kompanii E, 506 Spadochronowego Pułku Piechoty należącego do 101 Dywizji Powietrznodesantowej Armii Stanów Zjednoczonych w trakcie działań podczas II wojny światowej, począwszy od szkolenia poprzedzającego lądowanie w Normandii, aż do końca wojny w Europie. Serial został oparty na książce Stephena Ambrose’a pod tym samym tytułem. Sylwetki bohaterów serialu są wzorowane na żołnierzach Kompanii E, niektórzy z nich na początku każdego odcinka wspominają swoje przeżycia na wojnie. W USA serial po raz pierwszy został wyemitowany w 2001 roku w telewizji HBO, a później również w The History Channel. W Polsce "Kompania Braci" emitowana była przez telewizje HBO, TVN, TVN 7 oraz Universal Channel.
Odcinki.
Ponadto zrealizowano:
Tytuł.
Tytuł książki i serialu pochodzi z przemówienia Henryka V przed bitwą pod Azincourt w dziele Szekspira.
Nagrody.
"Kompania Braci" była nominowana do Nagród Emmy w dziewiętnastu kategoriach i zdobyła sześć, w tym między innymi dla „najlepszego miniserialu” i za „najlepszą reżyserię miniserialu, filmu lub dramatycznego programu specjalnego”. Została również uhonorowana Złotym Globem jako „najlepsza miniseria lub film telewizyjny” oraz nagrodą Amerykańskiego Instytutu Filmowego. Serial kandydował także do nagrody imienia George Foster Peabody’ego „...opierając się zarówno na historii, jak i pamięci w celu oddania hołdu tym, którzy walczyli o zachowanie wolności”. Szósty odcinek "Kompanii Braci" pt. "Bastogne" został uhonorowany przez Writers Guild Award za najlepszą historię.
Książki.
Kilku członków Kompanii E wydało swoje wspomnienia. Są to m.in.:

</doc>
<doc id="338568" url="https://pl.wikipedia.org/wiki?curid=338568" title="Windows-1255">
Windows-1255

Windows-1255, CP-1255, WinHebrew – zestaw 8-bitowych znaków zaprojektowany dla języka hebrajskiego. Jest on kompatybilnym nadzbiorem ISO 8859-8: litery są w tych samych pozycjach, ale Windows-1255 dodaje punkty samogłosek i inne znaki w dolnych pozycjach.
Kodowanie to jest używane w systemie operacyjnym Microsoft Windows.
Użycie.
Hebrajski kodowany w Windows-1255 jest zawsze w porządku "logicznym". Hebrajskojęzyczne produkty firmy Microsoft (Windows, Office i Internet Explorer) wprowadziły ten porządek do powszechnego użycia, przez co CP-1255 można znaleźć w większości hebrajskich stron internetowych, oraz spowodowało wyparcie ISO-8859-8. Poza tym kodowanie Windows jest częściej wybierane niż ISO-8859-8-I, ze względu na posiadane dodatkowe znaki.
Relacje z Unicode.
Hebrajski blok unikodowy (U+0590–U+05FF) wzorowany jest na Windows-1255, kodującym litery i punkty samogłosek we względnie tych samych, kolejnych pozycjach, jednak unikod idzie dalej kodując kantylację w niższych punktach. Hebrajski w unikodzie jest zawsze w porządku logicznym.
Porównanie z ISO 8859-8.
Gdzie „"NZ"” oznacza znak niezdefiniowany w kodowaniu, „"ZK"” oznacza znak kontrolny, „Znak” oznacza znak wspólny dla obydwu kodowań, a „◌” to łączony znak diakrytyczny.
Tablica kodów.
Poniżasza tabela przedstawia znaki i ich szesnastkowe kody w Windows-1255.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
Mapowanie na Unicode.
Poniższa tabela przedstawia miejsca znaków z Windows-1255 w Unicode.

</doc>
<doc id="338569" url="https://pl.wikipedia.org/wiki?curid=338569" title="CP1255">
CP1255



</doc>
<doc id="338571" url="https://pl.wikipedia.org/wiki?curid=338571" title="Dzień Wikipedii">
Dzień Wikipedii



</doc>
<doc id="338577" url="https://pl.wikipedia.org/wiki?curid=338577" title="Afrykański pomór świń">
Afrykański pomór świń

Afrykański pomór świń (; , ) – wirusowa, posocznicowa choroba świń o przebiegu ostrym lub przewlekłym. Cechą charakterystyczną jest bardzo silna wybroczynowość i bardzo wysoka śmiertelność.
Występowanie i historia rozprzestrzeniania.
Choroba wywodzi się z Afryki, gdzie występuje powszechnie w wielu państwach. Po raz pierwszy była obserwowana w Kenii w 1910 roku u świń, które miały kontakt z dzikimi afrykańskimi świniami. Do roku 1957 choroba ta dotyczyła tylko pewnych regionów Afryki. W roku 1957 po raz pierwszy wystąpiła w Europie w Portugalii, następnie w 1960 w Hiszpanii, 1964 we Francji, w 1967 roku we Włoszech. Najprawdopodobniej występowała również w innych państwach europejskich, lecz nie została rozpoznana.
Kolejne przypadki afrykańskiego pomoru świń pojawiły się w Europie dopiero w XXI wieku, najpierw w Gruzji, skąd wirus trafił do Rosji, gdzie był notowany od roku 2007.
Od czerwca 2013 roku zaczął być rejestrowany na Białorusi, następnie pojawił się na Litwie i Ukrainie.
W lutym 2014 wykryto w Polsce pierwsze przypadki ASF u padłych dzików, które prawdopodobnie przedostały się z Białorusi. Do 17 lipca 2015 wykryto 72 przypadki tego typu zarażeń u dzików w Polsce. Do końca 2015 roku wszystkie stwierdzone na terenie kraju przypadki ASF zlokalizowane były w pobliżu granicy z Białorusią na obszarze trzech powiatów – sokólskiego, białostockiego i hajnowskiego w województwie podlaskim. Jednak w 2016 roku choroba rozszerzyła się także na wschodnie części województwa mazowieckiego i północne lubelskiego. Na dzień 31 lipca 2018 roku choroba występowała w 4 województwach: podlaskim, lubelskim, mazowieckim i warmińsko-mazurskim. Do końca lipca 2018 roku w Polsce były 182 ogniska choroby (od dnia jej pojawienia się w 2014 roku), w tym 78 z nich wykryto tylko w roku 2018. W sierpniu 2018 r. wykryto kolejne 2 ogniska choroby. 183. ognisko, które wystąpiło w gminie Cieszanów, w powiecie lubaczowskim, było pierwszym ogniskiem ASF w województwie podkarpackim. W listopadzie 2019 w województwie lubuskim znaleziono 20 dzików z ASF. W grudniu 2019 roku kolejne ognisko afrykańskiego pomoru świn odkryto w wielkopolskim Wolsztynie.
1 sierpnia 2018 roku afrykański pomór świń został wykryty w prowincji Liaoning w północno-wschodnich Chinach, które są największym producentem mięsa wieprzowego na świecie. W gospodarstwie w którym pojawił się wirus, utrzymywano 383 świnie, z których 47 padło na skutek choroby. W związku z tym, że prowincja Liaoning została uznana za obszar zapowietrzony, ubojowi poddano łącznie 913 świń.
Etiologia.
Chorobę wywołuje wirus DNA – wirus afrykańskiego pomoru świń (ASFV) Asfivirus, należący do rodziny Asfarviridae. Obecnie jest to jedyny wirus należący do tej rodziny.
Ma kształt dwudziestościanu. Zewnętrzną częścią jest otoczka. Wirus afrykańskiego pomoru świń jest odporny na wysoką temperaturę, procesy gnilne, wędzenie, krótkotrwałe gotowanie, wysychanie, w mrożonym mięsie potrafi przetrwać nawet 1000 dni, w suszonym mięsie i tłuszczu 300, a w wędzonym 30 dni. Ponadto wirus przeżywa w kale zarażonych zwierząt 11 dni, w krwi 18 miesięcy.
Formalina w rozcieńczeniu 1% niszczy wirusa dopiero po 6 dniach. W temperaturze 56 °C ASFV przeżywa 70 minut, a w temperaturze 60 °C – 20 minut.
Uważa się, że następujące środki dezynfekcyjne są skuteczne przeciwko wirusowi: detergenty, podchloryn sodu, aldehyd glutarowy, środki zasadowe, rozpuszczalniki lipidowe oraz Virkon S (1:100).
Źródła zakażenia i rezerwuar.
Źródło zakażenia stanowią chore świnie domowe oraz dzikie.
Rezerwuarem choroby są dzikie świnie, dziki europejskie, guźce oraz kleszcze z rodzaju "Ornithodorus" (nie występujące w Europie), u których choroba może mieć przebieg latentny (utajony).
Objawy.
Okres inkubacji 5–9 dni.
Zakażenie dotyczy wszystkich grup wiekowych i obu płci w jednakowym stopniu.
Choroba najczęściej ma przebieg ostry. Rzadko przebiega bardzo ostro lub przewlekle. Zazwyczaj pierwszym objawem, który pojawia się po zakażeniu jest wysoka gorączka – do 41,5 °C.
Charakterystyczne objawy to brak apetytu, zapalenie spojówek, kaszel, pienisty wypływ z nosa, biegunka, wymioty. Mogą wystąpić drgawki. Śmiertelność prawie zawsze wynosi 100%, część dzików może przeżyć zakażenie, pozostając jednak nosicielami.
Zmiany anatomopatologiczne.
Zmiany sekcyjne są podobne do klasycznego pomoru świń. Występuje bardzo silna wybroczynowość, zapalenie osierdzia, zapalenia płuc i stawów.
Rozpoznanie.
Rozpoznanie na podstawie objawów klinicznych jest trudne. W przypadku znalezienia zwierząt padłych (zarówno świń, jak i dzików) należy bezwzględnie zgłosić to Powiatowemu Lekarzowi Weterynarii, Policji, Straży Miejskiej, Straży Gminnej lub lokalnym organom administracji. Zwłok zwierzęcia nie należy dotykać ze względu na możliwość przeniesienia wirusa.
Rozpoznanie oparte jest o badania laboratoryjne, które wykonywane są w Polsce obecnie w dwóch ośrodkach: Państwowym Instytucie Weterynaryjnym – Państwowym Instytucie Badawczym w Puławach oraz Państwowym Instytucie Weterynaryjnym – Państwowym Instytucie Badawczym w Zduńskiej Woli. Przygotowywane są również niektóre Zakłady Higieny Weterynaryjnej.
Do diagnostyki wykorzystuje się badania na wykrywanie obecności przeciwciał (pośrednia immunofluorescencja, ELISA, Immunobloting, test immunoperoksydazowy IPT) oraz testy wykrywające wirusa (ELISA, immunofluorescencja bezpośrednia, hemadsorbcja oraz PCR).
Rozpoznanie różnicowe.
W rozpoznaniu różnicowym należy uwzględnić klasyczny pomór świń i pasterelozę, pleuropneumonię, cirkowirozę (PCV2), salmonelozę, dyzenterię, różycę, grypę świń, streptokokozę, chorobę Aujeszkyego, pikornawirusowe zapalenie mózgu i rdzenia (choroba cieszyńska) oraz zatrucia.
Leczenie i szczepienia.
Choroby nie leczy się, ponieważ jest zwalczana z urzędu, ze względu na duże ryzyko jej rozprzestrzeniania się. Brak jest szczepionek przeciwko wirusowi ASF. Obecnie wiele laboratoriów na świecie pracuje nad wynalezieniem tej szczepionki.
Zapobieganie.
Uważa się, że najskuteczniejszą metodą zapobiegania jest stosowanie zasad bioasekuracji. Najwyższa Izba Kontroli stwierdziła jednak, że w 2017 r. 74% badanych gospodarstw nie posiadało niezbędnych zabezpieczeń zapobiegających rozprzestrzenianiu się choroby ASF u świń.
Duże znaczenie może mieć również redukcja pogłowia dzika euroazjatyckiego. W zapobieganiu rozprzestrzeniania się wirusa w środowisku naturalnym dużą rolę mogą odgrywać duże ssaki drapieżne, np wilki.
Zwalczanie.
Zwierzęta chore i podejrzane są zabijane. Do kraju wolnego od choroby obowiązuje bezwzględny zakaz wwozu świń, mięsa świeżego oraz mięsa mrożonego z krajów, w których występuje ta choroba.
W Polsce wyznaczono strefę z ograniczeniami weterynaryjnymi na terenie województw podlaskiego, warmińsko-mazurskiego, lubelskiego, wielkopolskiego i mazowieckiego. W całym kraju realizowany jest program bioasekuracji, którego celem jest walka z ASF poprzez zapobieganie wniknięciu choroby do stad zdrowych.
Pojęcia.
Ze względów proceduralnych wprowadzono następujące pojęcia dotyczące choroby:

</doc>
<doc id="338578" url="https://pl.wikipedia.org/wiki?curid=338578" title="So Little Time">
So Little Time



</doc>
<doc id="338580" url="https://pl.wikipedia.org/wiki?curid=338580" title="Ektyma">
Ektyma



</doc>
<doc id="338588" url="https://pl.wikipedia.org/wiki?curid=338588" title="Filikoloza">
Filikoloza

Filikoloza (łac. "Filicollosis") - jest to pasożytnicza choroba zakaźna kaczek, gęsi i innych ptaków wodnych wywołana przez "Filicollis anatis" - gatunek kolcogłowa z rodziny Polymorphidae. Choroba występuje w Europie i Azji.

</doc>
<doc id="338595" url="https://pl.wikipedia.org/wiki?curid=338595" title="Wrocław Świebodzki">
Wrocław Świebodzki

Wrocław Świebodzki – nieczynna stacja i dworzec kolejowy w ścisłym centrum Wrocławia przy placu Orląt Lwowskich na Przedmieściu Świdnickim (800 m od Rynku, 1,5 km od stacji Wrocław Główny), najstarszy z trzech zachowanych do dziś z infrastrukturą (torowiska, perony i rozjazdy) pasażerskich dworców kolejowych we Wrocławiu, jednak od 1991 wyłączony z eksploatacji kolei (w jego budynkach znajduje się dziś teatr i firmy handlowo-usługowe). Planowane jest ponowne uruchomienie kursów pociągów, jednak dopiero w 3. dekadzie XXI wieku.
Historia.
Budowę linii kolejowej Wrocław – Świebodzice, dla której Dworzec Świebodzki był stacją początkową, rozpoczęto w kwietniu 1842. Pierwszy inauguracyjny pociąg odjechał z Dworca 28 października 1843, a dzień później rozpoczęto regularne kursy (kilka miesięcy po dworcu kolei Górnośląskiej, który w 1856 roku został przekształcony na obiekt administracyjny i po demontażu torowisk przestał definitywnie pełnić funkcje dworca). Później linia została przedłużona do Wałbrzycha (1 marca 1853), a potem połączona ze Śląską Koleją Górską z Jeleniej Góry (15 sierpnia 1867). Linia zelektryfikowana została w 1914, po II wojnie światowej w lipcu 1945 Armia Czerwona zdemontowała i wywiozła trakcję elektryczną do Rosji, resztę rozszabrowano. Dworzec Świebodzki wznowił powojenną działalność w sierpniu 1945, a linia do Jeleniej Góry została ponownie zelektryfikowana w 1966 roku.
Początkowo, w latach 40. XIX wieku i w następnych dekadach, Wrocław obsługiwało kilka konkurencyjnych sieci kolejowych i każda z nich budowała swój osobny dworzec. Wszystkie te dworce były dworcami czołowymi: zarówno Dworzec Świebodzki, jak Dworzec Dolnośląsko-Marchijski (wybudowany w 1843–1844, tuż obok Świebodzkiego), Dworzec Górnośląski (obok dzisiejszego dworca Wrocław Główny). Pierwotnie Dworzec Górnośląski łączył ze Świebodzkim tor pomocniczy do przetaczania wagonów ciągnionych przez konie, później wybudowano regularne połączenie obydwu dworców, biegnące na poziomie ziemi, dzisiejszymi ulicami Bogusławskiego i Kolejową. Jeszcze później, pod koniec lat 60. XIX w., połączenie to podniesiono na nasyp, a w jego zachodnim odcinku tory przeniesiono kilkaset metrów dalej na południe, wzdłuż ulic Pszennej, Owsianej i Manganowej, przerzucając wiadukty nad przecinającymi się z torami ulicami i umożliwiając w ten sposób bezkolizyjny rozwój miasta w kierunku południowym. Fragment starej trasy funkcjonował nadal jako tor prowadzący do mieszczącej się przy dzisiejszej ulicy Kolejowej fabryki taboru kolejowego («Waggonfabrik Gebr. Hofmann &amp; Co. AG», która weszła później w skład «Linke-Hofmann Werke»), a później do wybudowanego na jej miejscu zakładów transportowych poczty (po roku 1945 wykorzystano tę trasę ponownie i ułożonymi tam torami wywożono gruz i cegły ze zrujnowanego miasta na bocznice Świebodzkiego). Na tyłach dworca wzdłuż ulicy Tęczowej powstały korzystające z transportu kolejowego gazownia, magazyny i hurtownie.
Wkrótce po tym, w roku 1868, kiedy Towarzystwo Kolei Prawego Brzegu Odry uruchomiło kolejny wrocławski dworzec – Wrocław Nadodrze, zadbało ono o wybudowanie własnej stacji w rejonie istniejących już dworców Świebodzkiego i Dolnośląsko-Marchijskiego – był to Dworzec Miejski Kolei Prawego Brzegu Odry, zbudowany w 1872. W ten sposób powstały zręby współczesnego kształtu wrocławskiego węzła kolejowego, w którym w rejonie dzisiejszego placu Orląt Lwowskich, ulic Robotniczej i Braniborskiej funkcjonowały równocześnie trzy dworce kolejowe. W późniejszych latach jednak dworce Marchijski i Prawobrzeżny straciły rację bytu (z ich połączenia powstał Dworzec Towarowy Zachodni – "West-Güter Bahnhof"; jego pozostałości to znajdujące się w tym rejonie miasta magazyny i bocznice) i obsługę wszystkich pasażerów tego węzła przejął Dworzec Świebodzki.
Dworzec Świebodzki, zaprojektowany w stylu późnoklasycystycznym przez inż. Cochiusa stanowił początkowo parterowy budynek ze środkową częścią złożoną z dwóch kondygnacji, położony przy dzisiejszej ul. Tęczowej, mieściła się tam później administracja dworca. Na dworcu znajdowały się dwa perony nakryte daszkiem podpartym kolumienkami, a przed nim, na dzisiejszym placu Orląt Lwowskich, znajdowała się obrotnica. Z biegiem czasu dobudowano drugi pawilon, na północ od torów. Dworzec, przebudowany w latach 1868–1874 według projektów Walthera Kyllmanna, Adolfa Heydena oraz Karla Lüdeckego (projekt fasady), uzyskał dzisiejszą postać, okazalszą niż pierwotna. Wobec zamierzeń uruchomienia z tego dworca połączenia Wrocławia ze Szczecinem – nad wejściem poza zegarem znalazły się alegoryczne rzeźby Pomeranii i Silesii z herbami obu prowincji i ich stolic. Na łukach wejścia północnego z kolei umieszczono alegorie Merkurego i Industrii i nawiązania do śląskiego górnictwa i pomorskiego transportu morskiego.
W latach 20. XX wieku architekci miejscy Max Berg, Richard Konwiarz i Ludwig Moshamer zaproponowali generalną przebudowę dworca na czołowo-przelotowy (z poprzecznymi peronami na przedłużeniu odbudowanego połączenia szlakiem ul. Kolejowej), jednak plany te nie doczekały się realizacji.
W latach 1942–1944 tuż przy dworcu powstała sieć schronów przeciwlotniczych, które miały chronić mieszkańców przed atakami lotnictwa alianckiego.

</doc>
<doc id="338597" url="https://pl.wikipedia.org/wiki?curid=338597" title="Dorota Miśkiewicz">
Dorota Miśkiewicz

Dorota Anna Miśkiewicz (ur. 12 września 1973 w Kłodzku) – polska wokalistka, skrzypaczka, kompozytorka, autorka tekstów.
Pochodzi z muzycznej rodziny Miśkiewiczów – ojciec Henryk Miśkiewicz to saksofonista jazzowy, a brat Michał jest perkusistą.
Kariera muzyczna.
Urodzona w 1973 roku. W 1997 ukończyła studia na Akademii Muzycznej w Warszawie w klasie skrzypiec, ale już trzy lata wcześniej rozpoczęła współpracę z Włodzimierzem Nahornym, z którym nagrała cztery płyty: "Kolędy Na Cały Rok" (1995), "Nahorny – Szymanowski Mity" (1997), "Nahorny – Chopin Fantazja Polska" (2000) i "Nahorny – Karłowicz Koncert" (2002).
Jako solistka lub członkini różnych zespołów nagrała ponad 10 płyt, jako wokalistka sesyjna drugie tyle. Nagrywała z Tomaszem Stańką, była gościem Cesarii Evory na jej płycie Rogamar, natomiast z Nigelem Kennedym koncertowała w Wiedniu i Belgradzie. Współpracowała także z Klausem Doldingerem (zespół Passport), Wojciechem Młynarskim, Januszem Stroblem, Pianohooliganem, Anną Marią Jopek, Ewą Bem, Janem „Ptaszynem” Wróblewskim oraz ze swoim ojcem. Występowała na wielu festiwalach i koncertach w Polsce oraz na świecie.
Jako kompozytorka i autorka tekstów zadebiutowała w 2002 roku, kiedy wydała płytę "Dorota Miśkiewicz Goes To Heaven – Zatrzymaj się" (nominacja do Fryderyka w kategorii "Jazzowy album roku"). Zespół towarzyszący wokalistce w nagraniu płyty przyjął nazwę "Goes To Heaven". Nazwa ta, to anglojęzyczny tytuł jednej z kompozycji na krążku – "Blisko niebo".
W 2004 jej utwór "W małych istnieniach" zakwalifikował się do konkursu premier na festiwalu w Opolu, mimo że artystka nie miała wówczas podpisanego kontraktu z żadną wytwórnią płytową. Utwór ten znalazł się na płycie "Pod rzęsami", która ukazała się 24 października. Wcześniej można było poznać także piosenkę tytułową, nagraną razem z Grzegorzem Turnauem. Pojawiła się ona na ścieżce dźwiękowej do filmu "Zakochany anioł".
Płytę "Pod rzęsami" promowała piosenka "Poza czasem" z tekstem Magdy Czapińskiej. Album zawiera utwory smoothjazzowe. Wśród muzyków zaangażowanych w prace nad płytą znaleźli się m.in. Henryk Miśkiewicz, Marek Napiórkowski, Paweł „Bzim” Zarecki, Robert Kubiszyn i Robert Luty.
22 września 2008 wydała trzeci album "Caminho" z udziałem m.in. brazylijskiego perkusjonisty Guello oraz pianisty jazzowego Marcina Wasilewskiego i współkompozytora piosenek, gitarzysty Marka Napiórkowskiego. Gościnnie na płycie wystąpili również Grzegorz Markowski oraz Grzegorz Turnau, który napisał teksty do dwóch piosenek (w tym tytułowej). Płytę promuje piosenka "Magda, proszę" zaprezentowana na Festiwalu w Opolu (2. miejsce z głosowania Jury) dedykowana Magdzie Czapińskiej oraz "Budzić się i zasypiać (z tobą)". Jedną piosenkę ("Jeśli chcesz spokojnie życie przejść") napisała Karolina Kozak, autorami tekstów są w głównej mierze Dorota i Michał Rusinek.

</doc>
<doc id="338599" url="https://pl.wikipedia.org/wiki?curid=338599" title="Wolfgang Welsch">
Wolfgang Welsch

Wolfgang Welsch (ur. 17 października 1946) - niemiecki filozof i historyk sztuki; jeden z czołowych teoretyków postmodernizmu.
Działalność.
Był pracownikiem uniwersytetów w Bambergu, Magdeburgu i Jenie, gdzie pracuje obecnie. Gościnnie wykładał m.in. w Berlinie, Ulm i na Stanford University.
Komentuje, publikuje i popularyzuje prace innych teoretyków postmodernizmu, dlatego też bywa nazywany "encyklopedystą postmodernizmu". Równolegle do tego podejmuje własną refleksję teoretyczną nad kluczowymi problemami teoretycznymi współczesnej kultury. Podejmuje klasyczne pojęcia filozoficzne i rozpatruje je z punktu widzenia filozofii najnowszej, ze szczególnym uwzględnieniem Jean-François Lyotarda. 
Wybrane publikacje.
Autor:
Współautor i redaktor:

</doc>
<doc id="338602" url="https://pl.wikipedia.org/wiki?curid=338602" title="Kurt Ludwig Burgsdorff">
Kurt Ludwig Burgsdorff

Kurt Ludwig Ehrenreich von Burgsdorff (ur. 16 grudnia 1886 w Chemnitz, zm. 26 lutego 1962) – nazista, hitlerowski ostatni gubernator dystryktu krakowskiego Generalnego Gubernatorstwa.
Życiorys.
Pochodził z rodziny urzędników samorządowych w Lipsku. Zarówno jego dziadek, jak i ojciec pełnili tam obowiązki starostów okręgowych ("Kreishauptmann"). Uczęszczał do gimnazjum w Dreźnie, a potem studiował nauki prawne w Grenoble, Freibergu i Lipsku. W roku 1911 otrzymał tytuł doktora praw za pracę na temat wymiaru sprawiedliwości w koloniach. W 1914 został mianowany asesorem Konsystorza Krajowego Kościoła Ewangielicko-Luterańskiego w Dreźnie. W latach 1914 do 1918 brał udział w I wojnie światowej i został odznaczony Krzyżem Żelaznym I klasy. Opuścił armię w stopniu kapitana rezerwy.
W 1921 został dyrektorem uzdrowiska państwowego Bad Elster, a od 1928 został urzędującym starostą Löbau. Był współzałożycielem Niemieckiej Narodowej Partii Ludowej (DNVP). W marcu 1933 został powołany na komisarycznego starostę okręgu lipskiego, po czym wstąpił do NSDAP. Był członkiem SA i osiągnął tam stopień SA-Brigadeführera. W latach 1933–1937 był kierownikiem jednego z wydziałów w saksońskim ministerstwie spraw wewnętrznych. W 1938 został powołany na kierownika urzędu namiestnika Rzeszy w Wiedniu. W latach 1939–1942 był zastępcą sekretarza stanu Protektora Czech i Moraw. Od marca 1942 do listopada 1943 roku powołany do Wehrmachtu otrzymując podczas służby Krzyż Rycerski. Od 1 grudnia 1943 do 17 stycznia 1945 pełnił funkcję gubernatora dystryktu Kraków w Generalnym Gubernatorstwie. Równocześnie był kierownikiem organizacji partyjnej NSDAP w dystrykcie krakowskim.
Schwytany po zakończeniu wojny przez aliantów i wydany władzom polskim. Sąd Okręgowy w Krakowie wyrokiem z 6 grudnia 1948 skazał Burgsdorffa na karę 3 lat więzienia. Po odbyciu kary został deportowany do RFN.

</doc>
<doc id="338608" url="https://pl.wikipedia.org/wiki?curid=338608" title="Skandale seksualne w kościele katolickim">
Skandale seksualne w kościele katolickim



</doc>
<doc id="338611" url="https://pl.wikipedia.org/wiki?curid=338611" title="Organizacja systemu komputerowego">
Organizacja systemu komputerowego



</doc>
<doc id="338614" url="https://pl.wikipedia.org/wiki?curid=338614" title="Hiryū">
Hiryū

 – japoński lotniskowiec z okresu II wojny światowej. Został zatopiony w bitwie pod Midway, 5 czerwca 1942.
Historia.
Doświadczenia zdobyte podczas eksploatacji lotniskowca „Ryūjō” wykazały, że lotniskowiec aby był efektywną jednostką musi mieć wyporność co najmniej 15 900 ton.
Już na przełomie lat 1931/1932 Cesarska Marynarka Wojenna opracowała kolejny program rozwoju floty, który przewidywał m.in. budowę dwóch lotniskowców. Pierwszy z nich „Sōryū” wykorzystywał doświadczenia zdobyte podczas eksploatacji dotychczasowych lotniskowców i posiadał, według Japończyków, wszystkie cechy idealnego lotniskowca (Japończycy przywiązywali dużą wagę do prędkości i siły uderzeniowej okrętu, mniej uwagi skupiali na opancerzeniu jednostki). „Hiryū” bazował na projekcie „Sōryū”, lecz większy tonaż oraz doświadczenia zebrane w trakcie budowy poprzedniej jednostki, pozwoliły na dokonanie licznych zmian. Według niektórych specjalistów, „Hiryū” należałoby traktować jako jednostkę odrębnego typu.
Opis budowy.
Kształt obu lotniskowców był wzorowany na kadłubie ciężkiego krążownika. Opancerzenie chroniło okręt przed ogniem krążowników i niszczycieli, lecz było zupełnie nieodpowiednie w przypadku trafienia pokładu lotniczego bombą przeciwpancerną. Ochrona przeciwtorpedowa dawała także dużo do życzenia. Okręty nie były wyposażone w „bąble” przeciwtorpedowe. Pokład lotniczy był odeskowany i nieopancerzony. „Hiryū” miał dwa hangary mogące pomieścić 73 samoloty. Dla porównania brytyjskie lotniskowce typu „Illustrious” (23 000 ton) miały tylko jeden pokład hangarowy i mogły zabrać na pokład jedynie 33 samoloty. Miały one jednak nieporównywalny system opancerzenia. W trosce o szybkie przygotowanie maszyn do startu Japończycy wyposażyli swoje lotniskowce w trzy windy lotnicze. Odbiło się to ujemnie na powierzchni hangarowej. Główną zewnętrzną cechą odróżniającą „Hiryū” od „Sōryū” była lokalizacja nadbudówki.
„Hiryu” był jedynym lotniskowcem w historii, który od początku do końca swojego istnienia nosił wysepkę po lewej burcie pokładu startowego. Starszy i większy od niego „Akagi” otrzymał swoją wysepkę po lewej burcie pokładu startowego dopiero podczas ostatniej modernizacji.
Służba bojowa.
Lotniskowiec „Hiryū” został wodowany w 1937 roku, wszedł do służby w 1939 roku. Od 15 listopada służył w 4 dywizjonie lotniskowców. Do momentu wybuchu wojny na Pacyfiku „Hiryū” uczestniczył w opanowaniu francuskich Indochin oraz działaniach na Morzu Południowochińskim. W kwietniu 1941 razem z „Sōryū” został włączony do 1 Floty Lotniczej, której pierwszym zadaniem bojowym był atak na Pearl Harbor, 7 grudnia 1941. W drodze powrotnej „Sōryū” i „Hiryū” wspierał japoński desant na wyspę Wake. 19 lutego 1942 oba bliźniaki uczestniczyły w nalocie na port Darwin w Australii. Rezultatem ich akcji było zatopienie kilku statków oraz zniszczenie licznych samolotów wroga. Kolejną akcją, w której uczestniczył „Hiryū” był rajd japoński na Ocean Indyjski. 5 kwietnia 1942 samoloty z „Hiryū” zaatakowały port w Colombo. Zatopiono w nim niszczyciel HMS „Tenedos”, krążownik pomocniczy „Hector” oraz uszkodzono dwa statki. Oprócz tego zestrzelono ok. 30 brytyjskich samolotów. Po zakończeniu ataku japońskie samoloty zaatakowały i zatopiły dwa brytyjskie ciężkie krążowniki HMS „Dorsetshire” i HMS „Cornwall”. Samoloty z „Hiryū” zgłosiły aż 15 trafień bombami w cel. Cztery dni później „Hiryū” uczestniczył w ataku na Trincomalee. Po zakończonym nalocie, samoloty japońskie musiały startować ponownie. Tym razem celem był stary lotniskowiec HMS „Hermes”. Samoloty należące do „Sōryū” i „Akagi” zatopiły lotniskowiec, natomiast maszyny z „Hiryū” posłały na dno statek „Athelstone” i korwetę HMS „Hollyhock”.
Zatopienie „Hiryū”.
Ostatnią akcją „Hiryū” i jego bliźniaka „Sōryū” była bitwa pod Midway. 4 czerwca 1942 r. samoloty z „Hiryū” i „Sōryū” wraz z maszynami z „Akagi” dokonały nalotu na wyspę Midway, grupą lotniczą dowodził kpt. Joichi Tomonaga z lotniskowca „Hiryū”.
Po powrocie samolotów na lotniskowce, okręty zostały zaatakowane przez amerykańskie bombowce nurkujące. „Hiryū” przetrwał pierwszy atak, który unieszkodliwił trzy pozostałe japońskie lotniskowce: „Akagi”, „Kaga” i „Sōryū”. Dwa uderzenia odwetowe wykonane przez „Hiryū”, który wziął na siebie cały ciężar walk, doprowadziły do zatopienia amerykańskiego lotniskowca USS „Yorktown”. W trakcie przygotowań do wysłania kolejnej grupy samolotów, „Hiryū” został zbombardowany przez amerykańskie bombowce pokładowe Douglas SBD Dauntless. Lotniskowiec otrzymał cztery trafienia 454 kg bombami, które przypieczętowały jego los. Wybuchy bomb spowodowały gwałtowne pożary. Na okręcie eksplodowały bomby i torpedy zgromadzone na pokładzie lotniczym i hangarowym. Nie działał system przeciwpożarowy. Okręt stał się pływającym wrakiem. Około godziny 18:00 „Hiryū” przeżył kolejny nalot. Grupa sześciu B-17 z wyspy Midway zrzuciła bomby. Jedna z nich trafiła w stanowisko dział przeciwlotniczych. Około północy „Hiryū” miał już przechył 15°. Okręt był niesterowny, a wszelkie próby dotarcia do maszynowni nie powiodły się. Dwie i pół godziny później dowódca okrętu kontradm. Tamon Yamaguchi wydał rozkaz ewakuacji. 5 czerwca 1942 około godziny 5.00 „Hiryū” dobity został torpedami przez japoński niszczyciel. Dopiero o godzinie 9:00 okręt zatonął, zabierając ze sobą 416 marynarzy i oficerów wraz z dowódcą – kontradm. Yamaguchim.

</doc>
<doc id="338618" url="https://pl.wikipedia.org/wiki?curid=338618" title="E442 (trasa europejska)">
E442 (trasa europejska)

E442 – oznaczenie europejskiej trasy łącznikowej (kategorii B), biegnącej przez północne Czechy i zachodnią Słowację.
E442 zaczyna się w Karlovych Varach, gdzie odbija od trasy europejskiej E48. W Czechach biegnie szlakami dróg krajowych:
Na terenie Słowacji E442 biegnie szlakiem drogi krajowej nr 18 do Bytčy, gdzie łączy się z trasami E50 i E75 (autostradą D1).
Ogólna długość trasy E442 wynosi około 568 km, z tego 541 km w Czechach, 27 km na Słowacji.

</doc>
<doc id="338624" url="https://pl.wikipedia.org/wiki?curid=338624" title="Zaraza pyska i racic">
Zaraza pyska i racic



</doc>
<doc id="338626" url="https://pl.wikipedia.org/wiki?curid=338626" title="Aphtae epizooticae">
Aphtae epizooticae



</doc>
<doc id="338628" url="https://pl.wikipedia.org/wiki?curid=338628" title="Afoza">
Afoza



</doc>
<doc id="338630" url="https://pl.wikipedia.org/wiki?curid=338630" title="FPM DRAM">
FPM DRAM

FPM DRAM (Fast Page Mode DRAM) – pamięć dynamiczna w której wprowadzono tryb pracy "Fast Page Mode". 
W pamięciach DRAM stosowano przesyłanie adresu komórki w dwóch częściach zwanych wierszem i kolumną. W pamięciach poprzedzających FPM DRAM w każdym cyklu odczytu i zapisu trzeba było przesłać adres wiersza, następnie adres kolumny. W pamięciach FPM wprowadzono możliwość odczytu i zapisu komórek z tego samego wiersza co poprzednio odczytywana/zapisywana podając jedynie adres kolumny bez podawania adresu wiersza. Rozwiązanie to skróciło czas kolejnych odczytów/zapisów pamięci z komórek położonych w tym samym wierszu.
Wprowadzona została w czasach procesorów 486, była używana z wczesnymi wersjami procesorów Pentium, pracowała z częstotliwością magistrali zewnętrznej procesora (66 MHz). Pamięć FPM była instalowana w modułach typu SIMM, do pracy z procesorem o 64 bitowej szynie danych (Pentium) była instalowana parami.
Pamięć FPM DRAM została zastąpiona przez EDO DRAM.

</doc>
<doc id="338632" url="https://pl.wikipedia.org/wiki?curid=338632" title="Video Studio Gdańsk">
Video Studio Gdańsk

Video Studio Gdańsk – niezależny producent filmowy z siedzibą w Gdańsku, którego korzenie sięgają roku 1981.
Twórcą i pomysłodawcą powstania niezależnego producenta filmowego Agencji Telewizyjnej Solidarność był Marian Terlecki podczas II tury Zjazdu Solidarności w 1981. Pierwszy sprzęt został sfinansowany ze środków Międzynarodowej Konfederacji Wolnych Związków Zawodowych. Debiutem był film pt. „Kandydat” poświęcony wyborowi Lecha Wałęsy na przewodniczącego „Solidarności”.
Stan wojenny wstrzymał działalność filmową, która została wznowiona w 1983. Powstał wówczas przy udziale pallotynów, Duszpasterki Ośrodek Dokumentacji i Rozpowszechniania VIDEO, którego celem było dostarczanie magnetowidów do plebanii kościołów archidiecezji gdańskiej. Urządzenia miały posłużyć do emisji filmów religijnych oraz własnej produkcji filmowej. Pierwszym samodzielnym dziełem był spektakl Teatru Ósmego Dnia pt. „Wzlot”, drugim film dokumentalny „Ksiądz Jerzy” nagrodzony w 1988 Grand Prix na Międzynarodowym Festiwalu Reportaży Telewizyjnych „SCOOP” w Angers we Francji.
W 1987 po wyjściu z więzienia Mariana Terleckiego powstał Dział Dokumentacji Diecezjalnej i Pomocy Duszpasterskiej Video, by niedługo potem zrealizować reportaż z pielgrzymki papieża Jana Pawła II pt. „O nas i za nas” oraz film dokumentalny o Stefanie Kisielewskim pt. „Kisiel”.
Wytwórnia filmowa w 1989 zaczęła używać nazwy Video Studio Gdańsk. Pod koniec 1989 Marian Terlecki został redaktorem naczelnym Telewizji Gdańsk i zaproponował swoim współpracownikom przejście do TV Gdańsk. Marek Łochwicki oraz Waldemar Płocharski postanowili dalej prowadzić Video Studio Gdańsk.
VSG zaczyna tworzyć Gdański Magazyn Katolicki, następnie Etos. Współpracuje ze wszystkimi ogólnokrajowymi nadawcami telewizyjnymi. Dla TVN realizowany był na żywo program informacyjny Fakty Północ.
Video Studio Gdańsk zrealizowało ponad 1500 programów audiowizualnych, reportaży, programów informacyjnych, satyrycznych, talk-show oraz filmów artystycznych, religijnych, społeczno-edukacyjnych, promocyjnych i reklamowych, a ponadto spektakle teatru TV, telewizyjne widowiska muzyczne. Posiada bogate zbiory dokumentujące lata 80.
Wiele produkcji zdobyło nagrody i wyróżnienia, były to: „Świat Bałtyku”, „Dwa bieguny w jednym roku”, „Dlaczego? Wyprawa na Mt. Vinson”, „Jujka według Tyma”, „W drodze do Kongu Shan”, „Święta Matka Kinga”, „Ksiądz Jerzy”, „... i wjechał czołg”, „Sołowski - Ziemia Obiecana, Ziemia Przeklęta”.
Osiem osób związanych ze studio otrzymało 28 września 2018 odznaczenie „Zasłużony Kulturze Gloria Artis”: Złotym Medalem uhonorowano Marka Łochwickiego, Srebrnym Medalem Waldemara Płocharskiego i Wojciecha Ostrowskiego, natomiast Brązowym Medalem Jacka Borzycha, Ewę Górską, Grzegorza Karbowskiego, Andrzeja Mańkowskiego, Annę Marię Mydlarską oraz Mieczysława Vogta.

</doc>
<doc id="338634" url="https://pl.wikipedia.org/wiki?curid=338634" title="Citroën BX">
Citroën BX

Citroën BX – samochód osobowy klasy średniej produkowany przez firmę Citroën w latach 1982 – 1994.
Opis.
Wersje nadwoziowe obejmowały pięciodrzwiowego hatchbacka (Berline), a od 1985 roku także kombi (Break lub Evasion). Przez 14 lat produkcji powstało 2 315 739 sztuk tego modelu. Nadwozie zapewniało wygodę podróży dla 4 osób, mimo że auto rejestrowano jako pięcioosobowe. Bezpośrednio na komfort wpływało zastosowane zawieszenie hydropneumatyczne pierwszej generacji, odziedziczone z modelu GS/GSA i CX. Nadwozie auta wykonano w dużej części z kompozytów (m.in. pokrywa silnika w wielu wersjach, tylna klapa bagażnika w każdej wersji, poszycie tylnych słupków wersji Berline). Citroën BX to jedno z niewielu aut koncernu PSA o wysoce modułowej konstrukcji. Taka budowa obniżała koszt produkcji wielu różnych wariantów wyposażeniowych. Po faceliftingu przeprowadzonym w 1986 auto zwracało uwagę starannym zabezpieczeniem antykorozyjnym (wszystkie blachy dwustronnie cynkowane, całe podwozie powlekane PVC).
W pierwszej generacji Citroëna BX zwracało uwagę nietypowo rozwiązane wnętrze samochodu. Deska rozdzielcza nie posiadała tradycyjnych przełączników, światła, kierunkowskazy i wycieraczki uruchamiane były przełącznikami zespolonymi z deską rozdzielczą. Również nietypowy był "bębenkowy" prędkościomierz, w którym prędkość pokazywana była na obracającym się bębnie z cyframi. W drugiej generacji BX-a zrezygnowano z tych rozwiązań, BX miał już tradycyjny, okrągły prędkościomierz ze wskazówką i zwyczajne przełączniki. Zachowano jednak charakterystyczną dla Citroëna jednoramienną kierownicę.
Napęd i układ przeniesienia napędu.
W Citroënie BX montowano rzędowe, czterocylindrowe, silniki czterosuwowe, OHC:
Benzynowe o pojemnościach:
Silniki wysokoprężne wolnossące i turbodoładowane typu XUD o pojemnościach:
Jednostki napędowe montowano z przodu pojazdu, poprzecznie do jego osi i napędzały koła przednie – z wyjątkiem modelu BX 4x4.
Do wyboru była czterobiegowa skrzynia automatyczna ZF4HP14 (silniki 1580-1905 benzyna i 1905 diesel wolnossący), lub skrzynia manualna o 4 lub 5 przełożeniach:
Zawieszenie.
BX posiadał niezależne zawieszenie hydropneumatyczne pierwszej generacji, z przodu zastosowano kolumny MacPhersona z tyłu wahacze wleczone.
Wyposażenie.
Oferowano bardzo bogaty wybór wyposażenia dodatkowego, m.in.:
Wersje specjalne.
Skonstruowano i produkowano bardzo dużo wersji specjalnych o nietypowym wyposażeniu, w tym wersję Digit (cyfrowa deska rozdzielcza, komputer pokładowy - powstało ok. 5 tys. sztuk). 
Dostępne były również wersje GTi (ośmio- i szesnastozaworowe) oraz z napędem na 4 koła. W latach 1985-1986 wyprodukowano także niewielką liczbę pojazdów w sportowej wersji 4TC o zmienionej konstrukcji i wyglądzie zewnętrznym - ok. 200 sztuk z silnikiem o mocy 200 koni mechanicznych oraz 20 sztuk z silnikiem o mocy 360 koni mechanicznych. Wyprodukowanie tej wersji było potrzebne firmie Citroën do uzyskania dla modelu BX licencji rajdowej.

</doc>
<doc id="338640" url="https://pl.wikipedia.org/wiki?curid=338640" title="Citroen BX">
Citroen BX



</doc>
<doc id="338641" url="https://pl.wikipedia.org/wiki?curid=338641" title="James J. Corbett">
James J. Corbett



</doc>
<doc id="338642" url="https://pl.wikipedia.org/wiki?curid=338642" title="Mariss Jansons">
Mariss Jansons

Mariss Ivars Georgs Jansons (ur. 14 stycznia 1943 w Rydze, zm. 30 listopada 2019 w Petersburgu) – łotewski dyrygent.
Życiorys.
Syn dyrygenta Arvida Jansonsa, urodził się w czasie II wojny światowej, kiedy jego matka – jako Żydówka – musiała się ukrywać. Krótko po wojnie ojciec przeniósł się do Leningradu, gdzie został asystentem Jewgienija Mrawińskiego, dyrektora zespołu Filharmonii Leningradzkiej; rodzina dołączyła do niego w 1956. Mariss Jansons studiował w miejscowym konserwatorium grę na fortepianie i skrzypcach oraz dyrygenturę. Od 1969 kontynuował studia w Austrii (Salzburg, Wiedeń), m.in. u Herberta von Karajana i Hansa Swarowsky’ego.
W 1973 został drugim dyrygentem filharmoników leningradzkich. W latach 1979–2000 był głównym dyrygentem orkiestry filharmonii w Oslo. Intensywną pracę przypłacił zawałem serca w 1996 w czasie dyrygowania "Cyganerią" Pucciniego w Oslo, tym samym o mało nie podzielił losu ojca, który wskutek zawału zmarł w czasie dyrygowania. Poza Oslo Jansons pracował m.in. z orkiestrą Filharmonii Londyńskiej, orkiestrą symfoniczną w Pittsburghu, orkiestrą symfoniczną rozgłośni Bayerischer Rundfunk. Od września 2004 do 2016 roku kierował holenderską Koninklijk Concertgebouworkest w Amsterdamie.
W 2006, 2012 i 2016 dyrygował koncertem noworocznym Filharmonii Wiedeńskiej. Odznaczony wieloma prestiżowymi wyróżnieniami, w tym łotewskim Orderem Trzech Gwiazd, norweskim Orderem Zasługi oraz bawarskim Orderem Maksymiliana. W roku 2013 otrzymał Wielki Krzyż Zasługi z Gwiazdą Orderu Zasługi Republiki Federalnej Niemiec oraz tytuły kawalera Orderu Lwa Niderlandzkiego i komandora francuskiego Orderu Sztuki i Literatury.

</doc>
<doc id="338643" url="https://pl.wikipedia.org/wiki?curid=338643" title="James J. Jeffries">
James J. Jeffries



</doc>
<doc id="338644" url="https://pl.wikipedia.org/wiki?curid=338644" title="Merystem przyranny">
Merystem przyranny



</doc>
<doc id="338646" url="https://pl.wikipedia.org/wiki?curid=338646" title="Dal">
Dal



</doc>
<doc id="338647" url="https://pl.wikipedia.org/wiki?curid=338647" title="Amitabh Bachchan">
Amitabh Bachchan

Amitabh Bachchan (właściwie Amitabh Harivansh Bachchan; hindi: अमिताभ बच्चन, gudżarati: અમિતાભ બચ્ચન; ur. 11 października 1942 w Allahabadzie) – indyjski aktor, prezenter telewizyjny i producent filmowy, ambasador dobrej woli UNICEF.
Przez fanów nazywany również Big B (w związku zarówno z jego pozycją w tamtejszej kinematografii, jak i z ogromnym wzrostem), a nawet "bogiem", jest jedną z największych gwiazd Bollywood, utrzymuje się na szczytach indyjskiego show-biznesu już przez pięć dekad. Według niedawnego zestawienia sporządzonego przez BBC jest prawdopodobnie najpopularniejszym, najbardziej znanym (w sensie liczby ludzi, którzy go znają i cenią) aktorem na świecie. Kiedy był chory, w Indiach wychodziła specjalna gazeta informująca o stanie jego zdrowia.
Życiorys.
Jest synem znanego poety języka hindi Harivansha Raia Bachchana. Studiował w Sherwood College w Nainitalu i na uniwersytecie w Delhi.
Jego kariera filmowa zaczęła się w 1969 filmem "Saat Hindustani", sławny stał się w 1973 za sprawą filmów "Abhimaan" i "Zanjeer". W tym samym roku poślubił aktorkę Jayę Bhaduri, z którą ma dwoje dzieci. Syn Abhishek Bachchan również jest aktorem i gwiazdorem Bollywood. Amitabh ma na swoim koncie filmy, które są przebojami wszech czasów indyjskiego kina, jak "Sholay" czy ostatnio "Czasem słońce, czasem deszcz" Karana Johara.
Jest znany z tego, że żyje ponad stan, w związku z czym grywa nawet w kilku filmach naraz, żeby na to życie zarobić. Od 2000 roku prowadzi indyjską wersję teleturnieju "Milionerzy". Podczas swojej choroby - w 2007 roku zastąpił go Shah Rukh Khan. Do programu powrócił w 2010 roku. W latach 1984–1987 był deputowanym do Lok Sabhy. Jest krótkofalowcem, posiada znak wywoławczy VU2AMY.
Wyróżnienia i nagrody.
Miejsca w rankingu najpotężniejszych Indusów (India Today):

</doc>
<doc id="338648" url="https://pl.wikipedia.org/wiki?curid=338648" title="Krzyworzeka (województwo łódzkie)">
Krzyworzeka (województwo łódzkie)

Krzyworzeka – wieś w Polsce położona w województwie łódzkim, w powiecie wieluńskim, w gminie Mokrsko. Położona przy drodze z Wielunia do Bolesławca, pierwotnie nazywana z Pniewem. Leży w odległości 4 km od Wielunia
Wieś królewska w starostwie wieluńskim w powiecie wieluńskim województwa sieradzkiego w końcu XVI wieku. W latach 1954–1961 wieś należała i była siedzibą władz gromady Krzyworzeka, po jej zniesieniu w gromadzie Mokrsko. W latach 1975–1998 miejscowość administracyjnie należała do województwa sieradzkiego.
Historia.
Pierwsza wzmianka pojawia się w dokumentach książąt polskich pod datą 1264 r. Dokument dotyczy przeniesienia wsi książęcej Penewe (Pniewo) w ziemi rudzkiej przez Bolesława, księcia kaliskiego (najprawdopodobniej był to Bolesław Pobożny, niektórzy sugerują, że Bolesław Wstydliwy) na prawo średzkie i określał powinności, jakie zasadźca (sołtys) otrzymał i jakie musiał wykonywać. Jednocześnie arcybiskup gnieźnieński Jarosław otrzymał pozwolenie na wystawienie w tej wsi kościoła. Sugeruje to, że w lokowanej miejscowości już od dłuższego czasu mieszkali kmiecie a nadanie praw wsi miało umożliwić określenie środków, jakie miały być z niej przeznaczane na budowę kościoła. Kościół został wybudowany z kamienia polnego i wapiennego. Wtedy lub może już wcześniej powstała piękna, wolno stojąca dzwonnica – unikat w sztuce sakralnej Polski. Krzyworzeka a wraz z nią kościół stanowiły jeden z elementów systemu obrony ziem (w ramach kasztelanii rudzkiej a od 1288 wieluńskiej). W XW wieku mówi się w dokumentach historycznych o kościele warownym w systemie wieżowym w obecnej Krzyworzece.
W XV w. pojawia się w dokumentach nowa nazwa miejscowości – Krzywa Rzeka, Krzyworzeka. Wieś była cały czas wsią królewską. Nastąpił podział sołectwa (folwark szlachecki nie powstał). Nowi właściciele ufundowali fundusze na remont kościoła: obudowano kamień wapienny i polny cegłą paloną poprawiono dach. W dzwonnicy biły dwa dzwony. Inwentarz i wyposażenie kościoła było jak na owe czas bogate. Mieszkańcy wsi korzystali z rozwoju gospodarczego ziem polskich i łożyli znaczne sumy na kościół. Znaczne dochody przynosiły proboszczom duże pola uprawne należące do parafii. Rozwój Krzyworzeki tak jak i wielu podobnych wsi zahamowały wojny XVII w., zwłaszcza potop szwedzki. Utracono znaczną część naczyń liturgicznych, zniszczeń doznał sam kościół.
I wojna światowa znacznie zubożyła wieś i kościół. Kościół utracił zabytkowe dzwony, zginęło sporo ludzi, zwłaszcza młodych mężczyzn. II wojna światowa przyniosła jeszcze gorsze efekty. Niemal cała ludność została wysiedlona. Na ich miejsce przybyli niemieccy osadnicy, którzy używali nazwy "Krombach". Wielu ludzi zostało zmuszonych do pracy na rzecz Niemiec. Kościół zamknięto, służył jako magazyn, przede wszystkim zbożowy.
Po wojnie wieś i kościół powoli podnosiły się ze zgliszczy. Niezwykle pięknie i uroczyście przebiegały uroczystości 700-lecia parafii – 4 maja 1965 r.
Urodził się tu Piotr Chwaliński – polski rolnik i samorządowiec, poseł na Sejm I i II kadencji (1922–1930) oraz na Sejm Ustawodawczy (1947–1950).
Zabytki.
Kościół pw. św. Piotra i Pawła.
Kościół zbudowano w 1264 roku z fundacji księcia Bolesława Pobożnego. Wpisano go do rejestru zabytków 30 grudnia 1967 roku. Jest to budowla pierwotnie romańska, z kamienia polnego, nadbudowana cegłą, przebudowana w XVIII – XIX w., otynkowana. Świątynię wzniesiono na rzucie prostokąta, z węższym prezbiterium zamkniętym prostą ścianą, w której znajduje się romańskie okno o czworolistnym wykroju.
Okazały siedemnastowieczny ołtarz główny, sprowadzono w 1900 roku z kościoła Podwyższenia Krzyża Świętego w Kole, jeszcze w XVIII stuleciu poddany był rozbudowie. W centralnym jego miejscu ulokowano rzeźbę ukrzyżowanego Chrystusa. Na tej samej wysokości stoją cztery kolumny ozdobione piękną snycerką. Między nimi umieszczone są figury św. Piotra i św. Pawła. Poniżej znajdują się rzeźby patronów Polski: św. Stanisława i św. Wojciecha. W zwieńczeniu ołtarza wyeksponowano figury: Boga Ojca, św. Wawrzyńca i św. Hieronima.
Ołtarze boczne pochodzą z połowy XVIII w. W prawym umieszczony jest obraz "Serce Jezusa", powyżej w owalu obraz z wizerunkiem św. Anny i św. Maryi. Natomiast na obrazie znajdującym się w lewym ołtarzu pokazany jest św. Bernard z Clairvaux, klęczący przed Dzieciątkiem Jezus i Maryją. W owalnym obrazie przedstawiony jest św. Józef z kilkuletnim Jezusem. Ambona, podobnie jak boczne ołtarze, jest późnobarokowa.
Kościół był w ciągu swej historii wielokrotnie remontowany, odnawiany i rozbudowany. Swój dzisiejszy wygląd zawdzięcza: ks. Józefowi Czuprymkiemu. Odpust w parafii odbywa się 29 czerwca św. Piotra i Pawła.
Dzwonnica.
Duże zainteresowanie wzbudza stojąca nieopodal kościoła, wzniesiona z kamienia polnego, nie tynkowana dzwonnica, przykryta kopułowym dachem, która została wzniesiona w 1264 r. Według miejscowej tradycji w niej miał się ukrywać Władysław Łokietek, ścigany przez Krzyżaków. W 2009 r. przeprowadzono remont dachu dzwonnicy.
Cmentarze.
We wsi znajdują się cztery cmentarze: pierwszy – wokół kościoła (najstarszy), drugi-położony przy drodze w stronę cegielni, trzeci – cmentarz choleryczny oraz czwarty – obecnie użytkowany przy drodze w stronę Mokrska. Na cmentarzu przy drodze do cegielni pochowano oficera z 36 p. Legii Akademickiej poległego 1 września 1939 r., był tu też grób n.n. żołnierza polskiego poległego w 1918 r.
Parafia.
Parafia w Krzyworzece znajduje się dekanacie Mokrsko, w archidiecezji częstochowskiej. Od lipca 2014 roku proboszczem jest ks. Krzysztof Pałka. Wcześniej tę funkcję pełnili ks. Roman Szkop (2009-2014), ks. Krzysztof Pustelnik (2002-2009), ks. Grzegorz Banasiak i ks. Honorat Masłoń. Do parafii nie powołano wikariuszy. Kościołem parafialnym jest kościół pw. św. Piotra i Pawła. 
Oświata.
Szkoła Podstawowa im. Stefana Żeromskiego w Krzyworzece początkowo mieściła się w budynku organistówki, ponadto nauczanie odbywało się w jednej z sal lekcyjnych w budynku przedwojennej szkoły powszechnej. Pierwszym kierownikiem szkoły była Anna Kabus, w od 9 kwietnia 1945 r. obowiązki kierownika przejął Adam Skrzypecki. Za jego kadencji 27 listopada 1947 r. szkołę przeniesiono do ośmioizbowego baraku, sprowadzonego z Wybrzeża. W opuszczonym budynku organistówki ulokowano przedszkole, którym kierowała Zofia Majtyka z domu Wykrota.
W następnych latach budynek organistówki mieścił Punkt Opieki nad Matką i Dzieckiem. Z uwagi na zły stan techniczny baraku, w 1958 r. zapadła decyzja o budowie nowej szkoły. Powstała ona jako pomnik tysiąclecia państwa polskiego. 6 września 1965 r. oddano ją do użytku.
W roku szkolnym 1966/67 nastąpiła zmiana na stanowisku kierownika szkoły. Funkcję tę objął Józef Udalski, a w roku następnym zastąpił go Józef Wągrowski.
W roku szkolnym 1976/77 z Mokrska, gdzie działała od 1970 r. Szkoła Przysposobienia Rolniczego, przeniesiono ją do Krzyworzeki jako Zasadniczą Szkołę Rolniczą. Jej działalność zawieszono 30 czerwca 1991 r.
W 1980 r. dyrektorem Szkoły Podstawowej w Krzyworzece został Witold Piwnicki, a od stycznia 1982 r. Henryk Kijak. Obecnie dyrektorem jest Małgorzata Kieler.
Gospodarka.
Jest tu cegielnia eksploatująca iły jurajskie. Już nie działająca. Cegielnię założył Józef Fertała w 1928 r. Po II wojnie, zakład oraz dom właścicieli zostały znacjonalizowane.

</doc>
<doc id="338649" url="https://pl.wikipedia.org/wiki?curid=338649" title="Diekirch">
Diekirch

Diekirch (luks. "Dikrech") − miasto i gmina w Luksemburgu, stolica kantonu Diekirch i dystryktu Diekirch. Miasto znajduje się na brzegach rzeki Sauer. Zamieszkuje je 6242 osób.
Diekirch było pierwszym miastem w Luksemburgu, w którym utworzono w 1977 strefę pieszą.
Miastem partnerskim Diekirch jest amerykańska miejscowość Liberty.
W mieście rozwinął się przemysł metalowy oraz mięsny.

</doc>
<doc id="338652" url="https://pl.wikipedia.org/wiki?curid=338652" title="Tarcie statyczne">
Tarcie statyczne



</doc>
<doc id="338653" url="https://pl.wikipedia.org/wiki?curid=338653" title="Signal Iduna Park">
Signal Iduna Park

Signal Iduna Park (nazwa marketingowa – wcześniej "Westfalenstadion" – "Stadion Westfalii") – stadion piłkarski w Dortmundzie, na którym rozgrywane są mecze klubu piłkarskiego Borussia Dortmund. Jest szóstym co do wielkości stadionem w Europie oraz największym stadionem w Niemczech.
Westfalenstadion.
Historia "Westfalenstadion" (pol. "Stadion Westfalii") sięga 1965, kiedy to po raz pierwszy zaplanowano budowę nowego stadionu dla Borussii. Obiekt stworzony na potrzeby mistrzostw świata w 1974 stał się jednym z najsłynniejszych stadionów świata, dziś kojarzy się głównie z żywiołowo reagującą widownią kibicującą Borussii Dortmund. Budowa stadionu została sfinansowana przez władze miasta Dortmund. Obiekt, który początkowo mieścił 54 tysiące osób był kilkakrotnie rozbudowywany. Po raz pierwszy w 1992 stadion dotknęła generalna przebudowa. Związana ona była z nowymi wymogami UEFA dotyczącymi ilości miejsc siedzących, pojemność stadionu ograniczyła się do 48 tysięcy. Już w połowie lat 90. podjęto decyzję o rozbudowie Westfalenstadion. W 1999 skończono przebudowę i stadion mógł pomieścić 69 tysięcy widzów. Na potrzeby mistrzostw świata z 2006 stadion po raz kolejny został powiększony do 83 tysięcy miejsc. Obecnie jest to największy stadion w Niemczech. W 2005 Borussia w wyniku kłopotów finansowych została zmuszona do sprzedaży nazwy stadionu firmie Signal Iduna, od tej pory obiekt ten nosi nazwę Signal Iduna Park. Borussia zarobiła na tej operacji około 80 milionów euro.
Obiekty treningowe Dortmund-Brackel.
Na terenie starego lotniska Dortmund-Brackel Borussia stworzyła centrum szkoleniowe spełniające najostrzejsze wymogi UEFA i DFB. Otwarto je w maju 2006, posiada ono m.in. cztery boiska o sztucznej nawierzchni i cały system odbudowy fizycznej. W ośrodku trenują wszystkie drużyny Borussii Dortmund.
Wnętrze.
Westfalenstadion składa się z czterech zadaszonych trybun, z których każda wychodzi na boisko od strony wschodniej, południowej, zachodniej i północnej. Trybuny wschodnia i zachodnia (Ost- und Westtribüne) biegną przez całą długość pola, natomiast trybuna północna i południowa (Nord- und Südtribüne) przez szerokość pola. Na południowym tarasie stadionu znajduje się „Żółta Ściana” w Dortmundzie – największa wolnostojąca trybuna w Europie o pojemności 25 000 widzów. Żółta ściana zapewnia Westfalenstadion jedną z najbardziej onieśmielających dla przeciwników klubu domowego atmosfer w całej Europie, pomagając Borussii Dortmund w Lidze Mistrzów UEFA 2012/13.

</doc>
<doc id="338655" url="https://pl.wikipedia.org/wiki?curid=338655" title="Kurów (powiat wieluński)">
Kurów (powiat wieluński)

Kurów – wieś w Polsce położona w województwie łódzkim, w powiecie wieluńskim, w gminie Wieluń. Położona przy bocznej drodze w odległości ok. 5 km na zachód od Wielunia.
Historia.
Pierwsze wzmianki o wsi pochodzą z roku 1377. Na północny zachód od wsi, w pobliżu rozlewisk rzeki Pysznej, na obszarze ok. 28 ha, rozpoznano istnienie grodu pradziejowego. Miejsce to w tradycji określano mianem „Grodziska”, obecnie jest ono terenem upraw rolnych. Dzisiaj nie widać już wyraźnie umocnień obronnych, a jeszcze w 1919 r. „Goniec Częstochowski” informował:
Na pocz. lat 60. XX w., kiedy wykonywano plan warstwicowy obiektu, wał był jeszcze czytelny, co umożliwiło określenie wielkości grodu. Maksymalna długość grodu wynosiła 700 m, a szerokość 400 m. Przynależność grodu do kultury łużyckiej została określona w latach 20. XX w. przez prof. J. Kostrzewskiego. Datowano obiekt na okres halsztacki (VII–V w. p.n.e.) Wokół tego grodziska istnieje skupisko ciałopalnych cmentarzysk poświadczających istnienie zespołu osadniczego, którego centrum stanowił gród. Gród uległ zniszczeniu prawdopodobnie wskutek najazdu wojowniczych Scytów w V wieku p.n.e. W Kurowie stwierdzono też ślady intensywnego osadnictwa z okresu wczesnego średniowiecza, głównie z IX–XI wieku.
Do 1954 roku istniała gmina Kurów. W latach 1975–1998 miejscowość administracyjnie należała do województwa sieradzkiego.
Szkoła w Kurowie.
Najstarsze dokumenty szkolne wskazują na zorganizowanie placówki oświatowej w Kurowie jeszcze w okresie zaborów w roku 1868. W tym roku jednoklasowa szkoła podlegała Kaliskiej Dyrekcji Szkolnej, licząc szesnastu uczniów. Po odzyskaniu niepodległości była to jednoklasowa Publiczna Szkoła Elementarna. Jeszcze w latach dwudziestych stała się trzyklasową Szkołą Powszechną. W roku 1934 w Kurowie pracowało trzech nauczycieli – kierownik szkoły Stanisław Kowalski oraz Piotr Gruszczyński i Otylia Szewczykówna. W trudnym okresie po II wojnie wielu uczniów kończyło sześć klas Publicznej Szkoły Podstawowej w cyklu przyspieszonym. Od 1957 roku szkoła liczyła siedem klas. Pełną ośmioklasową szkołą podstawową stała się w roku 1966. Szkoła początkowo mieściła się w starym budynku, który już nie istnieje. W okresie po II wojnie, gdy uczniów przybywało sale lekcyjne mieściły się także w obecnej remizie OSP w Kurowie. Uczniowie i nauczyciele pracowali w bardzo trudnych warunkach. 9 lutego 1964 roku uroczyście przekazano do użytku obecny budynek szkolny. Budowę tego obiektu rozpoczął kierownik szkoły Bolesław Malcher a ukończył Stanisław Panaszek. Społeczeństwo Kurowa w postaci czynów społecznych wniosło 40% wartości nowej szkoły i było dumne z tak pięknego obiektu. 14 października 1999 roku w uznaniu zasług placówki, szkole zostało nadane imię Komisji Edukacji Narodowej. Od tego czasu placówka nosi nazwę Szkoła Podstawowa im. Komisji Edukacji Narodowej w Kurowie. Również w tym samym czasie po 35 latach działania placówki w nowym budynku z inicjatywy dyrektora szkoły Urszuli Urwanowicz został ustanowiony sztandar. Od 1 września 2000 roku szkoła w Kurowie zgodnie z reformą oświaty jest sześcioklasową szkołą podstawową. Uczą się w niej dzieci z Kurowa, Turowa, Srebrnicy i Piasków. Obecnie do szkoły uczęszcza 111 uczniów i 38 dzieci do dwóch oddziałów przedszkolnych w Turowie i Kurowie. Pracuje 14 nauczycieli (10 w pełnym wymiarze godzin i 4 w niepełnym wymiarze) oraz 4 pracowników obsługi. Absolwenci szkoły kontynuują naukę w wieluńskich gimnazjach.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="338660" url="https://pl.wikipedia.org/wiki?curid=338660" title="Służba Wnieszniej Razwiedki">
Służba Wnieszniej Razwiedki



</doc>
<doc id="338664" url="https://pl.wikipedia.org/wiki?curid=338664" title="Dikrech">
Dikrech



</doc>
<doc id="338665" url="https://pl.wikipedia.org/wiki?curid=338665" title="Zbiorcza Brygada Kawalerii">
Zbiorcza Brygada Kawalerii

Zbiorcza Brygada Kawalerii – wielka jednostka kawalerii Wojska Polskiego improwizowana w czasie kampanii wrześniowej 1939.
Zbiorcza Brygada Kawalerii została zorganizowana 23 września 1939 roku, w Warszawie, w rejonie Łazienek z Wielkopolskiej, Pomorskiej i Podolskiej Brygady Kawalerii.
Obsada personalna Zbiorczej Brygady Kawalerii.
Obsada personalna Zbiorczej Brygady Kawalerii

</doc>
<doc id="338671" url="https://pl.wikipedia.org/wiki?curid=338671" title="Zawieszenie hydropneumatyczne">
Zawieszenie hydropneumatyczne

Zawieszenie hydropneumatyczne – rodzaj zawieszenia stosowany głównie w samochodach osobowych marki Citroën należących do klasy średniej i wyższej oraz na licencji w Rolls-Royce. W zawieszeniu tym rolę elementu sprężystego (resorującego) pełni sprężony gaz (Azot). Ponieważ sprężyna gazowa nie ma tendencji do wpadania w wibracje nie ma potrzeby stosowania amortyzatorów, które w klasycznym zawieszeniu pełnią rolę tłumika drgań elementu resorującego.
Układ hydropneumatyczny zapewnia stały prześwit auta, bez względu na jego obciążenie, dzięki czemu układ zawieszenia pracuje zawsze w optymalnej pozycji co zdecydowanie zmniejsza wpływ obciążenia na zachowanie się pojazdu.
Budowa.
W skład układu wchodzą:
Działanie.
Czynnościowo rozróżniamy dwie składowe układu:

</doc>
<doc id="338674" url="https://pl.wikipedia.org/wiki?curid=338674" title="William H. Daniels">
William H. Daniels

William H. Daniels (ur. 1 grudnia 1901 w Cleveland, Ohio, zm. 14 czerwca 1970 w Los Angeles) – amerykański operator filmowy, laureat Oscara.
Kariera.
Studiował na University of Southern California w Los Angeles. Pracował w zawodzie operatora ponad 50 lat, rozpoczynając w epoce filmów niemych i czarno-białych. Znany był ze współpracy z reżyserem Erichem von Stroheimem i aktorką Gretą Garbo (w 21 filmach). W latach 60. XX wieku zajmował się także produkcją filmową, w latach 1961-1963 kierował Amerykańskim Towarzystwem Operatorów Filmowych.
Nagrody.
W 1949 r. otrzymał Oscara za film "Nagie miasto" (ang. "Naked City") w kategorii zdjęć czarno-białych. Był ponadto nominowany do Oscara trzykrotnie – w 1930 za "Annę Christie" (z Gretą Garbo w roli głównej), w 1958 za "Kotkę na gorącym blaszanym dachu" (ang. "Cat on a Hot Tin Roof", w kategorii zdjęć do filmu kolorowego) oraz w 1963 za "Jak zdobywano Dziki Zachód" (ang. "How the West Was Won").
Filmografia.
Jako operator filmowy, w trakcie 54-letniej aktywności zawodowej, uczestniczył w realizacji 169 filmów krótko- i pełnometrażowych oraz seriali telewizyjnych.

</doc>
<doc id="338675" url="https://pl.wikipedia.org/wiki?curid=338675" title="Różyca">
Różyca



</doc>
<doc id="338679" url="https://pl.wikipedia.org/wiki?curid=338679" title="William Daniels">
William Daniels



</doc>
<doc id="338680" url="https://pl.wikipedia.org/wiki?curid=338680" title="Westfalenstadion">
Westfalenstadion



</doc>
<doc id="338683" url="https://pl.wikipedia.org/wiki?curid=338683" title="Cichociemny">
Cichociemny



</doc>
<doc id="338685" url="https://pl.wikipedia.org/wiki?curid=338685" title="Giovanni Battista di Quadro z Lugano">
Giovanni Battista di Quadro z Lugano



</doc>
<doc id="338688" url="https://pl.wikipedia.org/wiki?curid=338688" title="Okrajek">
Okrajek

Okrajek – ekotonowa forma roślinności, występująca zwykle na granicy lasu i łąki lub pola. Zwykle przybierają postać ziołorośli lub festonów tworzonych przez pnącza. Często tworzone są przez rośliny nitrofilne.
Leśne formacje roślinne na swych krańcach wytwarzają w naturalnych warunkach strefy przejściowe nazywane granicą lasu. Działalność człowieka spowodowała powstanie antropogenicznej granicy lasu. Na brzegu lasu wytwarza się strefa ekotonowa, charakteryzująca się wielowarstwową strukturą, dużym bogactwem gatunkowym oraz zróżnicowanym strefowym układem pasów roślinnych. Ze względu na funkcje i pozytywne cechy stref ekotonowych działalność człowieka (działalność leśników) powinna zmierzać do ich ochrony oraz do ich wytworzenia w miejscach, w których nie występują.

</doc>
<doc id="338689" url="https://pl.wikipedia.org/wiki?curid=338689" title="Siergiej Iwanow (polityk)">
Siergiej Iwanow (polityk)

Siergiej Borisowicz Iwanow (ros. Сергей Борисович Иванов, ur. 31 stycznia 1953 w Leningradzie) – rosyjski polityk, minister obrony Federacji Rosyjskiej w latach 2001–2007, wicepremier Rosji od 2005, od 15 lutego 2007 pierwszy wicepremier.
Życiorys.
W 1975 ukończył studia w zakresie filologii angielskiej na Wydziale Filologicznym Uniwersytetu Państwowego w Leningradzie. Po ukończeniu studiów rozpoczął pracę w KGB. W 1976 ukończył kurs w szkole KGB w Mińsku. Po krótkim okresie pracy w lokalnych strukturach KGB w Leningradzie (gdzie rozpoczęła się jego współpraca z Władimirem Putinem) został przesunięty do I Zarządu Głównego (zajmującego się wywiadem zagranicznym). W 1981 ukończył kurs w 101. Szkole I Zarządu Głównego (obecnie Akademia Służby Wywiadu Zagranicznego Federacji Rosyjskiej).
Od 1981 pracował na różnych stanowiskach w strukturze I Zarządu Głównego. Dokładny przebieg jego kariery w wywiadzie nie jest w pełni znany. Według niepotwierdzonych informacji miał on pracować jako rezydent wywiadu w radzieckich placówkach dyplomatycznych m.in. w Kenii, Finlandii i Szwecji. Miał również pracować jako II Sekretarz Ambasady ZSRR w Londynie i zostać wydalony z terytorium Wielkiej Brytanii pod zarzutem szpiegostwa, jednak ani Iwanow, ani brytyjskie Ministerstwo Spraw Zagranicznych nie potwierdzają tej informacji.
Po reorganizacji służb specjalnych na początku lat 90. znalazł się w kierownictwie Służby Wywiadu Zagranicznego utworzonej na bazie dawnego I Zarządu Głównego KGB. W SWR doszedł do stanowiska zastępcy naczelnika jednego z zarządów.
W lipcu 1998 nowo mianowany szef Federalnej Służby Bezpieczeństwa Władimir Putin zaproponował mu stanowisko swojego zastępcy. Iwanow objął jednocześnie funkcję szefa Departamentu Analiz, Prognoz i Planowania Strategicznego FSB. Od listopada 1999 pełnił funkcję sekretarza Rady Bezpieczeństwa Federacji Rosyjskiej (z rekomendacji Putina). Ze służby w FSB odszedł w stopniu generała-pułkownika.
W marcu 2001 prezydent Putin powołał go na stanowisko ministra obrony. Stał on się tym samym pierwszym w historii ZSRR i Rosji cywilnym szefem tego resortu, jednocześnie pierwszym wywodzącym się z cywilnych służb specjalnych. Od listopada 2005 był jednocześnie wiceprzewodniczącym Rządu (wicepremierem) Federacji Rosyjskiej odpowiedzialnym za bezpieczeństwo.
Jako szef resortu obrony współodpowiedzialny był za prowadzoną przez władze rosyjskie politykę wobec Czeczenii. Obrońcy praw człowieka i niezależni obserwatorzy zarzucają mu, że kontrolowana przez niego armia rosyjska dopuściła się wielu zbrodni i przestępstw na terytorium Czeczenii.
15 lutego 2007 został przez prezydenta Putina odwołany ze stanowiska ministra obrony i jednocześnie powołany na funkcję pierwszego wicepremiera rządu rosyjskiego.
10 kwietnia 2010 roku, decyzją premiera Putina, został wiceprzewodniczącym specjalnej rosyjskiej komisji rządowej do zbadania przyczyn katastrofy polskiego Tu-154 w Smoleńsku (wraz z gen. Siergiejem Szojgu i gen. lotn. Tatjaną Anodiną).
Iwanow uważany jest za jednego z najbardziej wpływowych polityków w najbliższym otoczeniu prezydenta Putina i nieformalnego lidera środowiska "siłowików" (urzędników centralnego aparatu władzy wywodzących się ze służb specjalnych i armii). Został odznaczony Orderem „Za zasługi dla Ojczyzny” I, II i IV klasy, Orderem Aleksandra Newskiego, Honoru, Czerwonej Gwiazdy i innymi.

</doc>
<doc id="338724" url="https://pl.wikipedia.org/wiki?curid=338724" title="E551 (trasa europejska)">
E551 (trasa europejska)

E551 – trasa europejska łącznikowa (kategorii B), biegnąca przez południowe Czechy. 
E551 zaczyna się w Czeskich Budziejowicach, gdzie odbija od trasy europejskiej E55, jednak na początkowym odcinku (do miasta Třeboň) biegnie razem z trasą E49. E551 biegnie szlakiem drogi krajowej nr 34 przez miasta Třeboň i Pelhřimov do miasta Humpolec, gdzie łączy się z trasami E50 i E65 (autostradą D1). 
Ogólna długość trasy E551 wynosi około 110 km. 

</doc>
<doc id="338725" url="https://pl.wikipedia.org/wiki?curid=338725" title="Henryk Skolimowski">
Henryk Skolimowski

Henryk Dominik Skolimowski (ur. 4 maja 1930 w Warszawie, zm. 6 kwietnia 2018 tamże) – polski filozof.
Życiorys.
Studiował geodezję na Politechnice Warszawskiej i równolegle na Uniwersytecie Warszawskim, gdzie był uczniem Tadeusza Kotarbińskiego i Kazimierza Ajdukiewicza, jako specjalizację wybrał logikę i filozofię języka. Prace magisterskie na obu uczelniach obronił w 1959, a następnie pracował jako docent na Wydziale Geodezji Politechniki Warszawskiej i logiki na Uniwersytecie Warszawskim. W 1964 obronił na Uniwersytecie Oksfordzkim pracę doktorską poświęconą polskiej filozofii analitycznej, a następnie wyemigrował do Stanów Zjednoczonych. Objął tam stanowisko profesora filozofii na University of Southern California w Los Angeles, a następnie na University of Michigan w Ann Arbor, gdzie wykładał filozofię do 1993 r. Jest twórcą eko-filozofii – jednego z nurtów filozofii ekologicznej. 
Pochowany na cmentarzu Bródnowskim w Warszawie (kwatera 18D-6-11).
Dorobek naukowy.
Henryk Skolimowski jest autorem 30 książek i kilkuset artykułów. W latach 1992-1997 kierował katedrą ekofilozofii na Politechnice Łódzkiej, pierwszą tego typu na świecie. W Polsce ukazały się następujące pozycje Skolimowskiego:
Archiwum Henryka Skolimowskiego znajduje się w Archiwum Emigracji w Bibliotece Uniwersyteckiej w Toruniu.

</doc>
<doc id="338728" url="https://pl.wikipedia.org/wiki?curid=338728" title="Arabia Felix">
Arabia Felix

Arabia Felix (Arabia szczęśliwa) – łacińska, stosowana przez Rzymian nazwa południowo-zachodniej części Półwyspu Arabskiego (żyzne wybrzeże wraz z miastami portowymi i wyżyny Hadramautu).
Łacińskiemu terminowi "Arabia Felix" odpowiada grecki "Eudaimonia (εύδαιμονία) Arabia". Błędne tłumaczenie semickiego wieloznacznego źródłosłowu "y-m-n" dało w rezultacie poetyckie określenie "szczęśliwa". Wyraz "y-m-n" w językach semickich w odniesieniu do Arabii oznaczał tyle co "południowa" (słowo to ma również znaczenie "prawy", "szczęśliwy", "błogosławiony" oraz "przysięga"). , stosując dla odróżnienia od części położonych na północ: nabatejskiej "Arabia Petraea" i sięgającej po Mezopotamię "Arabia Deserta". W czasach nowożytnych odpowiednio używano arabskiej nazwy Hyaman.
W starożytności określenie to obejmowało w przybliżeniu terytoria dzisiejszego Jemenu i Omanu. Cywilizacja Arabii szczęśliwej z rozwiniętym rolnictwem i handlem morskim stała na wysokim poziomie. Położenie pozwalało kontrolować szlaki handlowe prowadzące z Indii i Afryki nad Morze Śródziemne, do Mezopotamii i Egiptu. Do ważniejszych organizmów państwowych, którymi rządził "mukarrib" (król-kapłan) należały Ma‘in, Kataban, Hadramaut, Ausan, Królestwo Saby i Himjar. Powstałe w tej części półwyspu państwa wzbogacały się głównie na handlu kadzidłami, perłami, złotem, przyprawami (cynamon), kawą i niewolnikami. Te pierwsze państwa Arabów powstały w połowie II tysiąclecia p.n.e. W regionie dominowały kulty bóstw ciał niebieskich, odmienne w każdym z krajów. Na czele panteonu stał zwykle Astar, bóg wojny, płodności i deszczu, ważne miejsce zajmowały bóstwa księżycowe, słoneczne i wenusjańskie.
Saba istniała od 950 r. p.n.e. do 115 r. n.e, a od V w. p.n.e. rządy kapłanów zostały zastąpione świecką dynastią. Okres od 350 do 250 r. p.n.e. był okresem dominacji Katabanu, który podporządkował sobie Minę i Sabę, a wykorzystując korzystne położenie geograficzne nad Bab al-Mandab rozwijali działalność handlową. Kataban uległ przewadze Himjaru, a upadł w 25 r. p.n.e. i został przejęty przez istniejący od połowy V w. p.n.e. Hadramaut.
Wynikające z kontrolowania szlaków handlowych bogactwo regionu wzbudziło zainteresowanie Rzymian i stało się powodem wysłania przez Augusta w 25 r. p.n.e. ekspedycji wojskowej (X legion) pod wodzą Aeliusa Gallusa, zakończonej całkowitą klęską. W późniejszych stuleciach obszar ten był obiektem wpływów i rywalizacji Bizancjum, Etiopii i Persji.
Rozwój Hadramautu został zahamowany przez ekspansję Himjaru, który w początkach VI w. uległ Etiopii, do czego pretekstem było prześladowanie chrześcijan przez judaistycznych władców tego państwa. W 575 r. Arabia Felix znalazła się pod zwierzchnictwem perskim i pozostała pod nim do zjednoczenia Arabii przez Mahometa.
W czasach nowożytnych terytoria te poznano bliżej dopiero w XVIII stuleciu dzięki duńskiej wyprawie naukowej wysłanej na polecenie króla Fryderyka V „dla postępu nauk w ogólności i lepszego zrozumienia Pisma świętego w szczególności”. W jej skład wchodzili: filolog, botanik, astronom, lekarz i malarz, a kierował nią niemiecki badacz w służbie duńskiej Karsten Niebuhr.

</doc>
<doc id="338729" url="https://pl.wikipedia.org/wiki?curid=338729" title="Battlestar Galactica">
Battlestar Galactica

Battlestar Galactica (pol. "Gwiazda bojowa Galaktyka") – Amerykańska franczyza multimedialna z gatunku militarne science fiction, zapoczątkowana przez serial telewizyjny fantastycznonaukowy o tej samej nazwie. Pierwsza wersja serialu została stworzona w roku 1978 przez Glen A. Larsona, a w roku 1980 powstała krytycznie przyjęta przez publikę kontynuacja, której produkcję przerwano po nakręceniu 10 odcinków. Po emisji serii wydano adaptacje książkowe, powieści, komiksy i gry komputerowe z uniwersum "Battlestar Galactica".
W roku 2003 wyemitowano miniserial, będący pilotem remake'u serialu, stworzony przez Ronalda D. Moore’a i Davida Eicka. W roku 2004 powstał pierwszy sezon nowego serialu, na który złożyły się ostatecznie cztery serie. 21 marca 2009 kanał Sci-Fi Channel wyemitował ostatni odcinek nowego serialu. Oprócz standardowych odcinków, stworzono kilka dodatkowych elementów do nowego serialu. 24 listopada 2007 roku w telewizji amerykańskiej i kanadyjskiej miała miejsce premiera filmu "", będącego pilotem czwartego sezonu serialu (4 grudnia tegoż roku wydana została rozszerzona wersja tego filmu na DVD).
Fabuła.
Wszystkie produkcje spod znaku "Battlestar Galactica" – pomimo sporych różnic – łączy podstawowy zarys fabularny.
W pewnej odległej części galaktyki cywilizacja ludzka tworzyła federację dwunastu planet, zwaną Dwunastoma Koloniami. Badania nad sztuczną inteligencją doprowadziły do stworzenia rasy cybernetycznych maszyn – Cylonów. Ich bunt doprowadził do wyniszczającego konfliktu. Po latach zmagań Cyloni wycofali się i zniknęli w przestrzeni kosmicznej, jednak wojna nie została zakończona. Kilkadziesiąt lat później postanowili zaatakować ponownie. Dzięki pomocy niejakiego Baltara, Cyloni uzyskali dostęp do systemów obronnych Dwunastu Kolonii i przypuścili szturm, w wyniku którego rasa ludzka została niemal doszczętnie zniszczona. Z pogromu ocalał jeden okręt bojowy starego typu – „Battlestar Galactica” – oraz pewna liczba statków cywilnych. Pod dowództwem komandora Adamy ocaleni ludzie podejmują się zadania odnalezienia na wpół mitycznej Trzynastej Kolonii, znanej też jako Ziemia.
Pierwsze serie (1978 i 1980).
"Battlestar Galactica" (1978).
W wielu wywiadach Glen A. Larson – pomysłodawca i producent wykonawczy "Battlestar Galactica" – powiedział, że na pierwszy pomysł związany z tym serialem wpadł już w późnych latach 60., tytułując go wtedy "Adam's Ark" ("Arka Adama"). Wtedy jednak, podobnie jak przez wiele następnych lat, nie udało mu się uzyskać zielonego światła dla produkcji swojego show.
Serial "Battlestar Galactica" został ostatecznie wyprodukowany na fali sukcesu filmu "" (1977).
"Galactica 1980".
Jesienią 1979 roku władze stacji ABC rozpoczęły rozmowę z twórcą "Battlestar Galactica" – Glenem A. Larsonem – na temat przedłużenia serii. Postanowiono, że osią fabuły stanie się przybycie Floty Kolonialnej do współczesnej Ziemi. Rozpoczęto produkcję zatytułowaną "Galactica 1980". Tak jak w przypadku poprzedniej serii, postanowiono, że kolejne odcinki kontynuacji będą ukazywać się co tydzień. Pomimo tego, że podczas premiery "Galactica 1980" odniosła pewien sukces, serial nie zdobył takiej popularności jak pierwotny i został zdjęty z anteny zaledwie po 10 odcinkach.
"Battlestar Galactica" (2003/2004-2009).
W roku 2003 wytwórnia Universal Television rozpoczęła produkcję nowej wersji "Battlestar Galactica". Wykonawcami okazały się stacje Sky1 i Sci-Fi Channel, z Ronaldem D. Moore'em i Davidem Eickiem na czele zespołu produkcyjnego. Edward James Olmos zgodził się przyjąć rolę komandora Adamy, podczas gdy Mary McDonnell – rolę pani prezydent Roslin.
Serial telewizyjny.
W grudniu 2003 amerykański Sci-Fi Channel wyemitował trzygodzinną mini-serię o nazwie "Battlestar Galactica". Produkcja odniosła taki sukces, że ostatecznie postanowiono rozwinąć nową wersję BSG do pełnowymiarowego serialu. Trzygodzinną mini-serię traktuje się jako osobną produkcję i jednocześnie odcinek/film pilotażowy (1x00) do serialu, który zadebiutował na antenie niecały rok po nadaniu mini-serii.
"Webisodes: The Resistance".
"The Resistance" ("Ruch oporu") to pierwszy zestaw krótkich odcinków internetowych (tzw. „webisodów”), który został wyprodukowany, aby wypromować trzeci sezon serialu. Ukazują one wydarzenia dziejące się pomiędzy drugim a trzecim sezonem, zagrała w nich część głównej obsady. Fabuła została zaplanowana tak, by nie zdradzić, co stanie się na początku sezonu trzeciego. Jednocześnie była ona tak skonstruowana, że widzowie, którzy pominęli webisody i przystąpili od razu do oglądania standardowych odcinków, nie odczuli widocznej luki fabularnej.
Każdy z dziesięciu wydanych webisodów "The Resistance" trwał około trzech minut. Były publikowane dwa razy w tygodniu do momentu premiery sezonu 3.
"Webisodes: Razor Flashbacks".
"Razor Flashbacks" to drugi zestaw krótkich odcinków internetowych („webisodów”), który został wyprodukowany, aby wypromować premierę filmu telewizyjnego o nazwie "". Akcja siedmiu odcinków rozgrywa się w czasach końcowej fazy pierwszej wojny z Cylonami, kiedy William Adama był pilotem myśliwca. Obecnie webisody te dostępne są na wersji DVD "Battlestar Galactica: Razor", ponadto część z nich umieszczono jako dodatkowy materiał do filmu na DVD (wersja podstawowa była wyświetlana w telewizji).
"Webisodes: The Face of the Enemy".
Pod koniec maja 2008 zapowiedziano produkcję trzeciego zestawu krótkich odcinków internetowych, których premiera miała mieć miejsce podczas siedmiomiesięcznej przerwy pomiędzy 10 a 11 odcinkiem 4 sezonu. "The Face of the Enemy" miało premierę 12 grudnia 2008 na SciFi.com. Webisody można również obejrzeć na Hulu.com i iTunes Store.
"The Plan " (film telewizyjny).
"The Plan" to zapowiedziany na jesień 2009 film telewizyjny, który składać się będzie z ujęć serialu, klipów obecnych w Internecie, a także nowo nakręconych scen. Fabuła umiejscowiono w trakcie ataku Cylonów na Dwanaście Kolonii oraz jakiś czas po zagładzie niemal całej ludzkości; opowiadać będzie o poczynaniach Cylonów względem ocalałych z zagłady ludzi.
Film w pierwszej kolejności dostępny będzie na DVD oraz sklepach internetowych (29 października 2009). Następnie zostanie wyemitowany przez amerykańską telewizję Sci-Fi w 2010 roku.
"Caprica".
Po zakończeniu emisji "Battlestar Galactica" 21 marca 2009 rozpoczęto prace nad nowym serialem (tzw. spin-offem BSG) o tytule "Caprica" (od nazwy jednej z głównych planet Dwunastu Kolonii). Pierwszy odcinek wyemitowano 22 stycznia 2010, emisję zakończono po jednej serii składającej się z 18 odcinków.
Akcja serialu toczyła się w uniwersum świata BSG, około 58 lat przed wydarzeniami z nowej wersji serialu i opowiadała historię rodziny Adama oraz o okolicznościach powstania pierwszych Cylonów.
"Blood &amp; Chrome".
W lutym 2011 rozpoczęła się produkcja nowego serialu opowiadającego losy młodego Wiliama Adamy walczącego w czasie Pierwszej Wojny z Cylonami.
Film kinowy (2010/2011).
W latach 2009-2011 twórca BSG – Glen A. Larson – był w trakcie rozmów z Universal Pictures odnośnie do przeniesienia "Battlestar Galactica" na duży ekran. Nowy film nie miał bazować na serialu wyprodukowanym przez Sci-Fi Channel, a na pierwotnej wersji z 1978 roku.
Reżyserem filmu kinowego miał być Bryan Singer.
Postacie.
Porównanie obu wersji.
Odpowiedniki postaci z pierwotnej wersji serialu w remake'u:
Pozostałe postacie z obu seriali nie mają swoich odpowiedników.

</doc>
<doc id="338730" url="https://pl.wikipedia.org/wiki?curid=338730" title="Służba Wywiadu Zagranicznego">
Służba Wywiadu Zagranicznego



</doc>
<doc id="338732" url="https://pl.wikipedia.org/wiki?curid=338732" title="E461 (trasa europejska)">
E461 (trasa europejska)

E461 – oznaczenie europejskiej trasy łącznikowej (kategorii B), biegnącej przez wschodnie Czechy i północno-wschodnią Austrię.
E461 zaczyna się w mieście Svitavy, gdzie odbija od trasy europejskiej E442. W Czechach biegnie szlakiem dróg krajowych: 
Na terenie Austrii E461 biegnie szlakiem dróg:

</doc>
<doc id="338737" url="https://pl.wikipedia.org/wiki?curid=338737" title="Rodzaj gramatyczny">
Rodzaj gramatyczny

Rodzaj gramatyczny – kategoria gramatyczna, która wyznacza podział rzeczowników na kilka grup.
Dla rzeczownika rodzaj jest kategorią selektywną. Oznacza to, że rzeczownik ma określony rodzaj gramatyczny. Rzeczowniki można wobec tego podzielić na grupy ze względu na ich rodzaj. Na przykład w liczbie pojedynczej rzeczownik "ręcznik" jest rodzaju męskiego i wobec tego należy do grupy rzeczowników rodzaju męskiego, "encyklopedia" jest rodzaju żeńskiego, a "krzesło" – rodzaju nijakiego. Z kolei w liczbie mnogiej rzeczownik "ręczniki" jest rodzaju niemęskoosobowego, a "ludzie" – męskoosobowego. Rzeczownik nie odmienia się przez rodzaje (na przykład nie istnieje forma żeńska rzeczownika "ręcznik"). Rodzaje rzeczownika w liczbie pojedynczej i mnogiej klasyfikuje się niezależnie.
Dla przymiotnika i niektórych innych części mowy rodzaj jest w wielu językach (także w polskim) kategorią fleksyjną, co oznacza, że przymiotnik odmienia się przez rodzaje. Posiada więc na przykład formę rodzaju męskiego ("duży"), żeńskiego ("duża"), nijakiego ("duże"), męskoosobowego ("duzi") i niemęskoosobowego ("duże"). Przymiotnik dopasowuje się pod względem rodzaju do określanego przez siebie rzeczownika (np. "duży ręcznik", "duża encyklopedia", "duże krzesło, duzi ludzie, duże dzieci" – zob. związek zgody).
Podobnym zjawiskiem są spotykane między innymi w językach bantu klasy nominalne.
Rodzaj w językach indoeuropejskich.
W językach indoeuropejskich rodzaj jest skojarzony z płcią. Pierwotnie powstały w nich trzy rodzaje:
Takie rodzaje istnieją na przykład w łacinie.
Natomiast między innymi w wywodzących się z łaciny językach romańskich (takich jak francuski, hiszpański, portugalski czy włoski), a także w językach celtyckich i bałtyckich, zanikł rodzaj nijaki. W związku z tym wyróżnia się w nich dwa rodzaje:
W językach romańskich sytuację komplikuje nieco istnienie rzeczowników, które mają „zmienny” rodzaj (tzw. "genus alternans") – w liczbie pojedynczej zachowują się jak rzeczowniki rodzaju męskiego, zaś w liczbie mnogiej jak rzeczowniki rodzaju żeńskiego. W języku włoskim jest ich niewiele, natomiast w języku rumuńskim stanowią bardzo liczną i otwartą grupę, którą zwykle opisuje się jako trzeci rodzaj.
W językach słowiańskich sytuacja jest jeszcze bardziej skomplikowana, ponieważ typowy dla języków indoeuropejskich rodzaj gramatyczny skojarzony z płcią jest powiązany z gramatyczną kategorią żywotności lub gramatyczną kategorią osobowości. Rzeczowniki rodzaju męskiego dzielą się na grupy zgodnie z ich żywotnością lub osobowością.
W niektórych językach germańskich, m.in. w holenderskiej odmianie niderlandzkiego, szwedzkim i duńskim przeciwstawia się rodzaj nijaki i utrum (inaczej rodzaj wspólny, męsko-żeński, nienijaki lub ogólny).
Rodzaj rzeczownika w języku polskim.
W języku polskim znaczenie ma zarówno żywotność, jak i osobowość. Rzeczowniki żywotne to z reguły te, które oznaczają istoty żywe, pozostałe są nieżywotne. Rzeczowniki osobowe to z reguły te, które oznaczają osoby, pozostałe są nieosobowe. Zdarzają się jednak wyjątki od tych reguł. Wszystkie rzeczowniki osobowe są również żywotne.
W języku polskim wyróżniamy pięć rodzajów. Podział ten został zaproponowany w 1956 roku przez Witolda Mańczaka: 
Żywotność odgrywa rolę w liczbie pojedynczej, natomiast osobowość w liczbie mnogiej, tak więc w liczbie pojedynczej widoczne są cztery formy:
Nie ma zaś tu znaczenia osobowość – rodzaj męskoosobowy i rodzaj męski żywotny nieosobowy mają tę samą, wspólną formę.
W liczbie mnogiej mamy jedynie dwie formy rozróżniające między tymi pięcioma rodzajami:
Inne podziały.
Oprócz podziału zaproponowanego przez Mańczka, można spotkać podział na dziewięć kategorii (Zygmunt Saloni, 1976) i jego zmodyfikowaną wersję z ośmioma kategoriami (Marcin Woliński, 2001) oraz podział na siedem kategorii (Zofia Zaron, 2004).
Rozdzielność rodzaju od stanu faktycznego.
Gramatyczny rodzaj, osobowość czy żywotność często nie zależy od stanu faktycznego, czyli trup jest traktowany jako rzeczownik żywotny, a szampan bywa odmieniany jako męskozwierzęcy.
Klasyfikacja uproszczona.
Zwykle trzy rodzaje – męskoosobowy, męski żywotny nieosobowy oraz męski nieżywotny – klasyfikuje się w liczbie pojedynczej wspólnie jako po prostu rodzaj męski. W takim wypadku potrzebna jest osobna klasyfikacja na rodzaje w liczbie mnogiej (męskoosobowy i niemęskoosobowy), ponieważ rodzaj męski w liczbie pojedynczej nie pociąga za sobą jednoznacznie rodzaju w liczbie mnogiej (ten "brat" → ci "bracia", ale ten "pies" → te "psy"). Klasyfikacja uproszczona pozwala na ujednolicenie nazw rodzajów dla rzeczowników i innych części mowy i jest powszechnie stosowana w szkołach.
Rodzaj innych części mowy w języku polskim.
Częściami mowy odmiennymi przez rodzaje w języku polskim są: przymiotniki, liczebniki, zaimki (przymiotne, liczebne, a także rzeczowne) oraz czasowniki (w tym także imiesłowy przymiotnikowe).
Wyrazy te odmieniają się przez trzy rodzaje w liczbie pojedynczej (męski, żeński, nijaki) oraz dwa w liczbie mnogiej (męskoosobowy, niemęskoosobowy).
Niektóre polskie liczebniki posiadają specyficzne tylko dla nich rodzaje: 
Rodzaj w językach semickich.
W językach semickich, np. w arabskim, hebrajskim i akadyjskim, istnieje tylko rodzaj męski i żeński. Rodzaj męski jest domyślny, zaś żeński dotyczy rzeczowników zakończonych na "-at" (w zapisie arabskim jest to glif ة, nazywany "ta marbuta")

</doc>
<doc id="338739" url="https://pl.wikipedia.org/wiki?curid=338739" title="Księgosusz">
Księgosusz

Księgosusz lub pomór bydła (łac. "Typhus bovum contagiosus") – bardzo zaraźliwa, ostro przebiegająca choroba wirusowa bydła i dziko żyjących przeżuwaczy. Umieralność wynosi powyżej 90%. Powoduje martwicę błon śluzowych. W Polsce nie występuje od wiosny 1922 roku. Ostatni potwierdzony przypadek tej choroby na świecie miał miejsce w 2001 roku. 14 października 2010 roku księgosusz, jako druga w historii po ospie prawdziwej choroba zakaźna, został ogłoszony przez Organizację Narodów Zjednoczonych do spraw Wyżywienia i Rolnictwa chorobą całkowicie eradykowaną.
Etiologia.
Wirus księgosuszu jest obecnie klasyfikowany jako przynależny do rzędu Mononegavirales, rodziny Paramyxoviridae, podrodziny Paramyxovirinae, rodzaju Morbillivirus.
Objawy choroby.
Na błonie śluzowej pyska występują plamy i owrzodzenia. Ślina ma nieprzyjemny zapach, jest ciągliwa. Występuje kaszel, ogólne osłabienie, brak apetytu i chęci przeżuwania. W okolicach rodnych następuje obrzęk sromu, pojawia się śluzowato-krwawa biegunka, występuje ogólne osłabienie organizmu, pojawia się wysoka gorączka. W przypadku krów cielnych następują poronienia.
Rozpoznawanie.
Zmiany anatomopatologiczne oraz objawy chorobowe, umiejscowienie się zmian w miejscach predylekcyjnych pozwalają z dużą dozą pewności zdiagnozować tę chorobę. Mimo to rozpoznanie należy poprzeć badaniami laboratoryjnymi. Wykonuje się badania serologiczne - odczyn wiązania dopełniacza (OWD) oraz odczyn seroneutralizacji. Można również użyć testu ELISA. Do wykrywania antygenu wirusa w tkankach stosowana jest immunofluorescencja.
Rozpoznanie różnicowe.
Należy uwzględnić i wykluczyć następujące jednostki chorobowe: głowica, pryszczyca, pęcherzykowe i grudkowe zapalenie jamy ustnej bydła.
Zapobieganie i zwalczanie.
Księgosusz jest chorobą zwalczaną z urzędu. Podlega obowiązkowi zgłaszania oraz notyfikacji w krajach Unii Europejskiej.

</doc>
<doc id="338740" url="https://pl.wikipedia.org/wiki?curid=338740" title="Jose María Aznar Lopez">
Jose María Aznar Lopez



</doc>
<doc id="338743" url="https://pl.wikipedia.org/wiki?curid=338743" title="Flaga Bahrajnu">
Flaga Bahrajnu

Flaga Bahrajnu składa się z dwóch pionowych pól o różnej szerokości - białego i czerwonego, dzielonych klinami. Czerwień jest tradycyjnym kolorem występującym na flagach wielu państw Zatoki Perskiej. Gdy Bahrajn został w 1820 brytyjskim protektoratem, dla odróżnienia jego bandery od czysto czerwonych, którymi posługiwali się okoliczni piraci, został dodany biały pas. W 1932, na wzór godła narodowego, linia podziału między polem białym a czerwonym została zmieniona na ząbkowaną. W 2002 Królestwo Bahrajnu ustaliło liczbę klinów na linii podziału na pięć. Proporcje flagi wynoszą 3:5.
Kliny (trójkąty na linii podziału) reprezentują pięć filarów islamu. 

</doc>
<doc id="338746" url="https://pl.wikipedia.org/wiki?curid=338746" title="Maciej Góralski">
Maciej Góralski

Maciej Góralski, pseud. "Magura" – polski muzyk, tłumacz literatury buddyjskiej, orientalista, buddolog, autor tekstów, propagator buddyzmu. 
Życiorys.
Był perkusistą zespołów: Walek Dzedzej Pank Bend, Kryzys, Deadlock, Bakszysz, Rastaar. Absolwent Wydziału Polonistyki UW oraz Podyplomowego Studium Muzeologii i Działalności Kulturalnej. Od 1985 jest pracownikiem Muzeum Azji i Pacyfiku, obecnie pełni w nim funkcję kustosza. Występuje też jako DJ. Tłumaczy książki buddyjskie, m.in. Dalaj Lamy oraz współpracuje z „Lampą” i „Machiną”. Był prezenterem Radiostacji i Radia Kampus, prowadził w Jazz Radiu przez 3 lata swoją autorską audycje muzyczną „Aksamitne podziemie”. Prowadził przez rok dwie audycje autorskie w Radio Roxy: Księga Przemian i Fakt Forever.
Założyciel grup Zemsta Beatników (2003) i 2nd Hand Beatnix (2005), wykonujących m.in. poezję bitników (m.in.: Ginsberg, Snyder, Kerouac).

</doc>
<doc id="338747" url="https://pl.wikipedia.org/wiki?curid=338747" title="E462 (trasa europejska)">
E462 (trasa europejska)

E462 – trasa europejska łącznikowa (kategorii B), biegnąca przez wschodnie Czechy i południową Polskę. 
E462 zaczyna się w Brnie, gdzie odbija od trasy europejskiej E65, przy czym na początkowym odcinku (do węzła Slavkov u Brna na autostradzie D1) biegnie razem z trasą E50. 
Przebieg.
Czechy.
W Czechach E462 biegnie szlakami dróg: 
Polska.
Na terenie Polski E462 biegnie szlakiem dróg:
Dawniej polski odcinek E462 tworzyły:
Ogólna długość trasy E462 wynosi około 337 km, z tego 199 km w Czechach, 138 km w Polsce. 

</doc>
<doc id="338750" url="https://pl.wikipedia.org/wiki?curid=338750" title="Brutar">
Brutar

Brutar - polska hodowla psów myśliwskich założona w 1936 roku w Tarnowie przez Kazimierza Tarnowskiego. Nazwa powstała poprzez połączenie trzech pierwszych liter nazwisk Brudnicki i Tarnowski. Z hodowli Brudnickiego młody Kazimierz Tarnowski zakupił swojego pierwszego psa.

</doc>
<doc id="338752" url="https://pl.wikipedia.org/wiki?curid=338752" title="Al-Hamadani">
Al-Hamadani

Badi' Az-Zaman Al-Hamadani (ur. 967, zm. 1008) – arabski pisarz z X wieku. Najbardziej znany jako autor 52 makam, których zbiór był publikowany w Polsce pod tytułem: "Opowieści łotrzykowskie".
Urodził się i wykształcił w mieście Hamadan (dzisiejszy Iran). W 989 roku wyjechał do Ar Rajju, na dwór wezyra As-Sahiba Ibn Abbada, który słynął jako opiekun sztuki i nauk. W 990 roku przeniósł się do Gorgan (nad Morzem Kaspijskim), a w 991 roku osiedlił się w mieście Niszapur w państwie Chorasan. Jako osoba wykształcona i posiadająca sławę znakomitego pisarza, Al-Hamadani bez trudu znajdywał mecenasów, co pozwalało mu na dostatnie życie. Opórcz pracy literackiej wiele podróżował po Chorasanie i okolicach. W 995 roku wyjechał do Zarandżu, a potem do Heratu, gdzie pojął za żonę córkę jednego z miejscowych notabli i resztę życia spędził w dobrobycie. Zmarł w 1008 roku.

</doc>
<doc id="338753" url="https://pl.wikipedia.org/wiki?curid=338753" title="Windows-1256">
Windows-1256

Windows-1256, znane także jako CP-1256, bądź WinArabic, jest 8-bitowym kodowaniem znaków zaprojektowanym do pokrycia języka arabskiego (i prawdopodobnie innych języków używających alfabetu arabskiego). Ten zestaw nie jest w pełni zgodny z ISO 8859-6.
Kodowanie to jest używane w systemie operacyjnym Microsoft Windows.
Porównanie z ISO 8859-6.
Gdzie:
Tablica kodów.
Poniższa tabela przedstawia znaki i ich szesnastkowe kody w Windows-1256.
W powyższej tabeli znak o kodzie 0x20 to zwykła spacja, 0xA0 to twarda spacja, znak 0xAD to miękki dywiz, 0x9D to rozłącznik o zerowej szerokości, 0x9E to łącznik o zerowej szerokości, znak o kodzie 0xFD to znak „od lewej do prawej” (left-to-right; U+200E), a znak o kodzie 0xFE to znak „od prawej do lewej” (right-to-left; U+200F).
Mapowanie na Unicode.
Poniższa tabela przedstawia miejsca znaków z Windows-1256 w Unikodzie.

</doc>
<doc id="338755" url="https://pl.wikipedia.org/wiki?curid=338755" title="CP1256">
CP1256



</doc>
<doc id="338756" url="https://pl.wikipedia.org/wiki?curid=338756" title="Flaga Gwinei">
Flaga Gwinei

Flaga Gwinei – jeden z symboli narodowych Gwinei.
Flaga została przyjęta 10 listopada 1958, tuż po odzyskaniu niepodległości. Składa się z trzech pionowych pasów: czerwonego, żółtego i zielonego (malachitowego). Są to jedne z barw panafrykańskich, używane przez wiele państw regionu. Projekt flagi został opracowany na podstawie flagi Francji.
Symbolika.
Kolor czerwony symbolizuje poświęcenie i krew przelaną w walce z okupantem oraz o niepodległość Gwinei w 1958. Kolor złoty symbolizuje występujące w Gwinei surowce mineralne (złoto, diamenty i uran) oraz afrykańskie słońce. Zielony pas natomiast symbolizuje roślinność Gwinei oraz rolniczy charakter tego kraju.
Kolory flagi nawiązują także bezpośrednio do motta Gwinei: "Praca, Sprawiedliwość, Solidarność" ().
Podobne flagi.
Flaga Gwinei była identyczna z flagą Królestwa Rwandy (1959-1961), dlatego nowa wersja flagi Rwandy zawierała literę R w polu centralnym. Flaga Rwandy została zmieniona w 2001 z powodu jej powiązania z ludobójstwem w 1994.
Inną podobną flagą jest flaga Mali, różni się jednak od flagi Gwinei odwróconą kolejnością pasków oraz jaśniejszym odcieniem zielonego.
Historyczne flagi.
Od wieku XVIII do 1912 środkową i wschodnią część Gwinei zajmował imamat Futa Dżalon. Jego najstarsza flaga składała się z białego trójkątnego płata ze stylizowanym zielonym napisem (Alhamdulillah – Chwała Bogu). Od 1896 imamat znajdował się pod protektoratem francuskim, więc jego flaga od tamtego roku miała flagę Francji w kantonie.
W latach 1958-1962 Gwinea była częścią Unii Afrykańskich Stanów, razem z Ghaną i Mali (od 1961). Flaga Unii to trzy poziome pasy: czerwony, żółty i zielony, na środkowym pasie dwie (później trzy) czarne gwiazdy symbolizujące przyłączone państwa. Flaga ta stała się inspiracją dla późniejszych flag tych trzech państw

</doc>
<doc id="338757" url="https://pl.wikipedia.org/wiki?curid=338757" title="KAMAZ">
KAMAZ

KAMAZ, KamAZ (ros. ОАО «КАМАЗ» – Камский автомобильный завод, pol. "Kamskij awtomobilnyj zawod") – rosyjski producent samochodów ciężarowych, z siedzibą w mieście Nabierieżnyje Czełny.
Historia.
Ciężarówki KAMAZ zaprojektowano w nowoczesny jak na swoje czasy sposób (silnik umieszczony pod unoszoną kabiną), wyposażono je standardowo w jednostkę V8 (co jest rzadkością w przypadku innych producentów), która mogła poradzić sobie z ciężkimi warunkami pracy.
Dziś zakłady KAMAZ składają się z 9 fabryk, zlokalizowanych także poza Rosją (Wietnam, Indie, Kazachstan), wyspecjalizowanych w produkcji różnych podzespołów, Są drugimi w Federacji Rosyjskiej pod względem wielkości produkcji, oraz jedynymi zakładami w Rosji produkującymi pełną gamę samochodów ciężarowych różnego typu. Zakłady KAMAZ posiadają fabryczną załogę startującą w rajdach, m.in. Dakar specjalnie przygotowanym KAMAZ-em.
Decyzją z dnia 3 czerwca 2022 r. Rada Unii Europejskiej nałożyła na przedsiębiorstwo sankcje za wspieranie działań podważających integralność terytorialną, suwerenność i niezależność Ukrainy.

</doc>
<doc id="338758" url="https://pl.wikipedia.org/wiki?curid=338758" title="Coen">
Coen



</doc>
<doc id="338759" url="https://pl.wikipedia.org/wiki?curid=338759" title="Systems Network Architecture">
Systems Network Architecture

Systems Network Architecture (SNA) – architektura sieciowa firmy IBM, stworzona w 1974.
SNA oparte jest na dwupunktowym komunikowaniu się urządzeń zwanych "jednostkami fizycznymi" () w ramach sesji zwanych "jednostkami logicznymi" (). Rolę jednostek fizycznych spełniały rozmaite terminale, sterowniki komunikacyjne, multipleksery, drukarki i procesy czołowe (Front End Processor, FEP) - ich zadaniem było zapewnienie komunikacji na najwyższym poziomie za pomocą "przepytywania" () poszczególnych "sterowników komunikacyjnych" (), z których każdy realizował analogiczne przepytywanie w stosunku do podporządkowanych sobie terminali.
IBM-owska architektura SNA miała na celu zapewnienie szybkiej obsługi żądań klienckich i niezawodnego realizowania transakcji. Dostęp do zasobów komputera centralnego, nawet przy umiarkowanej szybkości 4800 b/s był niemal natychmiastowy, co głównie wynikało z blokowego charakteru terminali 3270 i pseudokonwersacyjnego trybu aplikacji. 
Sieć oparta na SNA wymaga precyzyjnego zarządzania. Była to architektura zamknięta, dlatego też ustalającym standardy i głównym dostawcą sprzętu był IBM, chociaż spotyka się rozwiązania sprzętowe i software'owe innych firm wspierające architekturę SNA (m.in. Cisco, Proteon, Microsoft, HP). W trakcie swojego przeszło 30-letniego żywota architektura ta była sukcesywnie dostosowywana do rosnących potrzeb biznesu i rozwijających się środowisk sieciowych.
Mimo swojego ogromnego wkładu w rozwój pierwotnych technik komunikacji danych, żywot SNA dobiega końca wypierany przez otwarte protokoły internetowe, jednakże jest w dalszym ciągu używany w wielu istniejących rozwiązaniach.

</doc>
<doc id="338760" url="https://pl.wikipedia.org/wiki?curid=338760" title="GroenLinks">
GroenLinks



</doc>
<doc id="338762" url="https://pl.wikipedia.org/wiki?curid=338762" title="Włodzimierz Maxymowicz-Raczyński">
Włodzimierz Maxymowicz-Raczyński

Włodzimierz Marian Raczyński-Maxymowicz vel Włodzimierz Raczyński, ps. "„Raczyński”", "„Rokita”" (ur. 9 maja 1891 w Przemyślu, zm. 24 lutego 1938 w Berlinie) – generał brygady Wojska Polskiego.
Życiorys.
Urodził się w rodzinie Jakuba i Ludwiki z Raczyńskich, wnuk powstańca styczniowego. Po ukończeniu gimnazjum w Krakowie studiował do 1914 prawo na UJ. Od 1910 należał do tajnej organizacji niepodległościowej „Armia Polska”, a od 1912 do Polskich Drużyn Strzeleckich w Krakowie. Pełnił funkcję oficera instruktora, adiutanta komendanta okręgu i komendanta kompanii. Otrzymał tam znak oficerski „Parasol”. W latach 1912–1913 odbył służbę w armii cesarskiej i królewskiej armii jako jednoroczny ochotnik.
Po wybuchu I wojny światowej, 1 sierpnia 1914 został zmobilizowany do armii austro-węgierskiej. Ponieważ nie został przydzielony do Legionów Polskich, będąc ranny pod Bełżcem, uciekł ze szpitala wojennego, po czym pod pseudonimem „Raczyński” (panieńskie nazwisko matki) wstąpił na ochotnika do I Brygady Legionów. Od 16 września 1914 służył w IV batalionie, a następnie w 5 pułku piechoty. W 1914 uzyskał stopień porucznika, a w 1916 kapitana. Po kryzysie przysięgowym w Legionach, od lipca 1917 do maja 1918 został internowany w Beniaminowie. 1 maja 1918 wstąpił do Polskiej Siły Zbrojnej dowodząc III batalionem piechoty, w stopniu majora. W listopadzie 1918 współdziałał w akcji rozbrajania wojsk niemieckich z Polską Organizacją Wojskową.
Po odzyskaniu niepodległości, wstąpił do nowo formującego się Wojska Polskiego. 6 grudnia 1918 został szefem sztabu grupy operacyjnej gen. Berbeckiego, walcząc z nią na froncie wschodnim do lutego 1919.
2 stycznia 1919 szef Sztabu Generalnego WP, gen. dyw. Stanisław Szeptycki, zezwolił mu na "używanie własnego nazwiska „Maxymowicz Włodzimierz” z prawem zachowania przed nazwiskiem pseudonimu „Raczyński”. Nazwisko wymienionego oficera winno brzmieć zatem: „mjr Włodzimierz Raczyński-Maxymowicz”".
Następnie został przeniesiony do szkolnictwa wojskowego – organizował i dowodził obozami szkół podoficerskich w Dęblinie, a następnie w Ostrowi-Komorowie. Podczas ofensywy radzieckiej, od 3 czerwca do 25 sierpnia 1920 był dowódcą 105 Rezerwowego pułku piechoty, po czym powrócił do szkolnictwa, organizując od 30 sierpnia 1920 Centralną Szkołę Podoficerów Piechoty nr l w Biedrusku, a następnie w Chełmnie. 10 czerwca 1921 objął dowództwo Wileńskiego Pułku Strzelców, a już 27 tego miesiąca dowództwo Kowieńskiego Pułku Strzelców. Oba pułki wchodziły wówczas w skład Wojska Litwy Środkowej. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 38. lokatą w korpusie oficerów piechoty.
Od 1 sierpnia 1922 do 1 marca 1925 był dowódcą 18 pułku piechoty w Skierniewicach. 31 marca 1924 został mianowany na stopień pułkownika ze starszeństwem z 1 lipca 1923 i 6. lokatą w korpusie oficerów piechoty. Od 1 marca 1925 dowodził 4 Brygadą Korpusu Ochrony Pogranicza w Czortkowie. Od 28 lipca 1927 do 1937 był dowódcą 4 Dywizją Piechoty w Toruniu. 24 grudnia 1929 Prezydent RP mianował go generałem brygady ze starszeństwem z dniem 1 stycznia 1930 i 1 lokatą w korpusie generałów. Jednocześnie, w latach 1931–1935, na czas urlopów etatowego dowódcy, czasowo pełnił obowiązki dowódcy Okręgu Korpusu Nr VIII w Toruniu. 29 kwietnia 1937 został dowódcą Broni Pancernych MSWojsk.
Został osadnikiem wojskowym w osadzie Antonowo, gmina Postawy.
Śmierć.
Zmarł na zawał serca 24 lutego 1938 w hotelu „Eden” w Berlinie podczas pobytu wycieczkowego z okazji wystawy samochodowej. Pochowany w Warszawie na Cmentarzu Wojskowym na Powązkach w Alei Zasłużonych (kwatera A19-lewe półkole-12)
Rodzina.
Był żonaty z Pauliną Berezową z Jaroszów. Syn generała, ppor. pil. Stefan Maksymowicz-Raczyński (ur. 27 czerwca 1918), uczestnik kampanii wrześniowej 1939, zginął 14 lutego w 1942 w Exeter, w Szkocji, w czasie lotu treningowego, jako pilot 307 dywizjonu myśliwskiego nocnego „Lwowskich Puchaczy”. W mieszkaniu wdowy po generale (ul. Sandomierska 18/6 na Mokotowie w Warszawie) ukrywał się i zmarł 2 grudnia 1941 marszałek Edward Śmigły-Rydz.

</doc>
<doc id="338763" url="https://pl.wikipedia.org/wiki?curid=338763" title="Olympiastadion">
Olympiastadion



</doc>
<doc id="338764" url="https://pl.wikipedia.org/wiki?curid=338764" title="Zieloni (Holandia)">
Zieloni (Holandia)

Zieloni (Holandia) (niderl. "De Groenen") – jedna z dwóch holenderskich partii politycznych należących do Europejskiej Partii Zielonych.
Zieloni nie uzyskali w wyborach do Parlamentu Europejskiego w 2004 wyniku, który pozwoliłby na wprowadzenie swoich przedstawicieli do Parlamentu Europejskiego. Partia współpracuje z Grupą Zielonych – Wolnym Sojuszem Europejskim – czwartą co do wielkości grupą polityczną Parlamentu Europejskiego.

</doc>
<doc id="338772" url="https://pl.wikipedia.org/wiki?curid=338772" title="Windows-1257">
Windows-1257

Windows-1257, znane także jako CP-1257, bądź WinBaltic – 8-bitowe kodowanie znaków, zaprojektowane do pokrycia języków takich jak język estoński, litewski, czy łotewski, używane w systemach Microsoft Windows. Zestaw ten jest w znacznej części kompatybilny z ISO 8859-13 i nadaje się do kodowania języka polskiego.
Porównanie z ISO 8859-13.
Gdzie „"NZ"” oznacza znak niezdefiniowany w kodowaniu, „"ZK"” oznacza znak kontrolny, „Znak” oznacza znak wspólny dla obydwu kodowań, a „   ” to kontrolny znak formatujący o zerowej szerokości.
Tablica kodów.
Poniższa tabela przedstawia znaki i ich szesnastkowe kody w Windows-1257.
W powyższej tabeli, znak o kodzie 0x20 jest zwykłą spacją, 0xA0 jest spacją niełamliwą, znak 0xAD jest miękkim myślnikiem.
Mapowanie na Unicode.
Poniższa tabela przedstawia miejsca znaków z Windows-1257 w Unicode.

</doc>
<doc id="338773" url="https://pl.wikipedia.org/wiki?curid=338773" title="CP1257">
CP1257



</doc>
<doc id="338774" url="https://pl.wikipedia.org/wiki?curid=338774" title="Laura Bush">
Laura Bush

Laura Lane Welch Bush (ur. 4 listopada 1946) – żona prezydenta Stanów Zjednoczonych George’a W. Busha, pierwsza dama Stanów Zjednoczonych od 20 stycznia 2001 do 20 stycznia 2009.
Młodzieńcze lata.
Laura Lane Welch urodziła się w Midland, w stanie Teksas, jako jedyne dziecko Harolda Bruce’a Welcha i Jenny Louise Hawkins. Jej rodzina należała do konserwatywnych Demokratów, podobnie jak większość ludzi w Teksasie w tym czasie. Dorastała w Midland, gdzie uczyła się w San Jacinto Junior High School – tam poznała swego przyszłego męża. Jej szkolnymi przyjaciółmi byli: Tommy Franks i Tommy Lee Jones.
6 listopada 1963, dwa dni po swoich 17. urodzinach, Laura jechała samochodem marki Chevrolet z koleżanką z klasy, Judy Dyke. Krótko po godzinie 20 Laura Welch nie zauważyła znaku STOP i straciła panowanie nad autem. W wyniku wypadku zginął 17-letni kolega Michael Dutton Douglas, Laura i jej towarzyszka odniosły nieznaczne obrażenia. Przeciwko Laurze nie wniesiono oskarżenia. W maju 2000, podczas kampanii wyborczej jej męża, dwóch uczestniczących w dochodzeniu powypadkowym policjantów zainteresowało sprawą prasę. Nie zaszkodziło to jednak George’owi Bushowi w prezydenckim wyścigu.
Pierwsza dama.
George W. Bush został gubernatorem Teksasu w 1995 i pełnił tę funkcję do 2000. Jako pierwsza dama Teksasu pani Bush wspomagała finansowo samotne matki i ich dzieci w życiu, prowadziła również program telewizyjny, który miał na celu adopcję. Laura wyszła również z inicjatywą, która miała zapoznawać biednych obywateli Teksasu z literaturą, która była im nieznana. W 2000 roku rozpoczęły się wybory prezydenckie, a 20 stycznia 2001 George W. Bush został zaprzysiężony na prezydenta Stanów Zjednoczonych. Tym samym Laura Lane W. Bush została pierwszą damą USA.
Jako pierwsza dama USA, Laura Bush prowadziła podobną „politykę” do tej, jaką prowadziła jej poprzedniczka Hillary Rodham Clinton. Rozpoczęła swą funkcję od zostania „mistrzynią edukacji” na festiwalu "National Book Festival". Po zamachach terrorystycznych z 11 września 2001 zaangażowała się w pomoc na rzecz ofiar katastrofy. Poprowadziła program telewizyjny, w którym apelowała, aby pomagać ofiarom i ich rodzinom – wzięła przykład z Hillary Clinton, gdy ta w telewizji ogłosiła zbiórkę pieniędzy dla rannych w wybuchu w Oklahoma City w 1995. 
Po odejściu z Białego Domu przyznała, że nie podzielała poglądów męża w kwestiach światopoglądowych. Powiedziała wówczas, że opowiada się za legalizacją aborcji oraz jest tolerancyjna wobec małżeństw homoseksualnych. Przez wszystkie lata, począwszy od 2001 do dziś Laura Bush jest uważana za jedną z najaktywniejszych pierwszych dam Ameryki, obok Jacqueline Kennedy oraz Hillary Clinton. W 2004 została uznana przez magazyn "Forbes" za najpopularniejszą kobietę Ameryki.
Życie prywatne.
Laura Welch spotkała George’a Busha na grillu u wspólnych przyjaciół w 1977. Po trzymiesięcznej przyjaźni pobrali się 5 listopada w Kościele Metodystycznym w Midland. 25 listopada 1981 Laura urodziła bliźniaczki: Barbarę i Jenny. Laura przerwała działalność zawodową i poświęciła się wychowaniu dzieci. Państwo Bushowie przetrwali kryzys małżeństwa spowodowany przez alkohol. Bush zadecydował o zaprzestaniu picia alkoholu w 1986.

</doc>
<doc id="338775" url="https://pl.wikipedia.org/wiki?curid=338775" title="E573 (trasa europejska)">
E573 (trasa europejska)

E573 – trasa europejska łącznikowa (kategorii B), biegnąca przez wschodnie Węgry i zachodnią Ukrainę (Zakarpacie).
E573 zaczyna się w Püspökladány, gdzie odbija od trasy europejskiej E60. Na Węgrzech E573 biegnie szlakiem drogi krajowej nr 4 przez Debreczyn i Nyíregyháza do przejścia granicznego Záhony - Czop na granicy węgiersko-ukraińskiej. Na terenie Ukrainy E573 biegnie szlakiem drogi krajowej M06 od Czopu do Użhorodu, gdzie łączy się z trasą E50.
Ogólna długość trasy E573 wynosi około 190 km, z tego 164 km na Węgrzech, 26 km na Ukrainie.

</doc>
<doc id="338777" url="https://pl.wikipedia.org/wiki?curid=338777" title="Peter Jöback">
Peter Jöback

Peter Arne Jöback (ur. 4 czerwca 1971 w Sztokholmie) – szwedzki piosenkarz i aktor. Syn szwedzkiej aktorki Moniki Lind. Kształcił się w Adolf Fredriks Musikskola i Södra Latin w Sztokholmie. Debiutował w 1989 roku. W 1990 roku wyszedł jego pierwszy singel, a w 1993 − pierwszy samodzielny album.
W 1992 utwór autorstwa Tove Jaarnek „More Than a Game”, wykonany we współpracy z Peterem Jöbackiem, był oficjalnym hymnem piłkarskich mistrzostw Europy.
W 1999 roku zagrał siebie samego w filmie "Där regnbågen slutar". Album "Flera sidor av samma man" był w 2006 roku najczęściej odtwarzanym albumem w Szwecji. Występuje głównie w musicalach wystawianych w teatrach Sztokholmu, Göteborga, Kopenhagi i Londynu. Jest homoseksualistą.

</doc>
<doc id="338778" url="https://pl.wikipedia.org/wiki?curid=338778" title="Szelestnica">
Szelestnica

Szelestnica (łac. "gangraena emphysematosa", ) – ostra, zakaźna, niezaraźliwa, bakteryjna choroba głównie młodego bydła, owiec, kóz i bawołów powodowana przez bakterie "Clostridium chauvoei" lub "Clostridium feseri". Występuje na całym świecie. Pojawia się w okresie wypasania bydła na danym terenie.
Przyczyny choroby.
Bakterie odpowiedzialne za tę chorobę zwane laseczkami szelestnicy wytwarzają przetrwalniki (spory), które występują w ziemi na terenach gdzie występuje błoto oraz w miejscach chorobowo zmiennych. W jej przebiegu tworzą się charakterystyczne trzeszczące przy ucisku obrzęki w mięśniach. Najczęściej obrzęki powstają w rejonie łopatki i na grzbiecie w okolicy krzyża. Początkowo są one gorące i bolesne, w późniejszym stadium przechodzące w zimne i niebolesne. Zachorowalność następuje z powodu zanieczyszczonej karmy, zarazki przedostają się za pośrednictwem małych ran.
Objawy.
W wyniku choroby bydło jest osłabione, ma problemy ze wstawaniem. Jego oddech jest przyspieszony, brak apetytu, brak chęci przeżuwania, a co za tym idzie – brak wydzielania mleka.
Rokowania i postępowanie.
W przypadku wystąpienia tej choroby rokowania są bardzo niekorzystne. Najczęściej dochodzi do śmierci zwierzęcia.
W przypadku podejrzenia tej choroby lub padnięcia zwierząt właściciel zwierzęcia ma obowiązek zgłoszenia tego faktu służbom weterynaryjnym. Zakazane jest dobijanie zwierząt, wykonywanie zabiegów (np. upust krwi), czy też ściąganie skóry. Miejsce przebywania zwierzęcia należy zabezpieczyć przed dostępem innych zwierząt i ludzi. Bardzo ważną czynnością jest zabezpieczenie przed kontaktem z muchami jako roznosicielami choroby.
Ostatnim obowiązkowym zabiegiem jest odkażenie całego sprzętu używanego przez zarażone zwierzęta oraz szczepienie innych zwierząt i człowieka mogących mieć kontakt z zarażoną sztuką.
Zapobieganie.
Szczepienie ochronne przed nastaniem okresu wypasania bydła na pastwiskach, na terenach zagrożonych występowaniem laseczek szelestnicy.

</doc>
<doc id="338786" url="https://pl.wikipedia.org/wiki?curid=338786" title="Trackie">
Trackie



</doc>
<doc id="338788" url="https://pl.wikipedia.org/wiki?curid=338788" title="Łotewska Partia Zielonych">
Łotewska Partia Zielonych

Łotewska Partia Zielonych (łot. "Latvijas Zaļā Partija", LZP) – łotewska partia polityczna powstała w 1990, w latach 2002–2022 część bloku politycznego Związek Zielonych i Rolników, przez wiele lat współrządzącego Łotwą. Obecnie znajduje się w koalicji pod nazwą Zjednoczona Lista. 
Historia.
Ugrupowanie zostało założone 13 stycznia 1990. Wśród założycieli znaleźli się Juris Zvirgzds, Oļegs Batarevskis, Indulis Emsis, Arvīds Ulme i Valts Vilnītis. Początkowo Łotewska Partia Zielonych liczyła 123 członków, obecnie ta liczba wynosi ponad 900. Ugrupowanie opowiada się za budową demokratycznego państwa łotewskiego zgodnie z pryncypiami europejskich ruchów ekologicznych. 
W Radzie Najwyższej Republiki Łotwy (1990–1993) LZP miała siedmiu przedstawicieli. W wyborach 1993 zdobyła jeden mandat, wchodząc zarazem do koalicji rządowej. Indulis Emsis został ministrem środowiska (funkcję tę sprawował do roku 1998). W wyborach 1995 Zieloni zdobyli 4 mandaty, jednak w latach 1998–2002 nie byli reprezentowani w Sejmie. Od wyborów 2002 Zieloni wchodzili w skład koalicji Związek Zielonych i Rolników (ZZS), z jej ramienia byli wybierali w skład kolejnych parlamentów. Od 2002 do 2011 oraz w latach 2014–2019 Zieloni współtworzyli centroprawicowe koalicje rządzące. W 2004 ich ówczesny lider Indulis Emsis był przez kilka miesięcy premierem Łotwy. 
W czerwcu 2022 Łotewska Partia Zielonych zerwała współpracę z ZZS, przyłączając się do nowej inicjatywy wyborczej „Zjednoczona Lista”, współtworzonej przez Partię Lipawską oraz Łotewskie Zjednoczenie Regionów, która wystartowała w wyborach w 2022. Ostatecznie koalicja uzyskała 11,01% głosów, wprowadzając do Sejmu 15 posłów. Wśród nich znaleźli się przedstawiciele Partii Zielonych Raimonds Bergmanis, Ingmārs Līdaka oraz Edgars Tavars.
Obecnie na czele ugrupowania stoi Edgars Tavars. Przewodniczącym rady partyjnej jest Ingmārs Līdaka. W parlamencie LZP reprezentują Tavars i Raimonds Bergmanis.
Partia liczy obecnie 25 oddziałów w całej Łotwie. 

</doc>
<doc id="338794" url="https://pl.wikipedia.org/wiki?curid=338794" title="Efrem Osiadły">
Efrem Osiadły

Efrem Osiadły (właśc. Józef Tadeusz Osiadły; ur. 4 lipca 1930 w Pionkach, zm. 21 września 2004 w Częstochowie) – zakonnik, paulin, przeor klasztoru na Jasnej Górze oraz dwukrotny definitor generalny zakonu, prześladowany przez Służbę Bezpieczeństwa PRL.
Życiorys.
Był synem Antoniego i Agnieszki z domu Szczypior. Pochodził z diecezji sandomierskiej. W 1949 wstąpił do zakonu paulinów, odbywając nowicjat w Żarkach-Leśniowie, przyjmując imię: Efrem. Pierwsze śluby zakonne złożył 19 września 1950, a święcenia kapłańskie przyjął w Krakowie z rąk biskupa Stanisława Rosponda 17 czerwca 1956.
W pracy duszpasterskiej był wybitnym kaznodzieją. Po kazaniu wygłoszonym podczas uroczystości 5 czerwca 1960 został oskarżony przez Służbę Bezpieczeństwa i skazany na 3 lata więzienia, przebywając później w Zakładzie Karnym w Strzelcach Opolskich. Po zwolnieniu z więzienia 29 sierpnia 1962 powrócił na Jasną Górę, zostając duszpasterzem kombatantów i żołnierzy oraz organizatorem ich pielgrzymek na Jasną Górę.
Pełnił w zakonie wiele obowiązków, m.in. przeora klasztoru w Warszawie, przeora, podprzeora oraz kustosza klasztoru na Jasnej Górze, a także w latach 1990-2002, dwukrotnie definitora generalnego zakonu. Pracował również w paulińskich placówkach w Brdowie i Leśnej Podlaskiej. Od 1972 studiował na Katolickim Uniwersytecie Lubelskim, kończąc uczelnię z tytułem magistra teologii. Po 32 latach od niesłusznego skazania na karę więzienia został rehabilitowany przez Sąd Najwyższy w roku 1992. Po zakończeniu kadencji definitora generalnego w 2002 został prefektem księży biskupów. Ponadto był opiekunem po śmierci o. Wawrzyńca Kościeleckiego jasnogórskich chórów. Otrzymał również tytuł Honorowego Obywatela Miasta Pionki.
Zmarł na Jasnej Górze w klasztornej celi, w wyniku choroby nowotworowej 21 września 2004. Pochowany został 23 września na częstochowskim cmentarzu św. Rocha (sektor 65, nr rzędu 1, nr grobu 1 → śp. Józef Osiadły).

</doc>
<doc id="338795" url="https://pl.wikipedia.org/wiki?curid=338795" title="Alternatywa Demokratyczna">
Alternatywa Demokratyczna

Alternatywa Demokratyczna (mal. "Alternattiva Demokratika", ang. "Democratic Alternative") – powstała w 1989 maltańska partia polityczna należąca do Europejskiej Partii Zielonych.
W wyborach do Parlamentu Europejskiego w 2004 była bliska wprowadzeniu swojego przedstawiciela do Parlamentu Europejskiego, zdobywając 9,33% głosów. Arnold Cassola – kandydat maltańskich Zielonych w wyborach do Parlamentu Europejskiego w 2004 jest jednocześnie Sekretarzem Generalnym Europejskiej Partii Zielonych. Zieloni maltańscy ściśle współpracują z Grupą Zielonych - Wolny Sojusz Europejski.

</doc>
<doc id="338799" url="https://pl.wikipedia.org/wiki?curid=338799" title="Malta (Poznań)">
Malta (Poznań)

Malta – część Poznania, a zarazem jednostka obszarowa Systemu Informacji Miejskiej (SIM) mieszcząca się w obrębie pięciu jednostek pomocniczych: Osiedle Warszawskie-Pomet-Maltańskie, Osiedle Ostrów Tumski-Śródka-Zawady-Komandoria, Osiedle Rataje, Osiedle Chartowo i Osiedle Antoninek-Zieliniec-Kobylepole, leżąca na północnym i południowym brzegu Jeziora Maltańskiego.
Historia.
Nazwa pochodzi od joannitów, którzy osiedlili się na pobliskiej Komandorii w 1187. Zakonnicy założyli tutaj, przy rozwidleniu dróg na Śrem i Giecz, szpital z przytułkiem dla wędrowców. Potem wznieśli kościół św. Jana Jerozolimskiego za murami. Tereny dzisiejszej Malty zostały im nadane przez księcia Przemysła I i biskupa Radwana.
W okresie zaboru pruskiego tereny maltańskie były najbardziej popularnym miejscem rekreacji polskiej ludności Poznania. Na prawym brzegu Warty Niemcy praktycznie się nie osiedlali, a do tego było tu dużo pamiątek piastowskiej historii miasta oraz czasów I Rzeczypospolitej, w tym pobliski Ostrów Tumski z Katedrą. Wypoczywających przyciągała też urozmaicona krajobrazowo dolina Cybiny (w miejscu obecnego jeziora), łąki pełne urozmaiconych kwiatów na bukiety, piaszczyste wzgórza, stare cmentarze (np. świętojański), ogródki rozrywkowe oraz stawy i młyny. Silne związki polskiej młodzieży z Maltą oraz sytuacja polityczna w końcu I wojny światowej spowodowały, że powstał zamysł stworzenia w tym miejscu parku kultury. Inicjatorem tych działań był ksiądz Stanisław Łukomski. 15 września 1917 powstał Komitet Budowy Parku Narodowego przekształcony z wcześniejszego Funduszu na cele społeczne młodzieży.
W marcu 1919 Adam Ballenstaedt przygotował projekt Parku Narodowego o powierzchni 25 hektarów. Miało to być założenie regularne, oparte o 700-metrową, główną oś kompozycyjną, wzdłuż której rozmieszczone miały być symetrycznie, w pasie o szerokości 260 metrów, boiska, hale sportowe, łazienki rzeczne, teatry i domy wypoczynkowe. Mimo że projekt Ballenstaedta był prekursorski w skali polskiej, to nigdy nie wyszedł poza fazę planowania – zrealizowano jedynie częściowo Kopiec Wolności. Niezależnie od tego stanowił punkt wyjścia dla kolejnych pomysłów na zagospodarowanie Malty w kolejnych dziesięcioleciach.
Idea rozwoju terenów maltańskich powróciła w 1930, kiedy to Towarzystwo Miłośników Miasta Poznania zorganizowało konferencję poświęconą rozwojowi zieleni miejskiej. W 1931 rozpisano konkurs na plan rozbudowy miasta Poznania. Koncepcję w tym zakresie nakreślili dyrektor Ogrodów Miejskich, Bogdan Marciniec oraz architekt Władysław Czarnecki. Pierwsze projekty tzw. Parku Wschodniego (118 hektarów) zakładały realizację Parku Narodowego z planów Ballenstaedta w okrojonej wersji. Przewidziano też budowę sztucznego akwenu umożliwiającego "w porze latawej wiosłowanie i pływanie, przy czem szerokość przybasenu" umożliwić miała "urządzanie zawodów pływackich". W porze zimowej staw umożliwić miał uprawianie łyżwiarstwa, "a skłony terenowe" – sportów saneczkowych. Z około 1932 pochodzi klinowa koncepcja urządzenia zieleni poznańskiej autorstwa Czarneckiego. Zawarte w niej postulaty dotyczące Malty zostały jednak odsunięte w czasie, najpierw z uwagi na wielki kryzys, a potem napaść Niemiec na Polskę.
Niemieckie władze okupacyjne kontynuowały prace rozpoczęte przez Polaków i częściowo w oparciu o wcześniejsze plany, przy czym nie przejmowały się skomplikowanymi stosunkami własnościowymi w obrębie doliny Cybiny oraz wykorzystywały darmową pracę więźniów narodowości polskiej i żydowskiej, częściowo z obozów pracy przymusowej.
Prace kontynuowano od 1947, a w 1952 spiętrzono Cybinę i utworzono Jezioro Maltańskie. W tym samym roku odbył się tu pierwsze międzynarodowe zawody wioślarskie w ramach Festiwalu Młodzieży i Studentów.
Obiekty.
Południową część Malty zajmuje sztuczne Jezioro Maltańskie powstałe poprzez spiętrzenie wód Cybiny oraz las komunalny, zaś wschodnia część zajęta jest przez tereny Nowego Zoo na Białej Górze. Jedynie północną część stanowi osiedle domków jednorodzinnych – Osiedle Maltańskie. Na zachód od osiedla znajduje się gorzelnia (dawniej Polmos Poznań, obecnie Wyborowa SA) oraz Park Tysiąclecia.
Tereny wokół Jeziora Maltańskiego stanowią jeden z ośrodków rekreacyjnych miasta, zaś samo jezioro jest torem regatowym. Kursuje tu Kolejka Parkowa Maltanka, a na brzegu i tafli jeziora znajdują się między innymi:

</doc>
<doc id="338803" url="https://pl.wikipedia.org/wiki?curid=338803" title="Malta">
Malta

Malta, Republika Malty (malt. "Repubblika ta’ Malta", ang. "Republic of Malta") – wyspiarskie państwo-miasto położone w Europie Południowej, na Morzu Śródziemnym, 81 km na południe od Włoch. Obejmuje cały archipelag Wysp Maltańskich, jednakże większość ludności mieszka na głównej wyspie o tej samie nazwie, w zespole miejskim Valletty – stolicy Malty.
Malta ma historię sięgającą tysięcy lat. Cywilizacja na Malcie zaczęła rozwijać się ponad 7000 lat temu. W jaskini Għar Dalam odnaleziono ceramikę stworzoną przez człowieka z około 5000 r. p.n.e. Pierwsze większe budowle na Malcie – megalityczne świątynie zaczęto budować około 3600 r. p.n.e. Są one najstarszymi stojącymi budowlami w Europie i jednymi z najstarszych na świecie, są starsze niż piramidy w Egipcie. W podobnym okresie powstało Hypogeum Ħal Saflieni. Spuścizną tych budowli jest kilkanaście ruin, z czego siedem zostało wpisane na listę światowego dziedzictwa UNESCO. Przez następne wieki wyspy maltańskie były pod panowaniem m.in. Fenicjan i Kartaginy (800–218 p.n.e.), Starożytnego Rzymu (218 p.n.e. – 870 n.e.), Arabów (870–1091), Hrabstwa i Królestwa Sycylii (1091–1530), Zakonu Maltańskiego (1530–1798) oraz Wielkiej Brytanii (1800–1964/1974). Losy wysp maltańskich mają dziś odzwierciedlenie w kulturze, języku i architekturze, czego przykładem jest Valletta z 320 zabytkami, czyniąc ją jednym z najbardziej zagęszczonych obszarów zabytkowych na świecie. Także ona została wpisana na listę światowego dziedzictwa UNESCO.
Współczesna Malta jest krajem rozwiniętym o bardzo wysokim wskaźniku rozwoju społecznego (plasując się między Francją i Włochami), dobrej jakości życia (w rankingu plasuje się pomiędzy Niemcami, Słowenią a Wielką Brytanią) oraz wysokim wskaźniku zadowolenia z życia (14 miejsce na świecie). Jest członkiem Unii Europejskiej oraz kilkunastu organizacji międzynarodowych, w tym ONZ, OBWE, Wspólnoty Narodów i EuroMed. Obowiązującą walutą jest euro. Językami urzędowymi są maltański i angielski. Malta leży w strefie klimatu subtropikalnego typu śródziemnomorskiego, z krótkimi, bardzo łagodnymi zimami, długim okresem z letnimi temperaturami oraz 300 dniami słonecznymi rocznie.
Geografia.
Położenie.
Malta położona jest w środkowej części Morza Śródziemnego, 81 km na południe od włoskiej Sycylii (Cieśnina Maltańska) i 286 km na północny wschód od Tunezji. Jest najdalej na południe wysuniętym państwem Europy. Przy współrzędnych geograficznych: 35°50′N, 14°35′E leży bardziej na południe niż niektóre miasta północnej Afryki, np. stolica Tunezji – Tunis i stolica Algierii – Algier. Poprzez wody terytorialne Morza Śródziemnego od północy graniczy z Włochami.
Ukształtowanie powierzchni.
Malta jest krajem nizinnym, aczkolwiek w południowo-zachodniej części głównej wyspy i na wyspie Gozo występują wzgórza. Linia brzegowa jest dość urozmaicona, licznie występują tu zatoki i półwyspy. W części północnej i zachodniej głównej wyspy oraz w części wybrzeża wyspy Gozo linia brzegowa łagodnie wchodzi w morze, tutaj też występuje najwięcej plaż. Większość piaszczystych plaż na Malcie opartych jest na wydmach. W południowej części głównej wyspy, w niektórych rejonach Gozo oraz na kilku mniejszych wysepkach archipelagu występują klify. Głównymi pasmami klifów w archipelagu są klify Dingli oraz klify Ta’ Ċenċ. Ich wysokość dochodzi miejscami do 130 m n.p.m. Maltańskie klify są na liście wstępnej światowego dziedzictwa UNESCO. Najwyższym punktem Malty jest Ta’ Dmejrek w pobliżu Dingli o wysokości 253 m n.p.m., natomiast najniższym punktem – Morze Śródziemne (0 m). Długość wybrzeża wynosi około 200 km, z czego 140,8 km na wyspie Malta i 56 km na Gozo. Wody powierzchniowe są ograniczone. Malta nie posiada stałych rzek, za to jako jedyny kraj Europy posiada sieć rzek okresowych płynących w kilku dolinach.
Archipelag.
Wyspa Malta jest główną wyspą archipelagu Wysp Maltańskich, obejmuje ona prawie 78% powierzchni archipelagu, ponad 93% ludności państwa i generuje 95,8% PKB państwa. Innymi wyspami są: Gozo obejmująca 21% powierzchni archipelagu, prawie 7% ludności i 4,2% PKB i Comino obejmująca 0,9% powierzchni archipelagu – obie są również zamieszkane. Archipelag obejmuje również szereg mniejszych wysp np. Wyspa Manoela, Cominotto i Wyspa Św. Pawła. Znajduje się tu także szereg mikrowysepek np. Filfla, Fungus Rock, Halfa Rock oraz większych skał wystających z morza.
Geologia.
Archipelag maltański, położony między włoską Sycylią a Tunezją, powstał dzięki wypiętrzeniu skały osadowej. Prawie w całości składa się ze skał osadowych – głównie wapieni koralowych, powstałych w okresie oligo-miocenu. Malta tworzy czubek obróconego uskoku na skraju rowu maltańskiego. W identycznym procesie na południowo-zachodniej stronie rowu powstała włoska wyspa Lampedusa. Archipelag maltański łączy z Sycylią podwodny płaskowyż o głębokości mniejszej niż 100 metrów. Podczas różnych regresji morskich na Morzu Śródziemnym Malta była połączona z Sycylią przesmykiem, przez który mogły się przemieszczać zwierzęta.
Urbanizacja.
Większość mieszkańców Malty mieszka w zespole miejskim Valletty. Bezpośrednio wokół Valletty znajduje się rdzeń zespołu miejskiego. Obszary położone dalej mają powiązania metropolitalne z głównym ścisłym centrum. Południowo-zachodnia część głównej wyspy oraz wyspa Gozo jest stosunkowo mało zurbanizowana. Pozostała część wysepek ma charakter dziewiczy. Zgodnie z danymi Europejskiego Urzędu Statystycznego Eurostat, wielkie miasto (ang. "greater city") Valletta ma 243 083 mieszkańców. Zgodnie z danymi "Demographia", w ścisłym obszarze miejskim Valletty mieszka 300 000 mieszkańców na obszarze zaledwie 91 km², przy gęstości zaludnienia wynoszącym 3300 osób/km². Zgodnie z danymi Europejskiej Sieci Obserwacyjnej Rozwoju Terytorialnego i Spójności Terytorialnej, funkcjonalny zespół miejski (ang. "Functional Urban Area", "FUA") miał w 2007 roku 355 000 mieszkańców. Zgodnie z najnowszymi danymi Europejskiego Urzędu Statystycznego Eurostat, funkcjonalny zespół miejski (ang. "Functional Urban Area") oraz region metropolitalny miał 480 134 mieszkańców w 2020 roku na powierzchni 246 km², przy gęstości zaludnienia wynoszącej 1951 osób/km². Zgodnie z danymi ONZ, Malta jest najbardziej zurbanizowanym państwem w Europie, około 95% ludności mieszka w obszarze miejskim. Ponadto na podstawie wyników badań ESPON i Komisji Unii Europejskiej, całe terytorium Malty stanowi jeden obszar miejski.
Od czasu do czasu w mediach, książkach, publikacjach i dokumentach urzędowych na Malcie, jak również w niektórych instytucjach międzynarodowych, Malta jest określana jako państwo-miasto (ang. "city state"). Wiele instytucji, obiektów czy atrakcji turystycznych na Malcie ma w nazwie słowo „maltański” np. (Uniwersytet Maltański, Międzynarodowy Port Lotniczy Malta itd) zamiast nazwy miejscowości jak to ma miejsce w innych państwach. Malta jest również notowana w rankingach dotyczących miast czy obszarów metropolitalnych.
Malta, z powierzchnią 316 km² i liczbą ludności na poziomie 0,5 miliona, jest jednym z najgęściej zaludnionych państw na świecie, ustępując tylko kilku innym państwom-miastom jak Watykan, Monako czy Singapur.
Klimat.
Malta znajduje się w strefie klimatu subtropikalnego typu śródziemnomorskiego, z bardzo łagodnymi zimami i długimi ciepłymi, częściowo gorącymi latami. Średnia roczna temperatura wynosi 23 °C w dzień i 16 °C w nocy. Według rankingu "International Living", Malta jest państwem z najlepszym klimatem na świecie. Valletta, stolica Malty, jest najsłoneczniejszą miejscowością w Europie.
Średnia temperatura dwóch najchłodniejszych miesięcy – stycznia i lutego – wynosi 16 °C w dzień i 10 °C w nocy. W tych miesiącach temperatury wynoszą zwykle od 13 do 20 °C w ciągu dnia, od 7 do 13 °C w nocy, a średnia temperatura morza wynosi 15–16 °C. Opady śniegu, jak i mróz nie występują. W 7–8 miesięcznym okresie od połowy kwietnia do końca listopada, średnie temperatury w dzień bardzo rzadko są niższe niż 20 °C. W najcieplejszym miesiącu roku – sierpniu, temperatury wynoszą zwykle od 28 do 34 °C w ciągu dnia, około 23 °C w nocy, a średnia temperatura morza wynosi 26 °C. Na Malcie temperatury są stabilne i występują tu niewielkie wahania temperatury pomiędzy kolejnymi dniami – średnio do 2 °C różnicy, rzadko więcej.
Malta ma tylko kilkadziesiąt dni deszczowych rocznie, od około 1 dnia deszczowego w okresie od czerwca do sierpnia do czasami kilkunastu dni deszczowych w grudniu. Występuje tu ponad 3000 godzin słonecznej pogody rocznie, od ponad 160 h (średnio 5,2 godziny dziennie) w grudniu do ponad 377 h (średnio 12,2 godziny czystego słońca na dobę) w lipcu. Prawdopodobieństwo bezchmurnej słonecznej pogody na Malcie wynosi 71% w skali roku. Na Malcie występuje około 300 dni słonecznych rocznie. Malta jest jednym z niewielu miejsc w Europie, gdzie zielono jest przez cały rok.
Historia.
Początki cywilizacji na Malcie sięgają aż 5200 lat p.n.e., gdy trafili tu z Sycylii pierwsi osadnicy. Około 3500 lat p.n.e. w miejscowości Ġgantija na wyspie Gozo została wzniesiona świątynia. Inne świątynie, dolmeny i grobowce powstały później także w innych miejscach archipelagu.
Malta, która jest dogodnym miejscem do kontrolowania centralnego i wschodniego basenu Morza Śródziemnego, na przestrzeni dziejów często przechodziła z rąk do rąk. Około 800 p.n.e. założyli tu swoje osiedla Fenicjanie, a 300 lat później wyspę podbili Kartagińczycy.
W 257 p.n.e. miał miejsce pierwszy atak Rzymian i w 218 p.n.e. Malta przeszła pod władanie Imperium Rzymskiego. W roku 60 n.e. na mieliźnie u brzegów wyspy rozbił się statek przewożący do Rzymu, jako więźnia, św. Pawła, który nawrócił Maltę na chrześcijaństwo. Po podziale Cesarstwa Rzymskiego w 395 roku, wyspa znalazła się w granicach Cesarstwa Zachodniorzymskiego. W latach 454–464 terytorium posiadali Wandalowie, a od 464, Ostrogoci. W 533 roku włączona do Cesarstwa Wschodniorzymskiego, w ramach rekonkwisty Justyniana I.
W 870 została zdobyta przez Arabów
W 1090 zdobyta przez Normanów i przyłączona do księstwa sycylijskiego, a następnie Królestwa Sycylii.
W 1530 cesarz Karol V Habsburg przekazał wyspę jako lenno wydalonemu z Rodos zakonowi joannitów (Kawalerów Maltańskich) za opłatą roczną w wysokości jednego sokoła maltańskiego. 18 maja 1565 rozpoczął się atak liczącej około 40 tys. żołnierzy armii Imperium Osmańskiego. Obrońcom, w skład których wchodziło kilkuset rycerzy zakonnych, 2 tys. żołnierzy hiszpańskich i około 6 tys. ludności cywilnej, udało się ten atak całkowicie odeprzeć prawie cztery miesiące później, 8 września (Wielkie Oblężenie Malty). W celu lepszej obrony Wielki Mistrz Jean de la Valette rozpoczął w 1566 budowę nowego miasta na półwyspie Sciberras, nazwanego od jego nazwiska Valletta. Miasto to stało się później stolicą Malty.
W 1798 zdążająca do Egiptu flota francuska zaatakowała i zdobyła wyspę. Napoleon Bonaparte nakazał rycerzom zakonu w ciągu kilku dni opuścić Maltę. Po kilku miesiącach niezadowoleni z rządów francuskich mieszkańcy wyspy wzniecili powstanie i wspomagani przez Króla Sycylii i Brytyjczyków w 1800 zmusili wojska francuskie do poddania się.
Malta w latach 1800–1813 była pod protektoratem Wielkiej Brytanii. Trwający od 1814 do 1815 kongres wiedeński ustanowił Maltę kolonią brytyjską. Wyspa stała się brytyjskim „niezatapialnym lotniskowcem” i bazą okrętów podwodnych w czasie II wojny światowej, stwarzając poważne zagrożenie dla dostaw zaopatrzenia dla wojsk Osi w Afryce Północnej. Malta również wymagała dostaw. Wojska Osi „oblegały” wyspę, niszcząc konwoje z zaopatrzeniem płynące na Maltę, intensywnie ją bombardując oraz zastawiając minami. Spowodowało to czasową utratę przez aliantów możliwości podejmowania działań zaczepnych z Malty. Niemcy zrezygnowali jednak z planowanej inwazji koncentrując wysiłki na zdobyciu Egiptu. Po oblężeniu w latach 1940–1942, w uznaniu zasług i męstwa obrońców Malty, wyspa w 1942 została odznaczona najwyższym cywilnym odznaczeniem brytyjskim – Krzyżem Jerzego. Jego wizerunek znajduje się na obecnej fladze Malty, co jest opisane w punkcie 1. I rozdziału maltańskiej konstytucji.
W 1947 Malta uzyskała autonomię wewnętrzną, a w 1963 proklamowane zostało powstanie państwa maltańskiego. Rok później Malta uzyskała częściową niepodległość jako State of Malta (pol. "Państwo Maltańskie") w ramach królewskiej wspólnoty Commonwealth realm, wciąż głową Malty była brytyjska królowa Elżbieta II. Podpisany został też układ obronny z Wielką Brytanią, który zezwalał na utrzymanie na Malcie brytyjskich baz wojskowych. W 1967 układ ten został zerwany i dopiero po czterech latach udało się wynegocjować prowizoryczne porozumienie.
W pierwszych miesiącach 1971, gdy Wielka Brytania zaprzestała płacenia za utrzymanie baz Royal Navy, rząd Malty był finansowany przez Libię. Okres ten przypadł na rządy Doma Mintoffa, którego długoletnie rządy jako premiera są godne uwagi ze względu na wzrost poziomu życia oraz ustanowienie państwa opiekuńczego 13 grudnia 1974 proklamowana została Republika Malty (Repubblika ta’ Malta). Na początku lat 80. doszło do nacjonalizacji banków, telekomunikacji i transportu oraz uwłaszczenia własności kościelnej. Pod koniec lat 80. doszło do znacznej liberalizacji gospodarki kraju.
1 maja 2004 Malta przystąpiła do Unii Europejskiej. 1 stycznia 2008 Malta przyjęła euro.
Od 1 stycznia do 31 lipca 2017 roku, Malta przewodniczyła Radzie Unii Europejskiej.
Ustrój polityczny.
Malta jest republiką parlamentarną. Na czele państwa stoi prezydent, który jest wybierany przez parlament na pięcioletnią kadencję. Władzę ustawodawczą sprawuje jednoizbowy parlament noszący nazwę Izby Reprezentantów złożonych z 69 deputowanych. 65 deputowanych jest wybieranych w 13 pięciomandatowych okręgach, czterech deputowanych zostało zadeklarowanych przez komisarzy wyborczych jako posłów zgodnie z zastrzeżeniem art. 52 Konstytucji Malty. Kadencja trwa 5 lat. Władzę wykonawczą sprawuje rząd oraz prezydent.
Po wyborach, które odbyły się w 2017 roku, w parlamencie zasiadają dwie partie:
Partie te dzielą między siebie mandaty w parlamencie nieprzerwanie od 1971.
Oprócz nich istnieją też inne partie, m.in.:
Podział administracyjny.
Malta jest państwem jednolitym, bez struktury federalnej. Zgodnie z Konstytucją, jedynym elementem samorządu poniżej poziomu samej republiki jest system rad lokalnych nazywanych "local councils". W 1993 roku ustanowiono obecnie funkcjonujący oficjalny podział administracyjny Malty obejmujący 68 samorządów. Powstały w 1994 roku "Local Councils Association" (LCA, pol. "Stowarzyszenie Rad Lokalnych") jest stowarzyszeniem reprezentującym wszystkie komitety lokalne z myślą o ochronie i promowaniu wspólnych interesów. Utworzono także pięć regionów pomocniczych dla celów statystycznych. Według europejskiej Klasyfikacji Jednostek Terytorialnych do Celów Statystycznych NUTS, państwo Malta na poziomie "NUTS 1" i "NUTS 2" nie ma podziału (obejmuje całą Maltę jako jeden element), natomiast na poziomie "NUTS 3" dzieli się na dwie części: na główną wyspę Maltę oraz wyspę Gozo i Comino.
Demografia.
Dane statystyczne.
W ciągu prawie 200 lat liczba ludności na Malcie zwiększyła się czterokrotnie, w ciągu ostatnich 100 lat liczba ludności na Malcie się podwoiła. W 1842 roku Maltę zamieszkiwało 114 499 osób, w 1911 roku – 211 564 osób, w 1957 roku – 319 620 osób natomiast w 2011 roku Maltę zamieszkiwało 416 055 osób. W samych tylko latach 2012–2017, liczba ludności wzrosła o 51 891 osób, czyli o 12%. W 2018 roku Eurostat podał, że tempo wzrostu populacji Malty było 15 razy wyższe niż średnia Unii Europejskiej. Około 2020 roku, populacja Malty przekroczyła 500 000. Maltańczycy stanowią ok. 79% społeczeństwa (411 000 osób), obcokrajowcy stanowią ok. 21% (103 000 osób, 1/5 populacji) i ta liczba cały czas wzrasta, de facto Malta stała się państwem kosmopolitycznym. Populacja Malty gwałtownie wzrosła w porównaniu z 2010 rokiem, kiedy obcokrajowcy liczyli zaledwie 19 tysięcy osób. Ponad 80 000 pełnoletnich obcokrajowców (ok. 16% populacji Malty) to obywatele Unii Europejskiej (nie były liczone osoby poniżej 16 roku życia i osoby, które nie zarejestrowały się jako rezydenci).
Wyznania religijne.
Zgodnie z danymi z 2019 roku, około 90% Maltańczyków to chrześcijanie (97% w 2010 roku), z czego katolicy stanowią 83% populacji (duży spadek, z 95,8%). Według raportu z 2005 roku w niedzielnych mszach uczestniczyło około 52,6% mieszkańców Malty, natomiast według danych arcybiskupa archidiecezji maltańskiej w 2015 roku w niedzielnej mszy uczestniczy 40% mieszkańców. Metropolia maltańska to metropolia obrządku łacińskiego obejmująca swoim zasięgiem Maltę. Podzielona jest na archidiecezję maltańską i diecezję Gozo. Na Malcie istnieje 359 kościołów i 78 parafii.
Pozostałe grupy wyznaniowe to inne odłamy chrześcijaństwa jak np. protestantyzm (2%, wzrost z 1,1% w 2010 roku), prawosławie (2%), inne odłamy chrześcijaństwa (3%), w tym Świadkowie Jehowy (0,15%). Mniejsze grupy imigrantów wyznające islam stanową 2%, społeczność żydowska oscyluje na poziomie &lt;0,1%. Wzrost nastąpił wśród ateistów i osób niereligijnych, z 2,5% w 2010 roku do 4% w 2019 roku.
Gospodarka.
Jednymi z najważniejszych gałęzi gospodarki w połowie XX wieku były produkcja tekstyliów oraz przemysł stoczniowy. Do lat 60. XX wieku jednym z filarów maltańskiej gospodarki była stała obecność baz Royal Navy na wyspie, jednak brytyjska armia i marynarka wojenna zaczęły opuszczać kolejne bazy wojskowe. Po uzyskaniu przez kraj niepodległości w 1964 roku i w miarę postępowania globalizacji, produkcja stoczniowa i przemysł lekki stały się nieopłacalne. Od lat 70. XX wieku kolejne rządy wykorzystują dobrą znajomość języka angielskiego wśród obywateli i wysokie kwalifikacje lokalnej siły roboczej do przeorientowania gospodarki w stronę bardziej zyskownych przedsięwzięć, przede wszystkim w branży turystycznej i produkcji półprzewodników. Początkowo rząd maltański silnie stymulował gospodarkę za pomocą inwestycji bezpośrednich, interwencjonizmu państwowego oraz finansowania dużych przedsiębiorstw należących do skarbu państwa. W końcu lat 90. nastąpiła prywatyzacja wielu państwowych firm i od tego czasu Malta przeszła w całości na model gospodarki rynkowej. Finałem zmian prawnych i organizacyjnych było wstąpienie Malty do Unii Europejskiej w 2004 roku.
Obecnie głównymi gałęziami gospodarki są handel zagraniczny, produkcja (głównie elektroniki), usługi finansowe i turystyka. Średnie dochody w zależności od źródła wynosiły rocznie: 21 446 euro (2010) lub 20 196 (2020) brutto na osobę. Stawki podatków od osób fizycznych obowiązujące na Malcie należą do najniższych w Unii Europejskiej. Stopa opodatkowania spółek na Malcie wynosi 35%; jednak zwrot wynosi zwykle równowartość 6/7 zapłaconego podatku, co daje średnią stawkę podatkową w wysokości 5%.
Produkt krajowy brutto według parytetu siły nabywczej na osobę wynosi $33 200. Produkt krajowy brutto według sektora kształtuje się następująco: usługi – 75,2%, przemysł – 23,7%, rolnictwo – 1,1%. Bezrobocie na Malcie we wrześniu 2020 roku wynosiło 4,0%. Inflacja w połowie 2021 była na poziomie 0,2%, jest to drugi najlepszy wynik w Unii Europejskiej.
Na podstawie danych Freedom House, Malta jest krajem z pełną wolnością prasy. Na podstawie danych The Economist, Malta należy do grona 24 państw świata z pełną demokracją. Malta jest drugim państwem na świecie, jeśli chodzi o najniższe zagrożenie wystąpieniem klęski żywiołowej, a także jednym z najbezpieczniejszych państw dla turystów. Malta została uznana za drugie państwo na świecie pod względem komfortu osiedlenia oraz dziesiąte na świecie miejsce na emeryturę w rankingu "International Living" 2017 oraz 13 miejsce w rankingu "" 2018.
Malta m.in. ze względu na stabilność polityczną i gospodarczą, obecność wykwalifikowanej siły roboczej, strategiczne położenie geograficzne – w Europie, na szlaku do Afryki i Azji oraz biegłą znajomość języka angielskiego przez mieszkańców stała się międzynarodowo uznanym centrum finansowym. W rankingu dotyczącym globalnych centrów finansowych – "Global Financial Centres Index 2020", Malta uplasowała się na 73 miejscu wśród miast świata.
W 2019 roku kraj ten odwiedziło ponad 2,7 mln turystów (5,9% więcej niż w roku poprzednim), generując dla niego przychody na poziomie 1,9 mld dolarów.
Na Malcie rozwija się międzynarodowy przemysł filmowy. Rozwinął się również przemysł hazardowy. Znajduje się tu kilka kasyn, największe to Oracle Casino, Portomaso Casino oraz Dragonara Casino oraz szereg hazardowych portali internetowych i gier online.
Malta Stock Exchange to maltańska giełda papierów wartościowych, będąca członkiem Światowej Federacji Giełd skupiającej najbardziej rozwinięte giełdy świata.
Transport.
Transport morski.
Malta ma dwa większe porty morskie: Wielki Port oraz Malta Freeport, które przeładowały w 2010 roku 6 milionów ton towarów. Wielki Port jest głównym portem pasażerskim Malty i drugim pod względem wielkości maltańskim portem handlowym. Wcina się na około 3,6 km w głąb lądu. W 2017 roku obsłużył 778 596 pasażerów. Natomiast Malta Freeport jest dziewiątym portem morskim w Europie oraz trzecim nad Morzem Śródziemnym pod względem przeładunku kontenerów. W 2015 roku przeładowano w nim 3,06 miliona kontenerów typu TEU oraz obsłużono 2189 statków. Jest to także największy port rybacki na Malcie i jest bazą dla 70% maltańskiej floty rybackiej. Pomiędzy Maltą a oddaloną o 80–90 km włoską Sycylią istnieje przeprawa promowa. Jest ona też najlepszą metodą dostania się na Maltę samochodem. Głównym przewoźnikiem promowych jest Virtu Ferries, który oferuje kursy na trasie Wielki Port ↔ Pozzallo (czas podróży 1 godzina 45 minut). W 2021 roku uruchomiono również promy z Malty do włoskich miast: Palermo i Genua. Innym przewoźnikiem promowym obsługującym transport na włoską Sycylię jest Ponte Ferries, który oferuje kursy na trasie Wielki Port ↔ Augusta (czas podróży ok. 3 godzin). Na Malcie funkcjonują także wodne taksówki ("water taxi"), zarówno używające tradycyjnych łodzi maltańskich Dgħajsa, jak i nowocześniejsze łodzie.
Transport lotniczy.
Malta jest obsługiwana przez międzynarodowy port lotniczy Malta, który w 2019 roku obsłużył ponad 7,3 mln pasażerów (5 mln w 2016 roku). Maltański port lotniczy ma bezpośrednie połączenia z kilkoma portami lotniczymi w Polsce: lotniskiem w Krakowie, Wrocławiu, Gdańsku i Poznaniu poprzez linie lotnicze Ryanair, a także z lotniskiem w Katowicach, Warszawie i Gdańsku poprzez linię lotniczą Wizz Air oraz poprzez czartery Air Malta z Warszawy. Lot z Polski trwa nieco ponad 2,5 godziny. Ponadto znajduje się tutaj międzynarodowy heliport – Heliport Xewkija.
Transport drogowy.
Na Malcie obowiązuje ruch lewostronny. Maksymalna prędkość w terenie zabudowanym wynosi 50 km/h, a poza nim – 80 km/h. Do jazdy samochodem na Malcie wymagane jest prawo jazdy. Posiadacze ważnych praw jazdy wydanych w innym państwie członkowskim Unii Europejskiej, mogą prowadzić samochody na Malcie, bez konieczności uzyskiwania dodatkowych zezwoleń. Malta ma najniższą liczbę śmiertelnych wypadków w Unii Europejskiej, zarówno ogółem, jak i w przeliczeniu na milion mieszkańców.
Komunikacja miejska.
Dawniej publiczny transport zbiorowy obsługiwany był za pomocą Malta Railway oraz maltańskich tramwajów, obecnie obsługiwany jest za pomocą autobusów komunikacji miejskiej. Istnieją plany budowy maltańskiego metra.
Operatorem sieci autobusowej jest Malta Public Bus. System komunikacji autobusowej to 265 nowoczesnych autobusów, a liczba przystanków na Malcie wynosi 970, z czego 850 znajduje się na wyspie Malta, natomiast 120 na wyspie Gozo. Istnieje w sumie 80 różnych tras. Jedna lub dwie cyfry w oznaczeniu trasy oznaczają autobus z/do Valletty. Ekspresowe trasy są oznaczone znakiem „X”. Wszystkie autobusy są klimatyzowane, niskopodłogowe, są wyposażone w system głosowy oraz elektroniczne tablice informacyjne wyświetlające kolejne przystanki. Od października 2022 roku, komunikacja miejska na Malcie ma być darmowa dla jej mieszkańców.
Na Malcie funkcjonują również autobusy turystyczne (ang. "tour bus"), które obwożą pasażerów po wszystkich najważniejszych atrakcjach państwa-miasta. Dwaj przewoźnicy turystyczni to: "MaltaSightSeeing" i "CitySightseeing Malta". W autobusach dostępny jest wielojęzyczny system audio przewodnika, w autobusach "MaltaSightSeeing" dostępny również w języku polskim.
Atrakcje turystyczne i zabytki.
Plaże.
Nadmorskie kurorty i większe, piaszczyste plaże znajdują się głównie w północnej części Malty. Największą plażą na Malcie jest plaża nad zatoką Mellieħa Bay. Słynie z piaszczystej plaży o długości około kilometra oraz z płytkich wód. Druga pod względem wielkości jest plaża nad zatoką Golden Bay. Na obu tych plażach znajduje się wypożyczalnia leżaków, parasoli i sprzętu wodnego, a także szereg barów i restauracji. Ratownicy i inni pracownicy "Malta Tourism Authority" są obecni na plaży codziennie w okresie od czerwca do września. Innymi popularnymi plażami są Pretty Bay, Paradise Bay, St. George's Bay w St. Julian’s oraz Ramla Bay na wyspie Gozo (zajmująca 21 miejsce na świecie w rankingu The Guardian). Na Malcie znajduje się łącznie 90 kąpielisk wyznaczonych zgodnie z przepisami unijnej dyrektywy kąpieliskowej. W 2019 roku, 85 kąpielisk miało doskonałą jakość wody, natomiast 2 miały jakość dobrą. Według badań Komisji Europejskiej wszystkie plaże na Malcie mają doskonałą czystość wody. Obecnie jedenaście plaż na Malcie uzyskało prawo do używania znaku Błękitnej Flagi.
Atrakcje naturalne.
Blue Grotto ("Błękitna Grota") to system podziemnych korytarzy tuż nad taflą morza. W tym miejscu popularne są spływy łodzią. Ninu's Cave i Xerri's Grotto to podziemne jaskinie o wysokości 18 metrów i 9 metrów, z kolorowymi alabastrowymi stalaktytami i stalagmitami. Calypso Cave i Tal-Mixta Cave (L-Ghar Tal-Mixta) to popularne wysoko położone jaskinie, z których rozpościera się widok na morze. Dragonara Cave (nazywana również Coral Lagoon) to pionowa jaskinia, z tunelem na morze, natomiast Ta' Marija Cave to jaskinia zlokalizowana w białych klifach. Wied il-Mielah Window i Marks &amp; Dukes Window to naturalne mosty skalne, przez które przepływa woda morska. Do marca 2017 roku istniał trzeci most skalny, Azure Window ("Lazurowe Okno"), jednak uległ on całkowitemu zawaleniu na skutek erozji. Blue Lagoon ("Błękitna Laguna") to cieśnina między wyspami Comino i Cominotto. Jej krystaliczne wody i odosobniona lokalizacja sprawiają, że jest jedną z ważniejszych atrakcji turystycznych Malty. Blue Hole to morskie jezioro o głębokości 15 metrów i szerokości 10 metrów. Pod wodą, Blue Hole jest połączony tunelem na otwarte morze. Għasri Valley to dolina, w środku której znajduje się ciek wodny. Klify Dingli oraz klify Ta’ Ċenċ to wysokie klify mające kilkadziesiąt metrów wysokości. Innymi klifami są Fomm ir-Riħ. Maltańskie klify są liście wstępnej światowego dziedzictwa UNESCO. Chadwick Lakes to tama i zespół jezior, największy zbiornik słodkiej wody na Malcie. Inland Sea to słone jezioro, połączone z morzem przez tunel wodny. St. Peter's Pool to naturalny basen. Płaskie skały umożliwiają opalanie się, drabiny umożliwiają dostęp do morza, jest także możliwość nurkowania.
Obiekty prehistoryczne.
Għar Dalam to jaskinia. Wykopaliska z warstwy sprzed ponad 500 000 lat zawierały kopalne szczątki karłowatych słoni, hipopotamów, mikro-ssaków, ptaków i innych gatunków. Warstwa wierzchnia pochodząca z mniej niż 10 000 lat posiada dowody pierwszych ludzi na wyspie.
Na Malcie znajduje się zespół kilkunastu megalitycznych świątyń. Zaczęto je budować około 3600 r. p.n.e. Są one najstarszymi stojącymi budowlami w Europie i jednymi z najstarszych na świecie. Sześć świątyń jest wpisana na listę światowego dziedzictwa UNESCO. Z podobnego okresu pochodzi Għar ta’ Għejżu i Tas-Silġ.
Hypogeum Ħal Saflieni to podziemna budowla. Składa się z trzech poziomów. Jeden z poziomów powstał około 4000 roku p.n.e., a kompleks był używany na przestrzeni wielu wieków, aż do ok. 2500 roku p.n.e. Część pomieszczeń umieszczono w naturalnych grotach, które zostały później powiększone przez człowieka. Jest wpisana na listę światowego dziedzictwa UNESCO.
Na Malcie znajduje się wiele grobowców z czasów budowniczych megalitycznych świątyń. Należą do nich m.in.: Binġemma Tombs, Għar il-Midfna, Kerċem Tombs, Għar ta' Għejzu, Ta' Ċenċ Gallery Grave, Wied tax-Xlendi Tomb, Xagħra Stone Circle i Xemxija Tombs. Znajdują się tu również dolmeny w tego okresu, np. Ta’ Cenc, Wied Filep Dolmen, Wied Znuber Dolmen.
Misraħ Għar il-Kbir jest złożoną siecią rowów wyżłobionych w skale.
Obiekty starożytne.
Ras il-Wardija to świątynia punicka z czasów panowania Kartaginy, z III wieku p.n.e. Obiekt składa się z wykutej w skale prostokątnej komnaty oraz korytarza, wykutej w skale cysterny na wodę i studni w kształcie dzwonu i pozostałości zewnętrznych struktur kamiennych, w tym ołtarza.
Cippi of Melqart to dwa marmurowe dzbany z II w. p.n.e. z tekstami do fenickiego boga Melkart napisanymi w dwóch językach: starogreckim i fenickim. Jeden dzban znajduje się w maltańskim Narodowym Muzeum Archeologicznym, drugi znajduje się w paryskim Luwrze.
St. Paul’s Catacombs, Tal-Mintna Catacombs, St. Agatha's Catacombs, Salina Catacombs, St Augustine’s Catacombs, Ta' Bistra Catacombs i Abbatija Tad-Dejr to katakumby z czasów rzymskich. Maltańskie katakumby są liście wstępnej światowego dziedzictwa UNESCO.
Domvs Romana to muzeum zbudowane wokół ruin arystokratycznej rezydencji rzymskiej. W samym budynku są wystawione mozaiki i artefakty z okresu rzymskiego zebrane z całej Malty.
Pozostałe ruiny rzymskie to San Pawl Milqi, rzymska willa w Żejtun, Ras ir-Raħeb, Tas-Silġ, rzymskie łaźnie w Għajn Tuffieħa oraz wieże Ta’ Ċieda i Ta’ Ġawhar.
Kościoły.
Na Malcie istnieje 359 kościołów, 313 na głównej wyspie i 46 na wyspie Gozo. Część obiektów sakralnych ma status zabytku. W centrum każdej miejscowości znajduje się kościół parafialny, często w tej samej miejscowości istnieją również mniejsze kościoły oraz kaplice. Większość kościołów została budowana od 1500 roku do XX wieku. Dominującym stylem architektonicznym jest barok. Zdarzają się kościoły innych stylów architektonicznych jak np. neoklasycyzm (np. Prokatedra św. Pawła w Valletcie), neoromanizm (np. kościół Ta’ Pinu), renesans (np. Bazylika w Nadur, Sanctuary of Our Lady of Mellieħa), neogotyk (np. Robert Samut Hall, kościół Świętej Trójcy w Sliemie, Addolorata Cemetery Chapel, Bazylika Matki Bożej z Góry Karmel w Valletcie), architektura średniowiecza (np. Kaplica Panny Maryi w Bir Miftuħ), architektura bizantyńska (np. Kościół Matki Bożej z Damaszku w Valletcie) i inne.
Pałace.
Na Malcie znajduje się kilkanaście pałaców. Jednym z najpopularniejszych jest Pałac Wielkich Mistrzów zbudowany w 1571 roku. Mieści się tu urząd prezydenta i Izby Reprezentantów. Pałac San Anton to pałac zbudowany w latach 1600–1636 jako letnia rezydencja Wielkiego Mistrza Zakonu Maltańskiego. Obecnie jest oficjalną rezydencją prezydenta Malty. Pałac otoczony jest dużym ogrodem. Verdala Palace został zbudowany w 1586 roku. Jest oficjalną letnią rezydencją prezydenta Malty. Casa Rocca Piccola to pałac zbudowany w XVI wieku. Zawiera ponad 50 pokoi, z których większość jest otwarta do zwiedzania. Można zwiedzać także sypialnię z baldachimem, prywatną kaplicę i sieć podziemnych korytarzy oraz tuneli wydrążonych w skale. Innymi pałacami są: Inquisitor’s Palace, Selmun Palace, Girgenti Palace, Palazzo Nobile, Palazzo Vilhena, Palazzo Parisio w Valletcie, Palazzo Parisio w Naxxar, Palazzo Promontorio, Castello dei Baroni, Zammitello Palace, Villa Bologna, Villa Francia, Villa Rosa, Casa Bernard, Casa Leoni, Banca Giuratale w Mdinie, Banca Giuratale w Valletcie, Dragonara Palace, Hostel de Verdelin, Spinola Palace w St. Julian’s, Spinola Palace w Valletcie.
Znajdują się tu również majestatyczne wille np. Villa Bonici, Villa Guardamangia (dawna rezydencja Elżbiety II), Villa Parisio i inne.
W XVI wieku na Malcie zbudowano piętnaście zajazdów. Siedem z nich powstało w Birgu, osiem natomiast w Vallettcie. Były to miejsca zamieszkania rycerzy Zakonu Maltańskiego z różnych części Europy. Do dzisiejszych czasów zachowało się dziesięć budynków. Większość z nich ma status zabytku. W Vallettcie zachowały się: Zajazd Kastylijski, Zajazd Prowansalski, Zajazd Włoski, Zajazd Aragoński oraz Zajazd Bawarski. W Birgu zachowały się: Zajazd Angielski, Zajazd Aragoński, Zajazd Francuski, Zajazd Kastylijski oraz Zajazd Owernii i Prowansji.
Fortyfikacje.
Fortyfikacje Malty obejmują kilka warownych miejscowości, dwie cytadele, forty, wieże strażnicze, baterie, reduty i inne.
Na Malcie znajduje się około dwudziestu fortów. Większość fortów powstała na podstawie wielokąta (tzw. "polygonal fort"), kilka powstało na podstawie gwiazdy. Jednym z pierwszych zbudowanych fortów był Fort Saint Elmo, którego budowa rozpoczęła się w 1551 roku. Brał udział w obronie podczas Wielkiego Oblężenia Malty w 1565 roku. Z czasem powstawały nowe budowle. Do 1795 roku forty były budowane przez Zakon Maltański, w latach 1852–1938 budowała je Wielka Brytania. Część fortów była częścią linii fortyfikacji np. Victoria Lines, będącej na liście wstępnej światowego dziedzictwa UNESCO. Oprócz fortów znajduje się tu również kilka nadszańców np. Saint James Cavalier czy Saint John’s Cavalier oraz oraz .
Zespół wież na Malcie obejmuje kilkadziesiąt budowli, w tym 23 historyczne umocnione wieże obserwacyjne będące częścią fortyfikacji Malty. Do głównych grup tych wież należą Wieże Wignacourta zbudowane w latach 1610–1649, Wieże Lascarisa zbudowane w latach 1637–1650 oraz Wieże de Redina zbudowane w latach 1658–1659. Wiele istniejących ma status zabytku. Oprócz wież fortyfikacyjnych istnieje na Malcie ok. dwudziestu innych wież.
Inne budowle.
Na Malcie znajduje się kilkanaście wiatraków, z czego dwa: wiatrak Xarolla z 1724 roku oraz wiatrak Ta’ Kola z 1787 roku są w dobrym stanie i są dostępne dla zwiedzających. Akwedukt Wignacourta to akwedukt zbudowany w latach 1610–1614 w celu zapewnienia ciągłego dopływu świeżej wody pitnej do Valletty. Jego większa część z całkowitej długości ponad 15 kilometrów, jest położona pod powierzchnią gruntu, oparta jest na ciągu niewielkich kamiennych łuków. Innym akweduktem jest Akwedukt na Gozo, zbudowany w 1843 roku. Mdina oraz Cittadella to ufortyfikowane miejscowości położone na wzgórzach, pełne barokowych budynków. Są one na liście wstępnej światowego dziedzictwa UNESCO. Na Malcie znajduje się np. średniowieczna Brama Greków, Brama Notre Dame (1685), Porte des Bombes (1721), Brama św. Heleny (1736), Brama Wiktorii (1885) i kilka innych. Łuk De Rohana z 1798 roku, Fawwara Gate z 1796 roku oraz Hompesch Arch z 1801 roku oraz to łuki triumfalne. Fontanna Trytona w Valletcie to jedna z głównych fontann na Malcie. Tas-Salvatur to wzgórze, na którym widnieje statua Jezusa Chrystusa. Kristu tal-Baħħara to pomnik Jezusa znajdujący się 35 metrów pod wodą.
Parki atrakcji.
Na Malcie znajduje się kilka parków atrakcji. Mediterraneo Marine Park to morski park rozrywki. Jedną z części parku jest delfinarium. W parku zamieszkują delfiny, lwy morskie, papugi, węże, jaszczurki, żaby, pająki, skorpiony, żółwie. Codziennie pokazywane są pokazy delfinów, lwów morskich i papug. Jest możliwość wykupienia interaktywnych opcji programów, w których jest możliwość dotykania zwierząt, jak również pływania z delfinami.
LWS Animal Park oraz Wildlife Park Malta to małe ogrody zoologiczne, w których występuje wiele różnych gatunków zwierząt, takich jak emu, jelenie, lamy, króliki, kozy górskie, tygrysy, lwy, małpy, niedźwiedzie, ptaki i inne. Niektóre ze zwierząt są utrzymywane w ich naturalnym otoczeniu. Bird Park Malta oraz Malta Falconry Centre to ptasie parki. Malta National Aquarium to akwarium publiczne o powierzchni łącznej 20 000 m². Składa się z 26 zbiorników. Splash &amp; Fun Water Park to aquapark, w którego skład wchodzą baseny, zjeżdżalnie i inne atrakcje wodne. Buġibba Water Park to niewielki park wodny otwarty od lipca do września. BOV Adventure Park to większy plac zabaw dla dzieci, z różnymi urządzeniami. Sant'Antnin Family Park to park rodzinny obejmujący miejsca piknikowe, place zabaw dla dzieci, siłownię na wolnym powietrzu, ścianki do wspinaczki skałkowej, dwa labirynty i amfiteatr. Popeye Village to wioska, która powstała jako sceneria do filmu Popeye z 1980 roku. Dziś jedna z atrakcji turystycznych wyspy. Niektóre z domów zostały wyposażone w różne przedmioty związane z filmem, w tym rekwizyty wykorzystywane w produkcji filmu. Dla turystów organizowane są różne pokazy oraz rejsy statkiem po zatoce. Na ulicach miasteczka można spotkać przechadzające się postacie z filmu, z którymi można porozmawiać i zrobić sobie zdjęcie.
Parki i ogrody.
Pomijając obszary o specjalnym statusie jak np. parki narodowe czy rezerwaty, maltańskie parki miejskie mają małą powierzchnię, jednakże są one liczne. Parki te ze względu na swą specyfikę zazwyczaj mają status ogrodu. Służą one mieszkańcom od wczesnych lat XV wieku. Większość miejscowości na Malcie ma ogrody publiczne, które są miejscem spotkań dla mieszkańców i placem zabaw dla dzieci. Valletta, pomimo że ma powierzchnię zaledwie 0,8 km², znajdują się w niej trzy popularne maltańskie ogrody: Górne ogrody Barrakka (Upper Barrakka Gardens), Dolne ogrody Barrakka (Lower Barrakka Gardens) oraz Ogrody Hastings (Hastings Gardens). Jednym z najważniejszych ogrodów na Malcie jest San Anton Gardens powstały w 1623 roku, otwarty dla zwiedzających w 1882 roku. Ogrody te ozdobione są stawami, fontannami i wolarami. Rośnie w nim wiele gatunków drzew i roślin z całego świata, niektóre zostały zasadzone przez goszczące w pałacu głowy państw. Ogrody Buskett są jednym z największych obszarów zalesionych na Malcie, są także ostoją ptaków przez którą przechodzą regularnie w sezonie około 3000 ptaków. Innymi popularnymi ogrodami są m.in.: Ogród Romeo Romano, ogrody pałacowe Parisio Gardens w stylu włoskim, ogród chiński , Ogród Karin Grech, Villa Bologna Gardens, Howard Gardens, Independence Garden, Herbert Ganado Gardens, European Council Garden, Gardjola Gardens z 1551 roku, Villa Rundle Gardens, Sa Maison Garden. Znajduje się tu również ogród botaniczny – Argotti Botanical Gardens.
Edukacja.
Nauczanie.
Maltańskie instytucje edukacyjne – państwowe, prywatne i religijne – zapewniają szeroki system nauczania. Zajęcia przedszkolne odbywają się od 3 roku życia. Nauka jest obowiązkowa w wieku od 5 do 16 lat. Edukacja na Malcie jest oparta na modelu brytyjskim. Szkoła podstawowa trwa sześć lat, od 5 do 11 roku życia. W wieku 11 lat uczniowie zdają egzamin, aby dostać się do szkoły średniej. Po ukończeniu szkoły średniej w wieku 16 lat uczniowie przystępują do egzaminów maturalnych. Po zakończeniu obowiązkowego cyklu szkolnego, uczniowie są zachęcani do wyboru około 50 różnych kursów zawodowych i akademickich w sektorach policealnych, w tym w college’ach. Uczniowie ci poza tym, że pobierają bezpłatną naukę, otrzymują również stypendia finansowe w czasie swojej nauki. Wydatki na szkolnictwo wynoszą około 8% PKB Malty, co jest czwartym wynikiem w Unii Europejskiej.
Począwszy od 2008 roku, są dwie szkoły międzynarodowe: Verdala International School i QSI Malta. Państwo płaci część wynagrodzenia nauczycieli w szkołach kościelnych.
Na Malcie znajdują się cztery uczelnie: Uniwersytet Maltański oraz Malta College of Arts, Science and Technology (MCAST), European Institute of Education i Institute of Tourism Malta.
Języki.
Języki maltański i angielski są językami urzędowymi na Malcie i są wykorzystywane do nauczania uczniów na poziomie szkoły podstawowej i średniej, oba języki są również przedmiotami obowiązkowymi. Szkoły publiczne mają tendencję do stosowania zarówno maltańskiego i angielskiego w sposób zrównoważony, natomiast szkoły prywatne wolą używać w nauczaniu języka angielskiego. Język angielski jest językiem z wyboru na Uniwersytecie Maltańskim oraz w niektórych środowiskach, takich jak banki, biura rachunkowe, usługi medyczne i firmy informatyczne. Około 90% Maltańczyków potrafi się komunikować w języku angielskim. Około 14% Maltańczyków twierdzi, że używa języka angielskiego w rodzinie i 29% w pracy. Według badań Narodowego Urzędu Statystycznego Malty wynika, że 86,23% Maltańczyków „preferuje” rozmawiać w języku maltańskim, 11,76% w języku angielskim, natomiast 1,84% w języku włoskim. Na poziomie kultury i zwyczajów kulturowych, Maltańczycy dzielą się na dwie kategorie: tych, którzy popierają większe wykorzystanie maltańskiego, i ci, którzy popierają większe wykorzystanie języka angielskiego. W badaniu w 2001 roku, 43,2% badanych stwierdziło, że zazwyczaj czyta w języku angielskim, 48% stwierdziło, że ogląda telewizję i kino w języku angielskim, natomiast w języku maltańskim odpowiednio: 48% i 59,2%. Malta jest siedzibą licznych szkół języka angielskiego dla obcokrajowców.
Wśród języków obcych, 51% studentów wybrało naukę języka włoskiego, 38% wybrało język francuski. Ogólnie, językiem włoskim potrafi się porozumiewać około 1/3 społeczeństwa, do 1936 roku język włoski był językiem urzędowym na Malcie.
Kultura.
Architektura i sztuka.
Architektura i sztuka maltańska odzwierciedla różne kultury, które stykały się z archipelagiem maltańskim na przestrzeni wieków. Początki maltańskiej architektury i sztuki mają związek z prehistoryczną cywilizacją maltańską. Cywilizacja ta budowała megalityczne świątynie blisko 6000 lat temu, pomiędzy IV a III tysiącleciem p.n.e. Do dziś zachowały się ruiny oraz artefakty np. różne figurki. Po tym okresie, Malta była pod rządami Fenicjan, Kartaginy, a później Rzymian. Okres rzymski wprowadził dekoracyjne mozaikowe podłogi, marmurowe kolumnady i klasyczne posągi. Założono miasta m.in. Melite oraz Gaulos oraz budowano liczne świątynie i pałace. Niestety, do dzisiaj pozostało niewiele obiektów. Część ruin oraz wiele artefaktów z tego okresu znajduje się obecnie w muzeum Domvs Romana. Po upadku Zachodniego Cesarstwa Rzymskiego, Malta stała się częścią Cesarstwa Bizantyjskiego (533–870 r.), a później była pod panowaniem arabskim (870–1091 r). Praktycznie nie zachowały się żadne przykłady architektury bizantyjskiej i arabskiej, choć Arabowie wpłynęli na maltańską architekturę ludową i język. W okresie 1091–1530 Malta będąc częścią Hrabstwa i Królestwa Sycylii, miała styczność z różnymi stylami. Jednakże stosunkowo niewiele przetrwało do dnia dzisiejszego, poza kilkunastoma kaplicami i częścią zabudowań w Mdinie i Cittadelli. Architektura maltańska rozkwitła podczas panowania Joannitów od 1530 do 1798 roku, gdzie zaczęto budować w stylu renesansowym, a później w barokowym (zob. architektura barokowa na Malcie). Joannici sprowadzali również włoskich i flamandzkich manierystycznych malarzy do dekoracji swoich pałaców i kościołów. Po 1800 roku Malta stała się częścią Imperium Brytyjskiego, zaczęto używać stylu m.in. i .
Teatr, film i muzyka.
Głównym teatrem na Malcie jest Teatr Manoel. Jego budowa została zakończona w 1731 roku. Znajduje się w nim siedziba (ang. "Malta Philharmonic Orchestra"). Według CNN Travel zaliczany jest do 15 najefektowniejszych teatrów na świecie. Opera Królewska (Royal Opera House) była teatrem operowym i miejscem sztuki teatralnej. Zbudowana w 1866 roku, podczas bombardowania w 1942 roku została w wysokim stopniu uszkodzona. Miejsce zostało przebudowane i od 2013 roku funkcjonuje jako teatr pod gołym niebem. Malta 5D to kino działające w technologii 4D, gdzie obraz jest wyświetlany w technologii trójwymiarowej, są również dodawane dodatkowe bodźce m.in. dzięki ruchomym fotelom, rozpylaczom wody i zapachów, podmuchom powietrza.
Na Malcie odbywa się festiwal muzyczny Isle of MTV, w którym co roku uczestniczy około 50 000 osób. Odbywają się tu również mniejsze festiwale np. Malta Jazz Festival, . Malta International Choir Festival to międzynarodowy festiwal chóralny. Żaqq to maltański instrument. to rodzaj maltańskiej muzyki ludowej.
Na Malcie rozwija się międzynarodowy przemysł filmowy. Głównym studiem filmowym jest Mediterranean Film Studios. Valletta Film Festival to międzynarodowy festiwal filmowy.
Valletta, stolica Malty w 2018 roku była Europejską Stolicą Kultury
Muzea i galerie.
Na Malcie istnieje ponad czterdzieści muzeów. Obejmują one eksponaty od czasów prehistorycznych po okres II wojny światowej. Istnieją tu również muzea tematyczne. Jednym z głównych jest Narodowe Muzeum Archeologii, znajduje się w nim największy zbiór eksponatów z czasów prehistorycznych. Podobne zbiory są wystawiane w Muzeum Archeologii Gozo. Domvs Romana obejmuje zarówno ruiny, jak i artefakty z okresu rzymskiego zebrane z całej Malty. Fortifications Interpretation Centre to centrum wiedzy o fortyfikacjach Malty. Lascaris War Rooms to dawny tajny bunkier wykorzystywany w latach II wojny światowej jako brytyjska kwatera główna, później używana była przez NATO. Narodowe Muzeum Wojny koncentruje się na tematyce wojennej. to muzeum lotnictwa, obejmuje trzy hangary wraz z historycznymi samolotami. Najnowszym muzeum jest Muzeum Poczty Malty otwarte w 2016 roku.
Media.
Telewizja naziemna na Malcie jest nadawana w standardzie cyfrowym DVB-T od 2011 roku. Główną państwową stacją telewizyjną jest Television Malta (TVM) należąca do grupy Public Broadcasting Services. Programy w jakości HD są nadawane zarówno w języku maltańskim, jak i angielskim. Telewizja TVM ma największą oglądalność w kraju na poziomie prawie 35%. W 2021 roku powstał publiczny kanał informacyjny , który zajął miejsce dotychczasowego kanału TVM2. Istnieje też kilka innych mniejszych stacji telewizyjnych, w tym kilka nadawanych w języku maltańskim oraz nadawany w języku maltańskim i angielskim.
Głównymi wydawnictwami prasowymi są angielskojęzyczne: Times of Malta, Malta Today i , które też oferują informacyjne portale internetowe. Oprócz powyższych, jednym z największych maltańskich serwisów internetowych jest Lovin Malta. Największymi operatorami telekomunikacyjnymi są i (obie oferujące telewizję kablową, dostęp do Internetu, telefon) oraz (dawniej Vodafone Malta, oferujący dostęp do Internetu oraz telefon).
Na Malcie jest uruchomionych ponad 400 punktów dostępowych (tzw. hotspotów) z darmowym bezprzewodowym dostępem do Internetu (Wi-Fi). Od 2015 roku blisko osiem milionów użytkowników skorzystało z bezpłatnych punktów dostępowych, średnio 7500 użytkowników dziennie. Malta Communications Authority uruchomił specjalną aplikację dla telefonów komórkowych, która za pomocą GPSa wskazuje najbliższe 10 darmowych punktów dostępowych do Internetu. Darmowy bezprzewodowy Internet Wi-Fi funkcjonuje od 2020 roku również we wszystkich autobusach komunikacji miejskiej.
Życie nocne.
Malta przyciąga wielu turystów także ze względu na bogate życie nocne trwające codziennie przez cały rok. Rozrywkowe życie nocne jest przede wszystkim skoncentrowane na północnym wybrzeżu Malty, głównie w St. Julian’s, Sliema, Buġibba w Saint Paul’s Bay, a w szczególności w imprezowej dzielnicy Paceville, która jest miejscem spotkań dla tysięcy młodych ludzi. W dzielnicy tej znajdują się dziesiątki dyskotek, klubów, barów, restauracji, kin i kasyn. Większość klubów i dyskotek są położonych obok siebie, mają bezpłatny wstęp, są zwykle otwarte do wczesnych godzin porannych oraz grane są w nich różne gatunki muzyczne. Niektóre dyskoteki są na świeżym powietrzu. Jednym z popularniejszych takich obiektów jest "Café del Mar Malta", znajdujący się obok Malta National Aquarium. Istnieje tu szereg klubów nocnych ze striptizem. Malta staje się również coraz bardziej popularna w organizowaniu wieczorów kawalerskich.
Dla osób preferujących spokojniejsze życie nocne, otwartych jest szereg barów, kawiarni, pubów, bistro, restauracji, winiarni oraz ekskluzywnych lokali rozsianych po całym archipelagu. Wiele z nich ma ogródki i tarasy z widokiem na morze. Na Malcie odbywają się wieczorne imprezy kulturalne, jak również lokalne uroczystości – tzw. "festa".
Opieka zdrowotna.
Maltański system opieki zdrowotnej jest finansowany z podatków oraz ubezpieczeń społecznych i obejmuje większość usług medycznych w zakładach opieki zdrowotnej (centra medyczne, kliniki) i szpitalach publicznych. Obywatele Unii Europejskiej mogą korzystać z bezpłatnej opieki zdrowotnej, ale tylko po okazaniu Europejskiej Karty Ubezpieczenia Zdrowotnego, wraz z dokumentem tożsamości.
Centra medyczne świadczą podstawowe usługi medyczne. Usługi medyczne – oprócz lekarza ogólnego obejmują również usługi specjalistyczne. Na Malcie funkcjonuje dziewięć centrów medycznych, osiem na wyspie Malta i jedno na wyspie Gozo. Na Malcie funkcjonują dwa publiczne szpitale ogólne: Mater Dei Hospital w Msida na wyspie Malta oraz Gozo General Hospital w Rabacie na wyspie Gozo. Działają tu także publiczne szpitale specjalistyczne oraz szpitale prywatne. Apteki na Malcie funkcjonują w każdej miejscowości. Większość aptek oprócz dostarczania leków, oferuje również dodatkowo płatną usługę lekarską.

</doc>
<doc id="338807" url="https://pl.wikipedia.org/wiki?curid=338807" title="Windows-1258">
Windows-1258

Windows-1258, znane także jako CP-1258, bądź WinVietnamese, jest 8–bitowym kodowaniem znaków zaprojektowanym do pokrycia języka wietnamskiego, jest używane w systemie Microsoft Windows. Korzysta z łączonych znaków diakrytycznych. Nie jest kompatybilne z kodowaniem VISCII, jest natomiast podobne do Windows-1252, różniąc się brakującymi znakami „Š” i „Ž” (które do CP1252 zostały dodane później), czterema literami z diakrytykami zastąpionymi samymi łączonymi znakami diakrytycznymi, oraz kilkoma innymi zmienionymi kombinacjami litera/znak diakrytyczny.
Użycie łączonych diakrytyków spowodowało, że Windows-1258 może pokryć dużą liczbę kombinacji litera/znak diakrytyczny z języka wietnamskiego bez konieczności uszczuplenia pokrycia symboli, bądź znaków kontrolnych.
Porównanie z Windows-1252.
Gdzie „"NZ"” oznacza znak niezdefiniowany w kodowaniu, „Znak” oznacza znak wspólny dla obydwu kodowań, „◌” to łączony znak diakrytyczny, a „   ” to kontrolny znak formatujący o zerowej szerokości.
Tablica kodów.
Poniższa tabela przedstawia znaki i ich szesnastkowe kody w Windows-1258.
W powyższej tabeli znak o kodzie 0x20 to zwykła spacja, 0xA0 to twarda spacja, a znak 0xAD to miękki dywiz.
„"ZK"” oznacza znak kontrolny.
Mapowanie na Unicode.
Poniższa tabela przedstawia miejsca znaków z Windows-1258 w Unicode.

</doc>
<doc id="338808" url="https://pl.wikipedia.org/wiki?curid=338808" title="Partia Zielonych (Norwegia)">
Partia Zielonych (Norwegia)

Partia Zielonych (nor. "Miljøpartiet de Grønne") – norweska partia polityczna należąca do Europejskiej Federacji Partii Zielonych.
W wyborach samorządowych w 1991 Zieloni norwescy weszli do kilku rad miast, głównie w miejscowościach średniej wielkości. Podczas wyborów samorządowych w 1995 Zieloni utrzymali dotychczasowe pozycje, a nawet uzyskali kilka nowych miejsc np. w Tromsø, jednak ponownie nie znaleźli się w radzie miasta w Oslo. 
"Miljøpartiet de Grønne" w wyborach parlamentarnych w 2005 roku uzyskała zaledwie 0,23% głosów.
Jednakże już w 2013, podczas wyborów parlamentarnych MDG uzyskało 2,8% głosów, co dało im po raz pierwszy w historii ugrupowania jednego posła w parlamencie. 
4 lata później ugrupowanie uzyskało 3,2% głosów, co jednak nie zmieniło ich sytuacji w parlamencie. W wyborach parlamentarnych w 2021 roku partia uzyskała 3,94% głosów co dało im 3 posłów w stortingu . 

</doc>
<doc id="338809" url="https://pl.wikipedia.org/wiki?curid=338809" title="CP1258">
CP1258



</doc>
<doc id="338812" url="https://pl.wikipedia.org/wiki?curid=338812" title="E261 (trasa europejska)">
E261 (trasa europejska)

E261 – trasa europejska zaliczona do kategorii B – będących odgałęzieniami, odnogami i trasami łącznikowymi; wiodąca przez Polskę – oficjalnie ze Świecia przez Bydgoszcz, Poznań do Bielan Wrocławskich k. Wrocławia (przez województwa: kujawsko-pomorskie, wielkopolskie i dolnośląskie). E261 stanowi fragment polskiej drogi krajowej nr 5.
Jako jedyna z tras europejskich przebiegających w Polsce nie przekracza granicy państwa.
Na niektórych mapach i atlasach drogowych jej przebieg wydłużany jest do Bolkowa.
Do ważniejszych miejscowości na trasie E261 należą:

</doc>
<doc id="338813" url="https://pl.wikipedia.org/wiki?curid=338813" title="Trstena">
Trstena



</doc>
<doc id="338815" url="https://pl.wikipedia.org/wiki?curid=338815" title="Zieloni (Portugalia)">
Zieloni (Portugalia)

Zieloni (port. "Partido Ecologista „Os Verdes”", PEV) – portugalska partia polityczna należąca do Europejskiej Partii Zielonych. 
PEV od 1987 jest reprezentowana w Zgromadzeniu Republiki – w każdej dotychczasowej kadencji przez dwóch posłów. Działacze PEV startują w koalicji z Portugalską Partią Komunistyczną w ramach bloku Unitarnej Koalicji Demokratycznej. Tworzą Grupę Parlamentarną Zieloni ("Grupo Parlamentar Os Verdes"). W latach 1989–1994 Zieloni byli reprezentowani w Parlamencie Europejskim. W wyborach w 2011 partia wsparła kandydata komunistów. 

</doc>
<doc id="338817" url="https://pl.wikipedia.org/wiki?curid=338817" title="Henryk Józewski">
Henryk Józewski

Henryk Jan Józewski, ps. „Niemirycz”, „Olgierd” (ur. 6 sierpnia 1892 w Kijowie, zm. 23 kwietnia 1981 w Warszawie) – polski polityk, działacz niepodległościowy i państwowy II Rzeczypospolitej, artysta malarz, piłsudczyk, minister spraw wewnętrznych (od 29 grudnia 1929 do 17 marca 1930 i od 29 marca 1930 do 3 czerwca 1930), wojewoda wołyński (1928–1929 i 1930–1938), wojewoda łódzki (1938–1939).
Okres nauki.
Uczęszczał do I Gimnazjum Państwowego w Kijowie, następnie podjął studia na Wydziale Fizyko-Matematycznym Uniwersytetu św. Włodzimierza w Kijowie, które ukończył w czerwcu 1914 roku. Jeszcze w 1905 roku wstąpił do organizacji samokształceniowej polskich gimnazjalistów „Korporacja”, w której był przewodniczącym jednego z kół.
Działalność polityczna.
W 1910 roku był założycielem Związku Młodzieży Postępowo-Niepodległościowej. W 1915 r. został mianowany zastępcą komendanta Polskiej Organizacji Wojskowej w Kijowie (KN-3). Jako poddany rosyjski, został, wraz z ojcem, zesłany przez władze carskie do Saratowa. Po wybuchu rewolucji lutowej w Rosji, w czerwcu 1917 powrócił do Kijowa, gdzie kontynuował działalność w tamtejszej organizacji POW.
W 1919 opuścił Kijów i wyjechał do Warszawy. W kwietniu następnego roku został wiceministrem spraw wewnętrznych w rządzie Ukraińskiej Republiki Ludowej. Podczas wojny polsko-bolszewickiej przebywał przy rządzie Symona Petlury w Kijowie, a następnie w Tarnowie (gdzie po odwrocie wojsk polskich i ukraińskich z Kijowa znajdowała się siedziba rządu URL).
Po zakończeniu działań wojennych od 1921 mieszkał w Warszawie. Był bliskim przyjacielem Piłsudskiego. Do czynnej polityki wrócił po zamachu majowym, w przygotowaniach do którego czynnie uczestniczył. Od końca sierpnia 1927 szef Gabinetu Prezesa Rady Ministrów Józefa Piłsudskiego. W grudniu 1929 został ministrem spraw wewnętrznych w rządzie Kazimierza Bartla, a następnie Walerego Sławka.
Wojewoda wołyński i łódzki.
W lipcu 1928 Henryk Józewski został mianowany wojewodą wołyńskim. W 1930 objął po raz drugi stanowisko wojewody wołyńskiego.
Na Wołyniu prowadził politykę dążenia do zgodnego współżycia Polaków i Ukraińców. Uważał, że ośrodkiem porozumienia powinien stać się właśnie Wołyń. Twierdził, że ukraiński ruch narodowy musi stanąć przed alternatywą wyboru między Polską a ZSRR. Był zwolennikiem rozwoju samorządu lokalnego w oparciu o urzędników ukraińskich i koncentrował się na zwiększeniu ukraińskiego stanu posiadania w dziedzinie samorządu. Twierdził, że Wołyń powinien stać się ukraińskim Piemontem – podstawą budowy niepodległej Ukrainy analogicznie do zjednoczenia Włoch ("risorgimento"). W oświacie, w szkołach dwujęzycznych (tzw. utrakwistycznych) wprowadzono jako obowiązkowy język ukraiński, liczbę szkół wyłącznie ukraińskojęzycznych rozbudowano z ośmiu (istniejących w roku 1930) do kilkuset. Józewski popierał również rozbudowywanie ukraińskich i polsko-ukraińskich organizacji społecznych. Wśród jego współpracowników znaleźli się liczni działacze państwowi URL (m.in. były adiutant Petlury Stepan Skrypnyk). Jednocześnie Józewski był przy tym przeciwny rozszerzaniu wpływów i działalności ukraińskich organizacji politycznych i społecznych (np. Proswity) z Małopolski Wschodniej na Wołyń, co motywował obawą przenikania ukraińskich zapędów nacjonalistycznych na Wołyń.
Po śmierci Piłsudskiego pozycja Józewskiego na Wołyniu zaczęła słabnąć. Jego przeciwnicy zarzucali mu, że zbytnio faworyzuje Ukraińców. W proteście przeciw akcji odbierania i burzenia cerkwi w ramach tzw. akcji polonizacyjno-rewindykacyjnej, Józewski złożył w kwietniu 1938 na ręce gen. Sławoja-Składkowskiego swoją dymisję ze stanowiska wojewody wołyńskiego. "Eksperyment wołyński" Józewskiego był jedną z największych, najbardziej konsekwentnych i kompleksowych prób rozwiązania kwestii ukraińskiej w II Rzeczypospolitej.
Wojewoda łódzki w okresie od 13 kwietnia 1938 do 13 kwietnia 1939 roku.
Okres II wojny światowej.
Po wybuchu wojny już w październiku 1939 Józewski znalazł się wśród twórców konspiracji wojskowej. W latach 1939–1940 w Komendzie Głównej Służby Zwycięstwu Polski (SZP), następnie – komendant okręgu Warszawa-Miasto i komendant okręgu Związku Walki Zbrojnej (ZWZ) Warszawa-Województwo. Współzałożyciel Biuletynu Informacyjnego, konspiracyjnej Grupy Olgierda (od pseudonimu, którym się posługiwał Józewski) i Polskiego Stronnictwa Demokratycznego (PSD). Od 1940 redaktor dwutygodnika „Polska Walczy”. Stał się czołowym przedstawicielem podziemnej myśli piłsudczykowskiej.
Działalność powojenna.
W 1945, po zakończeniu okupacji niemieckiej, nie przerwał wraz z PSD działalności konspiracyjnej, a walki o niepodległość Polski nie uważał za zakończoną. Założył pismo i kolejną grupę konspiracyjną. Józewski był jednym z najdłużej ukrywających się działaczy powojennego podziemia. W 1947 funkcjonariusze Urzędu Bezpieczeństwa wpadli na jego trop i w końcu września 1947 przeprowadzili operację, mającą na celu jego schwytanie. Staremu konspiratorowi udało się wydostać z obławy w Podkowie Leśnej i przemknąć lasami do Milanówka. Po kilku dniach pobytu w Milanówku wyjechał potajemnie do Warszawy. Stolica nie była jednak dobrym miejscem do ukrywania się. Za namową przyjaciół wyjechał na Śląsk i trafił do Gliwic. Od drugiej połowy listopada 1947 do wiosny 1948 przebywał w Gliwicach, następnie we Wrocławiu, po czym w listopadzie 1948 lub na przełomie lutego i marca 1949 powrócił na krótko do Gliwic. Ukrywał się jeszcze w Warszawie, Radomiu i Jaszczowie na Lubelszczyźnie, gdzie został aresztowany przez UB 5 marca 1953. 16 marca 1953 aresztowano najbliższą współpracowniczkę Józewskiego Marię Sipayłło. W więzieniach znalazły się również inne osoby wspierające Józewskiego od wielu lat, najpierw w działalności niepodległościowej, później w długoletnim ukrywaniu się przed komunistami: Jan Zbigniew Chomicz, Wacław Drojanowski, Halina Juszczakowska, Michalina Krzyżanowska, Idalia Korsak, Janusz Sipayłło oraz Irena Wojnicz. Proces Józefskiego i sądzonego wraz z nim rodzeństwa Sipayłłów odbył się 14 września 1954 r. przed Wojskowym Sądem Rejonowym w Warszawie.
Józewski, oskarżony o "przestępczą i kontrrewolucyjną działalność oraz próbę obalenia ustroju PRL", został skazany na dożywotnie więzienie. W maju 1956 Wojskowy Sąd Garnizonowy w Warszawie na podstawie amnestii zmniejszył mu karę do 12 lat więzienia, a w listopadzie 1956 udzielił rocznej przerwy w odbywaniu kary na leczenie. Po październiku 1956 najpierw zmniejszono Józewskiemu karę do 5 lat, później anulowano wyrok. Nigdy nie ubiegał się o rehabilitację.
W kwietniu 1981 zachorował, przewieziony do szpitala zmarł 23 kwietnia 1981. Spoczywa na cmentarzu Powązkowskim w Warszawie (kwatera 234–5–5,6).
Sprawa Petlury.
Henryk Józewski zaangażował się osobiście w sprawę niedopuszczenia do wydalenia Symona Petlury z Polski, czego żądała strona sowiecka po zakończeniu wojny. Podjął na własną rękę decyzję o ukryciu Petlury (którego bardzo cenił osobiście) do czasu ucichnięcia wrzawy wokół jego osoby. Pierwszym etapem było przewiezienie atamana z Tarnowa do Warszawy i ukrycie go we własnym mieszkaniu w Pałacu Raczyńskich. Po kilku tygodniach Stanisław Stempowski wywiózł Petlurę do majątku Kośmin pod Grójcem. Później przywieziono go z powrotem do Warszawy i ukryto z żoną i córką w mieszkaniu kijowskiego adwokata Włodzimierza Redlicha.
31 grudnia 1923 r. Petlura, po przejęciu władzy w Polsce przez rząd nacjonalistycznej i programowo antyukraińskiej endecji (tzw. rząd Chjeno-Piasta), pod naciskiem władz opuścił Warszawę i przez Wiedeń, Budapeszt, Berno oraz Genewę, wiosną 1924 r. przyjechał do Paryża i tu 25 maja 1926 został postrzelony przez Szlomo Szwarzcbarda, prawdopodobnie z inspiracji OGPU, w wyniku czego zmarł.
Malarstwo i prace literackie.
Już w Kijowie w latach 1917–1919 zajmował się malarstwem – tworzył akwarele i portrety olejne. Kiedy po zakończeniu działań wojennych w 1921 zamieszkał w Warszawie, wrócił do pracy artystycznej. Henryk Józewski utrzymywał znajomości z wieloma twórcami, m.in. z Marią Dąbrowską (towarzyszką życia Stanisława Stempowskiego – przyjaciela Józewskiego) oraz skamandrytami. Po zwolnieniu z więzienia w listopadzie 1956 zajął się malarstwem. Malował głównie pejzaże i portrety. Od 1958 był członkiem ZPAP. Jego obrazy znajdują się w Muzeum Narodowym w Warszawie.
Jest autorem wspomnień, które ukazały się w latach 1981–1982 w „Zeszytach Historycznych” nakładem Instytutu Literackiego w Paryżu.
Życie prywatne i rodzina.
Żonaty od 1919 z Julią z domu Bolewską (1892–1939), artystką-malarką, łączniczką POW; nie pozostawił potomstwa. W 1923 objął gospodarstwo w Narutowiczach k. Krzemieńca na Wołyniu, które otrzymał w spadku.
Upamiętnienie.
W 2005 biografię Henryka Józewskiego pt. "Sketches from a Secret War: A Polish Artist’s Mission to Liberate Soviet Ukraine" opublikował amerykański historyk Timothy Snyder, wydaną także w języku polskim pt. "Tajna wojna. Henryk Józewski i polsko-sowiecka rozgrywka o Ukrainę" w 2008.
W 2014 zrealizowano dokumentalizowany film o życiu i losach Henryka Józewskiego "Zaufany Piłsudskiego". W programie Henryk Józewski określił okres powojenny jako odmienny od czasów zaborów (zniewolenia) oraz okresu wojennego. Józewski już w 1942 r. wskazywał na możliwość wrogiej postawy Ukraińców wobec mieszkańców polskiego pochodzenia na Wołyniu, przywołując wcześniejsze prześladowania narodowości żydowskiej oraz brak jakiejkolwiek odpowiedzialności, co mogło zachęcać do podobnych czynów wobec Polaków. Posiadając bogate doświadczenie konspiracyjne już z czasów nauki w gimnazjum, był jedną z osób najdłużej ukrywających się po zakończeniu wojny.

</doc>
<doc id="338818" url="https://pl.wikipedia.org/wiki?curid=338818" title="Partia Zielonych (Kenia)">
Partia Zielonych (Kenia)

Partia Zielonych (, MGPK) – kenijska partia polityczna założona w 2003 r. przez Wangari Maathai, laureatkę pokojowej Nagrody Nobla. Należy do Federacji Partii Zielonych Afryki.
W wyborach w 2007 roku wystawiła kandydatów w ramach związanej z prezydentem Mwai Kibaki koalicji Partia Jedności Narodowej. 
W języku swahili "Mazingira" oznacza środowisko.

</doc>
<doc id="338820" url="https://pl.wikipedia.org/wiki?curid=338820" title="Najmniej znaczący bit">
Najmniej znaczący bit

Najmniej znaczący bit (), zwany też najmłodszym bitem – bit o najmniejszej wadze, znajdujący się w słowie maszynowym na miejscu najbardziej wysuniętym w prawo, przedstawiający najmniejszą wartość liczbową. Na przykład dla wartości 8-bitowej może mieć on postać:
 10010101
W kodzie binarnym najmniej znaczący bit świadczy o parzystości liczby – gdy jest równy 1, to liczba jest nieparzysta, gdy 0 – parzysta.

</doc>
<doc id="338821" url="https://pl.wikipedia.org/wiki?curid=338821" title="Najbardziej znaczący bit">
Najbardziej znaczący bit

Najbardziej znaczący bit (), zwany też najstarszym bitem – bit o największej wadze, znajdujący się w słowie maszynowym na miejscu najbardziej wysuniętym w lewo, przedstawiający największą wartość liczbową. Na przykład dla wartości 8-bitowej może mieć on postać:
 10010101

</doc>
<doc id="338822" url="https://pl.wikipedia.org/wiki?curid=338822" title="Eric Arthur Blair">
Eric Arthur Blair



</doc>
<doc id="338826" url="https://pl.wikipedia.org/wiki?curid=338826" title="Fosowskie">
Fosowskie

Fosowskie (niem. "Vossowska") – dzielnica miasta Kolonowskie w województwie opolskim, powiat strzelecki, nad rzeką Mała Panew. Niegdyś samodzielna osada, od końca XVIII wieku ośrodek hutnictwa, a w XIX wieku także ważny węzeł kolejowy.
Nazwa.
Nazwa osady pochodzi od nazwiska inżyniera Arnolda Heinricha Vossa (1753-1838), który podjął się budowy huty z dodanym przyrostkowym formantem przymiotnikowym charakterystycznym dla słowiańskich nazw przestrzennych i miejscowych – ska. W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie wieś występuje pod nazwą "Vossowska".
W okresie hitlerowskiego reżimu w latach 1936–1945 nazistowska administracja III Rzeszy ze względu na słowiańskie brzmienie nazwy zakończonej końcówką "-ska" zmieniła ją na nową, całkowicie niemiecką – "Vosswalde". W latach 1945–1948 – "Wosowska".
Historia.
W 1790 roku hrabia Philipp Colonna zlecił wybudowanie kolejnej huty oraz domów dla robotników. Dało to początek osadzie Vossowska. Podobnie jak w przypadku Kolonowskiego, rozwój tej miejscowości był ściśle związany z przemysłem ciężkim.
W latach 1856–1858 zbudowano linię kolejową Oppeln – Tarnowitz (Opole – Tarnowskie Góry). W 1868 roku wybudowano stację centralną, lokomotywownię i warsztaty. Po kolei uruchamiano następne linie kolejowe. W roku 1868: Vossowska – Kreuzburg – Breslau (Fosowskie – Kluczbork – Wrocław), w 1894: Vossowska – Lublinitz (Fosowskie – Lubliniec), w 1912: Vossowska – Gross Strehlitz (Fosowskie – Strzelce Opolskie) i w 1913: Vossowska – Guttentag (Fosowskie – Dobrodzień).
W 1888 roku na terenie Fosowskiego powstała Fabryka Suchej Destylacji Drewna.
W 1908 roku wybudowano stojącą do dziś, ale już nieczynną, wieżę ciśnień, która pobierała wodę z głębokości do 260 metrów.
W 1911 roku Fosowskie otrzymało elektryczność.
W 1928 wybudowano kościół ewangelicki, w którym nadal odbywają się nabożeństwa.
W 1957 roku wybudowano szkołę podstawową i przedszkole.
W 1973 roku Fosowskie zostało przyłączone do Kolonowskiego, co sprawiło, że Kolonowskie otrzymało prawa miejskie.
W 2014/2015 roku utworzono jednostkę pomocniczą o nazwie Dzielnica Fosowskie oraz odbyły się pierwsze wybory do zarządu dzielnicy.
Fosowskie należy do parafii katolickiej Staniszcze Wielkie i parafii ewangelicko-augsburskiej Lasowice Wielkie. Na obszarze działają: wspólny Caritas parafialny, koło Mniejszości Niemieckiej i chór kościelny, a także samodzielna jednostka straży pożarnej i prężny klub skatowy. W miejscowości znajduje się cmentarz parafii ewangelickiej.
Zabytki.
Do wojewódzkiego rejestru zabytków wpisany jest:

</doc>
<doc id="338827" url="https://pl.wikipedia.org/wiki?curid=338827" title="Wrocław Nadodrze">
Wrocław Nadodrze

Wrocław Nadodrze – stacja kolejowa i przedostatni ze wszystkich wybudowanych we Wrocławiu normalnotorowych dworców, powstały w 1868 według projektu Hermanna Grapowa, który często mylony jest z Wilhelmem Grapowem, autorem zaprojektowanego kilkanaście lat wcześniej dworca Kolei Górnośląskiej, który w 1857 zastąpił stary (z 1842) Dworzec Górnośląski i dziś nosi nazwę Wrocław Główny. Stacja jest położona na linii kolejowej nr 143 łączącej Kalety i Wrocław Popowice, przy placu Powstańców Wielkopolskich na osiedlu Nadodrze. Jest ważną stacją w obrębie Dolnośląskiej Kolei Aglomeracyjnej i w ruchu wewnątrzmiejskim.
Historia.
Już od roku 1855 Kolej Opolsko-Tarnogórska usiłowała uzyskać koncesję na połączenie Wrocławia z Górnym Śląskiem trasą przez Oleśnicę, Kluczbork i Lubliniec, ale koncesję w tym czasie uzyskały Koleje Górnośląskie (zarządzające wówczas wrocławskim Dworcem Górnośląskim, potem Dworcem Głównym). Dopiero w roku 1859 z koncesji tej zrezygnowały i starania podjęły ponownie Koleje Opolsko-Tarnogórskie i – nowo powstałe w 1862 – Towarzystwo Kolei Prawego Brzegu Odry. Koncesję uzyskała ostatecznie 13 listopada 1865 Kolej Opolsko-Tarnogórska, która w 1868 połączyła się z Towarzystwem Kolei Prawego Brzegu Odry, przyjmując nazwę Towarzystwa. Dworzec Nadodrze rozpoczął funkcjonowanie 28 maja 1868 odprawiając i przyjmując pociągi na trasie z Wrocławia do Oleśnicy przez Psie Pole, a 13 listopada tego samego roku uruchomiono docelowe połączenie Wrocław – Fosowskie. Jednym z obiektów inżynieryjnych na trasie do Psiego Pola był stalowy most przez Starą Odrę między Kleczkowem a Karłowicami, zlokalizowany w pobliżu browaru (dzisiejszy Piastowski) i mostu drogowego "Hindenburgbrücke" (dzisiejszy środkowy Most Warszawski). Początkowo dworzec zwany był "Rechte-Oder-Ufer-Thorbahnhof" (Dworzec Bramny Kolei Prawego Brzegu Odry), później krócej "Breslau Odert(h)or" (Wrocław Brama Odrzańska). Wkrótce (w 1872) Towarzystwo Kolei Prawego Brzegu Odry przeprowadziło w północno-zachodniej części ówczesnego miasta (w tym – mostem przez Odrę na jej lewy brzeg, niedaleko starego Mostu Mieszczańskiego) tor łączący Nadodrze z najmłodszym normalnotorowym dworcem miasta (dziś już nieistniejącym) – Dworcem Miejskim Kolei Prawego Brzegu Odry ("Rechte-Oder-Ufer-Stadtbahnhof"), który stanął obok istniejących już Dworca Świebodzkiego i Dworca Kolei Dolnośląsko-Marchijskiej, w pobliżu dzisiejszego placu Orląt Lwowskich i ulicy Robotniczej.
Po II wojnie światowej, w lipcu 1945, dworzec Nadodrze był pierwszym, który mógł przyjmować pociągi z kierunków wschodnich. Znamienne jest, iż również pierwsza uruchomiona we Wrocławiu linia tramwajowa – nr 1 – połączyła ten dworzec ze stosunkowo najmniej zrujnowanym osiedlem Wrocławia – Biskupinem. Linia ta nadal kursuje po prawie tej samej trasie (dziś już znacznie przedłużonej na północ).
Budynek dworca.
Budynek dworca wzniesiony z czerwonej, nieotynkowanej cegły ma długość 190 m, nawiązując do modnych w Niemczech lat 60. XIX wieku stylów historyzujących. Trójkondygnacyjny korpus dworca posiada trzy ryzality, z czego środkowy, czterokondygnacyjny, poprzedzony jest arkadowym portykiem. Modernizację dworca rozpoczęto w 1912, a dokończono po I wojnie światowej w latach dwudziestych XX w., przebudowując tunele i perony, a także dokonując zmian w części towarowej.
Na stacji zatrzymują się pociągi osobowe i pośpieszne większości przewoźników świadczących usługi przewozów pasażerskich na Dolnym Śląsku (PKP Intercity, Polregio, Koleje Dolnośląskie).
Na placu Staszica przed Dworcem Nadodrze znajdują się również przystanki końcowe regularnych linii autobusowych zapewniających połączenia z miejscowościami leżącymi na północ od Wrocławia; plac ten stanowi w pewnym sensie drugi, mniejszy dworzec autobusowy (centralny dworzec autobusowy miasta umiejscowiony jest w pobliżu dworca kolejowego Wrocław Główny). Do roku 1950 do znajdującego się w pobliżu Nadodrza styku placu Strzeleckiego z placem Stanisława Staszica dworca Wrocław Wąskotorowy dojeżdżała Kolej Wąskotorowa Wrocławsko-Trzebnicko-Prusicka, której dworzec miejski uruchomiono w 1899. Później (w 1950) stacją końcową tej linii stała się znajdująca się na peryferiach stacja przy ul. Na Polance, a w latach 60. likwidując kolej wąskotorową Wrocław – Trzebnica zamknięto także i tę stację.
W 2009 roku budynek dworcowy przejął z zasobów PKP Urząd Marszałkowski Województwa Dolnośląskiego. Następnie, obiekt został przekazany dolnośląskiemu oddziałowi spółki Przewozy Regionalne z przeznaczeniem na przyszłą siedzibę.
Ruch pasażerski.
Na stacji zatrzymują się pociągi, większości kategorii, prawie wszystkich przewoźników świadczących usługi przewozów pasażerskich na Dolnym Śląsku (PKP InterCity, Polregio, Koleje Dolnośląskie). Na stacji zatrzymują się pociągi Intercity, pośpieszne i osobowe. Stacja ma połączenia z następującymi stacjami kolei aglomeracyjnej: Wrocław Główny, Bierutów, Kluczbork, Krotoszyn, Oleśnica, Ostrów Wielkopolski, Trzebnica, Jelcz-Laskowice.
W roku 2017 wymiana pasażerska wyniosła 700–1000 osób dziennie.
W roku 2018 stacja obsługiwała 700–1000 pasażerów na dobę, co daje jej 4. miejsce wśród wrocławskich stacji, po Wrocławiu Głównym, Wrocławiu Mikołajów i Wrocławiu Leśnicy.
W roku 2019 wymiana pasażerska wyniosła 438 tys. osób (1,2 tys. dziennie).
W roku 2020 wymiana pasażerska wyniosła 700–1000 osób dziennie.
W roku 2021 wymiana pasażerska wyniosła 365 tys. osób (1 tys. dziennie).

</doc>
<doc id="338828" url="https://pl.wikipedia.org/wiki?curid=338828" title="CP932">
CP932

Code Page 932, czyli strona kodowa 932, znane także jako Windows-31J jest rozszerzeniem kodowania Shift_JIS opracowanym przez firmę Microsoft, by zawierało znaki specjalne NEC (rząd 13.), wybór NEC rozszerzeń IBM (rzędy 89–92) i rozszerzenia IBM (rzędy 115–119). Kodowanymi zestawami znaków są JIS X0201:1997, JIS X0208:1997 i powyższe rozszerzenia. Zarejestrowaną nazwą IANA dla tego kodowania jest Windows-31J.
Tablica kodów.
Poniższa tabela przedstawia znaki i ich szesnastkowe kody w CP932. Przedstawione są znaki "tylko" z zakresu 0x0–0xFF. Całe kodowanie zawiera w sumie 7980 znaków. Zorganizowane są one względem bajta prowadzącego, w swego rodzaju przedziały, w których znaki są zbudowane według schematu: &lt;bajt prowadzący&gt;&lt;kod znaku&gt;. Przykładowo znak o kodzie 0x82D7 (bajt prowadzący: 0x82; kod znaku: 0xD7) odpowiada U+3079 (HIRAGANA LETTER BE, べ) w Unikodzie.
W powyższej tabeli, znak o kodzie 0x20 jest zwykłą spacją.
„"ZK"” oznacza znak kontrolny, a „"NZ"” oznacza znak niezdefiniowany przez standard.
Mapowanie na Unicode.
Poniższa tabela przedstawia miejsca znaków z zakresu 0x80–0xFF z CP932 w Unicode.
„DBCSLB” oznacza bajt prowadzący kodowania dwubajtowego (ang. "Double Byte Character Set Lead Byte").

</doc>
<doc id="338829" url="https://pl.wikipedia.org/wiki?curid=338829" title="Windows-31J">
Windows-31J



</doc>
<doc id="338831" url="https://pl.wikipedia.org/wiki?curid=338831" title="MSB">
MSB



</doc>
<doc id="338832" url="https://pl.wikipedia.org/wiki?curid=338832" title="Operacja Rösselsprung (1944)">
Operacja Rösselsprung (1944)

Operacja Rösselsprung ("Skok Konika Szachowego") – nieudana niemiecka próba zgładzenia Josipa Broza Tity oraz zniszczenia Sztabu Naczelnego Wojska Ludowowyzwoleńczego i Oddziałów Partyzanckich Jugosławii ("Narodnooslobodilačka vojska i partizanski odredi Jugoslavije – NOV i POJ").
Geneza.
Wiosną 1944 wywiad niemiecki ustalił, że sztab partyzancki wraz z Josipem Brozem Titą stacjonuje w jaskini w pobliżu miejscowości Drvar na terenie Bośni. Opracowano plan operacji powietrznodesantowej, którego celem było ujęcie lub zabicie przywódcy komunistycznej partyzantki. Zadanie miał wykonać 500 Batalion Strzelców Spadochronowych SS pod dowództwem SS-Hauptsturmführera Kurta Rybki. Spadochroniarzy, przerzuconych drogą powietrzną, miały wspomagać zmotoryzowane oddziały lądowe (między innymi z 7 Ochotniczej Dywizji Górskiej SS "Prinz Eugen" i 373 (chorwackiej) Dywizji Piechoty) nacierające jednocześnie z kilku kierunków (Bihać, Bosan, Krupa, Knin, Livno, Jajce, Kulen Vakuf) na Drvar, celem związania walką jednostek osłaniających sztab. Dowodzący operacją generał Lothar Rendulic wspominał: 
Realizacja.
Operację rozpoczęły o świcie 25 maja 1944 bombowce nurkujące nalotem na Drvar. Zniszczono stanowiska obrony przeciwlotniczej, oraz przerwano łączność pomiędzy jednostkami partyzanckimi. W obawie przed dalszymi bombardowaniami opuściły one rejon przyszłego desantu. Pierwszy rzut niemieckich spadochroniarzy (650 żołnierzy) wylądował około godziny 7:00 rano i niemal natychmiast nawiązał walkę z jugosłowiańskim Batalionem Sztabowym bezpośrednio osłaniającym sztab Tity. W celu wzmocnienia obrony wezwano na pomoc oddział partyzanckiej szkoły oficerskiej przebywający 1500 metrów dalej. Wkrótce odzyskano łączność z 1 Dywizją Proletariacką oraz V Korpusem NOV, które dostały rozkaz wydzielenia oddziału do uderzenia na spadochroniarzy, a resztą sił miały powstrzymać nieprzyjaciela nacierającego z kierunku Bihacia i Jajców. Około godziny 11:00 wylądował drugi rzut strzelców spadochronowych SS. Krytyczną sytuację sztabu partyzanckiego zmieniła dopiero kontratakująca 3 Brygada Licka. Chwilowa dezorganizacja w szeregach niemieckich pozwoliła Ticie na wyrwanie się z okrążenia wraz ze sztabem i ucieczkę do Ostażewca. Wkrótce spadochroniarze zostali zepchnięci w rejon cmentarza w Drvarze i zmuszeni do przejścia do obrony. Z okrążenia zostali uwolnieni dopiero następnego dnia przez inne jednostki sojusznicze nacierające drogą lądową.
Niemcy ścigali sztab Tity jeszcze przez kilka dni, aż do 3 czerwca. Wtedy marszałek dotarł do Kupresu, skąd specjalnie wysłany samolot radziecki zabrał go do Bari. Stamtąd na brytyjskim okręcie przedostał się wraz ze sztabem na wyspę Vis.
Wynik.
W wyniku operacji zginęło 213 żołnierzy niemieckich, 881 zostało rannych, a 51 uznano za zaginionych. Straty jugosłowiańskie szacuje się na około 6000 ludzi. Niemcy zdobyli nowy mundur marszałkowski Tity i jego buty do konnej jazdy eksponując to później w Wiedniu, jako trofea zwycięzców. Podczas tej operacji Niemców wspomagały, choć nieformalnie, oddziały czetników generała Dražy Mihailovicia, który, korzystając z okazji, próbował na własną rękę wyeliminować Josipa Broza Titę.

</doc>
<doc id="338833" url="https://pl.wikipedia.org/wiki?curid=338833" title="Paź">
Paź

Paź – chłopiec będący zwykle członkiem rodu szlacheckiego, pełniący służbę przy określonej osobie na dworze panującego (króla, cesarza, księcia itp.), jak również magnata lub rycerza. W czasach średniowiecza każdy paź posiadał charakterystyczną fryzurę, skąd wzięło się powiedzenie „być ostrzyżonym 'na pazia'”.
W średniowieczu mianem paź określano także młodego chłopca, który służył rycerzowi, jednocześnie przyuczając się do pełnienia funkcji giermka. Od siódmego roku życia młodzi chłopcy przez kolejne siedem lat usługiwali rycerzowi jako paziowie aż do momentu ukończenia czternastu lat.
Paziowie byli także służącymi na zamkach i dworach wysokich rodów i stanowili osobisty personel członków arystokracji i rodziny królewskiej. Według "Międzynarodowej Akademii Kamerdynerów", obecnie paziowie są czeladnikami lokaja. W odróżnieniu od tzw. "hall boy", ci paziowie wykonują lekkie dodatkowe prace, a także noszą liberie w czasie, kiedy arystokracja zażywa rozrywki.
Tytuł c. k. pazia był także nadawany w państwie Austro-Węgier Polakom w zaborze austriackim i mogli go otrzymać tylko wychowankowie C. K. Akademii Terezjańskiej i tracili po opuszczeniu tejże uczelni; liczba c. k. paziów była ograniczona do 30, a ich udział był przewidziany do wielkich uroczystości dworskich.

</doc>
<doc id="338834" url="https://pl.wikipedia.org/wiki?curid=338834" title="Oze">
Oze



</doc>
<doc id="338840" url="https://pl.wikipedia.org/wiki?curid=338840" title="Operacja Rößelsprung">
Operacja Rößelsprung



</doc>
<doc id="338841" url="https://pl.wikipedia.org/wiki?curid=338841" title="Tuatha De Danann">
Tuatha De Danann



</doc>
<doc id="338842" url="https://pl.wikipedia.org/wiki?curid=338842" title="Tuatha de Danann (zespół muzyczny)">
Tuatha de Danann (zespół muzyczny)

 
Tuatha de Danann - zespół muzyczny z Brazylii grający folk metal.

</doc>
<doc id="338843" url="https://pl.wikipedia.org/wiki?curid=338843" title="Tuatha de Danann">
Tuatha de Danann



</doc>
<doc id="338844" url="https://pl.wikipedia.org/wiki?curid=338844" title="Car Fleet Management">
Car Fleet Management



</doc>
<doc id="338847" url="https://pl.wikipedia.org/wiki?curid=338847" title="Skanda">
Skanda

Skanda – jezioro w Polsce położone w woj. warmińsko-mazurskim, na południowo-wschodnich obrzeżach Olsztyna na terenie osiedla Mazurskiego, na północ od drogi krajowej Olsztyn–Szczytno, w dorzeczu Łyny-Pregoły.
Na jeziorze znajduje się półwysep, w czasie roztopów zamieniający się w wyspę, o powierzchni ok. 13 arów, oraz mała wysepka.
Konfiguracja brzegu jest urozmaicona, przeważają brzegi wysokie (południowa i zachodnia strona jeziora). Od strony wschodniej i północno-wschodniej brzegi jeziora są płaskie lub łagodnie wzniesione.
Skandę otaczają wzgórza morenowe porośnięte lasem. Jezioro otoczone jest w części zachodniej borem mieszanym świeżym, a w pozostałej zadrzewieniami łęgowymi i fragmentem olsu jesionowego, za którymi znajdują się tereny użytkowane rolniczo.
Zlewnia Skandy ma charakter rolniczo-leśny. Powierzchnia zlewni całkowitej wynosi 154,5 ha, a zlewni bezpośredniej 71,8 ha.
Warunki środowiskowe i stan troficzny jeziora.
Mimo niewielkiej głębokości Skanda charakteryzuje się występowaniem typowych dla okresu letniego pięter termicznych. Epilimnion sięga 4–6 m, poniżej występuje termoklina, która oddziela mieszające się w czasie lata wody epilimnionu od szczątkowego (2-3 metrowej miąższości) hypolimionu.
Ze względu na warunki tlenowe w jeziorze, a zwłaszcza silne deficyty w warstwach naddennych, dużą ilość chlorofilu "a", substancji organicznych i związków biogennych jezioro Skanda należy zaliczyć do zbiorników silnie zeutrofizowanych. Jezioro Skanda już w latach 80. XX wieku osiągnęło poziom zanieczyszczenia powodujący uruchomienie wewnętrznego źródła zasilania. Dlatego mimo wyraźnego zmniejszenia ilości związków biogennych pochodzących ze zlewni, jakość wód utrzymuje się na tym samym, niskim poziomie.
Ocena podatności na degradację.
Jezioro Skanda wykazuje przeciętną podatność na degradację (II kategoria). Czynnikami najbardziej niekorzystnymi są: mała pojemność jeziora w porównaniu z długością linii brzegowej i niski procent wód zajmowanych przez hypolimion. Naturalną odporność na degradację zwiększają natomiast: mała powierzchnia zlewni i niski procent wymiany wód.

</doc>
<doc id="338848" url="https://pl.wikipedia.org/wiki?curid=338848" title="Mccheta">
Mccheta

Mccheta () – miasto we wschodniej Gruzji, przy ujściu rzeki Aragwy do Kury; stolica regionu Mccheta-Mtianetia.
Geografia.
Mccheta leży przy ujściu rzeki Aragwa do Kury, ok. 16 km od Tbilisi, przy Gruzińskiej Drodze Wojennej.
Klimat.
W mieście panuje klimat ciepły umiarkowany. Opady deszczu są znaczące, występują nawet podczas suchych miesięcy. Klimat w mieście został sklasyfikowany jako Cfa zgodnie z systemem Köppena-Geigera. W mieście średnia roczna temperatura wynosi 12,6 °C, zaś średnioroczne opady to 557 mm. Najsuchszym miesiącem jest styczeń z opadami na poziomie 25 mm, zaś największe opady występują w maju, ze średnią 85 mm. Różnica w opadach pomiędzy najsuchszym a najbardziej mokrym miesiącem wynosi 60 mm. Najcieplejszym miesiącem w roku jest lipiec ze średnią temperaturą 24,2 °C, z kolei najzimniejszym miesiącem jest styczeń ze średnią temperaturą 0,9 °C. Wahania roczne temperatur wynoszą 23,3 °C.
Historia.
Mccheta jest jednym z najstarszych miast Gruzji, położona na skrzyżowaniu ważnych szlaków handlowych, w regionie o żyznych glebach i łagodnym klimacie. Badania archeologiczne wykazały istnienie osad ludzkich w tym miejscu w epoce brązu (3000–2000 p.n.e.). Miasto rozwinęło się w pierwszym tysiącleciu p.n.e.. We wczesnym okresie istnienia miasto otoczono murami obronnymi. Prawdopodobnie od południowo-wschodniej strony znajdowała się twierdza Armazka, położona wysoko na górze Bagineti, na prawym brzegu rzeki Mtkwari (Kury), a od strony północnej miasto-twierdza Cycamuri, którą grecki poeta z I w. nazywa Sawsamoro. Od III wieku p.n.e. do V wieku n.e. Mccheta była stolicą gruzińskiego Królestwa Iberii. W roku 65 p.n.e. Mccheta została zniszczona przez rzymskiego wodza – Pompejusza po tym, jak pokonał Mitrydatesa VI Eupatora. Miasto zostało odbudowane.
W IV wieku Święta Nino przyniosła do Gruzji chrześcijaństwo. W 337 roku w Mcchecie proklamowano religię chrześcijańską jako religię państwową. Mccheta do dziś jest siedzibą najwyższych władz Gruzińskiego Kościoła Prawosławnego. W VI wieku książę Dagi przeniósł stolicę do Tbilisi, ale pozostała jednak miejscem koronacji władców Gruzji oraz ich pochówków aż do XIX wieku. W okresie XI–XIII w. pod panowaniem Bagratydów, w 1801 roku włączona wraz z Gruzją do Rosji.
W 2014 roku Katolikos-Patriarcha Gruzji Eliasz II nadał Mcchecie tytuł „Świętego Miasta”.
Zabytki.
W 1994 roku zabytki historyczne Mcchety zostały wpisane na listę światowego dziedzictwa UNESCO. W roku 2009 miasto zostało umieszczone na Liście Dziedzictwa Zagrożonego UNESCO z powodu postępującego zniszczenia murów oraz fresków.

</doc>
<doc id="338850" url="https://pl.wikipedia.org/wiki?curid=338850" title="Departament Południowy">
Departament Południowy

Departament Południowy ("Sud") – jeden z dziesięciu departamentów Haiti, położony w południowej części kraju. Zajmuje powierzchnię 2794 km² i jest zamieszkany przez 745 tys. osób (szacunkowo, 2002). Jego stolicą jest Les Cayes.
Departament dzieli się na 5 arrondissement:

</doc>
<doc id="338851" url="https://pl.wikipedia.org/wiki?curid=338851" title="Kortowskie">
Kortowskie



</doc>
<doc id="338854" url="https://pl.wikipedia.org/wiki?curid=338854" title="Jezioro Kortowskie">
Jezioro Kortowskie

Jezioro Kortowskie – jezioro przepływowe położone w południowo-zachodniej części Olsztyna w bezpośrednim sąsiedztwie dzielnic Słoneczny-Stok, Dajtki i Kortowo – miasteczko uniwersyteckie Uniwersytetu Warmińsko-Mazurskiego, w zlewni Łyny-Pregoły.
Jest to pierwsze na świecie jezioro poddane technicznej metodzie rekultywacji zwanej eksperymentem kortowskim (od 1956 roku).
W związku z rekultywacją Jeziora Kortowskiego metodą usuwania wód hypolimnionu, wysokość zwierciadła wody w jeziorze może być sztucznie regulowana i od 1956 roku górny dozwolony poziom piętrzenia wody w zbiorniku wynosi 103,2 m n.p.m.
W misie jeziorowej wyróżnia się część północną o maksymalnej głębokości 15,7 m (Ploso Północne), środkową o jednostajnej głębokości 6 m zwaną Międzyplosiem oraz południową z maksymalną głębokością 17,2 m (Ploso Południowe). Linia brzegowa jest słabo rozwinięta, brzeg zachodni jest zalesiony. Nad jeziorem znajduje się plaża (na terenie UWM) oraz przystań żeglarska. Jezioro Kortowskie określane jest jako leszczowe.
Geneza zbiornika jest odmiennie podawana przez różnych autorów. Braun (1903) zaliczył je do jezior moreny dennej, o czym (jego zdaniem) świadczy wyspa w północnej części zbiornika. Według Synowca (1965) Ploso Północne ma charakter rynny wyżłobionej przez wody topniejącego lodowca, Międzyplosie jest zbudowane z utworów fluwioglacjalnych rozmytych przez fale, a Ploso Południowe ma charakter wytopiskowy.
Kortowskie jest jeziorem przepływowym. Do zbiornika wpadają małe śródleśne strumienie: Potok Leśny, Potok Starodworski i Potok Parkowy oraz mała rzeczka Kortówka wypływająca z Jeziora Ukiel i łącząca Jezioro Kortowskie z rzeką Łyną. Brzegi jeziora są niskie, jedynie miejscami wysokie i strome.
Topograficzna zlewnia całkowita Jeziora Kortowskiego zajmuje powierzchnię 3 799,7 ha, a zlewnia bezpośrednia 102,1 ha.
Dominująca roślinność: moczarka kanadyjska ("Elodea canadensis"), trzcina pospolita ("Phragmites australis"), pałka wąskolistna ("Typha angustifolia") i szerokolistna ("T. latifolia"), oczeret jeziorny ("Schoenoplectus lacustris"), manna mielec ("Glyceria maxima"), wywłócznik kłosowy (Myriophyllum spicatum), rogatek sztywny ("Ceratophyllum demersum"), rdestnica przeszyta (Potamogeton perfoliatus), grążel żółty ("Nuphar lutea").

</doc>
<doc id="338857" url="https://pl.wikipedia.org/wiki?curid=338857" title="Les Cayes">
Les Cayes

Les Cayes (dawniej: "Aux Cayes") – miasto portowe w południowo-zachodniej części Haiti; ok. 55 tys. mieszkańców (szacunkowo, 2002, trzecie pod względem wielkości w kraju). Jeden z głównych portów Haiti, przez który przepływa eksport głównie kawy, cukru oraz bananów.
Miasto zostało założone w 1786 roku. W 1815 przybył tu Simón Bolívar szukając haitańskiej pomocy wojskowej do walki przeciw Hiszpanom (Haiti było wówczas jedynym niepodległym krajem na Karaibach). Pomoc obejmowała zarówno broń, jak też oddział ochotników, pragnących walczyć z mocarstwami kolonialnymi. Miasto często było niszczone przez huragany – największe zniszczenia miasto odniosło w 1908 i 1954 roku.

</doc>
<doc id="338858" url="https://pl.wikipedia.org/wiki?curid=338858" title="Departament Północno-Wschodni">
Departament Północno-Wschodni

Departament Północno-Wschodni ("Nord-Est") – jeden z dziewięciu departamentów Haiti, położony w północno-wschodniej części kraju. Od wschodu graniczy z Dominikaną. Departament zajmuje powierzchnię 1805 km² i jest zamieszkany przez 284 tys. osób (szacunkowo, 2002). Jego stolicą jest Fort-Liberté.
Departament dzieli się na 4 arrondissement:

</doc>
<doc id="338863" url="https://pl.wikipedia.org/wiki?curid=338863" title="Regionalna Dyrekcja Lasów Państwowych w Poznaniu">
Regionalna Dyrekcja Lasów Państwowych w Poznaniu

Regionalna Dyrekcja Lasów Państwowych w Poznaniu – jedna z 17 Regionalnych Dyrekcji Lasów Państwowych w Polsce.
Charakterystyka.
W jej skład wchodzi 25 nadleśnictw (Antonin, Babki, Czerniejewo, Gniezno, Góra Śląska, Grodziec, Grodzisk, Jarocin, Karczma Borowa, Kalisz, Koło, Konin, Konstantynowo, Kościan, Krotoszyn, Łopuchówko, Oborniki, Piaski, Pniewy, Przedborów, Sieraków, Syców, Taczanów, Turek, Włoszakowice) i Leśny Ośrodek Szkoleniowy w Puszczykowie. Zasięg terytorialny RDLP obejmuje środkową i południową część województwa wielkopolskiego oraz niewielkie obszary województw: dolnośląskiego, łódzkiego, lubuskiego i kujawsko-pomorskiego. Na terenie RDLP działa, podległy bezpośrednio Dyrekcji Generalnej Lasów Państwowych Ośrodek Techniki Leśnej w Jarocinie oraz jednostka specjalna, jedyna w kraju – Ośrodek Kultury Leśnej w Gołuchowie.
Zgodnie z przyjętą regionalizacją przyrodniczo-leśną obszar działania RDLP 
(ok. 440 000 ha) zawarty jest w Krainach: Wielkopolsko-Pomorskiej (70%), Mazowiecko-Podlaskiej (20%) i Śląskiej (10%). 
Głównym gatunkiem lasotwórczym jest Sosna zwyczajna – Pinus silvestris (77,6%). 
Na ubogich siedliskach sosna tworzy lite drzewostany, na żyźniejszych występuje w zmieszaniu z dębem, brzozą rzadziej z bukiem. 
Przeciętny wiek drzewostanów wynosi 57 lat (w kraju 59), przeciętna zasobność 203 m³ grubizny/ha (w kraju 220), przeciętny przyrost drewna 3,56 m³/ha/rok (w kraju 3,73). 
Lasy, położone na terenie o niskiej lesistości lecz o wysokim poziomie gospodarki rolnej i rozwiniętym przemyśle przetwórczym, odgrywają szczególną, zarówno społeczną jak i produkcyjną rolę.

</doc>
<doc id="338865" url="https://pl.wikipedia.org/wiki?curid=338865" title="Field Trials">
Field Trials

Field Trials – konkursy polowe dla wyżłów, w których startują wyszkolone psy. W zawodach psy zazwyczaj bywają dzielone na dwie grupy: wyżły brytyjskie i wyżły kontynentalne. 

</doc>
<doc id="338869" url="https://pl.wikipedia.org/wiki?curid=338869" title="Język syngaleski">
Język syngaleski

Język syngaleski, język singaleski ("sinhala", සිංහල, ISO 15919: siṃhala, IPA: [ˈsiŋhələ]) – używany na Sri Lance przez blisko 17 mln ludzi z grupy etnicznej Syngalezów. Należy do indoaryjskiej grupy języków indoirańskich rodziny indoeuropejskiej. Zapisywany jest odrębnym alfabetem pochodzenia indyjskiego, tzw. pismem syngaleskim.
Morfologia.
Rzeczowniki odmieniają się przez przypadki, zaznaczane odpowiednimi końcówkami:

</doc>
<doc id="338871" url="https://pl.wikipedia.org/wiki?curid=338871" title="Wyżeł">
Wyżeł

Wyżeł – pies myśliwski charakteryzujący się stójką właściwą tylko tej grupy psów. Wyżły wywodzą się z półwyspu Iberyjskiego. Przeznaczone do polowań w polu suchym, wodzie i w lesie na ptactwo i zwierzynę drobną. Średniej wielkości: od 50 do 70 cm w kłębie. Dzielą się na wyżły brytyjskie (pointer, seter angielski, seter szkocki (gordon), seter irlandzki) i kontynentalne (wyżły francuskie, niemieckie, węgierskie, włoskie i inne). Umaszczenie dowolne, sierść od krótkiej przez szorstką do długiej – zależnie od wzorca uznanego przez FCI.
Rasy wyżłów.
Sekcja I – wyżły kontynentalne.
1.1 W typie wyżła kontynentalnego
1.2 W typie spaniela
1.3 W typie gryfona
Sekcja 2 – wyżły brytyjskie i irlandzkie, setery.
2.1 Pointery
2.2 Setery

</doc>
<doc id="338878" url="https://pl.wikipedia.org/wiki?curid=338878" title="Ciągnik zrywkowy">
Ciągnik zrywkowy

Ciągnik zrywkowy - w leśnictwie: specjalistyczna maszyna do zrywki drewna.
Rozróżnia się ciągniki do nasiębiernej zrywki drewna krótkiego: forwardery i ciągniki do półpodwieszonej i podwieszanej zrywki dłużyc: skidery i klembanki.

</doc>
<doc id="338879" url="https://pl.wikipedia.org/wiki?curid=338879" title="Góra Chełmska">
Góra Chełmska

Góra Chełmska – wał moreny czołowej na Pobrzeżu Koszalińskim, położony w województwie zachodniopomorskim, w granicach miasta Koszalina.
Najwyższe wzgórze Góry Chełmskiej – Krzyżanka ma wysokość 136,2 m n.p.m., Krzywogóra – 133,0 m n.p.m., Leśnica – 118,5 m n.p.m., Lisica – 33 m n.p.m.
Wał morenowy Góry Chełmskiej, prawdopodobnie istniał już podczas kształtowania się południowego brzegu Bałtyku (ok. 12,5 tys. lat temu). Od XII do XVI wieku Góra Chełmska była miejscem kultu chrześcijańskiego.
Jest to glacjotektonicznie spiętrzona morena czołowa, w której tkwią porwaki piasków i iłów trzeciorzędowych.
Położenie.
Góra Chełmska rozdziela Równinę Słupską od Równiny Białogardzkiej. Wał morenowy obejmuje wschodnią część miasta Koszalina. Góra Chełmska jest oddalona od Morza Bałtyckiego o 8 km w linii prostej. 
Z centralnej części Góry Chełmskiej spływa w kierunku północno-wschodnim strumień Grodna, który uchodzi do rzeki Unieści.
U jej podnóża po stronie północnej przebiega droga krajowa nr 6 z Koszalina do Słupska. W południowej części biegnie droga wojewódzka nr 206 (ul. Zwycięstwa). Przez centralną część wału przechodzi ul. Słupska z osiedla Jedliny do wsi Kłos.
Połączenie sezonowe z centrum Koszalina umożliwiają autobusy komunikacji miejskiej (linia nr 23). W okolicy Góry Chełmskiej znajduje się wiele bezpłatnych parkingów, na których można pozostawić samochód. Ponadto, wierzchołek można osiągnąć idąc około 40 minut terenami rekreacyjnymi spod stadionu Gwardii na osiedlu Przylesie.
Zagospodarowanie.
Na Krzyżance znajduje się zbudowana w 1888 r. wieża widokowa dostępna dla zwiedzających. Na wieży umieszczono stację nadającą sygnał radiowy. Na południe od Krzyżanki przy ul. Słupskiej znajduje się Radiowo-Telewizyjny Ośrodek Nadawczy "Góra Chełmska", który nadaje sygnał siedmiu stacji radiowych i dwa multipleksy telewizyjne. Przy północnym podnóżu Krzyżanki zbudowano stadion sportowy. Na Górze Chełmskiej utworzono także park linowy.
Na Krzyżance znajduje się Sanktuarium Matki Bożej Trzykroć Przedziwnej, pełniące funkcję sanktuarium diecezjalnego.
W 2011 rozpoczęto na Krzyżance szeroko zakrojone, kilkuetapowe prace remontowo-budowlane. Pierwszy etap prac (lata: 2011-13) obejmował renowacje elewacji wieży widokowej wraz z wymianą okien i odnowieniem tarasu widokowego. W drugim etapie wzmocniono fundamenty wieży widokowej poprzez wbicie 55 żelbetowych pali o długości 12 m. III etap prac obejmuje wybudowanie centrum pielgrzymkowo-turystycznego składającego się z auli, muzeum, kaplicy, kawiarni, sal dydaktycznych i węzła sanitarnego.
Historia.
Na szczycie odkryto pozostałości działalności ludzkiej z okresu wczesnego średniowiecza. Działalność ta nie miała jednak charakteru osadniczego, a czysto symboliczny. Odsłonięto bowiem ślady palenisk, a także pozostałość bliżej nieokreślonej konstrukcji, w starszej literaturze określanej jako pozostałość świątyni pogańskiej. Pierwsza wzmianka historyczna o Górze Chełmskiej pochodzi z 1214 roku, kiedy książę Bogusław II nadał klasztorowi norbertanów w Białobokach wieś Koszalin. W nadaniu tym położenie wsi określane jest wyrazem "iuxta Cholin", co znaczy w pobliżu "Chełma" (Gollenberg). Fakt, że posłużono się nazwą Góry Chełmskiej dla określenia położenia wsi świadczy o pełnieniu znaczącej funkcji punktu orientacyjnego dla najbliższej okolicy.
Na przełomie XII i XIII wieku na Krzyżance zbudowano kaplicę pw. Najświętszej Marii Panny. Od XII wieku do ok. 1530 r. kaplica na Krzyżance była miejscem kultu chrześcijańskiego i pielgrzymowania. To tu, na cmentarzu przy sanktuarium maryjnym leży wielu pogrzebanych pątników, którzy sami dokonali wyboru miejsca swojego spoczynku.
W latach 1959–1962 oraz 1986–1987 przeprowadzono badania archeologiczne na Krzyżance, gdzie odkryto relikty murów kaplicy z XIII wieku, kościoła z XV wieku i cmentarzysko wczesnośredniowieczne, związane z udokumentowanym źródłowo kultem chrześcijańskim.
Oronimia.
W pierwszej wzmiance pochodzącej z 1214 r. określono wyniesienie jako "Cholin", co miało oznaczać "Chełm" (Gollenberg).
W publikacjach niemieckich znana jest pod nazwami: "Gollenberg", "Gollen". Na niemieckiej mapie z 1789 r. widnieje nazwa "Der Gollen Berg".
W studium z 1902 r. ks. Stanisław Kujot napisał "[...] Otto św. już nie zwiedzał, nie był nawet w Koszalinie pod Gołą górą, w pobliżu Kołobrzega".
Na polskiej mapie wojskowej z 1947 r. cały wał morenowy oznaczono pod nazwą "Góry Chełm".
W 1949 r. wprowadzono urzędowo nazwę "Gołogóra", zastępując poprzednią niemiecką nazwę "Gollen Berg".
Mapa turystyczna, wydana w 1955 roku nazywa całe pasmo moreny czołowej ograniczone dolinami rzek Unieści i Dzierżęcinki lub po prostu wzgórza pomiędzy Koszalinem i Sianowem: „Gołogóra”.
Według mapy turystycznej, wydanej w 1956 roku całe pasmo wzgórz dzieli się na trzy główne szczyty: Krzyżankę, Leśnicę i Krzywogórę.
Szlaki turystyczne.
Na szczycie Góry Chełmskiej węzeł znakowanych szlaków turystycznych:

</doc>
<doc id="338880" url="https://pl.wikipedia.org/wiki?curid=338880" title="Tachograf">
Tachograf

Tachograf (gr. "tachos" – prędkość + "grapho" – pisać) – urządzenie rejestrujące funkcjonowanie pojazdu, w tym wskazania prędkościomierza. Tachograf rejestruje w funkcji czasu: przejechaną przez pojazd drogę, jego chwilową prędkość oraz aktywność kierowcy, czyli okresy jego jazdy, innej pracy, dyżuru (oczekiwania) i odpoczynku. Niektóre tachografy posiadają możliwość rejestracji innych parametrów np. obrotów silnika.
Ze względu na bezpieczeństwo na drogach jak i również zlikwidowanie konkurencyjnosci na rynku wiele państw wprowadziło ograniczenia czasu pracy kierowców pewnych kategorii pojazdów, takich jak np. autobusy (pojazdy o dmc powyżej 10 t, technicznie przystosowane do przewozu więcej niż 9 osób), czy ciężarówki (o dmc powyżej 12 t). Przy egzekwowaniu tego typu restrykcji pomocny jest tachograf, którego zapisy służą do określenia czasu pracy kierowcy.
Podział tachografów.
Tachografy analogowe rejestrują dane na woskowanych dyskach papierowych. Jak każde urządzenie, są one podatne na fałszowanie. W celu ograniczenia fałszowania zapisów wprowadzono tachografy cyfrowe, które zapisują dane w swojej wewnętrznej pamięci oraz na zewnętrznych kartach chipowych.
Na terenie Unii Europejskiej tachografy zostały uznane za obowiązkowe wyposażenie na podstawie rozporządzenia 3821/85 z 20 grudnia 1985, które weszło w życie 29 września 1986. Konwencja AETR regulująca używanie tachografów weszła w życie 31 lipca 1985. Przepisy UE i umowa AETR wprowadziły obowiązek rejestracji danych w transporcie drogowym w pojazdach ciężarowych lub zespołach pojazdów o dmc powyżej 3,5 t oraz w autobusach przewożących więcej niż 9 osób, łącznie z kierowcą. Od 2018 r. w Polsce obowiązuje ustawa z dnia 5 lipca 2018 r. o tachografach ().
Zakłócenia zapisu pracy tachografu.
Wraz z upowszechnieniem się tachografów rosnąca konkurencja na rynku transportowym spowodowała pojawienie się urządzeń zakłócających pomiar i zapis aktywności kierowcy. Produkcja i montaż tego typu urządzeń jest nielegalna. Skutkiem ubocznym zakłócenia działania tachografu jest: brak informacji na temat prędkości pojazdu, systemy ABS, ASR nie funkcjonują, aktywność kierowcy nie jest rejestrowana. Tarczka tachografu i tachograf, według artykułu 115 § 14 kodeksu karnego, są dokumentem stanowiącym dowód prawa. Stosowanie wyłączników jest przestępstwem przeciwko wiarygodności dokumentów (art. 270-277 Kodeksu karnego). Jeśli takie przestępstwo zostanie wykryte, kierowca otrzymuje karę w wysokości 2 tys. zł, a przedsiębiorca – 5 tys. zł.

</doc>
<doc id="338881" url="https://pl.wikipedia.org/wiki?curid=338881" title="Święta Góra Polanowska">
Święta Góra Polanowska

Święta Góra Polanowska – wzniesienie o wysokości 155,2 m n.p.m. na Pojezierzu Bytowskim, położone w województwie zachodniopomorskim, powiecie koszalińskim, w gminie Polanów. Znajduje się 2 km na południowy zachód od Polanowa, w pobliżu siedziby nadleśnictwa.
Położenie.
Święta Góra Polanowska znajduje się na północno-zachodnim krańcu Pojezierza Bytowskiego.
Historia.
. Od XIII wieku, gdy kaplica była pod opieką cystersów, rozwijała się tu tradycja pielgrzymowania dla Pomorzan i ludów z sąsiednich dzielnic kraju Polan. Następnie w XIV wieku na jej miejscu mogła zostać wzniesiona kolejna świątynia. Kolejna hipoteza zakłada, że wewnątrz bogato wyposażonej świątyni znajdował się wizerunek Maryi oraz 12 figur apostołów wykonanych ze złota. Na podstawie dokumentu z 1435 r. przyjmuje się, że pielgrzymowanie na Świętą Górę Polanowską w wieku XIV było stosunkowo nieliczne i rozwinęło się dopiero w XV wieku. Pielgrzymowanie mogło mieć miejsce jeszcze do końca XVI wieku, mimo wcześniej wprowadzanej na Pomorzu Zachodnim reformacji. Następnie przystąpiono do rozbiórki kościoła, jednak stopniowo, ponieważ jeszcze w źródle z 1672 r. pisano o ruinach dawnego kościoła. Po 1544 cystersi opuścili to miejsce, zabierając ze sobą figurę Maryi, prawdopodobnie do Pelplina. W wyniku tego tradycja pielgrzymkowa praktycznie wygasła.
W 1953 roku wprowadzono urzędowo zarządzeniem nazwę "Święta Górka", zastępując poprzednią niemiecką nazwę "Heiliger Berg". 
Od 2002 miejsce to jest pustelnią ojców franciszkanów z prowincji św. Maksymiliana Marii Kolbego w Gdańsku, z klasztoru w Darłowie. Pustelnia zaprojektowana została w stylu pomorskim – oparta na wzornictwie budownictwa kaszubskiego. Bywają w niej Msze św. z kaszubską liturgią słowa. Na jej dachach znajdują się krzyże – m.in. Krzyż Świętego Ducha. Pomysłodawcą, mieszkańcem i gospodarzem Pustelni był o. Janusz Jędryszek OFM Conv. Obecnie w kaplicy przy pustelni czczona jest Iwerska Ikona Matki Bożej (Bramy Niebiańskiej), poświęconej przez prawosławnego biskupa wrocławsko-szczecińskiego.
1 stycznia 2020 ustalono nazwę obiektu w formie "Święta Góra Polanowska"
Szlak dojściowy i pomniki.
Na szczyt prowadzi droga krzyżowa z rzeźbami ludowymi. Nieco w bok od ścieżki dojściowej wypływa źródło zwane Studnią Zdrowia, z którym wiążą się legendy o uzdrowieniach.
Obok świątyni wznosi się krzyż z napisem w języku polskim i niemieckim o treści: "Gdy gaśnie pamięć ludzka dalej mówią kamienie".

</doc>
<doc id="338893" url="https://pl.wikipedia.org/wiki?curid=338893" title="Gontyna">
Gontyna



</doc>
<doc id="338894" url="https://pl.wikipedia.org/wiki?curid=338894" title="Prędkościomierz (motoryzacja)">
Prędkościomierz (motoryzacja)

Prędkościomierz, szybkościomierz – urządzenie służące do pomiaru prędkości pojazdu kołowego. 
Najczęściej umieszczany jest na tylnej części wału napędowego, gdzie specjalny czujnik przekształca obroty mechaniczne na impulsy elektryczne. Starsze typy samochodów mają w tym miejscu giętki obrotowy drut, którego drugi koniec jest podłączony do prędkościomierza, będącego specjalnie skalibrowanym tachometrem. Czułość tego tachometru oraz jego kalibracja numeryczna musi uwzględniać redukcję biegów na tylnej części wału napędowego, ostateczną szybkość obrotów w mechanizmie różnicowym i średnicę kół pojazdu. Mechanizm, w którego skład wchodzi prędkościomierz, zawiera również licznik do pomiaru przebytej drogi.
Bardzo często prędkościomierze są skalibrowane w taki sposób, że pokazują prędkość większą niż w rzeczywistości – żeby zapobiegać przekraczaniu przez kierowców dozwolonej prędkości. Przyczyną niedokładności prędkościomierza może również być różnica w średnicy kół, wynikająca z ciśnienia znajdującego się w nich powietrza.
Prędkościomierze mogą być również elektroniczne. Działają one za pomocą czujnika obrotów, który dostarcza impuls wraz z zakończeniem pełnego obrotu, a komputer przekształca przerwę między impulsami na wynik w postaci cyfr. Liczba impulsów jest również przekształcana na obliczenie przebytej drogi (funkcja drogomierza).
Także system GPS może spełniać funkcję prędkościomierza. Jest on z reguły bardziej dokładny niż prędkościomierze samochodowe.
Prędkościomierze w pojazdach szynowych są umieszczane na czole osi zestawu kołowego.

</doc>
<doc id="338897" url="https://pl.wikipedia.org/wiki?curid=338897" title="Nowa powieść">
Nowa powieść

Nowa powieść (), in. antypowieść, powieść obiektywna, powieść fenomenologiczna – awangardowy kierunek w powieści francuskiej, ukształtowany w latach 50. XX wieku i żywotny do lat 60–70. Zakładał oderwanie się od tradycji egzystencjalizmu i psychologizmu oraz całkowite przebudowanie i odnowę gatunku. Zgodnie z założeniami "nouveau roman" obiektem zainteresowania powieści nie miał być świat zewnętrzny, ale jego odwzorowanie w niej samej. Do twórców nowej powieści należeli m.in. Claude Simon, Robert Pinget oraz Alain Robbe-Grillet.
Założenia kierunku.
Podstawowym założeniem "nouveau roman" było oddzielenie powieści od problematyki moralnej i filozoficznej oraz jej skoncentrowanie na samym gatunku powieściowym, jego konwencji, konstrukcji i możliwościach poznawczych. Tym samym kierunek odrzucał egzystencjalistyczne pojmowanie literatury i mimetyzm. Utwory miały raczej koncentrować się na problemie możliwości poznawczych powieści – sposobów, w jakie rzeczywistość może być w niej odwzorowana oraz wpływu używanych przez powieściopisarzy narzędzi literackich na kształtowanie się rzeczywistości w utworze. Zasadniczym składnikiem powieści miał być więc autotematyzm, nie przyjmował on jednak formy bezpośredniej refleksji, ale stawał się zasadą konstrukcyjną całego utworu, kluczową dla jego zrozumienia.
"Nouveau roman" rezygnowała z elementów charakterystycznych dla tradycyjnej powieści – uporządkowanej chronologicznie wyrazistej fabuły, tradycyjnie zbudowanych postaci (zamiast nich pojawili się bohaterowie trudni do określenia, często bezimienni), logicznego następstwa zdarzeń i przejrzystej narracji. Świat przedstawiony i opis oparte były na subiektywizmie, rzeczy ukazywane były w taki sposób, w jaki były w danym momencie odbierane przez podmiot poznający, subiektywizacji ulegał również czas. Często wykorzystywana była technika kolażu.
Konstruowaniu autonomicznego świata powieściowego służyła parodia tradycyjnych chwytów powieściowych, odwołująca się do chwytów, motywów i elementów konstrukcyjnych, używanych m.in. w powieści realistycznej, powieści kryminalnej i romansie przygodowym.
Recepcja.
Nowa powieść została bardzo szybko zauważona przez krytykę. Kierunek krytykowano za negację tradycji powieściowej, zarzucano mu manieryzm oraz atakowano jako niezrozumiały. Pojawili się również liczni zwolennicy "nouveau roman", m.in. Roland Barthes i Maurice Blanchot. Stosunkowo szybko pojawiły się także pierwsze prace historyczno- i literaturoznawcze na temat kierunku. Zainteresowanie krytyki osłabło po 1968 roku – ówczesne wydarzenia we Francji sprawiły, że zmieniły się oczekiwania wobec powieści; wymagano od gatunku mniejszego skoncentrowania na samym sobie i większego zaangażowania w rzeczywistość pozaliteracką. Próbowano co prawda poszukiwać kontynuacji gatunku, określanych jako "nouveau nouveau roman" (m.in. w twórczości OuLiPo), ale nie pojawiły się żadne wystąpienia teoretyczne czy utwory, które byłyby na tyle istotne i nowatorskie, żeby mogły stanowić rozwinięcie nurtu nowej powieści. Jednak, niezależnie od zakończenia kierunku "nouveau roman", doświadczenia nowej powieści wywarły znaczący wpływ na gatunek – wpłynęły na jego ewolucję oraz zainspirowały teorie naukowe dotyczące powieści.
Nowa powieść w Polsce.
Recepcja nowej powieści w Polsce dokonywała się w ramach otwarcia krajowej kultury na inspiracje zachodnie, umożliwionego przez odwilż październikową w latach 50. Stosunkowo szybko pojawiły się tłumaczenia i przedruki artykułów teoretycznych i utworów francuskich twórców "nouveau roman" oraz polskie teksty naukowe na ten temat (pisane m.in. przez Jana Błońskiego). Recepcji kierunku sprzyjał fakt, że osiągnięcia nowej powieści zbliżone były do gatunkowych eksperymentów obecnych w literaturze polskiej za sprawą twórczości Witolda Gombrowicza, Karola Irzykowskiego i Stanisława Ignacego Witkiewicza. Nie pojawiły się jednak w literaturze polskiej żadne bezpośrednie kontynuacje, nurt "nouveau roman" oddziaływał jedynie częściowo na polskie utwory autotematyczne (m.in. "Góry nad czarnym morzem" Wilhelma Macha).

</doc>
<doc id="338898" url="https://pl.wikipedia.org/wiki?curid=338898" title="Antypowieść">
Antypowieść



</doc>
<doc id="338901" url="https://pl.wikipedia.org/wiki?curid=338901" title="Nouveau roman">
Nouveau roman



</doc>
<doc id="338902" url="https://pl.wikipedia.org/wiki?curid=338902" title="Jan VII Gramatyk">
Jan VII Gramatyk

Jan VII Gramatyk, gr. Ιωάννης Ζ' Γραμματικός (lata urodzin i śmierci nieznane) – ekumeniczny patriarcha Konstantynopola w latach 836–843. 
Życiorys.
Po objęciu w Bizancjum władzy przez cesarza Leona V współtworzył m.in. wraz z Antonim Kassimatesem stronnictwo ikonoklastyczne, wspierające poczynania cesarza. W 814 r., na polecenie cesarza, Jan przygotował dokument, będący teologicznym uzasadnieniem walki z kultem obrazów. Dokument ten został zaprezentowany na zwołanym w 815 r. synodzie, na którym zadecydowano m.in. o zniesieniu postanowień soboru nicejskiego II (787 r.), który zezwolił na kult obrazów. 
Jan został wybrany na tron patriarszy w 836 r. (podawany jest także rok 837), po powrocie z podróży do Bagdadu z poselstwem do kalifa abbasydzkiego, Mutasima. 
Po śmierci cesarza Teofila w 842 w związku ze zmianą orientacji politycznej cesarstwa przeciwko Janowi, jako aktywnemu ikonoklaście rozpoczęto proces sądowy, który doprowadził do złożenia go z urzędu, najprawdopodobniej w 843 r. Nowy patriarcha Konstantynopola, Metody I surowo potępił działalność Jana. Za odmowę wyparcia się swych poglądów został on zmuszony do schronienia się w klasztorze, gdzie spędził ostatnie lata swego życia. 
Rok śmierci Jana VII nie jest znany.
Jan VII nosił przezwisko Morocharzanius wskazujące na jego ormiańskie pochodzenie. Niczym dziwnym nie była także jego kariera, ponieważ w wielonarodowym imperium bizantyjskim przedstawiciele niemal wszystkich nacji mieli otwartą drogę do awansu społecznego, w tym do osiągnięcia najwyższych zaszczytów. Wystarczy przypomnieć, iż jego mentor, cesarz Leon V, także miał ormiańskie pochodzenie.
Ze względu na gruntowną wiedzę teologiczną i prawną patriarcha otrzymał przydomek Gramatyk ("uczony"). Jest autorem wielu dzieł, poświęconych teologii, prawu oraz gramatyce języka greckiego.

</doc>
<doc id="338903" url="https://pl.wikipedia.org/wiki?curid=338903" title="Chorągiew Dolnośląska ZHP">
Chorągiew Dolnośląska ZHP

Chorągiew Dolnośląska ZHP im. hm. Stefana Mirowskiego – jednostka terenowa Związku Harcerstwa Polskiego.
Działa na terenie województwa dolnośląskiego. Siedzibą władz Chorągwi jest Wrocław.
Bohaterem Chorągwi jest hm. Stefan Mirowski – organizator i komendant „Zawiszy” w Szarych Szeregach, Przewodniczący ZHP w latach 1990–1996.
Historia.
Chorągiew Dolnośląska współcześnie.
Chorągiew Dolnośląska ZHP w latach 2000–2005.
Komenda Chorągwi.
III Zjazd Chorągwi Dolnośląskiej ZHP wybrał 15 stycznia 2000 roku nową komendantkę chorągwi. Funkcję tę powierzono hm. Aldonie Wiktorskiej-Święckiej. W skład komendy weszli także: hm. Barbara Matuszewska jako zastępczyni ds. organizacyjnych, phm. Wojciech Olszewski jako zastępca, hm. Dariusz Ostrowski – dotychczasowy komendant od reaktywacji Chorągwi Dolnośląskiej ZHP w 1992 roku, hm. Piotr Pamuła, hm. Alina Żwirblińska i hm. Bogusław Żyborski.
10 maja 2000 r. nadzwyczajny Zjazd Chorągwi uzupełnił skład komendy o hm. Jacka Książka, hm. Dariusza Sawickiego i phm. Roberta Swerczyka. 31 lipca 2000 przyjęto rezygnację hm. Dariusza Sawickiego z funkcji członka komendy i zastępcy komendanta. Tę funkcję przejęła hm. Alina Żwirblińska. 21 stycznia 2001 Komenda Chorągwi Dolnośląskiej ZHP podjęła decyzję o powierzeniu hm. Barbarze Matuszewskiej funkcji skarbnika chorągwi. Cztery dni po Dniu Myśli Braterskiej 2001 (26 lutego) przyjęto rezygnację phm. Wojciecha Olszewskiego – dotychczasowego zastępcy komendantki, a niecały miesiąc później na jego miejsce dokooptowano instruktorkę z Wałbrzycha – hm. Marlenę Wolf. 22 kwietnia 2002 r. funkcji zastępczyni komendantki chorągwi ds. programowych zrzekła się hm. Alina Żwirblińska. Funkcję tę powierzono instruktorce Hufca Oława – hm. Annie Kirkiewicz. Druhnę Anię dokooptowano także do składy komendy chorągwi. Ostatnia zmiana personalna odbyła się 14 stycznia 2003 r. Tego dnia komenda odwołała ze swojego składu phm. Roberta Swerczyka.
28 lutego 2004 r. odbył się IV Zjazd Chorągwi Dolnośląskiej. Powierzył on funkcję komendantki hm. Barbarze Matuszewskiej. W skład komendy weszli także: hm. Anna Kirkiewicz – jako zastępca ds. programowych, hm. Adam Gacek – zastępca ds. organizacyjnych, hm. Sławomir Waś – skarbnik Chorągwi, a także jako członkowie komendy: hm. Krzysztof Kołodziejczyk – komendant Hufca Wrocław-Stare Miasto, hm. Marian Łata – komendant Hufca Jelenia Góra, hm. Roman Bryza, hm. Marlena Wolf i hm. Piotr Pamuła – komendant świdnickiego Hufca ZHP. Do końca roku 2005 komenda pracowała w niezmienionym składzie.
XXXIII Zjazd ZHP, który odbył się od 1 do 4 grudnia w Warszawie, dokonał decyzji o skróceniu trwającej od 2004 r. kadencji władz chorągwi. Zobowiązał wszystkie chorągwie do przeprowadzenia Zjazdu Chorągwi w 2006 roku, na którym zostaną wybrane nowe władze – komendant z komendą, rada chorągwi – której dotychczas nie było, a także istniejące sąd harcerski i chorągwiana komisja rewizyjna. Zjazd narzucił także na wybranego w 2006 r. komendanta obowiązek wprowadzenia osobowości prawnej chorągwi. Podczas zjazdu wiceprzewodniczącą ZHP została hm. Anna Kirkiewicz, pełniąca w chorągwi obowiązki zastępczyni komendanta ds. programowych.
Zespoły instruktorskie.
Najmłodszym zespołem działającym w Chorągwi Dolnośląskiej ZHP jest zespół skarbnika, zajmujący się kwestiami ekonomicznymi chorągwi i wspieraniem hufców w działalności związanej z finansami i rachunkowością.
W chorągwi działają także zespoły programowe. Najaktywniejszym z nich jest zespół zuchowy, zajmujący się wspieraniem instruktorów pracującymi z najmłodszymi członkami ZHP – zuchami. Zespół opracował własny program dla gromad zuchowych „Zuch Maciuś I”, a grono jego instruktorek współtworzyło centralną propozycję programową „Barwy Przyszłości”. Do 2003 r. działalnością wspierająca instruktorów zuchowych zajmowała się Rada Instruktorów Zuchowych. Instruktorzy zespołu publikowali na łamach harcerskiej prasy, uczestniczą w zuchowych konferencjach, przygotowują propozycje programowe adresowane do zuchów podczas chorągwianych przedsięwzięć programowych, a także organizują imprezy dla instruktorów zuchowych z Dolnego Śląska – zimowe Instruktorów Zuchowych Spotkania z Druhną Nutką oraz Zuchowe Akademie Umiejętności. Drugim bardzo aktywnym zespołem jest zespół harcerski, działający od jesieni 2001. Jego zadaniem jest wspieranie instruktorów pracujących z harcerzami (członkami ZHP uczącymi się w klasach 4-6 szkół podstawowych), a także z racji nieistnienia zespołu starszoharcerskiego – drużynowych drużyn starszoharcerskich, w których działają uczniowie gimnazjów. Raz w roku podczas jesiennej edycji Biwaku Integracyjnego (stałej imprezy organizowanej wiosną i jesienią dla drużynowych harcerskich i starszoharcerskich) przyznawane są nagrody dla wyróżniających się drużynowych.
Od 2003 r. w chorągwi działa zespół wędrowniczy, zajmujący się wspieraniem instruktorów pracujących z młodzieżą w wieku 16–25 lat. Odbywają się Zloty Wędrowników, a na rok 2006 planowana jest na Dolnym Śląsku organizacja centralnej imprezy dla wędrowników o nazwie Wędrownicza Watra. Obsługą medialną i promocją działań Chorągwi Dolnośląskiej ZHP zajmuje się Zespół Promocji i Komunikacji na którego czele stoi pwd. Marta Zarzeczna. W zespole znajdują się także: pwd. Jakub Binkowski, pwd. Michał Strzelczyk, Magda Matuszewska, Mateusz Ciupryk. Do zadań zespołu należy także redagowanie chorągwianej strony internetowej – www.dolnoslaska.zhp.pl, facebooka – https://www.facebook.com/choragiewDolnoslaska/, a także obsługa fotograficzna imprez i opracowanie materiałów promocyjnych. Dodatkowo organizacja warsztatów komunikacji i promocji „MOST”. Zespół Nieprzetartego Szlaku koordynuje działania drużyn NS (pracującymi z dziećmi i młodzieżą niepełnosprawną). Wspiera także instruktorów pracujących z niepełnosprawną młodzieżą, organizuje specjalny obóz dla drużyn NS podczas Harcerskiej Akcji Letniej. Do aktywnych należy także zespół zagraniczny, zajmujący się organizacją współpracy międzynarodowej ze skautami zagranicą. Dzięki działalności reprezentacja chorągwi uczestniczyła w 2002 r. w zlocie niemieckiej organizacji skautowej DPSG w Bruchsal. Chorągiew ma także swoją partnerską organizację skautową jest nią DPSG diecezji Freiburg. Dzięki współpracy niemieccy skauci mogli gości podczas Zlotu Chorągwi w Jeleniej Górze. Podczas apelu końcowego, 28 sierpnia 2005 r., wręczyli na znak przyjaźni i partnerstwa flagę swojej organizacji. W chorągwi działa także zespół specjalności, posiadający specjalistyczne referaty. W ramach jego działalności organizowane są manewry techniczno-obronne, rajdy, złazy łącznościowców, a także zawody wspinaczkowe. Zespół (działający do 2004 r. jako wydział) prowadzi współpracę z Wydziałem Zarządzania Kryzysowego Urzędu Wojewódzkiego.
Warto zawrócić uwagę także na komisję historyczną, której przez wiele lat przewodniczył hm. Adam Kiewicz – autor opracowań o harcerstwie. Od 2004 roku szefem zespołu jest hm. Krzysztof Kołodziejczyk. Do jego zadań należy opracowanie materiałów historycznych, dokumentujących harcerską działalność. Wydawane są także „Zeszyty Historyczne”, w których można poznać historię dolnośląskiego harcerstwa i związanych z nimi postaci. Z działalnością historyczną związana jest także Rada Programowa Muzeum Harcerstwa we Wrocławia. Rada została powołana rozkazem komendantki Chorągwi Dolnośląskiej ZHP z 23 października 2000. Jej zadaniem jest gromadzenie pamiątek harcerskich i ich ekspozycja. Kolekcja pamiątek znajduje się w Muzeum Miejskim Wrocławia. W latach 2000–2004 udało się zgromadzić około tysiąca eksponatów, z których część została opracowana. Są to fragmenty zbiorów lwowskiej Chorągwi ZHP, druhny Wandy Tomaszewskiej. W kolekcji są także unikatowe listy twórczyni harcerstwa żeńskiego – Olgi Małkowskiej. Kolekcję finansuje Urząd Miejski we Wrocławiu. 26 stycznia 2005 odbyło się spotkanie z prezydentem Wrocławia Rafałem Dutkiewiczem w celu ustalenia losów harcerskiej kolekcji. Prezydent Rafał Dutkiewicz zaproponował stworzenie w 2006 roku interaktywnej wystawy pamiątek harcerskich o roboczym tytule: „Całość i ciągłość”. Padła również propozycja sfinansowania prac doktorskich, w celu skatalogowania i opisania pamiątek wrocławskiego harcerstwa. Dzięki pamiątkom przekazanym przez rodzinę patrona Chorągwi Dolnośląskiej ZHP – hm. Stefana Mirowskiego – Muzeum zorganizowało wystawę o harcerskiej służbie druha Stefana, którą prezentowano m.in. podczas Zlotów Chorągwi Dolnośląskiej w 2004 w Rogoźnicy i 2005 r. w Jeleniej Górze, a także zimą 2005 r. w Kościele Garnizonowym we Wrocławiu. Przy chorągwi działa także Poczta Harcerska „Szaniec” oraz zespół pilota, zajmujący się działalnością wodniacką harcerzy. Działalność zespołu kształcenia zostanie omówiona w podrozdziale „Kształcenie instruktorów”.
Działalność programowo-metodyczna.
Najważniejsze przedsięwzięcia programowe.
Dla najmłodszych członków ZHP odbywają się zimową porą Wyprawy Polarne Zuchów do Jakuszyc. Podczas zlotów chorągwi dla każdej z harcerskich grup wiekowych przygotowuje się oddzielny program. Organizowany jest także Przegląd Twórczości Artystycznej Zuchów i Harcerzy Dolnego Śląska w Polkowicach, gdzie członkowie dolnośląskiego ZHP mogą zaprezentować swoje umiejętności muzyczne. Amatorzy wspinaczki mogą brać udział w chorągwianych zawodach wspinaczkowych, a miłośnicy strzelectwa – w strzeleckich. Harcerze wodniacy nie tylko z Dolnego Śląska, ale także z całej Polski, uczestniczą we wrześniowych regatach „O Wielką Błękitną Wstęgę Komendantki Chorągwi” organizowanych w Lubiatowie.
Największym cyklicznym centralnym przedsięwzięciem odbywającym się na Dolnym Śląsku jest Rajd Granica. Podczas tej trzydniowej imprezy harcerze z całej Polski wędrują po dolnośląskich Sudetach, wykonując różne zadania przygotowane na trasie ich wędrówek przez dolnośląskie Hufce ZHP. Patronat nad rajdem „Granica” obejmuje nie tylko Naczelnik ZHP, ale także Minister Obrony Narodowej, czy dowódcy Straży Granicznej, na terenie których odbywa się rajd.
Wartym uwagi przedsięwzięciem są zloty chorągwi. W latach 2000, 2001 i 2003 (jako Święto Flag – impreza promująca wstąpienie Polski do Unii Europejskiej) – jednodniowe, a w latach 2002 i od 2004 – trzy lub czterodniowe. Podczas zlotu oprócz poznawania okolicy, odbywają się specjalne zajęcia – w zależności od wieku członków ZHP. Od roku 2004 na zlotach ukazuje się czasopismo „Goniec Zlotowych”, informujące zlotowiczów o wydarzeniach na i wokół zlotu. Każdy ze zlotów kończy msza święta i apel. Od 2004 roku wręczane są podczas apeli Odznaki Chorągwiane „Harcerzem Być”. Uczestników zlotu chorągwi w 2005 r. odwiedził Jerzy Szmajdziński – ówczesny Minister Obrony Narodowej, który objął patronat nad zlotem odbywającym się na terenach jeleniogórskiej jednostki wojskowej. Od 25 do 28 sierpnia 2005, w tym samym czasie, kiedy uczestnicy zlotu chorągwi gościli w Jeleniej Górze, we Wrocławiu odbywał się XIV Ogólnopolski Złaz Seniorów i Starszyzny Harcerskiej. Przez 3 dni seniorzy harcerscy z całej Polski wspólnie śpiewali, poznawali uroki stolicy Dolnego Śląska, spotkali się z wojewodą Stanisławem Łopatowskim, a 28 sierpnia spotkali się z uczestnikami zlotu chorągwi w Jeleniej Górze na mszy św. i apelu, kończącym dwa przedsięwzięcia.
W kalendarz wrocławskich imprez na trwale wpisało się także przekazywanie Betlejemskiego Światła Pokoju władzom wojewódzkim, miejskim, sojusznikom dolnośląskiego harcerstwa, a także mieszkańcom Wrocławia. Przekazanie BŚP odbywa się ono już od wielu lat w Kościele Garnizonowym pw. św. Elżbiety, gdzie znajduje się harcerska kaplica. Podczas uroczystości odbywa się ekumeniczne nabożeństwo połączone ze śpiewaniem piosenek świątecznych i pastorałek, a także konkursami dla zuchów i harcerzy, odpalających płomień z Groty Narodzenia Pańskiego i wiozących go do swoich hufców i domów na całym Dolnym Śląsku. Harcerze dzielą się także z więźniami, pracownikami i pensjonariuszami domów opieki społecznej, domów dziecka i szpitali. Płomień z Betlejem przekazywany jest za pośrednictwem dolnośląskich harcerzy także skautom z Czech i Niemiec.
Niebywale jednym z najmocniejszych atutów Chorągwi Dolnośląskiej ZHP jest bardzo obszerna i rozbudowana oferta działań i przedsięwzięć skierowanych nie tylko do instruktorów ZHP, ale także do zuchów, harcerzy i wędrowników z dolnośląskich hufców ZHP.
Kampania Bohater.
Rozkazem Naczelnika ZHP z 22 lutego 2002 roku Chorągiew Dolnośląska ZHP rozpoczęła zdobywanie imienia harcmistrza Stefana Mirowskiego. Kampania Bohater była kluczowym przedsięwzięciem w latach 2002–2004. Podczas niej zuchy, harcerze i instruktorzy poznawali nie tylko sylwetkę przewodniczącego ZHP – Stefana Mirowskiego, ale także pogłębiali wiedzę dotyczącą dziejów harcerstwa podczas II wojny światowej i Prawa i Przyrzeczenia Harcerskiego. W realizacji tych celów służył program Odznaki Chorągwianej „Harcerzem Być”.
W ramach Kampanii Bohater przygotowano prezentacje multimedialne, materiały do pracy w drużynach, prowadzono zajęcia, przygotowano film i wystawę o życiu Stefana Mirowskiego. Rodzina Mirowskich uczestniczyła w chorągwianych przedsięwzięciach programowych, częstokroć spotykając się z harcerzami i instruktorami ZHP, opowiadając im o tacie, dziadku Stefanie Mirowskim i jego harcerskim i poza harcerskim życiu. Nadanie Chorągwi imienia Stefana Mirowskiego odbyło się 6 czerwca 2004 i stanowiło zwieńczenie Zlotu Chorągwi Dolnośląskiej ZHP w Rogoźnicy. Podczas apelu chorągwi nadano sztandar ufundowany przez społeczność Dolnego Śląska, którego rodzicami chrzestnymi zostali Aleksandra i Krzysztof Mirowscy – wnuczka i syn Stefana Mirowskiego.
Realizacja Kampanii Bohater choć nie wpłynęła znacząco na poprawę wizerunku dolnośląskiego harcerstwa w społeczeństwie z całą pewnością pokazała siłę i moc harcerskiego działania, które niosło za sobą przesłanie – popularyzację myśli Stefana Mirowskiego. To działanie zaprocentowało. W 2005 roku Chorągiew Dolnośląska ZHP otrzymała honorową nagrodę im. Hm. Olgierda Fietkiewicza w kategorii historycznej edukacji harcerek i harcerzy za popularyzatorską pracę, przybliżającą harcerko i harcerzom historię harcerstwa oraz cenną programowo i wychowawczo kampanię ukazującą sylwetkę Druha hm. Stefana Mirowskiego.
Kształcenie instruktorów.
Kształceniem instruktorów działających w Chorągwi Dolnośląskiej ZHP zajmuje się Chorągwiany Zespół Kształcenia, którego szefem jest harcmistrzyni Anna Kirkiewicz. Instruktorzy prowadzący szkolenia mają uprawnienia do szkolenia, którymi w ZHP są odznaki kadry kształcącej (najniższa brązowa, srebrna i wyższa). Zespół organizuje kształcenia dla kadry programowej hufców, a także włącza się w prowadzenie zajęć podczas imprez organizowanych przez inne zespoły programowe chorągwi – głównie zuchowy i harcerski. Dwa razy w roku organizowane są Chorągwiane Akcje Szkoleniowe – podczas wakacji i ferii zimowych, których celem jest przeszkolenie członków ZHP do pełnienia określonych funkcji. W ramach ChAS w latach 2000–2005 odbyły się szkolenia: drużynowych gromad zuchowych, drużynowych drużyn harcerskich i starszoharcerskich, drużynowych wędrowniczych (z uwzględnieniem metodyki starszoharcerskiej), kadry kształcącej, namiestników (osób odpowiedzialnych za pracę drużynowych z danego poziomu metodycznego w hufcu), kurs dla nauczycieli.
W roku 2001 zorganizowano warsztaty „Współpraca z samorządem i biznesem”, w kwietniu konferencję instruktorską „Wychowanie Regionalne”, a w październiku konferencję poświęconą działalności ZHP w środowisku wiejskim na Dolnym Śląsku. W październiku 2002 w Lubinie odbyła się chorągwiana Konferencja Metodyczna. Pod koniec listopada – szkolenie z zakresu współpracy polsko-niemieckiej (podobnie w 2003 i 2004 r.), a w grudniu: warsztaty kadry kształcącej w Chwałowicach i warsztaty z zarządzania kryzysowego we Wrocławiu (warsztaty o podobnej treści kształcenia odbyły się także od 12 do 14 marca 2004).
Od 24 do 25 maja 2003 debatowano o zmianach metodycznych w ZHP. W ramach roku im. Aleksandra Kamińskiego, jakim decyzją Sejmu RP był rok 2003, odbyła się 24 września we Wrocławiu konferencja instruktorska „Aleksander Kamiński – twórca metodyki zuchowej”, której gościem honorowym była pisarka, autorka cyklu publikacji dotyczących harcerskich bohaterów pt. „Wierna rzeka harcerstwa” – Barbara Wachowicz. Zespół przygotowuje we współpracy z Chorągwianą Komisją Stopni Instruktorskich warsztaty dla opiekunów prób i dla członków hufcowych Komisji Stopni Instruktorski oraz hufcowych zespołów kształcenia. Instruktorzy działający na terenie Dolnego Śląska mogą korzystać także z oferty Centralnej Szkoły Instruktorskiej.
Mnogość oferty szkoleniowej proponowanej przez zespół kształcenia nie przekłada się na liczbę uczestników. Niektóre akcje szkoleniowe, czy kursy nie odbywają się z powodu zbyt małej liczby zainteresowanych. Może się to wiązać zarówno z niedostatecznym poinformowaniem beneficjentów o możliwości szkolenia, a także z pauperyzacją społeczeństwa, którego członkami są także instruktorzy ZHP.
Współpraca z instytucjami i innymi organizacjami pozarządowymi.
Współpraca z samorządami i innymi instytucjami wyższej użyteczności.
Przedstawiciele chorągwi uczestniczą w większości ważnych dolnośląskich konferencji, czy forów m.in. Forum Gospodarczego i Politycznego w Krzyżowej, czy Forum dla Samorządu Terytorialnego. Za działania podjęte na rzecz budowy społeczeństwa obywatelskiego, m.in. we współpracy z samorządem terytorialnym w 2001 r. Chorągiew Dolnośląska otrzymała prestiżową nagrodę „Dolnośląski Klucz Sukcesu dla najlepszej organizacji pozarządowej”. Dwa lata później w uznaniu zasług w procesie budowania wspólnoty lokalnej Komenda Chorągwi otrzymała Nagrodę Prezydenta Miasta Wrocławia. Ważnym elementem współpracy z samorządami jest aktywna współpraca z Dolnośląską Radą Przyjaciół Harcerstwa.
Władze dolnośląskiego harcerstwa współpracują z szeregiem instytucji od Dolnośląskiego Urzędu Wojewódzkiego, poprzez Kuratorium Oświaty, Państwową Straż Pożarną, Wojewódzką Komendę Policji, Sejmikiem Wojewódzkim, Dolnośląskim Urzędem Marszałkowskim, po Dolnośląski Ośrodek Doskonalenia Nauczycieli i Państwową Inspekcję Pracy. Współpraca jest trójwymiarowa. Dotyczy szeroko rozumianego lobbing na rzecz harcerstwa, składania wniosków na działalność statutową, czyli kursy, szkolenia, czy wypoczynek letni. W przypadku Kuratorium Oświaty i DODN dotyczy także wspierania nauczycieli będących członkami ZHP. Ważnym punktem jest udział w pracach komisji rolnictwa przy Państwowej Inspekcji Pracy, czy w Dolnośląskiej Radzie ds. Bezpieczeństwa Dzieci i Młodzieży przy Kuratorium Oświaty.
Zadaniem Chorągwi jest rzecznictwo nie tylko na rzecz najmłodszych członków ZHP (zuchów, harcerzy), ale wszystkich dzieci i młodzieży. Komendantka Chorągwi uczestniczy także w pracach komitetu sterującego, opiniującego wnioski unijne z terenu Dolnego Śląska.
Jedną z najaktywniej współpracujących jednostek z dolnośląskim ZHP jest Straż Graniczna. Pod patronatem Komendanta Głównego Straży Granicznej rokrocznie odbywa się ogólnopolski Rajd „Granica”. Podczas tej trzydniowej imprezy harcerze wędrujący po dolnośląskich górach nieodpłatnie nocują, korzystają ze sprzętu i środków transportu Łużyckiego Oddziału Straży Granicznej. Z łużyckimi pogranicznikami chorągiew podpisała porozumienie o współpracy. Polega ono na umożliwieniu harcerzom odbywania zimowisk i biwaków na strażnicach pograniczników. W zamian harcerze poznają zadania, z jakimi zmagają się funkcjonariusze Straży Granicznej. Gdy rajd odbywa się w południowych Sudetach – wtedy wsparcia udzielił także Sudecki Oddział Straży Granicznej.
Spektrum współpracy z samorządami i instytucjami wyższej użyteczności publicznej jest bardzo szerokie. Ustawa o pożytku publicznym i wolontariacie, funkcjonująca od 2003 roku, stworzyła mechanizmy i wzorce współpracy samorządów z organizacjami pozarządowymi. Nie zawsze są to wzorce skuteczne i ułatwiające pracę. Jednak Chorągiew Dolnośląska ZHP jako jedna z największych dolnośląskich organizacji pozarządowych radzi sobie, pozyskując środki na przedsięwzięcia z różnych źródeł. Być może jakimś sposobem na rozwiązanie tego problemu będzie Ustawa o harcerstwie. Obowiązek stworzenia projektu takiej ustawy złożył XXXIII Zjazd ZHP na barki Głównej Kwatery ZHP.
Współpraca z innymi organizacjami pozarządowymi.
5 grudnia 2000 roku z inicjatywy Chorągwi Dolnośląskiej ZHP, z okazji Międzynarodowego Dnia Wolontariusza, odbyło się I Wrocławskie Forum Organizacji Pozarządowych. Było to pierwsze i ostatnie wspólne spotkanie organizacji z III sektora działających we Wrocławiu. Mimo tej porażki chorągiew prowadzi szeroką współpracę z licznymi organizacjami pozarządowymi – m.in. Wrocławskim Sejmikiem Osób Niepełnosprawnych, PTTK, Katolickim Stowarzyszeniem Młodzieży, Caritas Archidiecezji Wrocławskiej, Stowarzyszeniem Szarych Szeregów. Współpraca ta przejawia się w różny sposób. W 2005 roku dzięki współpracy z PTTK wrocławscy przewodnicy bezpłatnie oprowadzali uczestników Złazu Seniorów po zakątkach Wrocławia, a przekazanie Betlejemskiego Światła Pokoju zorganizowano wspólnie z Katolickim Stowarzyszeniem Młodzieży. Trzech przedstawicieli chorągwi – Arkadiusz Gazda, Anna Gazda i Tomasz Antosiak bierze udział w pracach Dolnośląskiej Rady Młodzieży, której celem jest reprezentowanie interesów dolnośląskiej młodzieży. Barbara Matuszewska uczestniczy także w pracach Wrocławskiej Rady Pożytku Publicznego przy prezydencie Wrocławia, w której skład wchodzi 5 przedstawicieli prezydenta i 5 przedstawicieli III sektora. Jej celem jest polepszenie współpracy Wrocławia z organizacjami pozarządowymi.
Współpraca z Dolnośląską Radą Przyjaciół Harcerstwa oraz Śląskim Okręgiem Wojskowym.
W 1995 z inicjatywy Komendy Chorągwi Dolnośląskiej ZHP powołano Dolnośląską Radę Przyjaciół Harcerstwa. W skład DRPH wchodzą radni, burmistrzowie, starostwie, radni dolnośląskich gmin i powiatów, prezydent Wrocławia, przedstawiciele środowisk akademicki, biznesu, komendanci Sudeckiego i Łużyckiego Oddziału Straży Granicznej, przedstawiciele Śląskiego Okręgu Wojskowego, a także przewodniczący Powiatowych i Gminnych Rad Przyjaciół Harcerstwa działających na Dolnym Śląsku. Zadaniem Ruchu Przyjaciół Harcerstwa jest wspieranie i lobbing na rzecz ZHP – także jeżeli chodzi o wsparcie finansowe. Ważnym elementem wsparcie DRPH jest kreowanie wizerunku dolnośląskiego harcerstwa, jako wiarygodnego i stale rozwijającego się partnera działającego na rzecz dzieci i młodzieży. Właśnie na wniosek Dolnośląskiej Rady Przyjaciół Harcerstwa chorągiew otrzymała w 2001 r. „Dolnośląski Klucz Sukcesu”. Członkowie Rady wizytują harcerskie obozy i uczestniczą w przedsięwzięciach programowych chorągwi. Ważnym punktem współpracy DRPH z Chorągwią Dolnośląską ZHP jest przygotowanie pięciu Forów Rad Przyjaciół Harcerstwa dla Samorządu Terytorialnego.
Przewodniczącym DRPH jest od początku jej powstania dowódca Śląskiego Okręgu Wojskowego. Od 26 maja 2001 funkcję tę pełnił gen. bryg. Jerzy Baranowski, a jego poprzednikiem był gen. bryg. Adam Rębacz. To nie jedyna forma wspierania harcerstwa przez ŚOW. Od kilku lat władze okręgu nieodpłatnie przekazują chorągwi autobus, by dolnośląscy instruktorzy mogli odpalić Betlejemskie Światło Pokoju tuż po jego przekroczeniu przez granicę słowacko-polską, na Łysej Polanie w okolicach Zakopanego. Wrocławskie hufce mogą także liczyć na nieodpłatny lub po kosztach transport uczestników zuchów i harcerzy na ich letni wypoczynek. Nie ma także żadnej ważniej imprezy chorągwi, na której nie zagra orkiestra reprezentacyjna ŚOW. Chorągiew i dolnośląskie środowiska ZHP otrzymują także bezpłatnie niepotrzebny wojsku sprzęt – m.in. manierki, czy menażki. Zabezpieczenie logistyczne każdego z Forów Rad Przyjaciół Harcerstwa należy do oficerów ŚOW. Z resztą wojskowi zapraszają harcerzy do uczestnictwa w wojskowych uroczystościach, także tych na skalę ogólnopolską. Stąd obecność harcerzy podczas uroczystości związanych z 60. rocznicą zakończenia II wojny światowej we Wrocławiu, w których uczestniczył m.in. prezydent RP Aleksander Kwaśniewski.
Chorągiew Dolnośląska po 2005 roku.
Chorągiew tworzy 28 hufców (2018). Stan organizacyjny na dzień 1 stycznia 2009 roku wynosił 7494 osób.
Obecnie (2018) funkcję Komendanta Chorągwi Dolnośląskiej ZHP pełni hm. Dorota Kołakowska.

</doc>
<doc id="338904" url="https://pl.wikipedia.org/wiki?curid=338904" title="Tachometr">
Tachometr

Tachometr – urządzenie służące do pomiaru prędkości poruszającego się ciała lub substancji (z grec. "tachos" – prędkość, "metron" – mierzyć). Najczęściej spotykaną postacią tachometru jest tachometr mierzący prędkość obrotów wału napędowego w silniku lub w maszynie. Tradycyjnie odczyt jest w postaci analogowej, ale wskaźniki cyfrowe są coraz częściej spotykane.
Motoryzacja.
Tachometry samochodowe (obrotomierze) pokazują liczbę obrotów wału korbowego w danej jednostce czasu (najczęściej liczbę obrotów na minutę). W silnikach o zapłonie iskrowym (benzynowych) realizowane jest to poprzez pomiar liczby i częstości iskier na świecy zapłonowej, natomiast w silnikach o zapłonie samoczynnym (wysokoprężnych) impuls pomiarowy pobierany jest z alternatora lub czujnika na kole zamachowym. Wskaźnik ten ma zastosowanie głównie w pojazdach z ręczną skrzynią biegów, gdzie pomaga kierowcy dobrać odpowiednie przełożenie skrzyni biegów.
Tachometry w samochodach, samolotach i innych typach pojazdów zazwyczaj mają zaznaczony (najczęściej kolorem zielonym) bezpieczny zakres liczby obrotów, przy którym silnik może pracować (jego przekroczenie może powodować szybsze zużycie, a nawet uszkodzenie silnika).
Medycyna.
W medycynie tachometry są używane do pomiaru prędkości przepływu krwi z wyznaczonego punktu do systemu krążenia (jest to tzw. hemotachometr).
Rejestrowanie dźwięku.
Przy analogowym zapisie dźwięku, tachometr mierzy prędkość przesuwu taśmy przed głowicą.

</doc>
<doc id="338908" url="https://pl.wikipedia.org/wiki?curid=338908" title="Bulla papieska">
Bulla papieska



</doc>
<doc id="338909" url="https://pl.wikipedia.org/wiki?curid=338909" title="Pryma">
Pryma



</doc>
<doc id="338915" url="https://pl.wikipedia.org/wiki?curid=338915" title="Gładź szpachlowa">
Gładź szpachlowa

Gładź szpachlowa – materiał budowlany oparty głównie na gipsie jako materiale wiążącym i wypełniającym z dodatkiem kredy, dolomitu i materiałów pomocniczych (plastyfikatorów, opóźniaczy wiązania gipsu).
Suchą gładź miesza się z wodą uzyskując zaprawę o konsystencji gęstej śmietany, którą nakłada się na ścianę cienką warstwą i wyrównuje. Gładź szybko wiąże i twardnieje (od 1 do 2 godzin). Po wyschnięciu jest krucha, dzięki czemu łatwo poddaje się szlifowaniu papierem ściernym. Dla osób, które chcą zrezygnować ze szlifowania gładzi na sucho, powstała gładź bezpyłowa
Materiału tego używa się głównie w pracach wykończeniowych do tworzenia gładzi gipsowych (przeważnie na ścianach).
W gładziach szpachlowych występują też jako składniki: wapno i cement pełniąc rolę materiałów wiążących. 
Istnieją również gładzie bezgipsowe, w postaci suchych mieszanek do rozrobienia z wodą (w których spoiwem jest suchy polimer) ale także takie niewymagające rozrabiania w postaci gotowych mas szpachlowych. Gładź taka produkowana jest na bazie np. mączki dolomitowej lub węglanowej. Spoiwem zazwyczaj jest polimer, którym jest pochodna kwasu akrylowego. Od tradycyjnych gładzi różnią się zwiększoną elastycznością. Stosowane na trudne podłoża: ulegające niewielkim ruchom czy też na takie, które się nagrzewają. Bardziej odporne na wilgoć. Gładzie takie wiążą na ogół podczas wysychania w wyniku sieciowania polimeru
Materiałem podobnym, stosowanym powszechnie od wieków w architekturze bogatych wnętrz: teatrach, kościołach, pałacach, do budowy sztucznej scenografii, rzeźbiarstwie itp. jest stiuk.

</doc>
<doc id="338925" url="https://pl.wikipedia.org/wiki?curid=338925" title="Kielnia">
Kielnia

Kielnia (z niem. "Kelle") – narzędzie murarskie składające się z płaskiej stalowej płytki grubości ok. 1,5 do 2 mm, o trójkątnym lub trapezowym kształcie, połączonej z wygiętym w kształcie litery "S" łącznikiem wykonanym z pręta stalowego o średnicy ok. 8 – 10 mm. Całość zakończona drewnianym trzonkiem.
Służy do nakładania i rozprowadzania zaprawy budowlanej w trakcie układania murów (murowania) i do narzucania zaprawy podczas ręcznego tynkowania.
Kielnia z jedną zaostrzoną krawędzią jest także narzędziem używanym w archeologii.

</doc>
<doc id="338931" url="https://pl.wikipedia.org/wiki?curid=338931" title="Nadleśnictwo Antonin">
Nadleśnictwo Antonin

Nadleśnictwo Antonin – jedno z 25 nadleśnictw RDLP w Poznaniu. W aktualnej strukturze administracyjnej istnieje od maja 1974 r. Całkowita powierzchnia Nadleśnictwa to 19831,42 ha. 
Nadleśnictwo składa się z trzech obrębów: Antonin, Moja Wola, Świeca oraz 13 leśnictw Czarnylas, Klady, Komorów, Strugi, Wysoki Grond, Cieszyn, Kałkowskie, Krupa, Mariak, Możdżanów, Huta, Jerzówka, Karłowice. W nadleśnictwie znajduje się także Gospodarstwo szkółkarskie w Świecy.
Położenie.
Położone jest w całości na terenie województwa wielkopolskiego, w następujących gminach: Mikstat, Ostrzeszów, Odolanów, Przygodzice, Sośnie. Siedziba nadleśnictwa mieści się na terenie obrębu Antonin w miejscowości Antonin.
Kompleksy leśne.
W skład nadleśnictwa Antonin wchodzi 106 kompleksów leśnych. Mimo dość dużej liczby kompleksów leśnych, lasy nadleśnictwa stanowią zwarty obszar leśny. 
Nadleśnictwo Antonin posiada najwyższą lesistość w całym RDLP w Poznaniu. Na administrowanej powierzchni lasy stanowią blisko 49%.
Powierzchnia drzewostanów nadleśnictwa Antonin pełni następujące funkcje: rezerwaty przyrody 33,79 ha; lasy ochronne 9987,82 ha; lasy gospodarcze 9103,66 ha.
Ochrona przyrody.
Na terenie nadleśnictwa położony jest Park Krajobrazowy Dolina Baryczy oraz rezerwat przyrody Wydymacz.

</doc>
<doc id="338936" url="https://pl.wikipedia.org/wiki?curid=338936" title="Tarnik">
Tarnik

Tarnik (pot. raszpel, raszpla od niem. "Raspel") - narzędzie stolarskie, rodzaj pilnika z trójkątnymi zębami do obróbki drewna, rogów zwierzęcych i innych miękkich materiałów. 
Tarnik usuwa większą ilość zbędnej materii kształtowanego przedmiotu niż inne pilniki z racji większych nacięć jakie posiada.

</doc>
<doc id="338937" url="https://pl.wikipedia.org/wiki?curid=338937" title="Renault 19">
Renault 19

Renault 19 – samochód osobowy klasy kompaktowej produkowany przez francuską markę Renault w latach 1988 - 2001. 
Historia i opis modelu.
Projekt i przygotowania.
Renault 19 był rezultatem programu rozwojowego nazwanego X53, którego zadaniem było stworzenie nowego samochodu skierowanego dla średniej klasy europejskiej "M1".
Projekt rozpoczęto w październiku 1984 roku i już w lipcu 1985 zakończono projektowanie karoserii. Pięć miesięcy później zakończono projekt deski rozdzielczej.
Do kwietnia 1986 pracowano nad projektem wnętrza i kiedy R-19 wszedł do produkcji w maju 1988 odbył więcej niż 7,5 milionów kilometrów testów sprawdzających technologię, wytrzymałość i niezawodność pojazdu.
Projekt Renault 19 był dziełem ekipy Renault Design we współpracy z Giorgio Giugiaro, znanego włoskiego projektanta. Zamierzeniem było zaprojektowanie samochodu tak aerodynamicznego, jak to tylko możliwe w klasie samochodów kompaktowych. Rezultaty badań w tunelu aerodynamicznym udowodniły, że pojazd osiągnął opór aerodynamiczny 0,31 Cx.
Produkcja.
Renault 19 był produkowany w fabrykach Renault Douai i Maubeuge (Francja), Valladolid (Hiszpania) i Setubal (Portugalia). Produkowano go również w Ciudad de Cordoba (Argentyna) aż do 2001 roku. We Francji oraz w innych krajach świata Renault 19 zyskał dużą popularność.
Zmiana wersji.
Już w maju 1992 roku wszedł na rynek Renault 19 Faza II. Zmiany dotyczyły dostosowania pojazdu do nowych wymagań, zmieniono odrobinę nadwozie. Różnice w nadwoziu dotyczyły bardziej zaokrąglonej maski, pasa przedniego i tylnego (lampy, zderzaki, grill, maska, klapa tylna, wąskie boczne listwy) i poprawionej deski rozdzielczej. Niestety wersja 16V po tych zmianach straciła nieco wizualnej "agresywności" oraz kilku koni ponieważ zamontowano katalizator.
Produkcji Renault 19 zaprzestano na rynku europejskim w lutym 1996 roku, kontynuowano jednak produkcję w zakładach w Argentynie dla potrzeb tamtejszego rynku aż do roku 2001.
Modele 1988 - maj 1992.
Faza II.
Wersja specjalna
Wyposażenie podstawowe.
Wszystkie serie R-19 posiadały wewnętrzną regulację lusterek, większość była wyposażona regulację wysokości i oparcia części lędźwiowej fotela kierowcy, zegar analogowy w tablicy rozdzielczej i dodatkowo:
Faza I do maja 92 roku.
Serie TR TS TD
Wyposażenie podstawowe i dodatkowo:
Serie GTR GTS GTX GTD 
Jak wyżej, dodatkowo:
Serie TSE TXE TDE 
Jak wyżej, dodatkowo:
Wersja z silnikiem 1.8 16V 135-137 KM 
Dodatkowe wyposażenie:
Faza II po maju 92 roku.
Seria RL
Oznaczenia silnikowe (dostępne silniki): 1,2c; 1,4c; 1,4e; 1,8; 1,9d;
Seria RN
Oznaczenia silnikowe (dostępne silniki) 1,4e; 1,8; 1,8s; 1,9d; 1,9dT;
Jak wyżej, jednak dodatkowo:
Seria RT
Oznaczenia silnikowe (dostępne silniki): 1,4e; 1,8; 1,8s; 1,8i; 1,9d; 1,9dT;
Jak wyżej, jednak dodatkowo:
Wersja z silnikiem 1.8 16V 135-137 KM 
Poniżej przedstawiono dodatkowe wyposażenie:
Wersje limitowane.
Europa
Champion
Dynamic I + Dynamic II
Limited
TXI
Wersje limitowane Faza II.
Sprint
Limited
Champion
Elysée
Storia
Baccara
Bellevue jest nazwą umieszczaną z tyłu pojazdu dla modeli R19 w wersji sedan Faza II (od września 1994) jako następcy nazwy Chamade. Nazwę zmieniono z powodów prawnych kiedy to firma Daihatsu zarzuciła stosowanie przez Renault bliźniaczej nazwy Charade, którą nosił jeden z modeli Daihatsu.
Wersje wyposażeniowe Cabrio.
Wszystkie egzemplarze posiadają cztery elektryczne szyby, centralny zamek oraz wspomaganie kierownicy
Azur
Cap Ferrat (miejscowość i gmina we Francji, w regionie Prowansja-Alpy-Wybrzeże Lazurowe, w departamencie Alpes-Maritimes)
RSi
Wersje specjalne.
Societé
Taxi
Renault 19 jest na całym świecie ciągle jeszcze autem użytecznym np. w krajach południowej Ameryki jak również w byłych koloniach francuskich Afryki. Przykładowo w Tunezji służyły jako taksówki.
Polizei
W niektórych krajach R19 występowały nawet w formie stróżów prawa. Montowano silniki 1.8 109KM oraz niewiele egzemplarzy 2.0 16V z Clio Williams.
Wersja dla ludzi z utrudnioną sprawnością ruchową. Wersja ta bazuje na specjalnym modelu Baccara przystosowanym do wózka inwalidzkiego. Z tyłu miała przesuwane automatycznie drzwi.
Inne modele występujące poza Niemcami
Phase I Driver
Phase I Wind
Phase I Albertville '92 (Francja)
Phase I GTS-X (Anglia)
Phase I+II Prima
Phase II Europa
Phase II Latitude (Francja)
Phase II Alizé (Francja)
Phase II Cabrio Camargue (Francja)
Phase II Biarritz
Phase II Beverly (Holandia)
Phase II Cabrio Aria (Francja)
Phase II 16V Executive (Anglia)

</doc>
<doc id="338940" url="https://pl.wikipedia.org/wiki?curid=338940" title="R-19">
R-19



</doc>
<doc id="338941" url="https://pl.wikipedia.org/wiki?curid=338941" title="Razjel">
Razjel

Razjel (hebr. רזיאל, „tajemnica Boga”, „anioł tajemnic” – Racjel, Akrasjel, Galizur, Sarakael, Suriel) – „anioł tajemnych światów i wódz najwyższych tajemnic” (M. Gaster, "The Sword of Moses"). W kabale Razjel jest personifikacją sefiry Chochma (mądrość) oraz jednym z dziewięciu archaniołów świata "berija" (kreacji). W tradycji rabinackiej Razjel jest legendarnym autorem Księgi Razjela ("Sefer Raziel"), „w której zawiera się cała mądrość ziemska i niebiańska”. Księgę tę podarował Adamowi, jednak została ona skradziona przez zazdrosne anioły. Następnie trafiła w ręce Henocha, potem Noego, któremu dzięki niej udało się zbudować arkę. Podobno też król Salomon zawdzięcza swą mądrość, wiedzę i znajomość magii właśnie Księdze Razjela.

</doc>
<doc id="338943" url="https://pl.wikipedia.org/wiki?curid=338943" title="No logo">
No logo

No logo () – książka kanadyjskiej dziennikarki Naomi Klein. Pierwsze wydanie zostało opublikowane w styczniu 2000. Polskie wydanie ukazało się w 2004 nakładem wydawnictwa Świat Literacki.
Tematyka.
Autorka skupia się na problematyce brandingu. "No Logo: Taking Aim at the Brand Bullies" jest utożsamiana z ruchem alterglobalistycznym. Naomi Klein opisuje zachowania i nieetyczne działania wielkich korporacji, jak Microsoft, Nike, McDonald’s. Książka składa się z 4 rozdziałów ("No Space", "No Choice", "No Jobs", "No Logo").
Ideologie.
Wiele idei zawartych w książce Naomi Klein ma swoje korzenie w sytuacjonizmie, radykalnym ruchu społeczno-artystycznym założonym w późnych latach pięćdziesiątych XX wieku.
Odbiór.
Thom Yorke i Jonny Greenwood z zespołu Radiohead oświadczyli, iż książka "No Logo: Taking Aim at the Brand Bullies" stanowiła inspirację do stworzenia 4 albumu zespołu – "Kid A".

</doc>
<doc id="338945" url="https://pl.wikipedia.org/wiki?curid=338945" title="Aldo Moro">
Aldo Moro

Aldo Moro (ur. 23 września 1916 w Maglie, zm. 9 maja 1978 w Rzymie) – włoski polityk, prawnik, nauczyciel akademicki i działacz katolicki, jeden z liderów Chrześcijańskiej Demokracji i jej sekretarz w latach 1959–1964, długoletni deputowany, minister w różnych resortach, w latach 1963–1968 i 1974–1976 premier Włoch stojący na czele pięciu gabinetów. W 1978 porwany, więziony i następnie zamordowany przez terrorystów z Czerwonych Brygad.
Życiorys.
Wykształcenie i działalność zawodowa.
Syn inspektora szkolnego i nauczycielki. W 1934 ukończył szkołę średnią w Tarencie, a w 1938 studia prawnicze na Uniwersytecie w Bari. Podjął następnie pracę na macierzystej uczelni, dochodząc do kolejnych stanowisk profesorskich (w 1947 i 1951). W 1963 przeniósł się na wydział nauk politycznych Uniwersytetu Rzymskiego „La Sapienza”, na którym objął kierownictwo jednej z katedr. W pierwszej połowie lat 40. założył i publikował w piśmie „La Rassegna”, podjął współpracę ze stacją Radio Bari, a także wydawał filozoficzny periodyk „Lo Stato”. W latach 1945–1948 kierował pismem „Studium”.
Działalność polityczna.
Działał w uniwersyteckiej organizacji katolickiej FUCI, którą kierował od 1939 do 1942, kiedy to został zmobilizowany do wojska. W 1944 dołączył do Chrześcijańskiej Demokracji. W latach 1945–1946 stał na czele organizacji powiązanej z Azione Cattolica. W 1946 zasiadł w powojennej konstytuancie. W 1948 uzyskał mandat posła do Izby Deputowanych I kadencji. Z powodzeniem ubiegał się o reelekcję w sześciu kolejnych wyborach w 1953, 1958, 1963, 1968, 1972 i 1976. W niższej izbie parlamentu był m.in. przewodniczącym frakcji poselskiej DC.
W maju 1948 objął swoją pierwszą funkcję rządową – premier Alcide De Gasperi powierzył mu stanowisko sekretarza stanu w ministerstwie spraw zagranicznych. Zakończył urzędowanie w styczniu 1950. W lipcu 1955 został ministrem sprawiedliwości w gabinecie Antonia Segniego. W maju 1957 przeszedł na urząd ministra edukacji, który sprawował do lutego 1959 w rządach, na czele których stali Adone Zoli i Amintore Fanfani. Awansował w międzyczasie w strukturze partyjnej. W 1959 jako sekretarz stanął na czele Chrześcijańskiej Demokracji, pełniąc tę funkcję do 1964.
Od grudnia 1963 do czerwca 1968 po raz pierwszy zajmował stanowisko premiera. Jego trzy gabinety z tego okresu tworzyły DC, socjaliści, republikanie i socjaldemokraci. Tymczasowo wykonywał obowiązki ministra spraw zagranicznych (od grudnia 1964 do marca 1965 i od grudnia 1965 do lutego 1966).
W sierpniu 1969 powrócił do rządu jako minister spraw zagranicznych. Stał na czele tego resortu do czerwca 1972 w czterech kolejnych gabinetach, na czele których stali Mariano Rumor (dwa rządy), Emilio Colombo i Giulio Andreotti. Funkcję tę pełnił również od lipca 1973 do grudnia 1974 w dwóch rządach, którymi kierował Mariano Rumor. Od listopada 1974 do lipca 1976 ponownie był premierem w ramach dwóch rządów – pierwszego współtworzonego przez DC i PRI, drugiego opartego wyłącznie na chadekach. W 1976 wybrany na przewodniczącego rady krajowej Chrześcijańskiej Demokracji.
Wśród polityków chadecji był głównym orędownikiem zawartego po wyborach z 1976 tzw. historycznego kompromisu („compromesso storico”), polegającego na współpracy politycznej z Włoską Partią Komunistyczną (pozostającą jednakże poza rządem).
Porwanie i zabójstwo.
Porwany w drodze na obrady Izby Deputowanych 16 marca 1978 (w okresie wzmożonego terroryzmu określanego jako lata ołowiu) przez terrorystów ze skrajnie lewicowych Czerwonych Brygad. Podczas porwania zastrzelono pięciu członków jego ochrony. Przetrzymywany był przez kolejne dni, a w jego uwolnienie zaangażował się m.in. papież Paweł VI. Wskazówki co do miejsca jego uwięzienia przekazał Romano Prodi, który wraz z kilkoma innymi wykładowcami miał je jakoby uzyskać podczas „seansu spirytystycznego”, co wzbudziło wiele wątpliwości dotyczących faktycznego źródła informacji. Poszukiwania porwanego polityka nie przyniosły jednak rezultatu. Porywacze domagali się uwolnienia innych terrorystów, jednakże rząd odmówił negocjowania z nimi. 9 maja 1978 Aldo Moro został zamordowany, a jego ciało znaleziono w Rzymie w bagażniku czerwonego samochodu Renault 4.
Przywódca Czerwonych Brygad Mario Moretti został skazany za udział w porwaniu i zabójstwie na sześciokrotne dożywocie. W 1997 zezwolono mu na dalsze wykonywanie kary w systemie częściowo wolnościowym.
Życie prywatne.
W 1945 zawarł związek małżeński z Eleonorą Chiavarelli, z którą miał czwórkę dzieci.
Aldo Moro był świeckim dominikaninem. Nigdy nie krył się ze swoją wiarą, spotykał się z kapucynem Pio z Pietrelciny. W 2012 wszczęto jego proces beatyfikacyjny, m.in. za sprawą świadectwa kardynała Francesca Colasuonno, który złożył oświadczenie, że w 1980 podczas ataku bojówkarzy na nuncjaturę w Mozambiku modlił się o ocalenie za pośrednictwem Alda Moro.

</doc>
<doc id="338946" url="https://pl.wikipedia.org/wiki?curid=338946" title="Walerij Kipiełow">
Walerij Kipiełow

Walerij Kipiełow, (ros. Валерий Александрович Кипелов, ur. 12 lipca 1958), rosyjski wokalista, współtwórca i lider zespołów Arija i Kipiełow.

</doc>
<doc id="338959" url="https://pl.wikipedia.org/wiki?curid=338959" title="Wagina">
Wagina



</doc>
<doc id="338960" url="https://pl.wikipedia.org/wiki?curid=338960" title="Socjologia nauki">
Socjologia nauki

Socjologia nauki, socjologia wiedzy naukowej – jeden z działów szczegółowych socjologii. 
Jak ujął przedmiot zainteresowań tej nauki szczegółowej Paweł Rybicki, „socjologia nauki nie ujmuje nauki w znaczeniu wytworów i systemów wiedzy, nie docieka bezpośrednio ich zawartości. Socjologia zajmuje się ludźmi uprawiającymi naukę, ich działalnością, stosunkami społecznymi, jakie zawiązują się między ludźmi nauki w ramach ich działalności, wreszcie powiązaniem tych ludzi i ich ugrupowań z szerszą społecznością”.
Przedmiotem socjologii nauki jest według Roberta Mertona dynamiczna współzależność pomiędzy nauką jako trwałą działalnością społeczną, prowadzącą do powstawania wytworów kultury i cywilizacji, a strukturą społeczeństwa, w której ta nauka się rozwija. Tak ujęty zakres badawczy socjologii nauki zbliża ją przedmiotowo do socjologii wiedzy.
Badania empiryczne w ramach socjologii nauki przejawiają się także w analizach praktyk wśród społeczności naukowców, jak również relacji między ludźmi a przedmiotami (np. teoria aktora-sieci).

</doc>
<doc id="338961" url="https://pl.wikipedia.org/wiki?curid=338961" title="Szwajcarska Partia Socjaldemokratyczna">
Szwajcarska Partia Socjaldemokratyczna



</doc>
<doc id="338966" url="https://pl.wikipedia.org/wiki?curid=338966" title="Studium uwarunkowań i kierunków zagospodarowania przestrzennego">
Studium uwarunkowań i kierunków zagospodarowania przestrzennego

Studium uwarunkowań i kierunków zagospodarowania przestrzennego (SUiKZP), najczęściej określane w skrócie jako studium uwarunkowań lub studium - dokument sporządzany dla całego obszaru gminy, określający w sposób ogólny politykę przestrzenną i lokalne zasady zagospodarowania.
Funkcja i miejsce w systemie planistycznym.
Pojęcie studium do systemu planistycznego wprowadziła ustawa o zagospodarowaniu przestrzennym z 1994. Studium jest podstawowym dokumentem kreującym politykę przestrzenną gminy. Obok miejscowego planu zagospodarowania przestrzennego jest aktem planowania przestrzennego i w systemie planistycznym zaliczane jest do aktów planowania ogólnego. Nie jest aktem prawa miejscowego, a więc nie zawiera przepisów powszechnie obowiązujących i nie może być podstawą do wydania decyzji administracyjnych. Ma za to charakter aktu kierownictwa wewnętrznego, obowiązującego w systemie organów gminy. Wiąże wójta, burmistrza, prezydenta miasta przy sporządzaniu miejscowych planów zagospodarowania przestrzennego i służy koordynacji ustaleń tych planów. 
Wśród funkcji zadań studium wymieniane jest również ukazanie gospodarczych i przestrzennych perspektyw rozwoju (swego rodzaju funkcja promocyjna).
Treść i forma studium.
Przedmiotem studium są treści:
Budowa studium.
Studium składa się z następujących elementów:
Wymagana zawartość studium, z podziałem na uwarunkowania (uwzględniane) i kierunki (określane):
Rysunek studium.
Poza ustaleniami dotyczącymi kierunków zagospodarowania gminy, rysunek studium zawiera także wiele elementów o charakterze informacyjnym, m.in. granice obszarów i obiekty chronione na podstawie przepisów odrębnych. Nie ma określonych standardów zapisu ustaleń na rysunku, jednak stosowane oznaczenia i symbole powinny umożliwiać porównanie ustaleń studium z projektem planu miejscowego.
Przy sporządzaniu studium mogą być wykorzystywane mapy zasadnicze, katastralne, ortofotomapy itd. Sam rysunek sporządzany jest w skali od 1:5000 do 1:25000 na mapie topograficznej.
Technika wykonania rysunków w poszczególnych gminach może się znacznie różnić, zwłaszcza poziomem szczegółowości (od przypominających MPZP i wskazujących dokładnie przeznaczenie terenu, do bardzo ogólnych posługujących się wskaźnikami). Utrudnia to ich porównywanie. Wiele gmin dzieli ustalenia tematycznie (infrastruktura techniczna, transport, środowisko, mieszkalnictwo itd.) i sporządza rysunki dla poszczególnych zagadnień.
Tryb opracowania i uchwalenia.
Dokument przyjmowany jest uchwałą rady gminy, przy czym zarówno tekst jak rysunek studium stanowią załączniki do tej uchwały (w przeciwieństwie do planu miejscowego, którego tekst jest treścią uchwały).
Każda zmiana studium odbywa się w takim trybie w jakim jest ono uchwalane (tak samo jak w przypadku planu miejscowego). W przypadku uzupełnienia studium o pojedyncze ustalenia, efektem jest ujednolicony tekst i rysunek, z wyróżnieniem zmian.
Od listopada 2008 roku dla studium uwarunkowań i kierunków zagospodarowania przestrzennego gminy konieczne jest również przeprowadzenie, równolegle do procedury planistycznej, strategicznej oceny oddziaływania na środowisko. Procedura ta wiąże się między innymi z opracowaniem prognozy oddziaływania na środowisko.

</doc>
<doc id="338967" url="https://pl.wikipedia.org/wiki?curid=338967" title="Oranjestad">
Oranjestad

Oranjestad – stolica i największe miasto Aruby (29 109 mieszkańców), położone na zachodnim krańcu wyspy.
Miasto zostało zbudowane wokół Fortu Zoutman, zaraz po jego wzniesieniu w 1796. Fort ten jest jedną z głównych atrakcji miasta, inne to port i Wieża Wilhelma III, znajdujące się niedaleko fortu. W architekturze miejskiej widać duże podobieństwo do budynków holenderskich, ale z lokalnymi wpływami. Znajduje się tu również siedziba Biblioteki Narodowej Aruby.
Ruch lotniczy w Oranjestadzie jest obsługiwany przez Internationale luchthaven Koningin Beatrix.

</doc>
<doc id="338968" url="https://pl.wikipedia.org/wiki?curid=338968" title="UBS">
UBS

UBS (pełna nazwa: UBS Group AG) – szwajcarskie przedsiębiorstwo finansowe z głównymi oddziałami w Zurychu i Bazylei (w Szwajcarii). Posiada biura także w Nowym Jorku (w Stanach Zjednoczonych). Zajmuje się bankowością prywatną, inwestycyjną i instytucjonalną. Powstał z połączenia Union Bank of Switzerland (stąd skrótowiec) i Swiss Bank Corporation w czerwcu 1998.
UBS działa we wszystkich ważniejszych centrach finansowych świata i posiada oddziały w 50 krajach. Łączna liczba pracowników UBS Group AG w 2022 wyniosła 72 597, co oznacza wzrost o 1,7% w stosunku do 2021, z czego większość zatrudnionych jest w Amerykach i Szwajcarii oraz pozostałych krajach Europy.
Historia.
Oficjalną datą założenia banku jest kwiecień 1862 roku, w którym powstał jego zalążek Bank w Winterthur.
Przejęcie Credit Suisse.
W marcu 2023 roku UBS zgodził się kupić Credit Suisse, jednego ze swoich głównych konkurentów, za 3,25 mld dolarów (3 mld CHF), w ramach awaryjnej transakcji ratunkowej.

</doc>
<doc id="338970" url="https://pl.wikipedia.org/wiki?curid=338970" title="2 Pułk Ułanów Grochowskich">
2 Pułk Ułanów Grochowskich

2 Pułk Ułanów Grochowskich im. Generała Józefa Dwernickiego (2 p.uł.) – oddział kawalerii I Korpusu Polskiego w Rosji, Wojska Polskiego II RP i Armii Krajowej.
12 maja 1919 minister spraw wojskowych nadał pułkowi nazwę „2. Grochowski pułk ułanów im. Dwernickiego”. 29 lipca 1924 minister spraw wojskowych sprostował dotychczasową nazwę pułku na „2-gi pułk ułanów grochowskich im. gen. Dwernickiego”.
W latach 1921–1939 pułk stacjonował w garnizonie Suwałki, w koszarach byłego 2 Lejb-Dragońskiego Pskowskiego Pułku. Szwadron zapasowy (kadra szwadronu zapasowego) stacjonował w Białymstoku.
Pułk od 1921 wchodził w skład IV Brygady Jazdy, a od 1929 do Brygady Kawalerii „Suwałki”, przemianowanej w 1937 na Suwalską Brygadę Kawalerii.
Święto pułkowe obchodzono 26 sierpnia.
Pułk ułanów I Korpusu Polskiego.
2 pułk ułanów sformowany został w listopadzie 1917 w Antoninach na Wołyniu, w majątku Józefa Alfreda Potockiego, w składzie I Korpusu Polskiego w Rosji. Szwadrony 1 i 2 utworzone zostały z Polaków – żołnierzy 2 Dywizji Kawalerii Gwardii. 14 grudnia 1917 ukazał się pierwszy rozkaz pułkowy. 15 stycznia 1918 z Płoskirowa przybył pluton artylerii konnej, a 10 lutego 1918 do Antonin przybył 3 szwadron złożony z Polaków – żołnierzy 10 Dywizji Kawalerii. Ze stanów osobowych 1 i 3 szwadronów zorganizowany został 4 szwadron. Ponadto utworzono oddział sztabowy i oddział łączności oraz kolumnę taborową. 20 marca w ewidencji pułku znajdowało się 47 oficerów i 840 szeregowych w czterech szwadronach oraz w innych pododdziałach liniowych i służbach kwatermistrzowskich. Kolejne szwadrony (5 i 6) powstały na Białorusi. Sformowano również szwadron ciężkich karabinów maszynowych i baterię artylerii konnej. 30 maja 1918 pułk liczył 47 oficerów, 4 urzędników wojskowych i 1091 szeregowych.
Walki.
Walki toczono głównie z grupami uzbrojonych chłopów i oddziałami bolszewickimi.
Już 23 lutego pułk zdobył Starokonstantynów z dużymi zapasami żywności, furażu, broni i amunicji.
23 marca pułk rozpoczął 550-kilometrowy marsz do Bobrujska, by dołączyć do sił głównych I Korpusu Polskiego. W trakcie przedzierania się z Wołynia na Białoruś pułk walczył zarówno ze zrewolucjonizowanymi oddziałami wojsk rosyjskich, jak i oddziałami wojsk niemieckich.
Został rozbrojony przez oddziały niemieckie wraz z całym korpusem gen. Dowbora-Muśnickiego w końcu maja 1918 w Bobrujsku. Większość kadry wyjechała do Królestwa. W Warszawie postanowiono stworzyć zakonspirowany sztab oddziału „białej gwardii”.
Pułk w walce o granice.
W listopadzie 1918 zaczęto odtwarzać 2 pułk ułanów grochowskich. Poszczególne jego szwadrony organizowane były w Łodzi, Łowiczu i Siedlcach. W Warszawie pracował nadal konspiracyjnie sztab pułku, kierowany przez por. Mieczysława Kudelskiego. Pod koniec 1918 dowództwo 2 puł stacjonowało w Kaliszu, a kolejne szwadrony formowano w Koninie, Kutnie i Włocławku.
Odtworzone poszczególne szwadrony pułku kierowane były na front wschodni. Działały głównie na Wołyniu. Do większych starć doszło pod Zaborzem, Przewodem. Brały one również udział w rozbrajaniu Niemców na Podlasiu. Dopiero w październiku 1919 pułk działał w pełnym składzie.
Walki.
1 szwadron walczył na froncie wołyńskim, 2 szwadron na galicyjskim, a następnie na poleskim, 3 szwadron – na galicyjskim, 4 – na podlaskim. 5 szwadron pułku skierowany został do Cieszyna gdzie stoczył potyczkę z Czechami w Lipowcach, a potem przeszedł na front galicyjski.
Pierwszy rozpoczął walki 4 szwadron pod dowództwem rtm. Kazimierza Żelisławskiego. Walczył kolejno z Niemcami, Ukraińcami i Rosjanami. 5 grudnia 1918 dzięki samodzielnej nocnej akcji wywiadowczej ułana Aleksandra Szucha, rozbroił bez walki i strat własnych szwadron niemieckich „Huzarów Śmierci” w Rożkach pod Mordami. 6 lutego 1919, działając wspólnie z innymi pułkami, zdobył twierdzę Brześć, a 8 lutego węzeł kolejowy w Żabince. 10 lutego pod Kobryniem wziął do niewoli sztab korpusu atamana Semena Petlury. 17 lutego ułani szarżowali na pułk bolszewicki pod Antopolem. Szwadron maszerował dalej przez Pińsk, Dawidgródek i Łunieniec.
30 stycznia 5 szwadron stoczył potyczkę z Czechami pod Lipowcem o most na Wiśle. 27 lutego, jako pierwszy z oddziałów polskich wkroczył do Cieszyna. W marcu reorganizował się w Kaliszu, by następnie ruszyć na front galicyjski i m.in. wziąć udział w obronie Bełza.
l szwadron walczył na trasie od Chełma do Kowla. Wchodził w skład Grupy gen. Edwarda Śmigłego-Rydza. Uczestniczył w zajmowaniu Hołub i stacji kolejowej Maniewicze. W czerwcu pod Zamościem dołączył do pułku i został zreorganizowany.
W kwietniu 1919 walki rozpoczął 2, 3 i 5 szwadron. Walczyły z Ukraińcami w rejonie Rawy Ruskiej, a od czerwca na Polesiu, gdzie bił się na terenach między Styrem i Stochodem; nacierał też na Sarny.
5 maja pułk, zajął Żółkiew. Walcząc nadal w niepełnym składzie, atakował Brody, a w wypadzie na Radziwiłłów zdobył nieprzyjacielski pociąg pancerny. W trakcie działań dokonywano szeregu zmian organizacyjnych, a także korekt w numeracji szwadronów. W końcu lipca 1919 trzy szwadrony skoncentrowały się w rejonie Zbaraża, a w sierpniu pułk rozpoczął walki Wołyniu. zdobyto Lachowice i Zasław. W listopadzie – już z 4 szwadronem i nowo sformowanym szwadronem technicznym – dotarł do Antonin w miejsce formowania pułku w 1917. Zimą pododdziały pułku pełniły służbę patrolową nad Słuczą na odcinku Ostropol – Lubar. Wiosną 1920 sformowano kolejny pododdział – szwadron karabinów maszynowych.
25 kwietnia pułk w składzie 3 Brygady Jazdy, przeprawił się za Słucz i uderzył na Koristyszewo. Na początku czerwca zdobył jeszcze Chwastów i Morozówkę. Od 5 czerwca pułk prowadził działania opóźniające walcząc z kawalerią Semena Budionnego. Wycofywał się po osi: Oziema, Zwiahl, Równe. Nad Styrem w Beresteczku pozostał, podporządkowany 15 DP, szwadron detaszowany porucznika Kazimierza Halickiego. Walczył on potem m.in. pod Zambrowem, Łomżą i Kolnem. Pułk w okolicach Hrubieszowa uzupełnił stany i zreorganizował pododdziały. Uderzał jeszcze 1 lipca na Annopol, oraz przebijał się z okrążenia pod wsią Nowy Dwór. Z początkiem sierpnia 1920 2 p.uł. walczył w składzie 8 Brygady Jazdy przeciw 3 Korpusowi Kawalerii Armii Czerwonej pod Ostrołęką i wycofał się do Nowego Miasta.
13 sierpnia rozpoczął działania ofensywne i rozbił pod Milewem bolszewicki 20 pułk strzelców. 15 sierpnia wkroczył zwycięsko do Ciechanowa, a następnie kontynuował pościg za piechotą wyprowadzając szarżę pod Kraszewem, oraz ścigał uchodzące w kierunku Prus Wschodnich oddziały Korpusu Kawalerii Gaja.
1 września transportem kolejowym przegrupowano pułk spod Mławy pod Chełm. Tam dołączył do pułku detaszowany szwadron porucznika Kazimierza Halickiego będący w podporządkowaniu 15 DP. Ułani weszli w skład 2 Dywizji Jazdy. Prowadzono pościg za Armią Konną Budionnego po trasie Koniuchy-Żuków. 17 września zdobyto Klewań, Równe zajęto bez walki i prowadzono nadal pościg w kierunku na Korzec. 1 października pułk wykonał wypad za Słucz, szarżując pod Iwanówką i Romanówką. Szwadrony brały też udział w zagonie na Korosteń, odnosząc m.in. zwycięstwo pod Żłobiczem. 12 października, w trakcie odchodzenia na linię Słuczy pułk działając pod Krasnogórką i Rudnią Baranowską wymusił kapitulację bolszewickiej 7 DP.
W grudniu „biali ułani” opuścili tereny nadgraniczne i stanęli pod Włodzimierzem Wołyńskim. Na Wołyniu powstała osada wojskowa ułanów grochowskich. W marcu 1921 pułk zajął kwatery pod Włodawą, a w maju witano go w Suwałkach, które to na 17 lat stały się jego garnizonem.
Ponadto 58 oficerów, 134 podoficerów oraz 191 starszych ułanów i ułanów zostało odznaczonych Krzyżem Walecznych.
W garnizonie suwalskim.
Suwałki stanowiły jeden z największych garnizonów w przedwojennej Polsce. Koszary porosyjskie przy szosie na Kalwarię stały się stałym miejscem stacjonowania pułku w okresie międzywojennym. Pułk zajmował trzy dwupiętrowe bloki koszarowe dla ułanów, blok oficerski i mały domek mieszkalny dla dowódcy. Posiadał też kasyno, w którym na parterze zbierali się podoficerowie, a na piętrze oficerowie, sześć stajni, krytej ujeżdżalni, wartowni oraz kilku mniejszych obiektów gospodarczych. Urządzono także plac alarmowy, do zawodów konnych i ćwiczeń.
W kronikach pułku zapisano największe wydarzenia okresu służby pokojowej. W dziesięciolecie powstania pułku odsłonięto na terenie koszar pomnik ku czci poległych w latach 1917–1920. Z tej okazji witano w Suwałkach prezydenta II Rzeczypospolitej Ignacego Mościckiego. W dwa lata później świętowano piętnastolecie istnienia pułku, odsłaniając nieopodal bramy pomnik szefa pułku, gen. Józefa Dwernickiego. Od jego też imienia nosił nazwę cały kompleks koszarowy.
Zmiany w uzbrojeniu.
Pułk dokonywał zmian w uzbrojeniu i wyposażeniu. W 1925 zdano szable z lat wojny, wprowadzając francuskie. W 1936 zaczęto wprowadzać szable polskie z Huty Ludwików. Przed wybuchem wojny lance niemieckie zastąpiono francuskimi. Do 1925 pułk posiadał austriackie karabinki Mannlicher wz. 95, a do 1927 rosyjskie kbk. Mosin. Później wprowadzono karabinki Mauser wz. 27 i 29 produkcji warszawskiej Państwowej Fabryki Karabinów. W 1930 wymieniono francuskie rkm Chauchat na Browning wz. 28. Pułk posiadał też na taczankach austriackie ckm Schwarzlose, od 1925 niemieckie Maximy wz. 08, a od listopada 1938 Browning-Colty wz. 30. W lipcu 1939 pułk otrzymał pierwsze karabiny przeciwpancerne Ur wz. 35.
Szkolenie.
Dzień szkoleniowy rozpoczynał się pobudką o 5:00, a kończył capstrzykiem o 21:00. W październiku pułk wcielał rekrutów i szkolił ich do wiosny w składzie szwadronów (plutonów). Na poligon wyruszano w połowie lipca. Tam doskonalono ostre strzelanie, forsowanie rzek itp. Manewry odbywały się zazwyczaj w sierpniu lub wrześniu w okolicach Skidla na Grodzieńszczyźnie, Baranowicz lub pod Białymstokiem.
Prowadzono również kursy dla analfabetów i wykłady z zakresu wiedzy rolniczej. Dla podoficerów w 1926 założono Uniwersytet Żołnierski. Mogli oni ukończyć na nim pełny kurs 7 klasowej szkoły powszechnej. Poziom wyszkolenia oficerów oceniano wysoko. W 1939 80% kadry to absolwenci Szkoły Podchorążych Kawalerii w Grudziądzu. W pułku doskonalili swoje umiejętności praktyczne, a także uczęszczali na wykłady koła Towarzystwa Wiedzy Wojskowej, brali udział w kursach języków obcych, narciarstwa i jazdy samochodowej.
Konie białych ułanów.
Rocznie kupowano od 40 do 70 trzylatków, głównie w Wielkopolsce, a później w lubelskim. Nad stanem koni czuwała dobrze wyposażona służba weterynaryjna.
W pułku zrezygnowano z utrzymania koni wyłącznie maści siwej. Siwki pozostały w plutonach łączności i trębaczy oraz w poczcie sztandarowym. Większość pododdziałów miała kasztany: w pierwszym szwadronie latarnie i nogi białe, w drugim – strzałka, gwiazdka, nogi białe, w trzecim – gwiazdka, mało białego, w czwartym oraz szwadronie ckm – ciemne.
Święta w pułku.
Stałymi elementami święta pułkowego były: w przeddzień msza za poległych, a 26 sierpnia msza polowa w szyku konnym, następnie defilada, zawody konne, wspólny obiad, koncert orkiestry i bal. Do obiadu zasiadali razem oficerowie, podoficerowie i ułani. Wygłaszano przemówienia i czytano telegramy.
W dniach świąt państwowych i narodowych oraz najważniejszych świąt religijnych trębacze grali pobudkę na ulicach miasta, pułk uczestniczył w defiladzie, urządzano uroczyste capstrzyki, wygłaszano pogadanki.
W wigilię bożego narodzenia do wspólnej kolacji zasiadano w jadalni żołnierskiej i dzielono się opłatkiem. Zgodnie z tradycją ułańską kawałki opłatków kładziono również do żłobów końskich.
Kilka razy w ciągu roku zapraszano członków Koła Oficerów Rezerwy i b. Ochotników. Pamiętano także o zaproszeniach dla oficerów, którzy pozostali w barwach pułkowych, a służyli poza jednostką macierzystą. Pod opieką pułku pozostawał też pluton Krakusów w Chmielówce Starej.
2 puł. w kampanii wrześniowej.
Pułk wziął udział w kampanii wrześniowej w składzie Suwalskiej Brygady Kawalerii (Samodzielna Grupa Operacyjna „Narew”). 
Mobilizacja.
24 sierpnia 1939 roku w pułku ogłoszono mobilizację alarmową w grupie „niebieskiej”. W trakcie mobilizacji 2 pułk ułanów w garnizonie Suwałki sformował swoje własne pododdziały oraz brygadowe; szwadron łączności nr 11 i park intendentury nr 341. Natomiast szwadron zapasowy 2 pułku ułanów w Białymstoku w ramach mobilizacji powszechnej zmobilizował szwadron marszowy pułku i uzupełnienie dla 11 szwadronu łączności.
Działania bojowe.
Walki graniczne
Od 1 i 2 września 1939 roku pułk osłaniał rejon na północny zachód od Suwałk, prowadził wypady małymi patrolami wzdłuż granicy i poza nią. 2 września oddział niemiecki zaatakował Filipów. I ten atak został odparty przez 3 pluton, 3 szwadronu, a następnie w nocy z 2 na 3 września pluton 3 szwadronu przekroczył granicę i dotarł do miejscowości Mierunksen (obecnie Mieruniszki), po czym powrócił na stanowiska bez strat. Nocą 3/4 września 3 szwadron dokonał wypadu na teren Prus Wschodnich ponownie do Mierunksen (obecnie Mieruniszki) oraz Reuss, Garbasen (obecnie Garbaś). szwadron nie napotkał nieprzyjaciela.
Boje nad Narwią
4 września około godz. 16.00 pułk otrzymał rozkaz zejścia z zabezpieczenia granicy i przemarsz przez Bryzgiel i Suchą Rzeczkę do lasów nad jeziorem Serwy. 5 września pułk, maszerując nocą, dotarł do Sadowa i po całodziennym wypoczynku wyruszył, także w nocy, przez Korycin do rejonu Knyszyna. Wieczorem 7 września gen. Zygmunt Podhorski, dowódca Suwalskiej Brygady Kawalerii, skierował pułki brygady do lasów na wschód od Zambrowa. 
8 września rano szwadrony dotarły w rejon Starego Wykna i ukryły się w lasach otaczających miejscowość. Nocą 8/9 września pułk wykonał marsz w kierunku rzeki Narew, zajmując rubież Gać-Pruszki Wielkie-Kossaki, wysuwając do wsi w pobliżu Narwi wzmocnione 1 i 3 szwadrony, pluton kolarzy oraz na szosę do Łomży pluton pionierów z 11 szwadronu pionierów. Pozostałe siły 2 puł. zgrupowane zostały wraz z 1 baterią 4 dak w okolicach Pruszek Wielkich. Na groblę na nadnarwiańskich łąkach w kierunku Wizna – Rutki wysunięto podporządkowaną pułkowi 34 kompanię kolarzy z 33 DP rez. Posiadanymi siłami pułk miał bronić szlaków z Łomży i Wizny. Dotychczasowy dowódca pułku płk Plisowski został mianowany dowódcą Suwalskiej BK, zaś dowództwo pułku objął ppłk Karol Anders.
9/10 września w godzinach nocnych prowadzono rozpoznanie sytuacji, w tym wypad 1 szwadronu w kierunku Wizny. Podjęte niezwłocznie działania przez nowego dowódcę 2 pułku okazały się spóźnione. O świcie 10 września nieprzyjaciel, po pokonaniu oporu w Wiźnie, podjął działania zaczepne w kierunku miejscowości Mężenin i Rutki, opanował przednimi jednostkami 20 DPZmot. i 10 DPanc. obie te miejscowości. 2 pułk ułanów został zaskoczony zwrotem sytuacji, dowódca pułku podjął niezwłocznie koncentrację sił głównych pułku w lesie na zachód od Rutek. W godzinach porannych na Rutki prowadził dwukrotnie natarcia 2 szwadron i raz 4 szwadron jednak bez powodzenia. Skierowany do natarcia na kolonię Kalinówka-Basia 1 szwadron został odrzucony przez siły wroga. Próba blokowania wsi Rutki od strony lasu Kołomyja przez pluton kolarzy, 2 i 4 szwadrony zakończyły się niepowodzeniem. Przeciwnikiem Ułanów Grochowskich był niemiecki 90 pułk piechoty zmotoryzowanej i elementy 8 pułku pancernego. Około godz. 16.00 i 18.00 na las Kołomyja 90 pp zmot. siłą batalionu przeprowadził dwukrotnie natarcie wsparte czołgami i artylerią, oba zostały odparte przez 4 szwadron i pluton kolarzy oraz ogień 1 baterii 4 dak. Wieczorem jednostki niemieckiego XIX Korpusu Armijnego opanowały Zambrów, szosa i główne drogi były zajęte przez kolumny tego korpusu. Wieczorem pułk powrócił na pozycje wyjściowe w rejonie wsi Pruszki Wielkie. Wobec odwrotu 18 DP, walczącej w rejonie Zambrowa, ppłk Anders zadecydował o wycofaniu pułku.
Walki odwrotowe na Podlasiu i Grodzieńszczyźnie
Nocą 10/11 września 2 pułk ułanów rozpoczął odwrót i przebijanie się przez oddziały XIX Korpusu Armijnego. Z uwagi na ugrupowanie po walce w rejonie Rutek, pułk przemieszczał się w kilku grupach. Główna kolumna pułkowa w składzie 4 szwadron, dowództwo pułku z ppłk Andersem, pluton łączności, szwadron ckm, 1/4 dak, pluton ppanc. przemieszczała się z Pruszek Wielkich na Gołasze-Dąb. Rano 11 września dołączył do tych sił 1 szwadron, ale zagubił się w nocy pluton ppanc., tabory z rannymi dostały się do niewoli. Podczas postoju w lesie w rejonie Gołasze-Dąb doszło do spotkania się z oddziałami niemieckimi, pozycje wroga sforsowały, pluton z 4 szwadronu i pluton ze szwadronu ckm. Część z tych dwóch plutonów dotarła później do Wołkowyska. Reszta pułku pomaszerowała inną trasą na Sokoły w rejon lasu majątku Mazury.
W trakcie marszu 11 września podczas przekraczania szosy Wysokie Mazowieckie-Mężenin doszło w wyniku zablokowania drogi przez wojska niemieckie, do dalszego podziału pułku. 1 i 4 szwadrony z plutonem ckm, częścią plutonu ppanc., grupą piechurów i artylerzystów konnych przekroczyły szosę, dotarły przez wieś Jabłoń do miejscowości Poświętne. Szwadrony 1 i 4 stoczyły walki z niemiecką piechotą zmotoryzowaną i czołgami w lasach przy torze kolejowym w pobliżu wsi Drągi. 1 szwadron w walce odskoczył w rejon Suraża i po stoczeniu następnej walki, nocą 12/13 września odmaszerował bez koni do Białegostoku. 4 szwadron wraz z pozostałościami walczył w rejonie wsi Drągi do godz. 16.00, następnie wraz z koniowodnymi 1 szwadronu przeprawił się wpław przez Narew i dotarł w rejon Białegostoku.
14 września oba szwadrony pomaszerowały do Wołkowyska. Po przekroczeniu w nocy 11/12 września szosy przez pierwszy człon kolumny, dowódca pułku wraz z pozostałą częścią kolumny pozostał w rejonie Gołasze-Dąb do świtu 12 września. Pozostałość tej kolumny przed południem 12 września dotarła do wsi Gogole koło Dąbrowy Wielkiej, gdzie koncentrowała się Suwalska BK płk Plisowskiego. 2 szwadron, który przeszedł za miejscowość Rutki, nocą 10/11 września przebijał się samodzielnie wraz z częścią taborów pułku do Głodowo-Dąb. Z uwagi na brak łączności z siłami głównymi pułku i ruch kolumn wroga, 2 szwadron przy którym był zastępca dowódcy pułku mjr Platonoff, osiągnął Jabłonki Kościelnej, Kaczyn-Herbasy. Następną nocą dotarł do lasu Trzeciny, a w godzinach przedpołudniowych 12 września wieś Gogole dołączył tam do Suwalskiej BK. W południe na skraju lasu koło Gogoli stoczył walkę z piechotą nieprzyjaciela. 12 września dowództwo pułku przejął mjr Antoni Platonoff, zaś ppłk Anders powrócił do 1 Pułku Ułanów Krechowieckich jako jego dowódca. 2 pułk w tym czasie składał się z 2 szwadronu, 2 plutonu 1 szwadronu, części szwadronu ckm, części plutonu łączności i ppanc. oraz grupy zbiorczej z różnych pododdziałów pułku. 3 szwadron po walce w lesie Kołomyjka pod Rutkami ubezpieczał tyły pułku od strony Łomży, o północy 11/12 września podjął marsz, rano osiągnął Kulesze Kościelne. 12 września doszedł do wsi Wyliny-Ruś dalej wycofywał się trasą przez Hodyszewo 13 września, Waśki 15 września, Porozów 17 września i 18 września dotarł do Wołkowyska. Ponieważ miasto zaczęły zajmować oddziały sowieckie, dowódca szwadronu rtm. Cyngott zdecydował o dalszym marszu w kierunku południowo-zachodnim. 19 września przemaszerował do wsi Świsłocz tam został zaatakowany przez sowiecki oddział piechoty zmotoryzowanej i samochodów pancernych, poniósł straty w zabitych i jeńcach 33 ułanów. Osobno przedzierał się do Wołkowyska pluton 2 szwadronu wraz ze sztandarem pułku ppor. Ryszarda Głuskiego.
13 września grupa 2 pułku ułanów mjr Platonoffa została skierowana do wsparcia walczącego 1 pułku ułanów w rejonie wsi Wyliny-Ruś, nie mogąc wykonać rozkazu, grupa straciła kontakt z Suwalską BK i pod miejscowością Zieloną nad rzeką Nurzec dołączyła do 10 pułku ułanów Podlaskiej BK. W trakcie dalszego marszu przez Las Spieszny 14 września, Las Zabłocie 15 września, Panasiuki 17 września, Budy 18 września i ostatecznie w nocy 19/20 września do Rudni. Grupa mjr Platonoffa do Wołkowyska nie dotarła z uwagi na zajęcie tych terenów przez Armię Czerwoną. Wraz z Suwalską BK losy jej dzieliła grupa ułanów utworzona z taborów bojowych i odprysków pod dowództwem rtm. S. Święcickiego, licząca ok. 40 żołnierzy. Oddziałek ten maszerował wraz z brygadą przez Lizę Starą i Strablę 15 września, następnego dnia odpoczywał w Kozianach. Prowadził akcję patrolową i rozpoznawał trasę przemarszu na korzyść macierzystej brygady. 18 września wkroczył do Hynek. Następnie po wkroczeniu do Puszczy Białowieskiej dołączył do oddziału 3 szwadron, nazajutrz nastąpiło połączenie się z macierzystym 2 pułkiem ułanów, gdzie oddziałek rtm. Święcickiego uzupełnił 2 szwadron.
W Puszczy Białowieskiej
W okolicach Białowieży gen. Zygmunt Podhorski ps. „Zaza” powołał ze zgromadzonych oddziałów Suwalskiej BK i Podlaskiej BK improwizowaną jednostkę kawalerii Dywizję Kawalerii „Zaza”, złożoną z dwóch brygad: Brygady Kawalerii „Plis” pod dowództwem płk. Kazimierza Plisowskiego i Brygady Kawalerii „Edward” pod dowództwem płk. Edwarda Milewskiego. 2 puł został zreorganizowany i włączony w skład Brygady Kawalerii „Plis”. 21 września pułk ruszył w kierunku miejscowości Mszanki a patrole w kierunku Kleszczele – Czeremcha, natrafiając w tym rejonie na nieprzyjaciela.
22 września brygada napotkała znaczne siły przeciwnika w rejonie miejscowości Omelanec i stoczyła z nim zwycięski bój. Ułani Grochowscy obeszli stanowiska obronne nieprzyjaciela, zmuszając wroga do odwrotu, paląc kilka samochodów i biorąc jeńców.
W następnym dniu ułani odpoczywali w miejscowościach Augustynka i położonej około 1 km na wschód osadzie Klateczka i Augustynce. W tym dniu do pułku dołączył sformowany z konnych artylerzystów 14 dak, 4 szwadron pod dowództwem kpt. T. Skarżyńskiego. 24 września pułk dotarł do Mielnika udekorowanego flagami i bramami powitalnymi na przyjęcie Armii Czerwonej. Tego samego dnia przekroczył Bug i nocował w miejscowości Borsuki. Doszło do potyczek z wojskami sowieckimi w dniu 25 września.
Udział w bitwie pod Kockiem
Pomiędzy 25 a 29 września dotarł w rejon miejscowości Ostrów Lubelski. W trakcie przemarszu przez tereny południowej Lubelszczyzny, uzupełniono ochotnikami i małymi pododdziałami zachowującymi wartość bojową szeregi pułku, odbudowano szwadron ckm. Uzupełniono konie i tabor bojowy. 29 września nastąpiło połączenie Dywizji Kawalerii „Zaza” z Samodzielną Grupą Operacyjną Polesie gen. Franciszka Kleeberga, co spowodowało zmianę koncepcji dalszych działań bojowych. Zamiast kierunku na Rzeszów, dywizja, a z nią pułk zostały skierowane na północ do rejonu miejscowości Czemierniki.
30 września 3 szwadron w Leszkowicach nad Wieprzem stoczył walkę z niemiecką piechotą, odrzucając ją kontratakiem. 1 października na szosie Kock – Radzyń ułani 5 i 2 pułków bronią ppanc. zniszczyli niemiecki patrol samochodów pancernych, zdobyto ważne dokumenty i mapy. 2 października pułk osiągnął Bronisławów i Józefów. Tego dnia pod Serokomlą rozpoczęła się bitwa, w której początkowo 2 puł. był w odwodzie Brygady „Plis”. Na rozkaz płk Plisowskiego o godz. 15.00 2 pułk ułanów przeprowadził kontratak na niemiecki batalion 93 pp zmot., który spychał szwadrony brygady z Serokomli. Kontratak bez wsparcia własnej artylerii zatrzymany silnym ogniem broni maszynowej i artylerii pozwolił 5 i 10 pułkowi ułanów i pionierom odzyskać utracone pozycje. 2 puł poniósł straty, głównie 3 szwadron, gdzie poległ jego dowódca. Następnego dnia panował względny spokój. Szwadrony zajmowały pozycje w rejonie Woli Gułowskiej. Wzmocniony 2 szwadron osłaniał pozycje brygady we wsi Zarzecze.
Natarcie niemieckiego 66 pp zmot. nastąpiło 4 października pod Zarzeczem w kierunku na Wolę Gułowską. Walki trwały od godz. 10.00 przez cały dzień, ułani byli spychani z pozycji obronnych wyparci z miejscowości Zarzecze i Woli Gułowskiej dopiero w godzinach wieczornych odbili kontratakiem cmentarz w Woli Gułowskiej. W wyniku zaciętych walk skład osobowy 2 pułku ułanów poniósł duże straty sięgające niemal 50% stanu, wieczorem zostali zluzowani przez oddział piechoty. 5 października od wczesnych godzin przedpołudniowych spieszony 2 pułk wspierał 10 p uł. w walce o las na południe od folwarku Gułów. Walczył do zmroku na skraju lasu, po czym odszedł w kierunku folwarku Lipiny. Pułk skapitulował 6 października 1939. Po ukryciu lub zniszczeniu części broni ułani odjechali do majątku Gułów, tam oddali resztę broni, po czym pomaszerowali w kierunku Twierdzy Dęblin.
Wojenne losy pododdziałów odłączonych od pułku i II rzutu mobilizacyjnego
Pododdziały, które odłączyły się od 2 pułku ułanów w okresie 10–12 września 1939 roku i dotarły do Wołkowyska zostały opisane w artykule o 102 rezerwowym pułku ułanów Brygady Rezerwowej Kawalerii „Wołkowysk”.
W I rzucie mobilizacyjnym przez szwadron zapasowy został zmobilizowany w ramach mobilizacji powszechnej w Białymstoku szwadron marszowy 2 pułku ułanów. Z zasobów kadry i rezerwistów 2 pułku ułanów przebywających w Ośrodku Zapasowym Suwalskiej i Podlaskiej Brygady Kawalerii w Wołkowysku utworzono w części 101 rezerwowy pułk ułanów. Szwadron marszowy 2 pułku Ułanów Grochowskich pod dowództwem por. rez. Mieczysława Zembrzuckiego, po zmobilizowaniu wszedł w skład osłony Białegostoku. Stacjonował we wsi Grabówka w pobliżu Białegostoku obserwował i patrolował drogi wokół miasta. Z uwagi na brak broni maszynowej i ppanc. 14 września podjęto decyzję wycofać szwadron na wschód. W dniu 15 września 1939 roku szwadron wraz ze szwadronem marszowym 10 p uł. stoczył potyczkę z niemieckim oddziałem zmotoryzowanym w pobliżu leśniczówki Majówka, następnie walczył pod Gródkiem i za wsią Bobrowniki. W trakcie marszu do Wołkowyska dokonywano zniszczeń mostów i zawał leśnych. Od 18 września szwadron marszowy wszedł w skład Grupy Kawalerii Osłonowej „Wołkowysk” pod dowództwem rtm. Ryszarda Wiszowatego nazywanego też Pułkiem Kawalerii Osłonowej „Wołkowysk”. 19 września szwadron osłaniał Kwaterę Główną Suwalskiej BK. Następnie w składzie GKO rtm. R. Wiszowatego osiągnięto miasto Skidel 20 września, gdzie w trakcie walki z dywersantami szwadron poniósł straty. Szwadron prowadził też walki z czołowymi jednostkami sowieckimi, obsadził wylot szosy ze Skidla w kierunku wschodnim, zabezpieczając dwa drewniane mosty przez rzekę Skidelkę. W następnych dniach tocząc potyczki i osłaniając KG Suwalskiej BK, niepełny szwadron marszowy pod dowództwem ppor. rez. Jana Kühna poprzez Kalety 22 września wieczorem przekroczył granicę polsko-litewską.
W konspiracji i partyzantce w ramach Armii Krajowej.
Latem 1944 odtworzono "2 Pułk Ułanów Grochowskich Armii Krajowej". Powstał on na terenie Obwodu Bielskopodlaskiego II Inspektoratu Podlaskiego AK, w okolicach Bielska Podlaskiego, Brańska, Nurca i Hajnówki.
Pułk prowadził działania polegające na atakowaniu szlaków komunikacyjnych kolejowych i drogowych, niszczeniu linii telefonicznych oraz obrony ludności przed rabunkami i gwałtami. Pułk osiągnął stan 600 żołnierzy.
4 sierpnia 1944 po naradzie z udziałem oficerów Armii Radzieckiej w Brańsku, gdzie złożyli oni podziękowanie pułkowi za pomoc przy przełamywaniu oporu niemieckiego w rejonie Bielska Podlaskiego i Hajnówki, pułk został rozwiązany.
Symbole pułkowe.
Oddział otrzymał sztandar w 1918 roku, jeszcze jako pułk należący do I Korpusu Polskiego w Rosji. Sztandar ten został ofiarowany przez mieszkańców Szepietowki. Choć nie był to regulaminowy sztandar służył pułkowi do 1939 roku. Na jednej ze stron sztandaru znajdował się wyhaftowany obraz Matki Boskiej Częstochowskiej, która stała się patronką pułku.
W dniach 11–12 września 1939 sztandar został przewieziony do Wołkowyska do Ośrodka Zapasowego Suwalskiego Brygady Kawalerii, skąd następnie przewieziono go na Litwę. Otrzymał go attaché wojskowy przy Poselstwie Polskim w Kownie.
Pocztą dyplomatyczną przekazano go do Paryża, skąd po klęsce Francji został przewieziony do Wielkiej Brytanii.
W okresie kiedy 2 p.uł. podlegał demobilizacji, zaprojektowano i wykonano znaczek (żeton) pułkowy. Był to metalowy biało-granatowy proporczyk o wymiarach 4,5x2 cm, z wyrytym na odwrocie kolejnym numerem, stopniem i nazwiskiem każdego oficera.
Znaczki stanowiły nawiązanie do tradycji walk w I Korpusie Polskim i zewnętrzną oznakę gotowości do ponownego połączenia się ułanów w jeden organizm. Po odtworzeniu pułku noszono je na srebrnych łańcuszkach, zawieszone na górnym guziku bluzy mundurowej.
Odznakę pułkową wprowadzono w 1925.
Odznaka o wymiarach 38 × 31 mm przedstawia orła w koronie, z opuszczonymi skrzydłami, trzymającego w dziobie i szponach proporczyk o barwach pułkowych, podwieszony na łańcuszku, z inicjałami „JD” (Józef Dwernicki).
Wersję oficerska wykonana była z oksydowanego srebra z emaliowanym proporczykiem. Wersja żołnierska była robiona z posrebrzanego mosiądzu, nieemaliowana
Odznaki wykonała warszawska firma Wiktora Gontarczyka. Stosowano także miniaturki dla oficerów rezerwy i byłych ochotników.
Na naramiennikach i znaku pułkowym noszono inicjały „J.D.”
Od 1927, na zasadzie braterstwa broni, wszyscy oficerowie 2 pułku ułanów grochowskich mieli prawo noszenia oznaki estońskiego l pułku huzarów.
Kolory interpretowano następująco: barwa biała – to skromność w pracy i życiu oraz prostota. Granat – to powaga w pracy i solidna ciągłość. Noszący takie proporczyki: "muszą zachować wierność, wytrwałość, koleżeństwo bojowe i na co dzień prostotę myśli i czynów".
Od 1922 marszem pułkowym był „Marsz Dwernickiego”.
Grochowscy ułani.
Żołnierze 2 pułku ułanów - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje pułku.
Pułk nawiązywał do tradycji kawalerii Królestwa Kongresowego, powstania listopadowego i powstania węgierskiego w latach 1848–1849.
Szczególny szacunek okazywano szefowi honorowemu. Delegacje pułku jeździły na grób gen. Józefa Dwernickiego do Łopatyna pod Brodami. Tam też nowo mianowani oficerowie oraz podoficerowie przyjmowani byli oficjalnie w poczet kadry pułku.
Barwy i tradycję 2 Pułku Ułanów Grochowskich w latach 1995–2000 kontynuował 2 batalion czołgów (dowódcy: 1995/96 kpt. Wojciech Ganuszko, 1996/98 kpt. Dariusz Lewnadowski, 1998–2000 kpt. Jerzy Cygroń) z 4 Suwalskiej Brygady Kawalerii Pancernej w Orzyszu. Od 2020 r., Decyzją Ministra Obrony Narodowej Nr 104/MON z dnia 12 sierpnia 2020 r. tradycje pułku przyjmuje i z honorem kultywuje 2. batalion czołgów 1. Warszawskiej Brygady Pancernej im. Tadeusza Kościuszki.
Ponadto, od 2003 roku działa Stowarzyszenie Ułanów Grochowskich imienia Generała Józefa Dwernickiego z siedzibą w Podkowie Leśnej. Jest to organizacja zajmująca się kultywowaniem tradycji 2 Pułku Ułanów Grochowskich, popularyzowaniem wiedzy o tej formacji poprzez różnorodne formy działalności, w tym formy rekonstrukcji historycznej.

</doc>
<doc id="338971" url="https://pl.wikipedia.org/wiki?curid=338971" title="Studium uwarunkowań">
Studium uwarunkowań



</doc>
<doc id="338972" url="https://pl.wikipedia.org/wiki?curid=338972" title="Boris Gryzłow">
Boris Gryzłow

Borys Wiaczesławowicz Gryzłow (ros.: Борис Вячеславович Грызлов; ur. 15 grudnia 1950 we Władywostoku) – rosyjski polityk. Lider partii Jedna Rosja w latach 2005–2007. Minister spraw wewnętrznych Federacji Rosyjskiej w latach 2001–2003 oraz przewodniczący Dumy Państwowej Federacji Rosyjskiej w latach 2003–2011.
Życiorys.
W 1973 ukończył studia w Elektrotechnicznym Instytucie Łączności w Leningradzie ze specjalnością radioinżyniera. Pracował jako inżynier w Zjednoczeniu Naukowo-Produkcyjnym im. Kominternu. Był członkiem KPZR. W latach 1977–1996 pracował w Zjednoczeniu Produkcyjnym „Elektronpribor” na różnych stanowiskach: od funkcji konstruktora do dyrektora oddziału. Od 1996 był dyrektorem Naukowo-Metodycznego Centrum Nowych Technologii Bałtyckiego Państwowego Uniwersytetu Technicznego im. Ustinowa. W 1999 został przewodniczącym Międzyregionalnej Fundacji „Rozwój Regionów” w Sankt Petersburgu.
Działał w proprezydenckim ruchu „Jedność”. Od 1999 był szefem jego regionalnego oddziału w Sankt Petersburgu. W latach 1999–2001 zasiadał jako deputowany w Dumie Państwowej Federacji Rosyjskiej. Od 2000 był przewodniczącym frakcji parlamentarnej „Jedności”.
W marcu 2001 został powołany na stanowisko ministra spraw wewnętrznych. Stał się jednym z najbliższych współpracowników prezydenta Władimira Putina. W 2002 stanął na czele popierającej prezydenta partii Jedna Rosja, która w 2003 wygrała wybory parlamentarne. Od 2003 pełnił funkcję przewodniczącego Dumy Państwowej i przewodniczącego frakcji parlamentarnej „Jedna Rosja”. Był również przewodniczącym Zgromadzenia Parlamentarnego Związku Białorusi i Rosji.
W czasie wydarzeń Pomarańczowej Rewolucji na Ukrainie w 2004 brał udział w obradach „okrągłego stołu” jako negocjator ze strony rosyjskiej.

</doc>
<doc id="338973" url="https://pl.wikipedia.org/wiki?curid=338973" title="Elżbieta Dzikowska">
Elżbieta Dzikowska

Józefa Elżbieta Górska-Dzikowska (ur. 19 marca 1937 w Międzyrzecu Podlaskim) – polska historyczka sztuki, sinolożka, podróżniczka, reżyserka i operatorka filmów dokumentalnych, autorka wielu książek, programów telewizyjnych, audycji radiowych, artykułów publicystycznych, a także wystaw sztuki współczesnej.
Wraz z partnerem Tonym Halikiem zrealizowała dla Telewizji Polskiej około 300 filmów dokumentalnych ze wszystkich kontynentów oraz prowadziła popularny podróżniczy program telewizyjny "Pieprz i wanilia". Od 2015 ponownie prowadzi program "Pieprz i Wanilia", tym razem na antenie "TVN24 Biznes i Świat".
Życiorys.
Dzieciństwo i młodość.
Urodziła się jako Józefa Elżbieta Górska. Imiona zostały wybrane po dziadku Józefie (ale również po Józefie Piłsudskim) i po prababce. Wychowywaniem Elżbiety i jej młodszego brata zajmowała się głównie babka, ponieważ matka zajęta była prowadzeniem herbaciarni z wyszynkiem.
Ojciec Elżbiety był łącznikiem Armii Krajowej. Został aresztowany przez Niemców i osadzony na zamku w Lublinie, gdzie skazano go na karę śmierci. Został zastrzelony podczas próby ucieczki dzień przed wyznaczoną datą egzekucji w 1944. W wieku piętnastu lat Elżbieta również spędziła pół roku w celi w tym samym miejscu, za przynależność do nielegalnej organizacji ZEW.
Edukacja i początki kariery.
Na początku 1945 wróciła do gimnazjum w rodzinnym Międzyrzecu, gdzie zdała maturę. Wymarzyła sobie trzy kierunki: historię sztuki, archeologię i dziennikarstwo. Okazało się jednak, że mimo doskonałego świadectwa nie mogła starać się o studiowanie na wielu wydziałach.
W pierwszym podejściu komisja rekrutacyjna odrzuciła jej prośbę o dopuszczenie do egzaminu na sinologii, gdzie przyjmowano co drugi rok tylko kilkoro studentów. Jednak gremium odwoławcze uległo prośbom szesnastoletniej wówczas dziewczyny i po zdaniu egzaminu w terminie jesiennym została studentką w Instytucie Orientalistyki Uniwersytetu Warszawskiego.
Ponieważ rozpoczęła edukację w wieku sześciu lat i zrobiła dwie klasy (trzecią i czwartą), w jednym roku rozpoczęła studia w wieku 16 lat.
Po trzecim roku nauki odmówiono wydania jej paszportu na dwuletni wyjazd do Chin, jednak w 1957, po czwartym roku studiów, po wydarzeniach październikowych 1956, udało jej się wyjechać na sześć tygodni. Miesiąc przed wyjazdem wyszła za mąż za Andrzeja Dzikowskiego, wówczas studenta polonistyki Uniwersytetu Warszawskiego, później dziennikarza.
Po ukończeniu sinologii, nie dostała pracy związanej z językiem chińskim. Pracowała w Bibliotece Uniwersyteckiej, zajmowała się dziećmi w warszawskim Parku Kultury, handlowała z Argentyną w Centrali Importu i Eksportu Chemikaliów. Była również portierem w PAX-owskim Klubie "Maraton".
Zrezygnowana i zniechęcona brakiem perspektyw postanowiła zdobyć prawdziwy zawód historyka sztuki. Kiedy podjęła tę decyzję, w 1959 dostała korespondencyjnie propozycję pracy w nowo otwartej redakcji miesięcznika „Chiny”. Udała się na rozmowę z redaktorem naczelnym i zgodziła się na pracę, pod warunkiem możliwości równoległych studiów dziennych.
Uzyskała zgodę na pracę w „Chinach” do rozwiązania tego pisma i powstania w 1964 redakcji „Kontynentów”, gdzie powierzono jej dział Ameryki Łacińskiej, w którym pracowała do 1981. Mimo początkowo niewielkiej wiedzy z tego zakresu zaczęła się uczyć języka hiszpańskiego i wyjeżdżać do tamtejszych krajów (Meksyk, Wenezuela, Kolumbia, Ekwador, Peru, Boliwia, Chile, Wyspa Wielkanocna, Brazylia, Urugwaj, Kuba, Haiti, Jamajka, Panama i Argentyna). Po paru latach została specjalistką od Ameryki Łacińskiej, a nawet członkiem Światowego Stowarzyszenia Latynoamerykanistów.
Praca w redakcji „Kontynentów” przybliżyła Elżbietę do fotografii, z którą teoretycznie miała styczność, studiując historię sztuki. W przeddzień jej pierwszej wyprawy do Meksyku na pokładzie statku handlowego "Transportowiec" w 1956, Tadeusz Kubiak z redakcji „Ekranu”, pokazał Elżbiecie, jak się zakłada film do aparatu fotograficznego. Tylko 10% przywiezionego materiału nadawało się do wykorzystania, ale nie zniechęciło jej to do dalszego fotografowania.
Współpraca z Tonym Halikiem.
Podczas pracy w „Kontynentach” większość jej fotografii były zdjęciami reportażowymi. Dziennikarz musiał wówczas pełnić również funkcję fotoreportera. Dzikowska ukończyła odpowiedni kurs i została operatorem filmowym.
W „Kontynentach” pracowała przez dwadzieścia lat, zwiedzając z aparatem fotograficznym całą Amerykę Łacińską. Z operatorki filmowej zrezygnowała po 1974, kiedy poznała Tony’ego Halika, który był lepszym operatorem. Razem przygotowali wspólnie około trzystu filmów i programów telewizyjnych z cyklu "Pieprz i wanilia". Tony twierdził jednak, że nie można naraz dobrze robić dwóch rzeczy, czyli robić zdjęć i filmować. Początkowo ograniczyła się więc do dokumentacji na planie filmowym.
W 1976 z Tonym Halikiem byli pierwszymi Polakami, którzy dotarli do ruin zaginionego miasta Vilcabamba, ostatniej stolicy Inków. Razem odbyli wiele wspólnych podróży do prawie wszystkich krajów Ameryki Łacińskiej, Europy, 27 stanów USA, jak również do: Chin, Australii, Nowej Zelandii, Tajlandii, Indii, Sri Lanki, Rosji, na Tahiti, Hawaje, Galapagos, Wyspę Wielkanocną, do Kenii, Tanzanii, Maroka, Libii, Egiptu.
Po weryfikacji dziennikarzy w stanie wojennym, nie została w „Kontynentach” i w latach 1982–1987 pracowała w redakcji „Radaru”. Pisała o sztuce, poznając wielu artystów – co było przyczynkiem do napisania książki "Polacy w sztuce świata". Jako że coraz bardziej interesował ją film, przeszła do Agencji Filmowo-Telewizyjnej "Interpress-Film", gdzie pracowała aż do wczesnej emerytury.
Po śmierci Tony’ego Halika.
Po śmierci Tony’ego w 1998 zajęła się głównie popularyzacją ciekawych miejsc w Polsce realizując krajoznawcze programy telewizyjne z cyklu "Groch i kapusta" (prod. oddział rzeszowski TVP i TVP3) i tworząc cykl książek "Groch i kapusta, czyli podróżuj po Polsce!". W 2006 otrzymała Nagrodę Bursztynowego Motyla im. Arkadego Fiedlera.
W 1996 była inicjatorką budowy pomnika inżyniera Ernesta Malinowskiego, budowniczego najwyżej położonej kolei na świecie (do czasu otwarcia w Chinach kolei tybetańskiej w 2006), na przełęczy Ticlio w Peru (położonej 4818 m nad poziomem morza). Pomnik (autorstwa Gustawa Zemły) odsłonięto w 1999, czyli w setną rocznicę śmierci Malinowskiego.
Dzięki jej staraniom, w 2003 powstało Muzeum Podróżników im. Tony’ego Halika, w Toruniu. Jest wiceprezesem polskiego oddziału "The Explorers Club", członkiem polskiej sekcji Międzynarodowego Stowarzyszenia Krytyków Sztuki (AICA) i honorowym członkiem Polonijnego Klubu Podróżnika. Od 2015 roku ponownie prowadzi program "Pieprz i Wanilia", tym razem na antenie "TVN Biznes i Świat".
Została członkiem honorowego komitetu poparcia Bronisława Komorowskiego przed wyborami prezydenckimi w 2010 i w 2015 roku.
Publikacje.
W listopadzie 2019 roku ukazała się książka o Elżbiecie Dzikowskiej pod tytułem: „Dzikowska. Pierwsza biografia legendarnej podróżniczki” autorstwa Romana Warszewskiego.
Wystawy sztuki.
Oraz szereg wystaw z cyklu "Uśmiech świata".

</doc>
<doc id="338978" url="https://pl.wikipedia.org/wiki?curid=338978" title="Jáchym Topol">
Jáchym Topol

Jáchym Topol (ur. 4 sierpnia 1962 w Pradze) – czeski prozaik, poeta i publicysta. Syn dramaturga i poety Josefa Topola, brat kompozytora, muzyka rockowego i pisarza Filipa Topola.
Życiorys.
W latach 80. pisywał w prasie podziemnej. Współtwórca i redaktor magazynów literackich „Revolver Revue” i „Respekt”. Obecnie pracuje w redakcji dziennika „Lidové noviny”. Tłumaczył również z angielskiego legendy i pieśni Indian i Eskimosów północnoamerykańskich. Za działalność opozycyjną był w okresie komunizmu wielokrotnie aresztowany, przebywał również w szpitalu psychiatrycznym. Debiutował w 1981 tomikiem wierszy ogłoszonych w samizdacie.
W 1994 opublikował swoją pierwszą powieść – "Siostrę", postmodernistyczną kronikę przemian zachodzących w Czechosłowacji na przełomie lat 80. i 90. W niektórych jej fragmentach Topol nawiązuje do "Śmierci na kredyt" Celine'a, ale również do tworów kultury masowej. Inne jego powieści to m.in. "Nocna praca" (2001) oraz "Strefa cyrkowa" (2005). Z kolei "Supermarket bohaterów radzieckich" jest zapisem podróży do domu polskiego pisarza Andrzeja Stasiuka. Jego utwory poetyckie są publikowane w wielu krajach, także w Polsce, m.in. w antologiach "Czeski underground. Wybór tekstów z lat 1969-1989" (2008), "Gdyby wiersze miały drzwi. Antologia młodszej poezji czeskiej ostatnich lat" (2005) oraz "Maść przeciw poezji" (2008) Leszka Engelkinga. W 2015 pisarz otrzymał międzynarodową nagrodę literacką Vilenica.
Ekranizacje.
"Anioł" i "Siostra" zostały zekranizowane: "Anděl Exit" (2000, Anioł wyjście, reż. Vladimír Michálek, scenariusz Vladimír Michálek i Jáchym Topol), "Sestra" (2008, Siostra, scenariusz i reż. Vít Pancíř).
Przekłady polskie.
Na język polski jego utwory tłumaczyli Leszek Engelking (wiersze, "Siostra", "Nocna praca", "Supermarket bohaterów radzieckch", "Droga do Bugulmy", "Strefa cyrkowa", "Warsztat Diabła"), Marcin Babko ("Anioł", "Wycieczka do hali dworcowej"), Jarosław Malicki (wiersze), Anna Janyško ("Kocham cię jak wariat") i Dorota Dobrew ("Wrażliwy człowiek").

</doc>
<doc id="338980" url="https://pl.wikipedia.org/wiki?curid=338980" title="MacOnLinux">
MacOnLinux

MacOnLinux – emulator komputera Power Mac dla komputerów z procesorem PowerPC (np. Pegasos). Rozwiązanie bazuje na linuksie. Przy jego pomocy można używać na komputerach niebędących produktami firmy Apple systemów Mac OS 9 i OS X.
MacOnLinux nie emuluje procesora dlatego szybkością nie odbiega znacząco od oryginalnego Power Macintosha.

</doc>
<doc id="338981" url="https://pl.wikipedia.org/wiki?curid=338981" title="Matka Boża Katyńska">
Matka Boża Katyńska

Matka Boża Katyńska (Matka Boska Katyńska) – grafika przedstawiająca Matkę Bożą tulącą nagie zwłoki żołnierza zamordowanego strzałem w tył głowy.
Historia.
Jedna z wersji to wykonana w 1984 r. na życzenie księdza prałata Zdzisława Peszkowskiego (który przeżył pobyt w Kozielsku) polichromowana płaskorzeźba autorstwa Stanisława Bałosa. Płaskorzeźba była używana we wszystkich ważnych uroczystościach upamiętniających śmierć polskich oficerów. Według początkowych informacji miała się znajdować na pokładzie rządowego samolotu Tu-154M i ulec zniszczeniu w katastrofie polskiego Tu-154 w Smoleńsku w dniu 10 kwietnia 2010 roku. Później jednak okazało się, iż z niewiadomych przyczyn opiekująca się obrazem Teresa Walewska-Przyjałkowska nie zabrała go ze sobą w podróż do Smoleńska i obraz nie został zniszczony. Tenże obraz 24 sierpnia 2021 został uroczyście ofiarowany do kościoła Chrystusa Króla w Sanoku w rodzinnym mieście ks. Peszkowskiego.
Inne wizerunki znane jako "Matka Boża Katyńska".
Parę wizerunków Matki Boskiej powstało w obozie jenieckim w Kozielsku, gdzie przebywali polscy oficerowie zamordowani przez NKWD w Katyniu. Znane są one jako Matka Boska Kozielska lub jako "Matka Boża Katyńska".
Jednym jest wizerunek Matki Boskiej Ostrobramskiej wycięty konturowo na sosnowej desce o wymiarach 13,5 na 8,5 cm przez por. Henryka Gorzechowskiego w obozie jenieckim w Kozielsku. 
Niektórzy autorzy podają fakt istnienia dwóch obrazów Matki Bożej Kozielskiej, wykonanych na deskach ze starego ikonostasu według tego samego szkicu Mikołaja Arciszewskiego przez por. Michała Siemiradzkiego, w technice olejnej, i przez por. Tadeusza Zielińskiego, jako płaskorzeźby. Obraz miał być inspirowany odkrytą przez jednego z jeńców, kpt. Władysława Charkiewicza, na murze prawosławnej Pustelni Optyńskiej resztką fresku przedstawiającego Matkę Bożą Żyrowicką oraz obrazem Matki Bożej Ostrobramskiej.

</doc>
<doc id="338984" url="https://pl.wikipedia.org/wiki?curid=338984" title="Roman Andrzejewski (duchowny)">
Roman Andrzejewski (duchowny)

Roman Andrzejewski (ur. 19 lutego 1938 w Morzyczynie, zm. 7 lipca 2003 w Klusku) – polski duchowny rzymskokatolicki, doktor nauk humanistycznych w zakresie filologii klasycznej, biskup pomocniczy włocławski w latach 1981–2003.
Życiorys.
Urodził się 19 lutego 1938 w Morzyczynie. W latach 1951–1955 uczył się w Liceum św. Piusa X we Włocławku (niższym seminarium duchownym). Maturę państwową zdał eksternistycznie w 1957. Studia filozoficzno-teologiczne odbył w latach 1955–1961 w Wyższym Seminarium Duchownym we Włocławku. Święceń prezbiteratu udzielił mu 21 maja 1961 w bazylice katedralnej Wniebowzięcia Najświętszej Maryi Panny we Włocławku biskup pomocniczy włocławski Franciszek Korszyński. Od 1961 studiował filologię klasyczną na Wydziale Nauk Humanistycznych Katolickiego Uniwersytetu Lubelskiego, broniąc w 1966 magisterium. W 1973 na Wydziale Filologicznym Uniwersytetu im. Adama Mickiewicza w Poznaniu na podstawie dysertacji "Listy polecające Cycerona" uzyskał doktorat z nauk humanistycznych w zakresie filologii klasycznej. W latach 1974–1975 przebywał na półrocznym stypendium w Papieskim Instytucie Altioris Latinitatis przy Papieskim Uniwersytecie Salezjańskim.
W latach 1966–1973 był zatrudniony najpierw jako asystent, a następnie jako starszy asystent, na Wydziale Nauk Humanistycznych Katolickiego Uniwersytetu Lubelskiego, w latach 1975–1982 prowadził wykłady zlecone z literatury łacińskiej i łaciny średniowiecznej na Wydziale Prawa Kanonicznego tego samego uniwersytetu. We włocławskim wyższym seminarium duchownym w latach 1968–1984 prowadził zajęcia z łaciny, a w latach 1972–1983 z patrologii, ponadto w latach 1968–1970 pełnił funkcję prefekta ds. wychowania, a w latach 1970–1971 i 1981–1982 prefekta studiów.
W czasie studiów w Rzymie był spikerem polskiej sekcji Radia Watykańskiego. W latach 1978–1981 pełnił funkcję spowiednika Sióstr Wspólnej Pracy od Niepokalanej Maryi we Włocławku i kamedułek w Złoczewie. Współtworzył przekład "Dziejów Apostolskich" do "Biblii poznańskiej", a także przetłumaczył na łacinę liczącą około 3000 stron dokumentację procesu beatyfikacyjnego biskupa Michała Kozala. Zasiadał w Zarządzie Głównym Towarzystwa Przyjaciół KUL, był też członkiem Bractwa Orląt Lwowskich.
14 listopada 1981 został mianowany biskupem pomocniczym diecezji włocławskiej ze stolicą tytularną Tullia. Święcenia biskupie otrzymał 20 grudnia 1981 w bazylice katedralnej Wniebowzięcia Najświętszej Maryi Panny we Włocławku. Konsekrował go miejscowy biskup diecezjalny Jan Zaręba, któremu asystowali biskupi pomocniczy: włocławski – Czesław Lewandowski, łomżyński – Tadeusz Zawistowski i płocki – Jan Wosiński. Jako zawołanie biskupie przyjął słowa „"Humana divinis"” ("Ludzkie ku Boskiemu"). W 1982 został ustanowiony wikariuszem generalnym diecezji i otrzymał godność archidiakona włocławskiej kapituły katedralnej. W latach 1991–1992 pełnił funkcję wikariusza biskupiego w Kaliszu. W kurii diecezjalnej był przewodniczącym wydziału nauki katolickiej, rady ekonomicznej i nadzorczej, komisji egzaminacyjnej, komisji sztuki kościelnej oraz komisji budownictwa sakralnego i kościelnego. Pełnił funkcję przewodniczącego komisji redakcyjnej II Synodu Włocławskiego. Przewodniczył komitetom wizyt Jana Pawła II we Włocławku w 1991 oraz w Licheniu w 1999. Dwukrotnie – od 22 listopada 1986 do 29 grudnia 1987 po śmierci biskupa Jana Zaręby, a także od 4 do 20 kwietnia 1992 po objęciu arcybiskupstwa gnieźnieńskiego przez biskupa Henryka Muszyńskiego – zarządzał diecezją w charakterze administratora. W czasie pierwszych rządów przygotował diecezję do beatyfikacji biskupa Michała Kozala.
W Episkopacie Polski w latach 1988–1996 był przewodniczącym Komisji ds. Duszpasterstwa Rolników, po czym do 2001 pełnił funkcję krajowego duszpasterza rolników, ponadto należał do Komisji ds. Duszpasterstwa Ogólnego, Komisji ds. Liturgii i Komisji Duszpasterstwa Liturgicznego, a także Podkomisji ds. Duszpasterstwa Kobiet. W 2000 uczestniczył jako współkonsekrator w sakrze biskupa pomocniczego włocławskiego Stanisława Gębickiego.
Pod koniec lat 80. XX w. jako pierwszy polski biskup odbywał podróże duszpasterskie do ZSRR. Ustanowił Wydawnictwo Duszpasterstwa Rolników, patronował prasie rolniczej, zainicjował tworzenie katolickich uniwersytetów ludowych, był współfundatorem fundacji „Solidarna Wieś”. Brał udział w negocjacjach rolników z reprezentantami Kopalni Węgla Brunatnego „Konin” (1998) oraz z przedstawicielami rządu Jerzego Buzka (1999). Współorganizował Klub Inteligencji Katolickiej we Włocławku, jako przewodniczący Komisji ds. Gimnazjum i Liceum im. Ks. Jana Długosza we Włocławku przyczynił się do reaktywowania tych szkół.
Zmarł 7 lipca 2003 w miejscowości Klusek w wyniku zawału serca. 11 lipca 2003 został pochowany w alei zasłużonych na cmentarzu w licheńskim sanktuarium Matki Bożej Bolesnej.
Odznaczenia i upamiętnienie.
Otrzymał honorowy tytuł Obrońcy Lwowa i honorowy Krzyż Sybiraka. Został honorowym członkiem Związku Więźniów Politycznych Okresu Stalinowskiego 1939–1956 i Związku Sybiraków, a także konfratrem zgromadzenia marianów.
W 2004 fundacja „Solidarna Wieś” ustanowiła nagrodę jego imienia, przyznawaną za pracę na rzecz środowisk wiejskich i małomiasteczkowych oraz wkład w ich rozwój kulturalny i gospodarczy.

</doc>
<doc id="338985" url="https://pl.wikipedia.org/wiki?curid=338985" title="Arboretum w Rogowie">
Arboretum w Rogowie

Arboretum w Rogowie – należy do grupy najcenniejszych, najbogatszych w gatunki i odmiany drzew i krzewów tego typu ogrodów w Europie. Arboretum położone jest na terenie województwa łódzkiego, w powiecie brzezińskim, w gminie Rogów. Leży na terenie dawnej wsi Kiełbasa, od 1992 w granicach osady Rogów (powiat brzeziński). 
Ogród zlokalizowany jest w regionie Nizin Środkowopolskich, na Wysoczyźnie Rawskiej. Położony jest na obszarze zlodowacenia środkowopolskiego stadiału Warty. Hydrologicznie należy do zlewni Wisły. Materiał polodowcowy to głównie gliny i piaski zwałowe. Warstwy powierzchniowe to przede wszystkim utwory pyłowe pochodzenia eolicznego. Dlatego też tutejsze gleby są dość żyzne i kwaśne, przeważają gleby płowe. Poziom wody gruntowej jest bardzo niski, poza zasięgiem korzeni drzew.
Historia.
Arboretum rogowskie należy do tzw. arboretów leśnych, czyli takich, których działalność jest związana w pewien określony sposób z leśnictwem. Od początku istnienia (1925 r.) podlega pod Wydział Leśny SGGW, stąd jego nietypowy charakter.
5 lipca 1919 r. Minister Rolnictwa i Dóbr Publicznych przekazał Szkole Głównej Gospodarstwa Wiejskiego część lasów nadleśnictwa Skierniewice do celów naukowych i badawczych.
W 1925 r. prof. Edward Chodzicki założył pierwszą powierzchnię doświadczalną, na której posadził daglezję zieloną ("Pseudotsuga menziesii"). Dziś są to najwyższe w okolicy Rogowa drzewa (ponad 36 m wysokości).
Przed wojną na terenie arboretum zakładano wyłącznie powierzchnie doświadczalne. Posadzono ok. 100 gatunków drzew obcego pochodzenia. Powierzchnia ogrodu wynosiła wtedy 61,58 ha. Jednak ze względu na brak stałego personelu rozwój arboretum w tym okresie był bardzo powolny.
Dodatkowo po II wojnie światowej liczba gatunków zmalała do 51 z powodu braku opieki i dwóch bardzo mroźnych zim.
W 1947 r. ogrodem zaopiekowała się Katedra Botaniki Leśnej Wydziału Leśnego SGGW. Zaczęto zakładać coraz to nowe poletka doświadczalne, szkółki, zakupiono nowy sprzęt, niezbędny do pielęgnacji drzewostanów. Nowe gatunki ściągnięto głównie z Arboretum w Kórniku.
W 1951 roku kierownikiem arboretum został inż. Henryk Eder, który bez reszty oddał się modernizacji ogrodu. Sporządził mapy geodezyjne, wyznaczył sieć dróg, założył szkółkę, zbudował zaplecze gospodarcze i szklarnię – mnożarkę. Dzięki temu mógł powiększać kolekcje roślin w arboretum. W tym pierwszym okresie wielką pomoc okazywały stare ogrody botaniczne, a przede wszystkim arboretum kórnickie. To były nie tylko rośliny, nasiona, sadzonki, ale i cenne rady i konsultacje profesorów Stefana Białoboka, Kazimierza Browicza, Henryka Chylareckiego, a szczególnie profesora Władysława Bugały, który był wówczas dość częstym gościem w Rogowie, a inż. Eder często bywał w Kórniku.
W 1953 r. przy bursie studenckiej wybudowano basen kąpielowy. Inżynier postanowił wykorzystać hałdy ziemi pozostałe po wykopaniu basenu pod budowę alpinarium. Poza tym podjął się założenia parku dendrologicznego w pobliżu bursy studenckiej i pracowni naukowych SGGW. Projekt owego parku był pracą dyplomową doc. Włodzimierza Senety, wykonaną w 1951 roku w Zakładzie Architektury Krajobrazu i Parkoznastwa SGGW pod kierownictwem inż. arch. Władysława Niemirskiego.
Ze względów ekonomicznych Eder nie mógł w pełni wykorzystać założeń projektowych Senety. W parku znalazły się głównie rośliny ozdobne, tj. krzewuszki, żylistki, jaśminowce, tawuły, magnolie, jałowce, żywotniki. Zostały sprowadzone m.in. z Kórnika, Krakowa, Warszawy, Niemodlina, Berlina, Ottawy, Edynburga, Wageningen.
Pod budowę ogrodu skalnego wykorzystano 1,5 ha gruntu rolnego, przylegającego do arboretum od strony zakładanego właśnie parku dendrologicznego. Eder zatrudnił kilkunastu tutejszych mieszkańców i rozpoczął gromadzenie kamieni granitowych, jeżdżąc po okolicznych wsiach. Zdobył także wapienie, dzięki czemu stworzył warunki do wzrostu roślinom wapniolubnym. Prace nad budową alpinarium trwały do 1960 r.
W 1952 r. Eder wydał pierwszy katalog nasion ("Index seminum"). Zapoczątkował w ten sposób coroczną wymianę nasion z ponad 400 ogrodami botanicznymi i arboretami na całym świecie. Do dziś jest to podstawowe źródło pozyskiwania nowych gatunków drzew i krzewów.
Poza tym inżynier od początku kierowania ogrodem prowadził bardzo skrupulatnie dokumentację kolekcji roślinnych i leśnych powierzchni doświadczalnych.
W 1966 r. inż. Eder odszedł na emeryturę, a jego długoletnim następcą został dr hab. Jerzy Tumiłowicz, pracownik Arboretum od 1959 roku. Od 2002 roku obowiązki kierownika pełni mgr inż. Piotr Banaszczak.
Kolekcje roślin.
Dziś kolekcje Arboretum składają się z kilku podstawowych grup:
Kolekcje roślin drzewiastych.
Jest to podstawowa i największa kolekcja roślin w Arboretum. Obejmuje drzewa, krzewy i krzewinki rosnące i zimujące w gruncie na terenie ogrodu pojedynczo i w grupach. Kolekcja ma charakter uniwersalny. Do uprawy wprowadzana jest większość rodzajów i gatunków roślin, jakie mogą rosnąć w strefie klimatycznej Arboretum. W ostatnich latach szczególna uwaga jest zwracana na pozyskiwanie nowych roślin ze stanowisk naturalnych. Stanowią one obecnie większość sprowadzanych roślin. Priorytet mają także taksony botaniczne przed odmianami uprawnymi. Te stanowią ok. 35% liczby uprawianych taksonów.
Kolekcje dendrologiczne Arboretum SGGW są jednymi z największych i najcenniejszych w Polsce. Duża powierzchnia ogrodu pozwala na uprawę większości taksonów w wielu powtórzeniach i w dużej liczbie egzemplarzy pochodzących z różnych stanowisk naturalnego występowania i różnych ogrodów. Daje to unikalne możliwości obserwacji i badań całych populacji roślin, a nie pojedynczych egzemplarzy, jak ma to miejsce w większości innych ogrodów botanicznych i arboretów. Umożliwia to również lepsze zawiązywanie nasion. Poszczególne gatunki sadzi się często w kilku powtórzeniach w różnych warunkach oświetlenia i glebowych dla zaobserwowania różnych reakcji roślin na różne czynniki siedliskowe.
Kolekcje znajdują się na terenie leśnym, na żyznych i kwaśnych glebach płowych, wśród osłaniających je wysokich sosen, dębów, grabów itp. Warunki te determinują dobór gatunkowy kolekcji roślinnych. W kolekcji przeważają gatunki leśne, cienioznośne i kwasolubne. Mniej licznie reprezentowane są rośliny kserotermiczne, światłożądne i o odmiennych preferencjach glebowych.
Kolekcje sadzone są w układzie ekologicznym, tzn. według ich wymagań w stosunku do nasłonecznienia, osłony przed wiatrami, wilgotności, typu gleby itp. Nie ma podziału kolekcji na poszczególne działy geograficzne, systematyczne, morfologiczne itp.
W ramach kolekcji roślin drzewiastych Arboretum specjalizuje się szczególnie w kilku grupach roślin:
Leśne powierzchnie doświadczalne.
Leśne powierzchnie doświadczalne to drzewostany z obcymi gatunkami drzew, założone w celach doświadczalnych. Posadzone tu drzewa poddaje się badaniom i obserwacjom, które mają na celu sprawdzenie wzrostu, zdrowotności i produkcyjności poszczególnych gatunków.
W rogowskim arboretum jest ok. 130 poletek doświadczalnych o średniej powierzchni 0,1 ha (0,05-0,5 ha), zajmują one obszar ponad 18 ha. Zlokalizowane są w części północnej i wschodniej ogrodu. Posadzono na nich 75 różnych gatunków drzew obcego pochodzenia, z czego większość (ponad 50) to rośliny iglaste. Drzewa liściaste odgrywają podrzędną rolę w gospodarce leśnej, dlatego też badania nad nimi są ograniczone.
Niektóre powierzchnie założone zostały pod okapem drzewostanu, inne na otwartej przestrzeni.
Drzewa, których wyniki uprawy w Europie są wyjątkowo dobre, posadzono na większej liczbie powierzchni po to, aby sprawdzić ich wrażliwość na różnorodne warunki glebowe, oświetleniowe itp. Chodzi tu przede wszystkim o trzy szybko rosnące gatunki północnoamerykańskie: daglezję zieloną ("Pseudotsuga menziesii"), żywotnika olbrzymiego ("Thuja plicata") oraz o jodłę olbrzymią ("Abies grandis").
Na powierzchniach uprawianych jest również kilka innych gatunków jodeł ("Abies sp."), świerków ("Picea sp.") i modrzewii ("Larix sp.").
Bardzo malowniczo wyglądają poletka doświadczalne z cyprysikiem groszkowym ("Chamaecyparis pisifera"), sosną żółtą ("Pinus ponderosa"), czy choiną zachodnią ("Tsuga heterophylla").
Po kilkudziesięciu latach uprawy poszczególnych gatunków, dokonuje się wstępnej oceny ich przydatności w gospodarce leśnej.
Kolekcje szklarniowe.
Arboretum posiada dwie szklarnie o łącznym obszarze 0,04 ha. Ze względu na bardzo ograniczoną powierzchnię szklarni kolekcje, które się tam znajdują nie udostępnione do zwiedzania.
Kolekcje szklarniowe stanowią uzupełnienie kolekcji gruntowych i obejmują głównie rośliny ze strefy subtropikalnej, czyli takie, które nie miałyby szans przetrwać w gruncie. Należą do nich m.in.: sekwoja wieczniezielona ("Seqoia sempervirens"), dąb korkowy ("Quercus suber"), klon wieczniezielony ("Acer sempervirens"), magnolia wielkokwiatowa ("Magnolia grandiflora"), "Michelia figo" (roślina z rodziny magnoliowatych), "Afrocarpus manni", "Cupressus torulosa".
Zgromadzonych jest także kilka subtropikalnych oraz tropikalnych gatunków sosen: "Pinus radiata", sosna pinia ("Pinus pinea"), sosna Montezumy ("Pinus montezumae"), sosna długoigielna ("Pinus palustris"), "Pinus roxburgii".
Poza tym uprawiane są popularne rośliny subtropikalne i tropikalne, tj. wawrzyn szlachetny, czyli tzw. listek bobkowy ("Laurus nobilis"), figa ("Ficus carica"), cykas ("Cycas revoluta"), awokado ("Persea americana"), bananowiec ("Musa x paradisiaca"), kawa ("Coffea arabica"), oliwka ("Olea europaea").
Rośliny te są uprawiane głównie dla edukacyjnych dla studentów botaniki, leśnictwa itp. Część z nich jest również wystawiana na okres maj-wrzesień na zewnątrz i można je oglądać.
Alpinarium.
Alpinarium założył w latach 50. XX wieku ówczesny kierownik Arboretum inż. Henryk Eder. Jest to najmniejszy dział ogrodu, zajmuje powierzchnię ok. 1,4 ha, z czego część skalna to 15 arów.
Oprócz wyniesionych na 2 m ponad poziom gruntu skalniaków, założono tu ciąg strumyków, kilka oczek wodnych i 5-arowy staw z wyspą, na której gnieżdżą się kaczki krzyżówki oraz liczne zaskrońce.
Ogrody skalne nazwano "Alpinariami" już w XIX wieku na cześć Alp, ponieważ wtedy zapanowała moda na zakładanie tego typu ogrodów w Europie. Badacze przywozili z tych gór ogromną liczbę roślin, które sadzono na ogrodowych skalniakach.
W rogowskim Arboretum można obejrzeć ponad 400 gatunków i odmian roślin, pochodzących z gór całego świata. W większości są to byliny, ale nie tylko. Rosną tu także krzewy i drzewa terenów górzystych, np. majestatyczne świerki serbskie ("Picea omorika"), kształtne limby ("Pinus cembra"), srebrzyste jodły kalifornijskie ("Abies concolor").
Poza tym założony jest dział Flory Polskiej, z bylinami, krzewami i drzewami objętymi ochroną prawną w Polsce. Jest to część ogrodu przeznaczona głównie dla wycieczek szkolnych, ale pożyteczna właściwie dla wszystkich zwiedzających. W tej części ogrodu, ale także na terenie całego arboretum spotkać można ponad 80 gatunków roślin prawnie chronionych i zagrożonych w Polsce.
Brzegi strumieni, stawy i oczka porastają bardzo liczne rośliny wodne i nadwodne. W czerwcu rozkwitają piękne białe, żółte, różowe i czerwone grzybienie.
Nad brzegiem strumienia można dostrzec szachownice, storczyki szerokolistne, irysy, dzwończyny, prymule, trzykrotki, tawułki, a nawet zimozielone gatunki bambusów.

</doc>
<doc id="338986" url="https://pl.wikipedia.org/wiki?curid=338986" title="Lechosław Stefan Jarzębski">
Lechosław Stefan Jarzębski



</doc>
<doc id="338987" url="https://pl.wikipedia.org/wiki?curid=338987" title="Prowincje pruskie">
Prowincje pruskie

Na kongresie wiedeńskm (30 kwietnia 1815) ustalono, że Królestwo Prus składać się będzie z 10 prowincji:
W 1822 r. prowincje Jülich-Kleve-Berg i Wielkie Księstwo Nadrenii połączyły się, tworząc Prowincję Nadrenia ze stolicą w Koblencji.
W 1829 połączono Prusy Wschodnie i Zachodnie, tworząc nową Prowincję Prusy ("Provinz Preußen") ze stolicą w Królewcu. W 1878 podzielono Prusy na Wschodnie i Zachodnie.
W 1846 zniesiono Wielkie Księstwo Poznańskie i powołano Prowincję Poznańską.
W 1850 w Wirtembergii utworzono Kraj Hohenzollernów ("Hohenzollernische Lande") z ziem Księstwa Sigmaringen i okolic.
W 1867 roku utworzono kolejne 3 prowincje:
Konstytucja pruska z 1920 roku ustaliła nowy podział administracyjny Prus na Berlin i 12 prowincji:
W 1922 r. utworzono prowincję: Marchia Graniczna Poznańsko-Zachodniopruska (Grenzmark Posen-Westpreußen) ze stolicą w Pile.
W 1929 land Waldeck włączono do Hesji-Nassau. Kraj Hohenzollernów ("Hohenzollernische Lande") formalnie podlegał Nadrenii.

</doc>
<doc id="338992" url="https://pl.wikipedia.org/wiki?curid=338992" title="Kępa Piotrowińska">
Kępa Piotrowińska

Kępa Piotrowińska (dawniej alt. "Kępa Piotrawińska" – od wsi Piotrawin) – wieś w Polsce położona w województwie mazowieckim, w powiecie lipskim, w gminie Solec nad Wisłą.
Ludność.
W 2002 r. wieś liczyła 65 domostw i 173 mieszkańców. Wieś powstała między 1790 a 1839 rokiem i od tego czasu zachowuje pierwotną nazwę.
Wierni kościoła rzymskokatolickiego należą do parafii św. Jana Chrzciciela w Pawłowicach.
Historia.
Od 1867 w gminie Kamień w powiecie nowoaleksandryjskim. W okresie międzywojennym miejscowość należała do powiatu puławskiego w woj. lubelskim. 1 września 1933 weszła w skład gromady Piotrawin w gminie Kamień.
Położenie po przeciwnej stronie Wisły względem Piotrawina (bez mostu) spowodowało, że Kępa Piotrowińska po wojnie utworzyła odrębną gromadę o nazwie Kępa Piotrowińska Kolonia (aby odróżnić ją od istniejącej od 1933 roku gromady Kępa Piotrawińska). Mimo utworzenia odrębnej gromady, jej położenie na lewym brzegu Wisły względem powiatu puławskiego spowodowało, że już 9 czerwca 1947 włączono ją (wraz z kolonią Kaliszany-Herliczko) do gminy Pawłowice w powiecie iłżeckim w woj. kieleckim. Stanowiła odtąd jedną z dziewięciu gromad Pawłowice.
W związku z reorganizacją administracji wiejskiej jesienią 1954, Kępa Piotrowińska weszła w skład nowo utworzonej gromady Sadkowice w powiecie iłzeckim. 1 stycznia 1956 włączono ją do nowo utworzonego powiatu lipskiego w tymże województwie. Po zniesieniu gromady Sadkowice 31 grudnia 1959, Kępa Piotrowińska weszła w skład gromady Pawłowice, gdzie przetrwała do kolejnej reformy gminnej 1 stycznia 1973. Kępa Piotrowińska weszła wtedy w skład gminy Solec.
W latach 1975–1998 miejscowość położona była w województwie radomskim.
Gospodarka.
Wieś rolnicza (uprawa zboża, ziemniaków, buraków cukrowych) z rozwiniętą uprawą warzyw (głównie kapusta, kalafior, ogórek), w tym egzotycznych (arbuz, papryka). Rynki zbytu: Sandomierz, Ostrowiec Świętokrzyski, Radom.
Sport.
Miejscowość popularna wśród wędkarzy ze względu na bogate i urozmaicone tereny do uprawiania wędkarstwa spławikowego i spinningu na wodach Wisły, Kamiennej, licznych łach starorzecza, stawów i jezior naturalnych. Najczęściej spotykane gatunki ryb w rzekach: szczupak, lin, sandacz, boleń, kleń, brzana, sum a w wodach stojących: szczupak, sazan (karp dziki), karaś pospolity, japoniec, lin, płoć. Szczególną popularnością wśród miejscowych i przyjezdnych wędkarzy cieszą się miejsca takie jak: tamy na Wiśle, ujście Kamiennej do Wisły, Materac, Łachy, Doły, Kał Pawłowski znany również jako Kołowrót.
Popularne spływy kajakowe wodami rzeki Kamiennej od miejscowości Bałtów lub niżej Czekarzewice do miejscowości Kolonia Nadwiślańska (lub wcześniej Wola Pawłowska), oraz dalej do miejscowości Solec nad Wisłą i w dół do miejscowości Janowiec i Kazimierz Dolny.

</doc>
<doc id="338993" url="https://pl.wikipedia.org/wiki?curid=338993" title="WZM">
WZM



</doc>
<doc id="338994" url="https://pl.wikipedia.org/wiki?curid=338994" title="Akademia Techniczno-Humanistyczna w Bielsku-Białej">
Akademia Techniczno-Humanistyczna w Bielsku-Białej

Akademia Techniczno-Humanistyczna (ATH) – publiczna szkoła wyższa z siedzibą w Bielsku-Białej, powstała 1 października 2001 roku z przekształcenia istniejącej od 1969 filii Politechniki Łódzkiej, na mocy "Ustawy z dnia 19 lipca 2001 r. o utworzeniu Akademii Techniczno-Humanistycznej w Bielsku-Białej" (). Kształci 7282 studentów na kierunkach technicznych i humanistycznych.
Uczelnia posiada pełne prawa akademickie. Od 1989 roku ma prawo do nadawania tytułu doktora, a od 1999 roku doktora habilitowanego nauk technicznych w dyscyplinie Budowa i Eksploatacja Maszyn. Może również występować z wnioskami o nadanie tytułu naukowego profesora.
Według webometrycznego rankingu uniwersytetów świata ze stycznia 2015, pokazującego zaangażowanie instytucji akademickich w Internecie, uczelnia zajmuje 21. miejsce w Polsce wśród uczelni technicznych, a na świecie 3772. pośród wszystkich typów uczelni.
Historia.
Zanim powstała Akademia Techniczno-Humanistyczna w Bielsku-Białej.
Myśl o utworzeniu samodzielnej uczelni na bazie filii Politechniki Łódzkiej pojawiła się w bielskim środowisku akademickim już we wczesnych latach dziewięćdziesiątych ubiegłego wieku. Z czasem pomysł zaczął nabierać realnych kształtów, a w 1995 podjęto inicjatywę Stowarzyszenia Rozwoju Ośrodka Politechnicznego w Bielsku-Białej. Organizacja skupiła nauczycieli akademickich, samorządowców, lokalnych polityków, przedsiębiorców oraz inne osoby, którym na sercu leżało dobro uczelni. Powstałe Stowarzyszenie zamierzało m.in. promować i wspierać inicjatywy naukowe w zakresie wiedzy i dorobku naukowego, a także wspomagać rozwój bielskiego ośrodka politechnicznego. Pierwszym prezesem został wybrany prof. Marek Trombski, członkami zarządu zostali: Jan Wałach, Henryk Zaporowski, Maciej Sobieszczański, Małgorzata Handzlik, Józef Cegielski, Zbigniew Leraczyk. Członkowie organizacji przedstawili władzom Filii Politechniki Łódzkiej pomysł powołania Rady Społecznej, wspierającej inicjatywę powołania Uniwersytetu Bielskiego. W 1997 r. nowy prezes Stowarzyszenia dr Jan Wałach stwierdził, że jeżeli pomysł ma zostać urzeczywistniony, to musi on uzyskać szerokie poparcie wielu środowisk.
Początkowo ścierały się różne pomysły na temat formalnego kształtu przyszłej samodzielnej uczelni. Rozważano możliwości, jakie niesie uniwersytet, politechnika czy akademia. Mocno artykułowano pomysł, że najlepszym kierunkiem dalszego rozwoju będzie kontynuowanie tradycji technicznych i powołanie politechniki. Mimo tych różnic, co do kształtu, powszechne było przekonanie, że nadarza się niepowtarzalna okazja utworzenia w Bielsku- Białej samodzielnej uczelni państwowej. Idea uzyskała wsparcie licznych środowisk, co zostało wyrażone w licznych uchwałach, postanowieniach i listach poparcia. Pismo do rektora Politechniki Łódzkiej wystosował m.in. biskup bielsko-żywiecki ks. Tadeusz Rakoczy, który przekonywał: „Jestem gotowy wesprzeć działania osobiście, a przede wszystkim umożliwić i doprowadzić do współpracy Instytutu Teologicznego im. Św. Jana Kantego w Bielsku-Białej, afiliowanego do Wydziału Teologicznego Papieskiej Akademii Teologicznej w Krakowie, z tworzonym Wydziałem Humanistycznym. Proponuję udział Instytutu Teologicznego w tworzeniu programu oraz w zasileniu kadry naukowej. Skłaniam się jednocześnie do udostępnienia dla Wydziału Humanistycznego sal wykładowych z zapleczem”. Choć ostatecznie nie doszło do formalnego połączenia Instytutu z bielską Filią, to do dzisiaj obie jednostki, a zwłaszcza Wydział Humanistyczno-Społeczny ze strony ATH, bardzo ściśle ze sobą współpracują.
Wniosek Senatu Politechniki Łódzkiej.
20 maja 1997 r. Rada Miejska w Bielsku-Białej podjęła uchwałę w sprawie utworzenia Uniwersytetu, deklarując pomoc, zaś specjalna delegacja poinformowała 3 grudnia 1998 r. Ministra Edukacji Narodowej Mirosława Handke o prowadzonych pracach nad usamodzielnieniem bielskiej Filii. Z biegiem czasu uświadamiano sobie, że uruchomienie bielskiej szkoły o randze uniwersytetu raczej nie zostanie szybko zrealizowane.
Wielkim wyzwaniem okazała się konieczność reorganizacji wydziałów oraz utworzenie nowego wydziału humanistycznego, o który zabiegały w szczególności środowiska pozauczelniane, m.in. Bielskie Stowarzyszenie Kultury i Sztuki, co znalazło swoje odbicie również we wniosku o utworzenie Akademii. Plany te poparli wykładowcy Uniwersytetów Jagiellońskiego i Śląskiego, deklarując chęć podjęcia pracy w bielskiej uczelni. Pojawiały się jednak także głosy przeciwne, aby zawęzić przyszłą samodzielną uczelnię jedynie do kierunków politechnicznych. Do takiego zawężenia idei samodzielnej uczelni na Podbeskidziu nie chciał dopuścić prof. Marek Trombski, założyciel bielskiego oddziału łódzkiej uczelni pod koniec lat 60., przez wiele lat jej profesor, dziekan, w końcu prorektor Politechniki Łódzkiej ds. bielskiej Filii, a więc jej faktyczny kierownik. Prof. Trombski właśnie niedawno zakończył swoją pracę na stanowisku wojewody bielskiego i po tej naukowej przerwie wracał na uczelnię. – W polskim kształceniu akademickim faktycznie istnieje mocno zakorzeniona tradycja kształcenia kierunkowego, bez możliwości większych odstępstw od tej zasady. Zwracałem jednak w trakcie wielu rozmów uwagę na zachodnie uczelnie, gdzie powszechnym staje się system kształcenia wielokierunkowego. Największe uczelnie angielskie czy niemieckie chętnie doprowadzają do łączenia szkół akademickich o dotychczas różnych kierunkach kształcenia i żadnym novum nie jest połączenie uczelni humanistycznej z techniczną. Takie połączenie daje większe możliwości studentom, kształcenie staje się wielokierunkowe i nie ma większego problemu z przeniesieniem się studenta z kierunku humanistycznego na techniczny – wyjaśnia prof. Trombski. Ostatecznie 31 maja 2000 r. na uroczystym posiedzenie Senatu Politechniki Łódzkiej w Sali Sesyjnej ratusza w Bielsku-Białej jednogłośne przyjęto wniosek o usamodzielnienie się Filii.
Sejm uchwalił.
Decyzja Senatu PŁ wraz z wnioskiem z bielskiego oddziału tej uczelni trafiła do Ministerstwa Edukacji Narodowej, które w tamtym czasie odpowiedzialne było także za szkolnictwo wyższe. Jednocześnie wniosek o utworzenie akademii władze filii przesłały do Rady Szkolnictwa Wyższego, niezależnej instytucji złożonej z profesorów polskich uczelni. W tym czasie organizowano Wydział Humanistyczno-Społeczny, powołany specjalnie na potrzeby usamodzielnienia filii jeszcze przez Politechnikę Łódzką. To czwarty wydział, jaki miała mieć nowa państwowa uczelnia w Bielsku-Białej: obok istniejących od dawna Wydziału Budowy Maszyn (z prawem doktoryzowania i habilitacji), Wydziału Włókienniczego (z prawem doktoryzowania) oraz Oddziału Zarządzania Politechniki Łódzkiej, przekształcanego wtedy w samodzielny wydział bielskiej filii. W ciągu kilku miesięcy kadra naukowa powiększyła się z 24 do 40 samodzielnych pracowników (profesorów i doktorów habilitowanych), co obok praw doktoryzowania było warunkiem utworzenia uczelni typu akademickiego. Ministerstwo odezwało się dopiero w marcu 2001 r., dodatkowo Rada Szkolnictwa Wyższego nie zgadzała się na utworzenie akademii. W Bielsku mogła powstać tylko wyższa szkoła zawodowa z kierunkami technicznymi i ekonomicznymi. Humanistyka – zdaniem Rady Szkolnictwa Wyższego – była niepotrzebna. Toteż urzeczywistnienie idei samodzielności na poziomie akademickim wymagało podjęcia innych bardzo energicznych kroków, aby dopełnić formalności przed końcem kadencji władz centralnych.
Wiosną doszło do spotkania władz bielskiej filii Politechniki Łódzkiej z parlamentarzystami z tego regionu. Stanisław Szwed, poseł AWS, podjął się poprowadzić przez Sejm projekt ustawy o utworzeniu Akademii Techniczno- Humanistycznej, choć przy zachowaniu normalnego trybu prac i właściwych mu terminów, nie byłoby to możliwe przed końcem kadencji Sejmu. Po zebraniu podpisów bielska poseł Grażyna Staniszewska, przewodnicząca Sejmowej Komisji Edukacji, Nauki i Młodzieży, przyspieszyła prace i przedstawiła Sejmowi projekt ustawy.
19 lipca przy poparciu wszystkich klubów 390 głosami Sejm uchwalił powstanie Akademii Techniczno-Humanistycznej. Ustawa szybko przeszła przez Senat, gdzie uchwalenia 10 sierpnia dopilnował wicemarszałek Senatu Marcin Tyrna, senator AWS z Bielska. 11 września 2001 r. ustawę podpisał prezydent Aleksander Kwaśniewski
Uroczysta inauguracja.
23 października 2001 podczas uroczystej inauguracji roku akademickiego, po raz pierwszy dokonano immatrykulacji studentów Akademii Techniczno- Humanistycznej. Wśród wielu gratulacji, jakie z tej okazji napływały na ręce władz nowej uczelni, był list od papieża Jan Paweł II. „Przyjąłem tę wiadomość z uznaniem i radością, gdyż wiem, jak wielkie znaczenie dla miasta i regionu, który pragnie się wszechstronnie rozwijać, ma szkoła akademicka z jej profesorami, studentami i całym środowiskiem naukowym” – pisał papież. Nowa Akademia oprócz konieczności dynamicznego rozwoju dydaktyczno- naukowego miała również przed sobą wyzwania organizacyjne, związane ze stworzeniem nowego modelu zarządzania uczelnią. Do 2001 r. ośrodek akademicki działający jako Filia Politechniki Łódzkiej w dużej mierze opierał swoją organizację administracyjną na strukturach macierzystej uczelni w Łodzi. Nowa uczelnia potrzebowała nowych struktur, które nadałyby jej tożsamość samodzielnej uczelni.
To wyzwanie zostało podjęte przez ówczesnego początkowo dyrektora administracyjnego, a od 2005 r. kanclerza ATH mgr Józefa Cegielskiego. Stworzony model zarządzania uczelnią pozwolił Akademii w początkowych latach funkcjonowania na dynamiczny rozwój oferty dydaktycznej. W chwili narodzin Akademii funkcjonowały cztery wydziały: Wydział Budowy Maszyn przemianowany na Wydział Budowy Maszyn i Informatyki, Wydział Inżynierii Włókienniczej i Ochrony Środowiska, Wydział Organizacji i Zarządzania, który otrzymuje nową nazwę Wydział Zarządzania i Transportu oraz nowy Wydział Humanistyczno-Społeczny. W 2005 utworzono Wydział Nauk o Zdrowiu. Rozpoczęto ważną dla uczelni inwestycję w kampusie na Błoniach – budowę nowoczesnego budynku dydaktycznego, obecnie reprezentacyjnego gmachu Akademii. W 2010 rozpoczyna się budowa budynku C na potrzeby Wydziału Nauk o Materiałach i Środowisku (przekształconego z Wydziału Inżynierii Włókienniczej i Ochrony Środowiska). W 2013 roku zarówno Wydziału Nauk o Materiałach i Środowisku, obecnie Wydział Inżynierii Materiałów, Budownictwa i Środowiska jak i Wydział Nauk o Zdrowiu przenoszą się do budynków na kampusie akademickim. Od tej pory wszystkie wydziały uczelni oraz Rektorat mieszczą się przy ul. Willowej.
Lokalizacja.
Do Akademii Techniczno-Humanistycznej należy kilka obiektów na terenie Bielska-Białej:
Rektorat mieścił się w zabytkowej Willi Sixta przy ul. Adama Mickiewicza 24 na Dolnym Przedmieściu do 2012 roku, kiedy to władze Uczelni zadecydowały się przenieść siedzibę rektora do kampusu głównego. Od tamtej pory willa pełni jedynie funkcje reprezentacyjne.
Wydział Inżynierii Materiałów, Budownictwa i Środowiska do października 2012 mieścił się przy Placu Fabrycznym 5 na Dolnym Przedmieściu, a w okresie od października 2012 do czerwca 2013 trwała przeprowadzka do Kampusu Głównego.
Wydział Nauk o Zdrowiu do lipca 2013 znajdował się przy ul. M. Konopnickiej 6 na Górnym Przedmieściu.
Władze.
Poczet rektorów.
Władze Filii Politechniki Łódzkiej w Bielsku-Białej:
Rektorzy Akademii Techniczno-Humanistycznej:
Wydziały i kierunki.
Obecnie uczelnia daje możliwość podjęcia nauki na 17 kierunkach ścisłych i humanistycznych I i II stopnia prowadzonych w ramach pięciu wydziałów:
Wydziały systematycznie aktualizują programy studiów, dostosowując je do zmian gospodarczych, oczekiwań w regionie oraz przemyśle. W ten sposób studenci mają zapewniony proces dydaktyczny ze współczesnymi tendencjami rozwoju nauki, techniki i gospodarki. Akademia Techniczno-Humanistyczna kształci studentów na studiach magisterskich, studiach zawodowych, studiach podyplomowych oraz studiach i kursach specjalistycznych. Studenci mogą uzyskać w ramach programów studiów na kierunkach i specjalnościach wykształcenie licencjackie, inżynierskie i magisterskie.
Galeria Akademicka ATH.
Galeria Akademicka ATH powstała w styczniu 2012 z inicjatywy JM Rektora Akademii Techniczno-Humanistycznej prof. dra hab. inż. Ryszarda Barcika. Mieści się na terenie uczelnianego kampusu, w nowoczesnym budynku L. Przestrzeń wystawiennicza podzielona jest na dwie części, jedną zamkniętą, przeszkloną z przeznaczeniem na Galerię Mistrzów, a drugą mieszczącą się w otwartej przestrzeni holu. Swoją działalność galeria zainaugurowała wernisażem wystawy malarstwa Jarosława Modzelewskiego. Do tej pory w galerii odbyło się ponad 30 wystaw. Prezentowano prace m.in. : Stanisława Rodzińskiego, Michała Klisia, Jacka Dyrzyńskiego, Eugeniusza Delekty czy artystów związanych z nurtem malarstwa geometrycznego. Funkcję kuratora obecnej Galerii Akademickiej pełni prof. ATH dr hab. Ernest Zawada – artysta malarz, performer, od lat związany z bielską ATH. Ważnym aspektem działalności Galerii Akademickiej ATH jest także edukacja artystyczna. Program edukacyjny realizowany jest poprzez wykłady, spotkania z artystami, pokazy filmów, wydawnictwa i warsztaty artystyczne.
Uniwersytet Trzeciego Wieku.
Uniwersytet Trzeciego Wieku powstał w 1996 r. przy Filii Politechniki Łódzkiej w Bielsku-Białej, w 2001 r. przekształconej w Akademię Techniczno-Humanistyczną. Od 2005 r. UTW funkcjonuje w strukturach ATH. Inicjatorką jego założenia i organizatorką była dr Halina Moszyńska, która od początku do chwili obecnej nim kieruje, będąc pełnomocnikiem Rektora Akademii Techniczno-Humanistycznej ds. Uniwersytetu Trzeciego Wieku.
Podstawowym zadaniem Uniwersytetu Trzeciego Wieku jest włączenie osób starszych do systemu kształcenia ustawicznego, którego celem jest systematyczne pogłębianie wiedzy oraz poszerzanie zainteresowań. Zasadniczą formą kształcenia są wykłady i seminaria, które odbywają się raz w tygodniu. Obejmują one różne dziedziny nauki takie jak: medycyna, historia, historia sztuki, ekonomia, literatura, psychologia i inne. Wykładowcami są profesorowie i doktoranci uczelni wyższych.
Wydawnictwo Naukowe ATH.
Wydawnictwo istnieje, od kiedy powstała Filia Politechniki Łódzkiej w Bielsku-Białej. W 2001 r., gdy powstała Akademia Techniczno-Humanistyczna, przybrało formę instytucjonalną. Celem wydawnictwa jest, przede wszystkim, edycja prac naukowych i zaspokajanie potrzeb naukowych uczelni, a także zaspokajanie potrzeb studentów w dziedzinie skryptów. Wydawnictwo wydaje monografie profesorskie, prace habilitacyjne, skrypty dla studentów. Wydawnictwo Naukowe ATH jest również obecne poza granicami kraju. Dominująca większość autorów to osoby z Akademii Techniczno-Humanistycznej. Sporadycznie zdarza się autor z zewnątrz, musi on jednak spełniać wszystkie wymogi, takie jak recenzja książki czy opis możliwości finansowania i zbytu.
Beskidzki Festiwal Nauki i Sztuki.
Odbywa się od 2000 roku. Na przełomie maja i czerwca każdego roku, Akademia Techniczno-Humanistyczna w Bielsku-Białej– główny organizator festiwalu, zaprasza do współpracy liczne instytucje kulturalne i oświatowe z regionu Podbeskidzia.  Do wygłoszenia wykładu inaugurującego festiwal, uczelnia zaprasza wybitnych specjalistów z dziedziny sztuki, bądź nauki. Ostatni XV Beskidzki Festiwal Nauki i Sztuki otwierał wykład prof. Jerzego Bralczyka. Założeniem festiwalu jest szerzenie nauki, kultury i sztuki poprzez liczne wykłady, spotkania, laboratoria, konferencje, wystawy, prezentacje multimedialne oraz koncerty.

</doc>
<doc id="338995" url="https://pl.wikipedia.org/wiki?curid=338995" title="BRDF">
BRDF

BRDF (, dwukierunkowa funkcja rozkładu odbicia) – stosunek luminancji energetycznej mierzonej w kierunku obserwatora do natężenia napromienienia badanego z kierunku padania promieniowania.
Wartość funkcji BRDF w pełni charakteryzuje własności refleksyjne powierzchni odbijającej.
Funkcja BRDF jest zależna od kierunku padania promieniowania (określają go dwa kąty przestrzenne), kierunku odbicia promieniowania (kolejne dwa kąty) oraz długości fali padającego promieniowania. Czasami funkcję BRDF definiuje się dla całego zakresu falowego promieniowania.
Każda funkcja BRDF powinna spełniać dwie fundamentalne zasady:
Funkcje BRDF używane są w wielu różnych zastosowaniach, m.in.:
Klasyczne modele matematyczne oświetlenia Phonga czy odbicie rozproszone Lamberta mogą być również przedstawione w postaci prostych funkcji BRDF. Istnieją również bardziej skomplikowane modele będące rozszerzeniem wyżej wymienionych (np. uwzględniające własności anizotropowe powierzchni, odbicie kierunkowe i zwierciadlane, zjawiska falowe i inne).
Funkcje BRDF określa się również empirycznie, dokonując serii pomiarów własności obiciowych próbki materiału przy różnych kątach padania promieniowania.

</doc>
<doc id="338996" url="https://pl.wikipedia.org/wiki?curid=338996" title="Prusy (kraj związkowy)">
Prusy (kraj związkowy)

Wolne Państwo Prusy () – niemiecki kraj związkowy powstały po upadku Królestwa Prus i Cesarstwa Niemieckiego.
Historia.
Na mocy tzw. konstytucji weimarskiej z 1919 roku Prusy utrzymały dominującą pozycję w tzw. Republice Weimarskiej, ich udział w powierzchni wynosił 62%, powodowało to, że ustrój federalny pozostawał faktycznie fikcją. Zdawano sobie z tego sprawę, Zgromadzenie Narodowe rozważało projekt rozwiązania Prus i ustanowienia kilku innych krajów związkowych (autorstwa prof. Hugo Preussa).
W 1920 roku uchwalono pruską konstytucję, na mocy której zachowały własny rząd i szeroki zakres samodzielności wewnętrznej. W lipcu 1932 rząd kanclerza Rzeszy Franza von Papena naruszając konstytucję wprowadził zarząd komisaryczny Prus, odsuwając od władzy rząd krajowy koalicji weimarskiej Otto Brauna zdominowany przez SPD. Był to jeden z przełomowych momentów rozstrzygających o dojściu NSDAP do władzy w Niemczech pół roku później i upadku Republiki Weimarskiej.
Po dojściu do władzy Adolfa Hitlera, w następstwie unifikacji państwa niemieckiego ("Gleichschaltung"), Prusy w latach 1933–1935 utraciły odrębność i stały się częścią III Rzeszy.
Sojusznicza Rada Kontroli Niemiec uznała, że militaryzm i ekspansjonizm niemiecki jest historycznie związany z Prusami i formalnie zlikwidowała państwo pruskie uchwałą nr 46 z 25 lutego 1947 roku.

</doc>
<doc id="338997" url="https://pl.wikipedia.org/wiki?curid=338997" title="Jachym Topol">
Jachym Topol



</doc>
<doc id="338999" url="https://pl.wikipedia.org/wiki?curid=338999" title="Królestwo Pruskie">
Królestwo Pruskie



</doc>
<doc id="339004" url="https://pl.wikipedia.org/wiki?curid=339004" title="SNA">
SNA



</doc>
<doc id="339007" url="https://pl.wikipedia.org/wiki?curid=339007" title="Fiksatywa">
Fiksatywa

Fiksatywa to ogólna nazwa grupy substancji chemicznych stosowanych w malarstwie i produkcji farb olejnych w celu skrócenia okresu schnięcia farby. Fiksatywy są najczęściej substancjami silnie trującymi. Do najprostszych fiksatyw należą sole ołowiu i miedzi. Występują w postaci kryształków, proszków, oraz ich roztworów; dobrze rozpuszczają się w wielu rozpuszczalnikach, m.in. terpentynie i olejach.
Fiksatywy w prostych formach stosowane były już w średniowieczu; do podstawowych sposobów ich pośredniego otrzymywania należało gotowanie oleju lnianego (tradycyjnego spoiwa w malarstwie olejnym) z drobinami ołowiu lub miedzi. Podczas gotowania cząsteczki metali były przekazywane do oleju. Po jego użyciu i wystawieniu na działanie słońca i powietrza, cząsteczki metali przyspieszały zachodzące w oleju reakcje polimeryzacji, przez co olej zasychał szybciej niż olej bez fiksatyw.
Fiksatywą nazywa się także utrwalacze i przyśpieszacze schnięcia farb stosowane w malarstwie do zabezpieczania prac malarskich i rysunkowych, także narażonych na obsypywanie i rozmazywanie warstwy malarskiej ze względu na zastosowaną technikę – jak pastel czy węgiel. Taka fiksatywa ma postać cieczy, składającej się zwykle z żywicy naturalnej lub syntetycznej rozpuszczonej w szybkoschnącym rozpuszczalniku organicznym jak alkohol etylowy lub eter dietylowy. Stosowana jest tu najczęściej kalafonia rozpuszczona w denaturacie. Jako fiksatywy używa się także dokładnie odtłuszczonego mleka. Fiksatywę tego rodzaju napyla się na obraz przy użyciu rozpylaczy lub gotowych puszek z aerozolem pod ciśnieniem (spray). Po napyleniu rozpuszczalnik paruje, a żywica (lub w przypadku mleka — kazeina) wiąże luźne cząstki warstwy malarskiej. Użycie fiksatywy powoduje mniejszą lub większą utratę charakterystycznych cech techniki malarskiej obrazu, np. faktury pastelu; wpływa też zwykle na koloryt obrazu, a jej nadmiar lub niska jakość mogą zniekształcić kompozycję barwną.

</doc>
<doc id="339009" url="https://pl.wikipedia.org/wiki?curid=339009" title="Markiza de Montespan">
Markiza de Montespan

Franciszka-Atena de Rochechouart, markiza de Montespan, fr. "Françoise-Athénaïs de Rochechouart, Madame de Montespan" (ur. 5 października 1641 w Tonnay-Charente, zm. 27/28 maja 1707 w Bourbon-l’Archambault) – w latach 1667–1679 oficjalna kochanka króla Ludwika XIV, matka 7 jego dzieci (z których 6 zostało następnie uznanych przez ojca).
Życiorys.
Urodziła się w "Chateau de Tonnay-Charente" (w dzisiejszym Charente-Maritime). Jej rodzicami byli Gabriel de Rochechouart, książę Mortemart, i Diana de Grandseigne. Poprzez swoich rodziców pochodziła z dwóch najstarszych rodzin szlacheckich we Francji. Uczyła się w zakonie Świętej Marii w Saintes. W wieku 20 lat została damą dworu szwagierki króla Francji – Madame, a następnie damą dworu samej królowej Francji – Marii Teresy.
W lutym 1663 poślubiła Louisa-Henriego de Pardaillana de Gondrin, markiza de Montespan (1641–1701), rok starszego od siebie. Przed ślubem znana była jako "Mademoiselle de Tonnay-Charente" po nazwie zamku, w którym się urodziła, lub jako "Mademoiselle de Mortemart". Z mężem miała dwoje dzieci:
Zajęła miejsce poprzedniej kochanki króla – Louise de La Vallière (1644–1710), z którą rywalizowała przez kilka lat i która ostatecznie w 1674 wstąpiła do klasztoru. W trakcie tzw. "afery trucicielskiej (L'affaire des poisons)", gdzie główną oskarżona była trucicielka zwana La Voisin, markiza była oskarżana o stosowanie czarnej magii, trucizn i afrodyzjaków w celu wyeliminowania konkurentek i utrzymania statusu kochanki króla. Ludwik XIV był zmuszony do zatuszowania jej udziału w aferze i zniszczenia dowodów zebranych przez "Chambre Ardente" – specjalny trybunał rozpatrujący sprawę trucizn. Markiza de Montespan sama musiała w swoim czasie ustąpić swojego miejsca Markizie de Maintenon, która była jej przyjaciółką i guwernantką jej dzieci (w ten sposób poznał ją Ludwik XIV).
Zmarła zapomniana w Bourbon-l’Archambault, a król zabronił ich dzieciom noszenia po niej żałoby. Prawdziwy żal po śmierci matki pokazywało jedynie troje najmłodszych dzieci – księżna Burbon, księżna Orleanu i hrabia Tuluzy odmawiali uczestniczenia w wielu dworskich zgromadzeniach, pamiętając jak ich matka za życia próbowała zapewnić im jak najwięcej honorów i bogactw. Najstarszy i najbardziej nielojalny syn markizy – książę Maine z trudem ukrywał radość ze śmierci matki – zawsze odczuwał brak zainteresowania z jej strony, dlatego bardziej kochał swoją guwernantkę – Markizę de Maintenon.
W kulturze.
Markiza de Montespan pojawiła się w filmie "Angelika i król" jako groźna rywalka tytułowej bohaterki. W rolę tę wcieliła się Estella Blain. W serialu "" (2015–) kochankę króla gra Anna Brewster.

</doc>
<doc id="339013" url="https://pl.wikipedia.org/wiki?curid=339013" title="Gonâve (wyspa)">
Gonâve (wyspa)

Gonâve – należąca do Haiti wyspa, położona w zatoce Gonâve u zachodnich wybrzeży kraju, na północny zachód od Port-au-Prince.
Zbudowana z wapienia wyspa mierzy ogółem 60 km długości i ok. 15 km szerokości, obejmując powierzchnię 743 km². Wyspa jest otoczona rafą koralową i pokryta niewielkimi pagórkami (najwyższy punkt liczy 778 m n.p.m.). Gleby na wyspie są nieurodzajne i słabo nawodnione, przez co niemożliwa jest tu intensywna uprawa roli. Do największych problemów wyspy należy zaopatrzenie w wodę: rocznie spada tu od 800 do 1600 mm deszczu, źródła wody pitnej są nieliczne i rzadko rozmieszczone.
Ludność wyspy zajmuje się rybołówstwem, hodowlą bydła oraz uprawą bawełny i agawy sizalowej.
Niegdyś istniała tu baza piratów morskich.

</doc>
<doc id="339014" url="https://pl.wikipedia.org/wiki?curid=339014" title="Wola Pawłowska (powiat lipski)">
Wola Pawłowska (powiat lipski)

Wola Pawłowska – wieś w Polsce położona w województwie mazowieckim, w powiecie lipskim, w gminie Solec nad Wisłą. Leży nad rzeką Kamienną.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość należała administracyjnie do województwa radomskiego.
Graniczy od północy z Pawłowicami oraz Kępą Piotrowińską. We wsi znajdują się zabytkowy młyn z przełomu wieków XIX i XX wpisany do katalogu zabytków, oraz pałacyk szlachecki z początku wieku XX.
Wierni kościoła rzymskokatolickiego należą do parafii św. Jana Chrzciciela w Pawłowicach.

</doc>
<doc id="339015" url="https://pl.wikipedia.org/wiki?curid=339015" title="Wojciech Żukowski (polityk)">
Wojciech Żukowski (polityk)

Wojciech Sławomir Żukowski (ur. 7 października 1964 w Wyszkowie) – polski polityk, nauczyciel i samorządowiec, w latach 2005–2007 wojewoda lubelski, od 2010 burmistrz Tomaszowa Lubelskiego, poseł na Sejm VI kadencji.
Życiorys.
Ukończył studia na Wydziale Nauk Humanistycznych Katolickiego Uniwersytetu Lubelskiego (ze specjalnością historia), pracował w administracji oświatowej. Był m.in. dyrektorem szkoły podstawowej w Majdanie Wielkim (1990–1995), wicekuratorem oświaty w Zamościu (1998), dyrektorem Zamojskiej Delegatury Kuratorium Oświaty w Lublinie (1999–2001), lubelskim kuratorem oświaty (2001–2002). Pełnił funkcję wiceprzewodniczącego rady Fundacji Wspierania Rozwoju Wydziału Zamiejscowego Nauk Prawnych i Ekonomicznych Katolickiego Uniwersytetu Lubelskiego w Tomaszowie Lubelskim. W latach 2002–2005 był przewodniczącym rady miasta w Tomaszowie.
Działacz Akcji Katolickiej. W latach 1998–2001 był członkiem Ruchu Społecznego AWS, a w 2001 został pełnomocnikiem Prawa i Sprawiedliwości w powiecie tomaszowskim.
7 grudnia 2005 został powołany na stanowisko wojewody lubelskiego. W wyborach parlamentarnych w 2007 uzyskał mandat posła na Sejm VI kadencji z listy Prawa i Sprawiedliwości, otrzymując w okręgu chełmskim 16 196 głosów. W związku z wyborem na posła, 31 października, podał się do dymisji z funkcji wojewody. Od listopada 2007 do marca 2009 wchodził w skład Rady Służby Publicznej. W 2009 bez powodzenia kandydował do Parlamentu Europejskiego. Rok później został wybrany na urząd burmistrza Tomaszowa Lubelskiego. W 2014 i 2018 uzyskiwał reelekcję w wyborach samorządowych, wygrywając w pierwszej turze.
W 2020 został prezesem zarządu nowo utworzonego Stowarzyszenia Samorządów Euroregionu „Roztocze”.
Odznaczenia i wyróżnienia.
W 2015 otrzymał Złoty Krzyż Zasługi, a w 2021 Krzyż Kawalerski Orderu Odrodzenia Polski. Został odznaczony także m.in. Medalem Komisji Edukacji Narodowej, Złotą Odznaką Akcji Katolickiej, Zasłużony dla Kultury Polskiej, medalem „Z sercem do żołnierza” oraz odznaką honorową „Zasłużony dla Światowego Związku Żołnierzy Armii Krajowej”.

</doc>
<doc id="339031" url="https://pl.wikipedia.org/wiki?curid=339031" title="Wiskoza">
Wiskoza



</doc>
<doc id="339033" url="https://pl.wikipedia.org/wiki?curid=339033" title="Malwa różowa">
Malwa różowa

Malwa różowa ("Alcea rosea" L.), nazywana także malwą ogrodową, prawoślazem wysokim, p. różowym, p. ogrodowym, malwą czarną, topolówką wyniosłą, zygmarkiem – gatunek rośliny z rodziny ślazowatych ("Malvaceae"). Pochodzi prawdopodobnie z Półwyspu Bałkańskiego, według innych źródeł z Chin. Obecnie nigdzie nie występuje na stanowiskach naturalnych, jest tylko uprawiany. Czasem dziczeje (efemerofit).
Biologia i ekologia.
Bylina, ale w warunkach klimatycznych Polski roślina ta jest uprawiana głównie jako roślina dwuletnia. Hemikryptofit. Kwitnie od lipca do września, jej przedprątne kwiaty zapylane są przez błonkówki. Liczba chromosomów 2n = 42.
Zastosowanie.
Barwniki pozyskiwane z ciemnych odmian wykorzystuje się do barwienia w przemyśle spożywczym i do poprawiania koloru win. Stosowana jest także jako dodatek smakowy do herbatek ziołowych. Malwa ma smak bardzo delikatny i łagodny.
Jest pospolicie uprawiana, szczególnie w przydomowych ogródkach.
Odmiany ogrodowe.
Wykorzystuje się zarówno formy pojedyncze jak i pełnokwiatowe, w uprawie znajdują się głównie mieszańce o kwiatach pełnych. Formy te dzielą się na 4 grupy:
Uprawa.
Jest w pełni mrozoodporna (strefy mrozoodporności 4-10). Wymaga ciepłych, słonecznych, ale osłoniętych stanowisk i dość zasobnych gleb o pH 6-7. Uprawiana jest z nasion, które wysiewa się w czerwcu-lipcu do rozsadnika. Siewki mające 2-3 liście pikuje się i wysadza na zagony. Na stałe miejsce sadzi się rośliny jesienią w rozstawie 30-30 x 50-80 cm. Na zimę lekko przykrywa. Wiosną rośliny przenosi się na miejsce stałe z dużą bryłą ziemi. W drugim roku na każdej roślinie pojawiają się 2-4 ulistnione, szorstko owłosione kwiatostanowe pędy główne wysokości 60-250 cm. Pędom kwiatowym należy zapewnić podpory. Do grup na trawnikach, rabat bylinowych, przy ścianach budynków, i przy ogrodzeniach.

</doc>
<doc id="339037" url="https://pl.wikipedia.org/wiki?curid=339037" title="Czekarzewice">
Czekarzewice

2 miejscowości w Polsce:

</doc>
<doc id="339039" url="https://pl.wikipedia.org/wiki?curid=339039" title="Return to Flight">
Return to Flight



</doc>
<doc id="339040" url="https://pl.wikipedia.org/wiki?curid=339040" title="Łachy">
Łachy

Łachy – jezioro w starorzeczu rzeki Wisła, w woj. mazowieckim, w powiecie lipskim, w gminie Solec nad Wisłą, w miejscowości Kępa Piotrowińska, ok. 2 km od ujścia rzeki Kamienna.

</doc>
<doc id="339041" url="https://pl.wikipedia.org/wiki?curid=339041" title="Teleśnica Sanna">
Teleśnica Sanna

Teleśnica Sanna (lub "Telesznica Sanna") – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne. Została założona przed rokiem 1530, obecnie w zdecydowanej większości znajduje się na dnie Jeziora Solińskiego, zamieszkana przez zaledwie jedną rodzinę.
W połowie XIX wieku właścicielami posiadłości tabularnej Teleśnica Sanna byli Józef Niesiołowski i spadkobiercy Trzecieskiego. Do roku 1939 we wsi znajdował się dwór, którego właścicielami byli Emil Roiński i Jan Rutkowski, oraz dziewiętnastowieczna cerkiew rozebrana w trakcie prac nad utworzeniem zalewu.
Z Teleśnicy pochodziła Aleksandra Niesiołowska, uczestniczka powstania styczniowego z roku 1864, córka właściciela wsi Teleśnica i Sokole Anzelma Niesiołowskiego. We wsi mieszkał również syn Jana Rutkowskiego, Kazimierz Rutkowski, artysta malarz i legionista, znany m.in. jako założyciel grupy artystycznej „Zwornik”.
Wieś, podobnie jak inne w okolicy, została wysiedlona i zalana w wyniku budowy zapory na Sanie. W latach 80. ubiegłego wieku, w jedynym obecnie domu we wsi, na półwyspie zwanym Półwyspem Brossa zamieszkał Krzysztof Bross, który wspomnienia z zasiedlenia zlikwidowanej wsi opisał w swojej książce pt. "Burza nad Sanną".

</doc>
<doc id="339046" url="https://pl.wikipedia.org/wiki?curid=339046" title="10BASE2">
10BASE2

10Base2 – protokół sieciowy dotyczący rodziny standardów Ethernet działający w paśmie podstawowym i prędkości 10 Mb/s (opisany przez standard IEEE 802.3a z 1985 r.). Protokół popularny na przełomie lat '80/'90 XX wieku, stopniowo wypierany w latach '90 przez standard 10Base-T (i jego udoskonalenia). Dziś rzadko spotykany.
Stosowany jest 50-omowy kabel koncentryczny o maksymalnej długości 185 metrów. Przewód do karty sieciowej przyłącza się za pomocą rozgałęźnika (T-connector). Można połączyć do pięciu segmentów magistrali, używając czterech regeneratorów, przy czym stacje robocze mogą być włączone do trzech segmentów, pozostałe służą do przedłużenia sieci. Maksymalna długość magistrali wynosi 925 m. Do jednej magistrali można dołączyć najwyżej 30 odgałęzień (również: regeneratory, mosty, routery i serwery). Całkowita liczba odgałęzień we wszystkich segmentach sieci nie może przekroczyć 1024. Na każdym końcu magistrali należy przyłączyć terminator.

</doc>
<doc id="339051" url="https://pl.wikipedia.org/wiki?curid=339051" title="Spływ kajakowy">
Spływ kajakowy

Spływ kajakowy – sposób spędzania wolnego czasu (rekreacja) lub sport jako kajakarstwo.
Spływy kajakowe w Polsce.
Oprócz takich rejonów jak Mazury (Krutynia), Suwalszczyzna (Czarna Hańcza), Puszcza Drawska (Drawa, Korytnica), Bory Tucholskie (Brda, Wda) oraz rzeki pobrzeża (Rega, Parsęta, Grabowa czy Słupia), spływy kajakowe rozwijają się również na dotychczas mniej znanych wodach dzikich i nieuregulowanych lub uregulowanych na nielicznych odcinkach, jak na przykład:
Coraz bardziej popularne są szlaki kajakowe wyznaczane poza pojedynczymi rzekami i kanałami, jak na przykład:

</doc>
<doc id="339057" url="https://pl.wikipedia.org/wiki?curid=339057" title="Marża">
Marża

Marża – różnica między ceną sprzedaży dobra a ceną jego zakupu, określająca nadwyżkę (zysk) uzyskiwaną ze sprzedaży dobra ponad bezpośrednie koszty jego uzyskania. Może być wyrażona kwotowo lub procentowo. 
Marża wyrażona kwotowo jest różnicą pomiędzy ceną sprzedaży a kosztem sprzedanego dobra. Marża procentowa jest stosunkiem marży kwotowej do ceny sprzedaży lub kosztu dobra. Istnieją dwa sposoby określania marży procentowej, zależnie od tego, czy wylicza się ją w odniesieniu do ceny sprzedaży, czy do kosztu sprzedawanego dobra – odpowiednio określa się ją jako marżę „w stu” lub marżę „od sta”. 
Marża wyrażona procentowo jest bardzo popularnym miernikiem, ponieważ pokazuje rentowność sprzedaży. Pozwala ona na łatwe porównywanie ze sobą zyskowności sprzedaży towarów o różnych cenach.
W analizie finansowej, marża oznacza wskaźnik finansowy wyliczany na podstawie danych zawartych w sprawozdaniu finansowym spółki. Wyróżnia się dwa rodzaje marży: marża netto i marża brutto. Obie kategorie odnoszą się do sprawozdania finansowego.
Marża netto.
Marża netto jest to zysk netto z danego okresu sprawozdawczego podzielony przez wartość sprzedaży w danym okresie. Marża netto pokazuje, jak zyskowna była w danym okresie działalność firmy. Marża netto uwzględnia koszty poniesione przez firmę, gdyż do jej kalkulacji wchodzą wszystkie koszty, zarówno pośrednie, jak i bezpośrednie.
Marża brutto.
Marża brutto jest to wskaźnik pokazujący, jak zyskowna była w danym okresie sprzedaż przedsiębiorstwa. Do kalkulacji marży brutto używa się nie kosztów całkowitych (jak w przypadku marży netto), ale wyłącznie kosztów bezpośrednich, czyli wartości sprzedaży. W wariancie porównawczym rachunku zysków i strat do kalkulacji marży brutto bierze się koszty rodzajowe. Wtedy marżę brutto kalkuluje się w następujący sposób: Marża brutto% = (Sprzedaż - Koszty rodzajowe) / Sprzedaż. W wariancie kalkulacyjnym koszty rodzajowe zastępuje się kosztem wytworzenia sprzedanych wyrobów.
Nie należy mylić marży z narzutem na cenę zakupu towaru. Marża to uzyskany zysk ze sprzedaży w walucie (np. w PLN) dzielony przez cenę sprzedaży. Narzut oznacza zysk z zakupu. 
Jednak możliwe jest liczenie marży (brutto lub netto) nie tylko na podstawie sprawozdań finansowych. Marżę można wyliczać również dla sprzedaży poszczególnych kategorii produktów, pojedynczych produktów lub oddziałów firm. Liczenie marży jest możliwe tam, gdzie można zidentyfikować i przyporządkować poszczególnym przychodom ze sprzedaży odpowiednie koszty.

</doc>
<doc id="339060" url="https://pl.wikipedia.org/wiki?curid=339060" title="Claudia Rieschel">
Claudia Rieschel

Claudia Rieschel (ur. 30 listopada 1950 w Hamburgu) – niemiecka aktorka, znana w Polsce głównie z roli młodej lekarki weterynarii Grażyny Barskiej w "Karino" w reżyserii Jana Batorego.

</doc>
<doc id="339065" url="https://pl.wikipedia.org/wiki?curid=339065" title="Dokument elektroniczny">
Dokument elektroniczny

Dokument elektroniczny, dokument cyfrowy, dokument binarny – dokument w postaci pliku tekstowego, graficznego, muzycznego, filmowego lub mieszanego będącego wynikiem pracy z danym programem komputerowym, dający się zapisać, a następnie odczytać. Posiada cechy dokumentu, czyli potwierdza prawdziwość zaistnienia danego wydarzenia, okoliczności, zjawiska oraz cechy pliku. Może być więc dowodem w procedurach prawnych.
Od pojęcia dokument cyfrowy należy wyraźnie odróżnić dokument podpisany cyfrowo. Dokumentem cyfrowym zawierającym podpis cyfrowy jest np. certyfikat cyfrowy.
Definicja ustawowa.
Ustawa z dnia 17 lutego 2005 r. o informatyzacji działalności podmiotów realizujących zadania publiczne zawiera następujące definicje: „dokument elektroniczny – stanowiący odrębną całość znaczeniową zbiór danych uporządkowanych w określonej strukturze wewnętrznej i zapisany na informatycznym nośniku danych”, oraz: „informatyczny nośnik danych – materiał lub urządzenie służące do zapisywania, przechowywania i odczytywania danych w postaci cyfrowej”.
Zwraca się uwagę na liczne nieścisłości sformułowań ustawowych i wątpliwości związane z ich stosowaniem. W szczególności, przy dosłownym traktowaniu zapisu ustawy, dokument elektroniczny nie może być przesyłany drogą elektroniczną, gdyż wówczas, jako nie zapisany na nośniku danych, traci swój charakter (przestaje być dokumentem elektronicznym w rozumieniu ustawy). Pozostawało to w sprzeczności np. z obowiązującą do 4 października 2021 r. włącznie treścią art. 14 § 1 kpa, mówiącą o doręczaniu dokumentów elektronicznych środkami komunikacji elektronicznej.
Obrót prawny.
W obrocie prawnym, jako dokument elektroniczny traktuje się każdy dokument, który daje się przedstawić w postaci cyfrowej. Dokumenty takie mogą być dowolnie konwertowane i zapisywane na wszelkich nośnikach, pod warunkiem, że można je później odczytać i przywrócić im pierwotną postać. Ten sam dokument elektroniczny może być zapisany w wielu różnych miejscach i na różnych nośnikach jednocześnie.

</doc>
<doc id="339067" url="https://pl.wikipedia.org/wiki?curid=339067" title="Majeutyka">
Majeutyka

Metoda majeutyczna – stworzona przez Sokratesa dialogiczna metoda filozoficzna (część metody sokratycznej), której celem jest wspólne dotarcie do prawdy. Polega ona na wydobywaniu z dyskutanta nieuświadomionej przez niego wiedzy prawdziwej.
Sokrates uważał, że sam nie posiada wiedzy, nie mógł jej więc nauczać w tradycyjny sposób. Starał się natomiast wspólnie z uczniami i dyskutantami dotrzeć do wiedzy. Dyskusja taka nie miała polegać na zbijaniu argumentów i przekonywaniu, lecz wydobywaniu wiedzy nieuświadomionej czy niejasno przeczuwanej.
Metoda ta nie mogła być stosowana w stosunku do każdego. Jej warunkiem było to, aby w osobie rozmówcy drzemała jakaś nieuświadomiona wiedza, która jedynie potrzebuje pomocy, aby zostać wydobyta. Jak podaje Platon w "Teajtecie", Sokrates mówił, że rozpoznaje takie „ciężarne wiedzą” osoby dzięki swojemu daimonionowi. Wobec innych metoda była nieskuteczna i należało stosować ironię czy metodę elenktyczną.
Samo słowo pochodzi od greckiego "μαιευτικός" odnoszącego się do sztuki położniczej. Sokrates, którego matka była położną, wskazywał, że jest jedynie akuszerką, pomagającą przyjść wiedzy na świat. Sokrates nie uważał więc, że jest mądrzejszy od swego rozmówcy, czy jest w stanie czegoś go nauczyć, lecz wraz z nim odkrywał wiedzę w trakcie dyskusji.

</doc>
<doc id="339068" url="https://pl.wikipedia.org/wiki?curid=339068" title="Paul Di’Anno">
Paul Di’Anno

Paul Di’Anno, (ur. 17 maja 1958) – brytyjski wokalista rockowy, najbardziej znany jako trzeci w historii (a pierwszy, który pojawił się na studyjnym albumie) wokalista Iron Maiden.
Di’Anno trafił do Maiden w okresie kiedy zespół rozpaczliwie potrzebował nowego wokalisty. Mimo że Paul reprezentował modny w tamtych czasach nurt punk rocka, założyciel zespołu, Steve Harris postanowił dać mu szansę. Di’Anno został przyjęty w 1977 i zaśpiewał na dwóch pierwszych studyjnych płytach: "Iron Maiden" (1980) i "Killers" (1981). Wokalista miał udział w tworzeniu niektórych utworów z tych płyt, np. "Running Free" i "Remember Tomorrow". Na trasie "World Killer Tour", promującej "Killers", zaczął jednak dawać się we znaki rozrywkowy tryb życia Paula (nadużywanie alkoholu i narkotyków), co miało tragiczne wręcz odbicie na jakości jego śpiewania. Musiano też odwołać wiele koncertów i jeszcze przed powrotem z trasy Harris, wspólnie z managerem zespołu Rodem Smallwoodem podjęli decyzję o wyrzuceniu Di’Anno z zespołu (październik 1981). Zastąpił go wokalista zespołu Samson, Bruce Dickinson.
Dyskografia.
z Iron Maiden.
z Di’Anno

</doc>
<doc id="339069" url="https://pl.wikipedia.org/wiki?curid=339069" title="Bronowice (dzielnica Krakowa)">
Bronowice (dzielnica Krakowa)



</doc>
<doc id="339070" url="https://pl.wikipedia.org/wiki?curid=339070" title="Pewel Mała">
Pewel Mała

Pewel Mała – wieś w Polsce, położona w województwie śląskim, w powiecie żywieckim, w gminie Świnna.
W latach 1975–1998 wieś administracyjnie należała do województwa bielskiego.
Położenie.
Wieś leży na pograniczu Beskidu Żywieckiego i Beskidu Makowskiego (Pasmo Pewelsko-Ślemieńskie), w dolinie rzeki Koszarawy, pomiędzy Jeleśnią na wschodzie a Świnną na zachodzie. Leży na trasie drogowej z Żywca do Jeleśni i kolejowej z Żywca do Suchej Beskidzkiej.
Historia.
Wieś powstała w latach 1626–1672. Pierwsze tereny, na których zaczęto się osiedlać, to obecna część wsi nazywana „Biadoskiem”,
Parafia rzymskokatolicka z kościołem pod wezwaniem Najświętszego Serca Pana Jezusa została erygowana w 1983 roku.
We wsi znajdują się: kościół parafialny (pod wezwaniem Najświętszego Serca Pana Jezusa), gimnazjum oraz szkoła podstawowa im. Jerzego Kukuczki, remiza OSP i przystanek kolejowy. Położenie na ciągu komunikacyjnym przyczynia się do rozwoju wioski. Obecnie coraz więcej nowej działalności gospodarczej ośrodki wypoczynkowe (m.in. Czahówka), gospodarstwa agroturystyczne, stolarnie i drobna wytwórczość.
Sport i rekreacja.
Na terenie Pewli Małej działa klub piłkarski "LKS Pewel Mała", który występuje w Bielskiej Lidze Okręgowej.

</doc>
