<doc id="339071" url="https://pl.wikipedia.org/wiki?curid=339071" title="Rüdenhausen">
Rüdenhausen

Rüdenhausen - gmina targowa w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Kitzingen, wchodzi w skład wspólnoty administracyjnej Wiesentheid. Gminę zamieszkuje 810 osób (31 grudnia 2011).
Historia.
Pierwsza wzmianka o miejscowości pochodzi z roku 892, była wtedy jednym z majątków klasztoru benedyktynów Münsterschwarzach. W XIII wieku w miejscowości rezydowały trzy różne rody szlacheckie jako lennicy hrabiów zu Castell. Rüdenhausen posiadało wtedy trzy zamki: tzw. Zamek Stary, zamek koło kościoła i zamek wodny.
Po wymarciu lenników miejscowość stała się rezydencją hrabiów Castell, którzy od 1555 do dziś zamieszkują zamek wodny. W roku 1597 hrabstwo Castell zostało podzielone na dwa odrębne państewka, Castell-Castell i Castell-Rüdenhausen, i miejscowość stała się "stolicą" drugiego z nich. Od mediatyzacji w 1806 należy do Bawarii.
Transport.
Gminę przecina droga krajowa B286, na jej terenie znajduje się również autostrada A3 z jednym zjazdem (75 - Schweinfurt/Wiesentheid).

</doc>
<doc id="339072" url="https://pl.wikipedia.org/wiki?curid=339072" title="Dybawka">
Dybawka

Dybawka – wieś w Polsce położona w województwie podkarpackim, w powiecie przemyskim, w gminie Krasiczyn}. Położona w dolinie Sanu przy drodze z Przemyśla do Krasiczyna.
W latach 1975–1998 miejscowość administracyjnie należała do województwa przemyskiego.

</doc>
<doc id="339085" url="https://pl.wikipedia.org/wiki?curid=339085" title="Tomasz Pietrzykowski">
Tomasz Pietrzykowski

Tomasz Pietrzykowski (ur. 6 października 1973 w Raciborzu) – polski prawnik, radca prawny, profesor nauk społecznych w dyscyplinie nauki prawne, wykładowca Uniwersytetu Śląskiego w Katowicach, w latach 2005–2007 wojewoda śląski, w kadencjach 2016–2020 oraz 2020–2024 prorektor Uniwersytetu Śląskiego.
Życiorys.
W 1998 ukończył studia na Wydziale Prawa i Administracji Uniwersytetu Śląskiego. W 2003 na tym samym Wydziale uzyskał stopień doktora nauk prawnych, a w 2013 habilitował się tam na podstawie dorobku naukowego oraz rozprawy zatytułowanej "Intuicja prawnicza. W stronę zewnętrznej integracji teorii prawa". Jego praca habilitacyjna otrzymała pierwszą nagrodę w konkursie czasopisma „Państwo i Prawo”. Odbył ponadto studia z filologii angielskiej w Nauczycielskim Kolegium Języków Obcych w Raciborzu. W 2021 otrzymał tytuł profesora nauk społecznych w dziedzinie nauki prawne. Stypendysta m.in. Departamentu Stanu USA (2007) i Fundacji Współpracy Polsko-Niemieckiej (2008).
Od 1999 jako prawnik związany z katowickim oddziałem kancelarii SPCG (Studnicki, Płeszka, Ćwiąkalski, Górski). W 2004 uzyskał uprawnienia radcy prawnego po odbyciu aplikacji w Okręgowej Izbie Radców Prawnych w Katowicach.
Jako nauczyciel akademicki od 1998 związany z Uniwersytetem Śląskim, objął stanowisko profesorskie w Katedrze Teorii i Filozofii Prawa i następnie w Instytucie Nauk Prawnych tej uczelni. Zajęcia prowadził również w Górnośląskiej Wyższej Szkole Handlowej w Katowicach i Wyższej Szkole Zarządzania i Marketingu w Sosnowcu. W 2016 objął stanowisko prorektora Uniwersytetu Śląskiego do spraw współpracy międzynarodowej i krajowej. W 2020 powołany na tę funkcję na kolejną czteroletnią kadencję.
W pracy naukowej zajął się działaniem prawa w czasie, strukturą systemu prawnego, współczesnym ujęciem pozytywizmu prawniczego, etycznymi aspektami porządku prawnego, bioetyką oraz problematyką podmiotowości prawnej oraz prawnej ochrony zwierząt. W 2009 został powołany przez ministra nauki i szkolnictwa wyższego do Krajowej Komisji Etycznej do spraw Doświadczeń na Zwierzętach, pełnił funkcję jej wiceprzewodniczącego, a w 2019 został jej przewodniczącym na czteroletnią kadencję. Został wiceprzewodniczącym Komisji Bioetycznej Śląskiego Uniwersytetu Medycznego oraz wiceprzewodniczącym Komisji Bioetycznej w Śląskiej Izbie Lekarskiej w Katowicach.
W 2019 powołany w skład pierwszej rady Akademii Wychowania Fizycznego w Katowicach, a w 2020 został jej przewodniczącym na kadencję 2020–2024. W 2020 objął także funkcje prezesa Sądu Arbitrażowego przy Regionalnej Izbie Gospodarczej w Katowicach oraz przewodniczącego rady Narodowej Agencji Wymiany Akademickiej (NAWA).
Jako bezpartyjny współpracował z ugrupowaniami prawicowymi. Był m.in. pełnomocnikiem komitetu wyborczego Zbigniewa Religi popieranego przez Stronnictwo Konserwatywno-Ludowe w wyborach uzupełniających do Senatu w 2000. Z ramienia Prawa i Sprawiedliwości pełnił funkcję obserwatora wyborów prezydenckich na Ukrainie w 2004. 28 grudnia 2005 został powołany przez premiera Kazimierza Marcinkiewicza na stanowisko wojewody śląskiego. Funkcję tę pełnił także w rządzie Jarosława Kaczyńskiego. Odwołano go z tego urzędu 29 listopada 2007. W 2008 współpracował ze śląskim odłamem Ruchu Obywatelskiego „Polska XXI”, a w 2010 z ugrupowaniem Polska Jest Najważniejsza. W 2011 zasiadł w zarządzie PJN w województwie śląskim. W 2016 został członkiem Zespołu Ekspertów Prawnych Fundacji im. Stefana Batorego. W 2017 współorganizator konferencji „Sędzia a konstytucja. Kryzys sądownictwa konstytucyjnego a rozproszona kontrola zgodności prawa z Konstytucją RP”.
W 2016 został wyróżniony „Zielonym Czekiem” w kategorii programy i akcje proekologiczne dotyczące ochrony przyrody.

</doc>
<doc id="339094" url="https://pl.wikipedia.org/wiki?curid=339094" title="Košice">
Košice



</doc>
<doc id="339101" url="https://pl.wikipedia.org/wiki?curid=339101" title="Mineralokortykosteroidy">
Mineralokortykosteroidy



</doc>
<doc id="339112" url="https://pl.wikipedia.org/wiki?curid=339112" title="Krzysztof Bonadura Starszy">
Krzysztof Bonadura Starszy

Krzysztof Bonadura zwany Starszym (ur. 1582, zm. 1668 lub 1669 w Poznaniu) – pochodzący z Veneto lub Lombardii manierystyczny budowniczy. 
Życiorys.
Około 1618 został sprowadzony do Wielkopolski przez Jana Opalińskiego aby poprowadzić przebudowę kościoła parafialnego w Grodzisku Wielkopolskim. W tej miejscowości Krzysztof Bonadura przyjął obywatelstwo tej miejscowości i ożenił się z jedną z mieszczek. Tu też urodził mu się syn, Krzysztof zwany Młodszym, który przejął następnie schedę po ojcu.
Najprawdopodobniej jeszcze przed 1620 poznańscy dominikanie zlecili mu budowę kaplicy świętego Jacka oraz przyległych pomieszczeń w swoim poznańskim klasztorze.
Począwszy od 1627 z fundacji Piotra Opalińskiego wznosił w Sierakowie kościół bernardynów oraz zamek Opalińskich. Przypuszczalnie w 1627 zaprojektował również kościół reformatów w Łabiszynie. W 1638 kapituła katedralna sprowadziła go do Poznania na stałe zlecając mu prace przy odbudowie katedry po pożarze z 1622. W 1639 z fundacji Mikołaja Tarnowieckiego, jednego z dworzan Opalińskich, wznosił we Wschowie kościół bernardynów. W 1641 pracował nad dworem we Włoszakowicach dla Krzysztofa Opalińskiego, rozpoczynając jednocześnie, w 1635 prace nad kościołem karmelitów bosych w Poznaniu.
Około 1650 na zlecenie karmelitów trzewiczkowych wybudował wieżę przy poznańskim kościele Bożego Ciała. W 1653 pracował natomiast dla Wojciecha Gajewskiego i jego żony Apolinary z Opalińskich nad kościołem w Czaczu oraz tamtejszym dworem. W 1658 na stałe przeniósł się do Poznania, którego obywatelstwo wówczas przyjął. W tym okresie rozpoczął prace nad poznańskim kościołem bernardynów, kontynuował prace nad kościołem karmelitów bosych, pracował przy poznańskim kościele reformatów, a także rozpoczął prace nad kaplicą Jana Dylla w nieistniejącej już poznańskiej kolegiacie farnej, jednak tego zlecenia już nie ukończył. Ponadto przypisuje się mu projekty kościoła parafialnego w Złotowie, we Włoszakowicach (wykonany przed 1643), kościół dominikanów we Wronkach. W 1667 został wybrany starszym cechu murarzy w Poznaniu.

</doc>
<doc id="339117" url="https://pl.wikipedia.org/wiki?curid=339117" title="Rondo 1">
Rondo 1

Rondo 1 – wieżowiec biurowy znajdujący się przy rondzie ONZ w Warszawie.
Historia i opis.
Budynek zaprojektował Larry Oltmanns z pracowni architektonicznej Skidmore, Owings and Merrill przy współpracy z warszawską pracownią AZO. Generalnym wykonawcą obiektu była firma Hochitief Polska. 
Bryłę budynku tworzą dwie części: niższa 10-piętrowa, pełniąca funkcję galerii handlowo-usługowej, której budowa została zakończona na początku 2005 (budynek A), oraz wyższa 40-piętrowa (budynek B). Całość 40-piętrowej wieży jest przeszklona, a w nocy także oświetlona.
Prace budowlane rozpoczęto na wiosnę 2003, 7 sierpnia 2004 odbyła się uroczystość wmurowania kamienia węgielnego. 7 marca 2006 odbyło się uroczyste otwarcie całego obiektu. Budynek kosztował 200 mln euro.
Rondo 1 posiada powierzchnię użytkową 61 000 m². Jest w nim 18 szybkich wind panoramicznych oraz 2 windy towarowe. Jest obiektem klasy AAA, przyznawanej budynkom o najbardziej prestiżowej lokalizacji, najnowocześniejszym wyposażeniu i najlepszej architekturze.
Jako pierwszy biurowiec w Warszawie otrzymał certyfikat LEED Gold.
Emisja radiowa.
Wysokość budynku i umiejscowionego na nim masztu doceniają stacje radiowe, które wykorzystują go jako alternatywny dla PKiN nadajnik. Pierwszą kontynuowaną do dziś emisję rozpoczęło Akademickie Radio Kampus, emitujące sygnał z budynku od grudnia 2009 roku. Potem dołączyły do niego miejskie doświetlenie RMF FM, Akademickie Radio Kampus i obie częstotliwości Radia Pogoda, zaś w grudniu 2016 i styczniu 2017 z PKiN na Rondo przeniosło się kolejne pięć stacji. Aktualne emisje:
Rozwiązania ekologiczne.
W budynku po raz pierwszy w Europie Środkowo-Wschodniej zastosowano system "DALI" sterujący indywidualnie każdą z 36 000 żarówek oraz 4 000 żaluzji w obiekcie. Ma to na celu dostosowywanie natężenia światła do warunków panujących na zewnątrz. 100% energii elektrycznej wykorzystywanej w budynku pochodzi z energii wiatrowej. Dzięki ścisłej współpracy z najemcami w zakresie ekologii, ponad 70% odpadów wytworzonych w budynku jest segregowanych, a program oszczędności wody zredukował jej użycie o 30%. Budynek posiada parking na 100 rowerów, a z wszystkich osób tam pracujących 63% dociera do pracy komunikacją publiczną. Oprócz certyfikatu LEED Gold posiada także nadawany przez Komisję Europejską certyfikat Green Building.

</doc>
<doc id="339120" url="https://pl.wikipedia.org/wiki?curid=339120" title="Bolesława Lament">
Bolesława Lament

Bolesława Maria Lament (ur. 3 lipca 1862 w Łowiczu, zm. 29 stycznia 1946 w Białymstoku) – polska zakonnica, założycielka Zgromadzenia Sióstr Misjonarek Świętej Rodziny, błogosławiona Kościoła katolickiego.
Życiorys.
Urodziła się 3 lipca 1862 w Łowiczu w rodzinie rzemieślniczej, jako pierwsza z ośmiorga dzieci Marcina Lament i Łucji z domu Cyganowskiej. Uczęszczała do rosyjskiego progimnazjum w Łowiczu, które ukończyła ze złotym medalem. Na życzenie rodziców zdobyła jeszcze w Warszawie kwalifikacje krawieckie i założyła (w Łowiczu) własny zakład, wykazując przy tym duże zdolności organizacyjne, inicjatywę i przedsiębiorczość.
Mając 22 lata, wstąpiła do organizującego się w konspiracji bezhabitowego Zgromadzenia Rodziny Maryi. Była gorliwą zakonnicą. Pracowała na różnych placówkach zgromadzenia w Warszawie, Sankt Petersburgu, Odessie, Iłukszcie i Symferopolu na Krymie, pełniąc funkcje wychowawczyni i nauczycielki w szkołach podstawowych. Jednak przed złożeniem profesji wieczystej, za radą spowiednika powróciła do domu rodzinnego w Łowiczu. Po śmierci ojca z całą rodziną przeniosła się do Warszawy, gdzie poświęciła się pracy społecznej – objęła kierownictwo domu noclegowego na Pradze, troszcząc się nie tylko o ich zabezpieczenie materialne, ludzi bezdomnych ale i o ich odnowę moralną.
W czasie jedenastoletniego pobytu w Warszawie zabiegała o rozwój swego życia wewnętrznego pod kierunkiem o. Honorata Koźmińskiego i za jego sugestią w 1903 r. udała się na Białoruś, do Mohylewa nad Dnieprem. Tam w 1905 r. założyła Zgromadzenie Sióstr Misjonarek Świętej Rodziny, którego celem jest wspomaganie dzieła zjednoczenia chrześcijan i umacnianie katolików w wierze.
W 1907 r. m. Bolesława z całą wspólnotą przeniosła się do Petersburga, gdzie rozwinęła szeroką działalność oświatowo-wychowawczą. W myśl wytkniętego sobie celu szczególną troską otaczała młodzież, by uchronić ją przed utratą wiary i polskości. Już w 1913 r. poszerzyła działalność zgromadzenia na Finlandię, zakładając internat dla młodzieży żeńskiej w Wyborgu.
Trudna sytuacja zgromadzenia po rewolucji październikowej w 1917 r. zmusiła Bolesławę do opuszczenia w 1921 r. Petersburga i powrotu do Polski.
Po kilkumiesięcznym kierowaniu pracą sióstr na Wołyniu w 1922 r. założyła dom w Chełmnie na Pomorzu.
W latach 1925-1935 matka Bolesława przebywała w klasztorze w Ratowie koło Radzanowa. Z powodu podeszłego wieku w 1935 r. zrzekła się obowiązków przełożonej generalnej. Decyzją nowej przełożonej m. Bolesława została przeniesiona z Ratowa do Białegostoku, gdzie w ciągu czterech lat otworzyła dwa przedszkola, szkołę zawodową i gimnazjum. Z jej inicjatywy siostry objęły pracę w dwu internatach, w stołówce, domu noclegowym i otoczyły opieką więźniów.
II wojna światowa przyniosła dotkliwe straty w działalności Zgromadzenia. Większość placówek zostało zlikwidowanych, a w tych, które pozostały matka Bolesława, jako przełożona, zmieniała formy pracy, dostosowując je do potrzeb czasu. Dla dzieci bezdomnych przeznaczyła jeden z domów Zgromadzenia w Białymstoku. Dzieliła się z nimi skromnymi zapasami domowymi. Zorganizowała też tajną szkołę polską, którą prowadziła pod pretekstem przygotowania dzieci do spowiedzi i Komunii Świętej.
W 1941 r. m. Bolesława została sparaliżowana. Zmarła 29 stycznia 1946 w Białymstoku, przeżywszy 84 lata. Jej ciało przewieziono do klasztoru w Ratowie i pochowano w krypcie pod kościołem św. Antoniego.
Proces beatyfikacji.
Proces beatyfikacyjny matki Bolesławy został przeprowadzony w latach 1973-1991. 5 czerwca 1991 papież Jan Paweł II dokonał w Białymstoku beatyfikacji Bolesławy Lament, w czasie IV Pielgrzymki do Polski. W październiku 1991 r. relikwie błogosławionej Bolesławy zostały uroczyście przeniesione z Ratowa do nowo wybudowanego sanktuarium jej imienia, w Białymstoku przy ul. Stołecznej 5.

</doc>
<doc id="339126" url="https://pl.wikipedia.org/wiki?curid=339126" title="Kofun (okres)">
Kofun (okres)

 
 – okres w historii Japonii przypadający na lata – w zależności od źródeł – pomiędzy 250 a 538 lub 300 a 562 rokiem n.e.; ogólnie od II połowy III w. do I połowy VII wieku.
Nazwa pochodzi od kurhanów ("kofun") w kształcie dziurek od klucza, które były budowane dla członków klasy rządzącej w tamtym okresie. Ta tradycja przyszła do Japonii z Azji wraz z imigracją ok. III wieku n.e. 
Najwięcej tego typu grobowców powstawało na przełomie IV i V w., co symbolizowało w znacznym stopniu zwiększenie jednolitej władzy ośrodka rządzącego. 
Pod koniec V w. władza przeszła w ręce klanu Yamato, który zdobył kontrolę nad większą częścią wyspy Honsiu ("Honshū") i północną częścią Kiusiu ("Kyūshū") i w końcu założył japońską linię cesarską, która przetrwała do dzisiejszych czasów.
W okresie tym rozwijało się rolnictwo, hodowla, rzemiosło użytkowe i artystyczne. Głównym surowcem stało się żelazo. 
W sztuce, w przeciwieństwie do kultury okresu Jōmon, dominują postacie męskie – wojownik i rolnik.
Kofun wraz z okresem Asuka składają się na okres Yamato w historii Japonii.

</doc>
<doc id="339127" url="https://pl.wikipedia.org/wiki?curid=339127" title="Warsaw Financial Center">
Warsaw Financial Center

Warsaw Financial Center (WFC) – biurowiec znajdujący się na rogu ulic Emilii Plater i Świętokrzyskiej w Warszawie.
Opis.
Warsaw Financial Center zaprojektowały amerykańskie firmy A. Epstein &amp; Sons International i Kohn Pedersen Fox Associates przy współpracy z polskimi architektami z Biura Projektów Architektury J&amp;J. Inspirację dla projektu stanowił biurowiec 333 Wacker Drive w Chicago. Głównym wykonawcą była firma PORR International. Wieżowiec został wzniesiony w latach 1997–1999 i był jednym z najnowocześniejszych wieżowców lat 90. XX wieku w Europie Środkowej.
Budynek ma 144 metry wysokości, zaś wierzchołek jego iglicy znajduje się 165 metrów nad ziemią. Bryła graniastosłupa została skomponowana z łukiem w górnej części wieżowca, a przy budowie fasady wykorzystano przede wszystkim aluminium, granit i szkło. Wieżowiec wieńczy ok. 20-metrowa iglica, do montażu której konieczne było użycie transportowego śmigłowca Mi-8. 6 pierwszych pięter zajmuje parking (350 miejsc), natomiast na piętrach 7–31 znajdują się biura.
Łączna powierzchnia najmu w Warsaw Financial Center wynosi 49 782 m². Na każdym piętrze znajduje się 1900 m² powierzchni biurowej klasy A+, wysokiej na 2,75 m i w pełni przystosowanej do potrzeb osób niepełnosprawnych. Komunikację zapewnia 16 wind.
Biurowiec został certyfikowany w systemie LEED na poziomie "Gold".

</doc>
<doc id="339130" url="https://pl.wikipedia.org/wiki?curid=339130" title="Borys Bierezowski">
Borys Bierezowski



</doc>
<doc id="339132" url="https://pl.wikipedia.org/wiki?curid=339132" title="Boris Bieriezowski">
Boris Bieriezowski

Boris Abramowicz Bieriezowski, także Płaton Jelenin (, ; ur. 23 stycznia 1946 w Moskwie, zm. 23 marca 2013 w Sunninghill) – rosyjski doktor nauk matematyczno-fizycznych, członek korespondent Rosyjskiej Akademii Nauk, polityk.
Był zaliczany do tzw. rodziny kremlowskiej jako bliski współpracownik prezydenta Borysa Jelcyna (finansował jego kampanię wyborczą). W pierwszej połowie lat 90. XX wieku w krótkim czasie zgromadził olbrzymią osobistą fortunę – w 1997 amerykański magazyn "Forbes" ocenił jego majątek na około 3 mld USD.
Był skłócony z prezydentem Władimirem Putinem. Od 2001 przebywał na emigracji w Londynie. W 2003 bez ogłoszenia przyczyn zmienił za zgodą MSZ Wielkiej Brytanii dane osobowe na Płaton Jelenin, przy czym nazwisko prawdopodobnie utworzył od imienia swojej żony, Jeleny. Posiadał brytyjski dokument podróży na takie imię i nazwisko, był z nim m.in. w Gruzji. 29 listopada 2007 sąd w Moskwie skazał zaocznie Bieriezowskiego na sześć lat robót w kolonii karnej.
Według oświadczeń Aleksandra Litwinienki, miał on otrzymać rozkaz zabicia Bieriezowskiego, ale odmówił.
Pochowany został na Brookwood Cemetery w hrabstwie Surrey, w Anglii.

</doc>
<doc id="339134" url="https://pl.wikipedia.org/wiki?curid=339134" title="Centrum LIM">
Centrum LIM

Centrum LIM – kompleks biurowo-hotelowy znajdujący się w śródmieściu Warszawy przy Alejach Jerozolimskich 65/79. Siedziba m.in. hotelu Marriott.
Historia.
Planowany kompleks PLL LOT był częścią projektu Ściany Zachodniej i miał mieścić Miejski Dworzec Lotniczy (w części niższej) oraz hotel i biura LOT (w wieżowcu).
Budowa rozpoczęła się w 1977. Realizowało ją przedsiębiorstwo pod nazwą Zjednoczenie Budownictwa Miejskiego Bydgoszcz (później Budopol), podporządkowane od 1976 Zjednoczeniu Budowy Obiektów Użyteczności Publicznej w Warszawie, wraz z brytyjską spółką Cementation International. Budowa ciągnęła się z wielomiesięcznymi przerwami. W 1982 brytyjska spółka zerwała kontrakt i wycofała się z budowy, a jej miejsce zajęła spółka Mostostal. W 1987 PLL LOT, austriacka firma budowlana ILBAU GmbH oraz Marriott International utworzyły spółkę LIM Joint Venture, która dokończyła budowę. W 1998 ILBAU zbył udziały na rzecz SGS GmbH.
Budynek został zaprojektowany przez Tadeusza Stefańskiego, Jerzego Skrzypczaka i Andrzeja Bielobradka. Bez trzydziestometrowej anteny wieżowiec do dachu liczy 140 metrów, 42 kondygnacje naziemne i 2 podziemne. Budynek utrzymany jest w formach stylu międzynarodowego. Wieżowiec ma ciemnozieloną barwę i białe krawędzie (podświetlane nocą jasnym, białym światłem) i dwa ciemne pasy, jeden na środku, a drugi na szczycie, osłaniające kondygnacje techniczne.
Obiekt został ukończony w 1989 i szybko zyskał prestiż oraz popularność za sprawą osiągnięcia jako jeden z pierwszych w Polsce standardu pięciogwiazdkowych pokoi hotelowych.
Na dwóch dolnych piętrach znajduje się Galeria LIM. Obejmuje ona około 40 sklepów, kawiarnie i restauracje oraz kasy LOT-u. Na kolejnych, wyższych piętrach znajdują się biura, a od połowy budynku zaczynają się piętra hotelowe. W budynku znajdują się także serwerownie PLIX.
W latach 1994–1996 na drugim poziomie podziemi znajdował się Maloka BBS.
W 1999 francuski wspinacz Alain Robert wspiął się bez zabezpieczenia i pozwolenia na hotel Marriott. W tym samym roku tego samego wyczynu dokonał polski fotograf i wspinacz Dawid Kaszlikowski, natomiast 10 lat później, 22 kwietnia 2009, budynek został zdobyty przez Bartłomieja Opielę. W kwietniu 2002 pierwszy w Polsce skok "BASE jump" z dachu hotelu Marriott wykonał Felix Baumgartner. 2 czerwca 2019 na budynek wspiął się Marcin BNT Banot.
Obiekt jest administrowany przez spółkę LIM Joint Venture. Budynek jest połączony przejściem podziemnym z dworcem PKP Warszawa Centralna.
Emisja radiowa.
30 września 2013 roku maszt na dachu budynku zaczęło wykorzystywać Radio Złote Przeboje, a w lipcu 2017 dołączyło do niego Polskie Radio. Aktualne parametry emisji:
Hotel Marriott.
Hotel Marriott, pierwszy obiekt tej sieci w Europie Środkowo-Wschodniej, mieści się od 20. piętra wzwyż. Hotel posiada 523 pokoje i 16 sal konferencyjnych. Na ostatnim piętrze hotelu mieści się apartament prezydencki. W każdym pokoju znajduje się klimatyzacja i łącza satelitarne. Goście hotelu Marriott mają do dyspozycji saunę, basen, sale konferencyjne, restauracje i 9 barów. Wejście główne do hotelu znajduje się od strony ul. Emilii Plater.
Na dwóch najwyższych kondygnacjach Centrum LIM znajduje się bar koktajlowy "Panorama Sky Bar" z jednym z najwyższych publicznie dostępnych widoków na Warszawę.
Oficjalne otwarcie hotelu miało miejsce 2 października 1989. W 2013 przyjął on 155 tys. gości.
W okresie transformacji systemowej w Polsce hotel Marriott był uważany za ulubione miejsce pobytu zagranicznych doradców, ironicznie zwanych z tego powodu „brygadami Marriotta”.

</doc>
<doc id="339138" url="https://pl.wikipedia.org/wiki?curid=339138" title="Jezioro Świnna Poręba">
Jezioro Świnna Poręba



</doc>
<doc id="339140" url="https://pl.wikipedia.org/wiki?curid=339140" title="Master of Ceremony">
Master of Ceremony

Master of Ceremony (MC, z ang. "master of ceremonies" – "mistrz ceremonii") – w muzyce rap, reggae i pokrewnych, raper zabawiający publiczność rymowaną improwizacją, często na zaproponowane przez nią tematy.
MC musi umieć układać rymy na poczekaniu. W slangu raperów nazywa się to "freestylem".
Pierwsi MC w USA pojawili się na początku lat 70. XX wieku, wraz z pojawieniem się rapu. Zapowiadali oni kolejne utwory DJ-a i zabawiali publiczność rymowaną improwizacją. MC kształtują swoje umiejętności poprzez ciągłe pisanie rymów oraz praktykę. Większość raperów pojedynkowało się w ten sposób (freestylowało) z innymi, nabierając większego doświadczenia i szacunku po wygranej. Do dziś dochodzi do pojedynków na rymy między dzielnicami wielu miast USA.

</doc>
<doc id="339157" url="https://pl.wikipedia.org/wiki?curid=339157" title="M20 (silnik)">
M20 (silnik)

M-20 – benzynowy silnik czterosuwowy konstrukcji radzieckiej, produkowany także w Polsce i montowany w wielu pojazdach w Polsce i ZSRR do lat 70. XX w.
Historia silnika M-20.
Silnik M-20 wywodził się ze skróconego o dwa cylindry amerykańskiego sześciocylindrowego silnika rzędowego Dodge o pojemności 3,6 l (217,8 cali sześciennych). Silnik Dodge D-5 został skopiowany w ZSRR tuż przed II wojną światową, częściowo w oparciu o wykradzioną dokumentację, i w 1940 roku wdrożony do produkcji pod oznaczeniem GAZ-11. Radziecki silnik został przewymiarowany do systemu metrycznego, na skutek czego jego pojemność zmniejszyła się od 3568 cm³ do 3485 cm³; średnica cylindrów wynosiła 82 mm, a skok tłoka 110 mm. Moc wynosiła 76 KM, a w wersji GAZ-11A, z aluminiową głowicą, 85 KM. Silnik czterocylindrowy został opracowany dla nowego samochodu GAZ-M20 Pobieda, jako bardziej ekonomiczna alternatywa silnika sześciocylindrowego.
Silnik M-20 był bardzo popularny w Polsce i ZSRR. Montowano go w samochodach: GAZ-69, Pobieda, Warszawa, Nysa, Tarpan, Żuk. Był produkowany w FSO do lat 70. XX wieku. Był w międzyczasie modernizowany, zwiększono stopień sprężania z 6,2 do 6,8, co dało niewielki przyrost mocy i spadek zużycia paliwa. Silnik był bardzo elastyczny w pracy, nieskomplikowany, miał niskie wymagania odnośnie do jakości paliwa. Zalety te zostały okupione dużym zużyciem paliwa i sporą masą samego silnika.
Później zmieniono w nim nieco kadłub i głowicę (zmiana kształtu komory sprężania, podniesienie stopnia sprężania, wprowadzanie systemu górnozaworowego, tzn. zawory i prowadnice zaworów w głowicy, zawory napędzane od wałka rozrządu pozostawionego w kadłubie silnika poprzez układ popychacz-laska popychacza-dźwigienka - system znany jako OHV) i w ten sposób skonstruowano najpopularniejszy polski silnik: S-21 o mocy maksymalnej 51,5 kW (70 KM), instalowany dalej w samochodach: Warszawa, Nysa, Tarpan, Żuk. Silnik S-21 był produkowany do 1993 roku.
Opis techniczny.
Silnik M-20 był chłodzony cieczą, posiadał tradycyjny gaźnik, cztery cylindry w układzie rzędowym, po 2 zawory na cylinder. Był silnikiem dolnozaworowym.

</doc>
<doc id="339159" url="https://pl.wikipedia.org/wiki?curid=339159" title="Ibn Chaldun">
Ibn Chaldun

Ibn Chaldun, arab. ابن خلدون (ur. 27 maja 1332 w Tunisie, zm. 17 marca 1406 w Kairze) – arabski filozof, historyk, prekursor socjologii, politologii i ekonomii. Jego dzieła wywarły duży wpływ na średniowieczną kulturę.
Pozostawał w służbie władców północnej Afryki i Grenady. Był m.in. autorem historycznego dzieła arab. "Kitab al-ibar".
Opisał historię Arabów, Berberów i Persów. Jego najbardziej znane dzieło to arab. "Al-Mukaddima". Skrytykował w nim najczęściej popełniane przez pozostałych historyków błędy. Wyłożył w nim również teorię o społeczeństwie. Ponadto podkreślał w swoim dziele znaczenie więzi grupowej (arab. "asabijji"). Zasłynął z nowatorskiej, jak na swoje czasy, koncepcji racjonalnego wyjaśniania zjawisk historycznych i społecznych.
Życiorys.
Życie Ibn Chalduna jest udokumentowane w jego autobiografii arab. "At-Tarif bi-Ibn Chaldun wa-rihlatihi gharban wa-szarkan," w której cytował dokumenty dotyczące swojego życia. Niechętnie podawał informacje prywatne. Niewiele wiadomo o jego relacjach rodzinnych. Autobiografia została wydana przez Muhammada Ibn Tawita at-Tandżiego w Kairze w 1951 roku.
W epoce Ibn Chalduna Afryka Północna, po upadku Almohadów (1147–1269), była opanowana przez trzy dynastie, osłabiające się we wzajemnych walkach. W dzisiejszym Maroku rezydowali Merynidzi (1196–1464), w zachodniej Algierii panowali Abdalwadydzi (1236–1556), zaś Hafsydzi (1228–1574) władali wschodnią Algierią, Tunezją i Cyrenajką. Stale zagrożone atakami sąsiadujących plemion berberyjskich, dynastie te walczyły o hegemonię w Afryce Północnej.
Ibn Chaldun pochodził z rodziny szlacheckiej Banū Chaldūn, która od wielu pokoleń żyła w Sewilli (Andaluzja). W autobiografii Ibn Chaldun wyprowadzał swoje pochodzenie od czasów proroka Mahometa z rodu arabsko-jemeńskiego z Hadramautu, który na początku islamskich podbojów przybył do Hiszpanii. Jego rodzina, której członkowie sprawowali w Andaluzji wiele wysokich urzędów, wyemigrowała w okresie początkowej rekonkwisty, ok. połowy XIII wieku, do Ceuty w północnej Afryce. Za czasów dynastii Hafsydów – panowania emira Jahji I w latach 1228–1249 niektórzy członkowie rodziny Ibn Chalduna sprawowali urzędy polityczne, ojciec i dziadek natomiast wycofali się z życia politycznego i wstąpili do tariki – zakonu mistycznego.
Wychowanie i edukacja.
Wysoka pozycja jego rodziny sprawiła, że Ibn Chaldun mógł podjąć studia u najlepszych nauczycieli północnej Afryki. Ibn Chaldun otrzymał klasyczne arabskie wykształcenie: Koran, naukę o języku arabskim, kluczową dla rozumienia Koranu i islamskiego prawa, hadis i naukę o prawie ("fikh"). Mistyk, matematyk i filozof al-Ābilī nauczył go podstaw matematyki, logiki i filozofii, przy czym Ibn Chaldun studiował głównie dzieła Awerroesa, Awicenny, Ar-Raziego i at-Tusiego. W wieku 17 lat Ibn Chaldun stracił oboje rodziców w rezultacie szerzącej się na trzech kontynentach epidemii „czarnej śmierci“, panującej również w Tunisie.
Celem Ibn Chalduna była kariera polityczna, tradycyjna w jego rodzinie. W sytuacji częstych zmian władców, a zarazem niestabilności stosunków panujących w polityce w północnej Afryce, Ibn Chaldun musiał zachowywać daleko posuniętą ostrożność, aby nie paść ofiarą prześladowań politycznych w razie upadku któregoś ze swoich protektorów.
Pierwsze lata w Tunisie, Maroku i Grenadzie.
Po zdobyciu wykształcenia w Tunisie, został sekretarzem sułtana z dynastii Hafsydów Abu Ishaka Ibrahima II al-Mustansira. Już w 1347, kiedy Abu al-Hasan zajął Tunis, utrzymywał dobre kontakty z dworem Merynidów.
Po przeprowadzce z Tunisu do Fezu Chaldun rozpoczął polityczną karierę w wieku 20 lat na stanowisku arab. "katib al-alama" (arab. كاتب العلامة) w kancelarii Ibn Tafradżina i na polecenie sułtana Abu Ishaka. W tym czasie Ibn Chaldun żył i działał w bezpośrednim sąsiedztwie medresy Bu Inania – dziś przy ulicy at-Tal'a l-kbira – którą uważa się za jeden z najpiękniejszych przykładów marokańskiej architektury. Zadanie "katib al-alama" polegało na umieszczaniu kaligraficznym pismem typowych zwrotów wstępnych w oficjalnych dokumentach. Tamtejszy władca z dynastii Merynidów Abu Inan przyznał mu później posadę pisarza królewskich proklamacji, co nie przeszkodziło Chaldunowi spiskować przeciwko swemu pracodawcy. W rezultacie 25-letni Chaldun został w 1357 r. wtrącony do więzienia na 22 miesiące. Dopiero po śmierci Abu Inana (1358) został zwolniony przez jego syna i następcę. Ibn Chaldun zjednoczył się przeciwko niemu z żyjącym na emigracji jego wujem, Abu Salimem. Po dojściu do władzy Abu Salim nadał Chaldunowi urząd sekretarza państwa كاتب السر والتوقيع والانشاء. Była to pierwsza posada, która spełniała oczekiwania Ibn Chalduna.
Po obaleniu Abu Salima przez Amara Ibn Abd Allaha, przyjaciela Ibn Chalduna, oczekiwania Ibn Chalduna nie spełniły się. Pod rządami nowego władcy nie powierzono mu żadnej ważnej funkcji. Amar, który dobrze znał polityczne zdolności Ibn Chalduna, skutecznie zapobiegł jego sojuszowi z Abdalwadydami w Tilimsanie. Dlatego Ibn Chaldun zdecydował się na jesieni 1362 na wyjazd do Grenady. Mógł być pewien, że zostanie tam życzliwie przyjęty, gdyż wcześniej pomógł tamtejszemu sułtanowi z dynastii Nasrydów Muhammadowi V w Fezie odzyskać władzę na tymczasowej emigracji. W 1364 r. Muhammad powierzył mu dyplomatyczną misję do króla Kastylii, Piotra I Okrutnego w celu zawarcia układu pokojowego. Misja Ibn Chalduna powiodła się. Król Kastylii zaoferował mu możliwość pozostania na dworze i odzyskania rodzinnych włości w Hiszpanii, oferta została jednak odrzucona.
W Grenadzie Ibn Chaldun wszedł w zatarg z wezyrem Ibn al-Chatibem, który obserwował z narastającą nieufnością stosunki między Chaldunem a sułtanem Muhammadem V. Ibn Chaldun usiłował uformować Muhammada na kształt swojego ideału mądrego władcy. Zdaniem Ibn al-Chatiba było to nierozsądne, zagrażające pokojowi przedsięwzięcie – historia przyznała mu rację. Ostatecznie Ibn Chaldun musiał w wyniku knowań Ibn al-Chatiba wrócić do Afryki. Ibn al-Chatib został później oskarżony przez Muhammada V o heterodoksyjne poglądy filozoficzne i w rezultacie – stracony.
W autobiografii Ibn Chaldun niewiele pisze o konflikcie z Ibn al-Chatibem oraz powodach powrotu do Afryki. Orientalista Muhsin Mahdi interpretuje to jako spóźnione przyznanie się Ibn Chalduna do błędnej oceny Muhammada V.
Dzieła.
Inaczej niż większość arabskich uczonych, Ibn Chaldun, poza historią uniwersalną, "Kitab al-ibar", nie napisał zbyt wielu dzieł. W swojej autobiografii nie zamieścił żadnej wzmianki o tych pismach, co naukowcy odczytują jako dowód, że Ibn Chaldun uważał się przede wszystkim za historyka i chciał być znany wyłącznie jako autor "Kitāb al-ibar".
Z innych źródeł dowiadujemy się z kolei o dalszych dziełach, których powstanie przypada na okres życia Ibn Chalduna w północnej Afryce i Hiszpanii.
Swoją pierwszą książkę, لباب المحصل في أصول الدين, podsumowujący komentarz do teologii ar-Razīs, napisał w wieku 19 lat pod nadzorem swojego nauczyciela Al-Abiliego w Tunisie. Autograf, datowany na rok 1351, przechowywany jest w bibliotece Eskurialu. Dzieło na temat sufizmu (islamskiego mistycyzmu), شفاء السائل, powstało ok. 1373 w Fez. Dla sułtana Grenady Muhammada V Ibn Chaldun sporządził rozprawę o logice ("Allaka li-as-sultan") podczas pobytu na jego dworze.
"Kitab al-ibar" (pełny tytuł brzmi "Kitab al-ibar wa-diwan al-mubtada wa-al-chabar fi ayyam al-Arab wa-al-Adżam wa-al-Barbar wa-man asarahum min zawi as-sultan al-akbar" كتاب العبر وديوان المبتدأ والخبر في أيام العرب والعجم والبربر ومن عاصرهم من ذوي السلطان الأك) – główne dzieło Ibn Chalduna, było pierwotnie pomyślane jako historia Berberów. Jednakże autor wykroczył poza pierwotny pomysł – dzieło w wersji końcowej, wzbogacone o własną metodologię i antropologię, jest tzw. „historią uniwersalną“. Składa się z siedmiu ksiąg, z których pierwszą, Muqaddima, uważa się za samodzielne dzieło. Księgi od drugiej do piątej obejmują historię ludzkości do epoki Ibn Chalduna. W księdze szóstej oraz siódmej znajdujemy historię ludów berberyjskich i Maghrebu, które dla historyka stanowią o prawdziwej wartości "Kitab al-ibar", gdyż Ibn Chaldun zamieścił tu swoją wiedzę na temat plemion berberyjskich w północnej Afryce.
Al-Mukaddima.
"Al-Mukaddima" المقدّمة w kairskim wydaniu z 1967 r. obejmująca 1475 stron, to przełomowe dzieło Ibn Chalduna. Ocenia się je jako ważniejsze niż historia świata. Nad Muqaddimą Ibn Chaldun pracował przez całe życie; w bibliotece narodowej w Tunisie przechowywane są rękopisy dzieła z własnoręcznymi dopiskami i poprawkami autora, które w dotychczasowych wydaniach drukiem nie zostały uwzględnione.
Tym dziełem Ibn Chaldun po raz pierwszy stworzył w islamskiej kulturze naukę, której przedmiotem była bazująca na faktach analiza islamskiej historii. Ibn Chaldun z pomocą własnej metodologii próbował zbadać przyczyny awansu i upadku arabskich dynastii. Wcześniejsi arabsko-islamscy pisarze historyczni starali się przedstawiać wydarzenia historyczne, a w szczególności historię dynastii, w konwencji rocznikarskiej, posługując się przy tym wcześniejszymi świadectwami, które początkowo funkcjonowały jako przekazy ustne, a dopiero później były spisywane. Natomiast głównym wątkiem pracy Ibn Chalduna jest pytanie o przyczyny historycznego rozwoju, które dzieli m.in. na czynniki społeczne, kulturowe i klimatyczne. W swojej przedmowie do "Al-Mukaddimy", napisanej zgodnie z arabską tradycją adabu prozą rymowaną na najwyższym poziomie, Ibn Chaldun przedstawia historiografię jako jedną z najważniejszych gałęzi nauki, zajmującą się powstawaniem i rozwojem cywilizacji. Równocześnie dystansuje się od tradycyjnego pisarstwa historycznego i zastępuje je przez wprowadzony przez siebie rodzaj spojrzenia na historię. W owych jedynych w swoim rodzaju obserwacjach i analizach, objaśnia legitymację władzy państwowej i jej źródła przy pomocy przeinterpretowanego przez siebie staroarabskiego pojęcia "asabijja" عصبيّة. Tłumaczenie tego pojęcia jest trudne; jego znaczenia sięgają od „poczucia przynależności do plemienia“, „więzów krwi“ i „solidarności rodu“ po „poczucie grupowe“ i formy solidarności, które nie mają swojej podstawy wyłącznie w pokrewieństwie. "Asabijja" jest u Ibn Chalduna znaczącą przesłanką powstania i utrzymania władzy świeckiej ("mulk") w każdej epoce historii. Władza świecka i jej utrzymanie jest podstawą każdej uporządkowanej cywilizacji.
Jego nauki o cywilizacji i kulturze ("ilm al-umran") علم العمران obejmują obszerne dyskusje o relacjach między wiejsko-beduińskim a miejsko-osiadłym życiem. Owe relacje stanowią dla Ibn Chalduna główny konflikt społeczny. W tym kontekście, za pomocą teorii asabiyya wyjaśnia awans i upadek cywilizacji w islamskiej, jak i nieislamskiej historii, przy czym także religia i wiara uzupełniają i zabezpieczają działanie "asabijji", jak np. w trakcie panowania kalifów. Beduini, jako mieszkańcy wiejskich regionów posiadają silną asabiyya, a ich wiara jest silniejsza, podczas gdy mieszkańcy miast w ciągu wielu pokoleń coraz bardziej ulegają dekadencji i korupcji, a więc ich asabiyya słabnie. W przeciągu wielu pokoleń władza miejskiej dynastii opierająca się na "asabijji" słabnie tak bardzo, że staje się ofiarą agresywnego wiejskiego plemienia z silną asabiyya, które po zdobyciu i częściowym zniszczeniu miast ustanawia nową dynastię.
Recepcja.
Liczne idee, metody i teorie Ibn Chalduna były później postrzegane jako początki teorii i dyscyplin europejskich. Jego objaśnienia przyczyn powstawania profitu i kapitału رَأْسُ المال uważa się za prekursorskie w stosunku do teorii wartości Karola Marksa. Ibn Chaldun był przedstawiany jako ojciec nauki historycznej, socjologii i nauk politycznych, a od XVIII wieku jego dzieła interpretowano w Europie w różnoraki sposób. W arabskim obszarze językowym jego dzieło posłużyło do uzasadniania ruchów sprzeciwu wobec kolonializmu, jak również do wyjaśnienia zacofania Afryki Północnej. Idee Ibn Chalduna są również bezpośrednią inspiracją dla naukowców zajmujących się modelowaniem procesów historycznych (m.in. w adaptacji modelu strukturalno-demograficznego i modelu cyklów sekularnych Petera Turchina).

</doc>
<doc id="339160" url="https://pl.wikipedia.org/wiki?curid=339160" title="Euroregion Śląsk Cieszyński">
Euroregion Śląsk Cieszyński

Euroregion Śląsk Cieszyński (cz. "Euroregion Těšínské Slezsko") – euroregion na granicy polsko-czeskiej, który powstał 22 kwietnia 1998 w celu wspierania współpracy transgranicznej nad rzeką Olzą. Obecnie obejmuje on powierzchnię 1741,34 km², a w 2009 zamieszkiwało go 658 224 osoby. Najważniejszym miastem Euroregionu jest Cieszyn, zaś największym Jastrzębie-Zdrój.
Obszar.
Siedzibami Euroregionu są dwa partnerskie miasta: Cieszyn po stronie polskiej oraz Czeski Cieszyn po stronie czeskiej.
Ze strony polskiej w skład Euroregionu wchodzą:
Ze strony czeskiej w skład Euroregionu wchodzą 43 gminy (w porównaniu do 2004 dołączyły Ropica i Pioseczna, które do 2000 roku nie były samodzielnymi gminami):
Trzeba zaznaczyć, że euroregion Śląsk Cieszyński nie pokrywa się z historycznymi granicami Śląska Cieszyńskiego, gdyż w jego skład wchodzą gminy Jastrzębie-Zdrój i Godów (zajmujące łącznie 123,38 km² i liczące w 2009 łącznie 105,771 mieszkańców, inaczej 12,8% powierzchni i ponad 1/3 ludności polskiej części Euroregionu), które zaliczane są do dawnego pruskiego i niemieckiego Górnego Śląska, a część dawnych ziem Księstwa Cieszyńskiego znajduje się w innym euroregionie Beskidy (jak ziemie powiatu bielskiego na zachód od rzeki Białej, czy miasta: Bielsko-Biała i Frydek-Mistek). W granicach historycznych Euroregion obejmuje 1618 km² (ok. 71% regionu historycznego) i w 2009 552 453 mieszkańców (niespełna 70% mieszkańców regionu historycznego).

</doc>
<doc id="339163" url="https://pl.wikipedia.org/wiki?curid=339163" title="Ministrowie obrony ZSRR">
Ministrowie obrony ZSRR

Lista ministrów obrony Związku Socjalistycznych Republik Radzieckich:

</doc>
<doc id="339168" url="https://pl.wikipedia.org/wiki?curid=339168" title="Kwiatkowice (województwo łódzkie)">
Kwiatkowice (województwo łódzkie)

Kwiatkowice – wieś w Polsce położona w województwie łódzkim, w powiecie łaskim, w gminie Wodzierady.
Miejscowość położona jest na Wysoczyźnie Łaskiej.
W latach 1954–1968 wieś należała i była siedzibą władz gromady Kwiatkowice, po jej zniesieniu w gromadzie Wodzierady. W latach 1975–1998 miejscowość administracyjnie należała do województwa sieradzkiego.
W miejscowości, od 1974 roku, istnieje klub sportowy, "LKS Kwiatkowice", który w sezonie 2012/13 awansował do III ligi.
Historia.
Wieś pojawia się w źródłach pisanych w 1279 r. Pierwotnie była własnością książęcą. W 1280 r. Leszek Czarny, książę sieradzki nadał ją na własność Jaxom "w nagrodę za ich usługi znakomite ojczyźnie". Odtąd Jaxowie zaczęli się nazywać Kwiatkowskimi, używając herbu Gryf. W XV wieku było tu centrum majątku Kwiatkowskich. W końcu XVI wieku lub na początku XVII w. Kwiatkowice weszły w skład klucza lutomierskiego, który należał do Grudzińskich. Istniała tu od XV wieku siedziba obronna na kopcu widocznym do dzisiaj w północnej części wsi, w okolicy zachowanego założenia parkowego.
Zabytki.
Pierwotny kościół był postawiony i wyposażony w końcu XIV wieku przez Marcina Jana Kwiatkowskiego s. Mikołaja. Obecnie stoi tu murowany kościół późnorenesansowy św. Doroty i św. Mikołaja, ufundowany w 1606 r. przez Annę i Kacpra (herbu Rola) Puczków z Sarnowa. Zachowało się wyposażenie z XVII wieku. Obok kościoła dzwonnica, zapewne także z początku XVII w. Na cmentarzu przykościelnym rodzinny grobowiec Leopoldów z Rzepiszewa.

</doc>
<doc id="339173" url="https://pl.wikipedia.org/wiki?curid=339173" title="Klasyfikacja systemów operacyjnych">
Klasyfikacja systemów operacyjnych



</doc>
<doc id="339175" url="https://pl.wikipedia.org/wiki?curid=339175" title="Imadło">
Imadło

Imadło – przyrząd służący do mocowania przedmiotów poddawanych obróbce ręcznej lub mechanicznej. 
Imadło (rys. A) zbudowane jest z dwóch szczęk (3) zaciskanych przy pomocy śruby (2) napędzanej pokrętłem (1). Większe imadła oraz imadła maszynowe i specjalistyczne posiadają bardziej złożoną budowę: korpus (4), elementy mocujące do stołu warsztatowego lub obrabiarki (5), obrotnice lub przeguby, które mogą być wyposażone w podziałkę kątową.
Rodzaje imadeł.
Ponadto można jeszcze podzielić imadła na:

</doc>
<doc id="339176" url="https://pl.wikipedia.org/wiki?curid=339176" title="Złamanie kości łódeczkowatej">
Złamanie kości łódeczkowatej

Złamanie kości łódeczkowatej – najczęstsze złamanie kości wśród złamań kości nadgarstka. 
Mechanizm złamania.
Do złamania kości łódeczkowatej dochodzi zwykle w mechanizmie pośrednim - upadku i podparcia ręką wyprostowaną w stawie promieniowo-nadgarstkowym, przedramię jest wtedy ustawione w nawróceniu.
Objawy złamania.
Tkliwość "tabakierki anatomicznej", bolesne odwracanie przedramienia, ból podczas ucisku w osi II kości śródręcza. Obraz RTG często jest niejednoznaczny. Konieczne jest wykonanie RTG w projekcjach: ap, bocznej oraz skośnych. Często konieczne jest powtórzenie RTG po 7–14 dniach lub wykonanie badania metodą tomografii komputerowej (TK). 
Leczenie.
Leczenie zachowawcze jest długotrwałe – 10–12 tygodni w opatrunku gipsowym (tzw. 'rękawiczka balowa' lub 'grający na cytrze'). Z uwagi na bardzo częsty brak zrostu, leczenie zachowawcze powinno być stosowane w ostateczności. 
W leczeniu operacyjnym stosowane są m.in. przeszczepy kostne i stabilizacja śrubą Herberta (śruba kaniulowana, o mniejszym skoku gwintu bliżej łba i większym bliżej końca, co zapewnia docisk odłamów).
Powikłania.
Brak zrostu grozi jałową martwicą i artrozą stawu promieniowo-nadgarstkowego.

</doc>
<doc id="339177" url="https://pl.wikipedia.org/wiki?curid=339177" title="BV Borussia Dortmund">
BV Borussia Dortmund



</doc>
<doc id="339183" url="https://pl.wikipedia.org/wiki?curid=339183" title="Kątownik">
Kątownik



</doc>
<doc id="339186" url="https://pl.wikipedia.org/wiki?curid=339186" title="Order Siekiery">
Order Siekiery

Order Siekiery – żeński order ufundowany przez Rajmunda Berengara, hrabiego Barcelony w roku 1149, dla uhonorowania kobiet, które walczyły o wyzwolenie katalońskiej Tortosy spod muzułmańskiej okupacji za pomocą siekier. Kobiety uhonorowane tym odznaczeniem otrzymały tytuł "Damy", zrównujący je z portugalską szlachtą. Damy Orderu Siekiery otrzymały dodatkowo liczne przywileje od hrabiego Barcelony, w tym pierwszeństwo w uzyskiwaniu stanowisk publicznych przed mężczyznami. Od tamtego czasu nie ma więcej żadnych danych w źródłach historycznych, wydaje się więc, że Zakon Kobiet Rycerzy od Siekiery (jak często był nazywany) przestał istnieć po śmierci ostatniej z uczestniczek obrony Tortosy.

</doc>
<doc id="339189" url="https://pl.wikipedia.org/wiki?curid=339189" title="Konkordat w Wormacji">
Konkordat w Wormacji



</doc>
<doc id="339190" url="https://pl.wikipedia.org/wiki?curid=339190" title="Muzeum Miejskie w Zabrzu">
Muzeum Miejskie w Zabrzu

Muzeum Miejskie w Zabrzu to placówka muzealna z 1935 roku.
Historia Muzeum.
Początki Muzeum Miejskiego w Zabrzu sięgają 1935 roku, kiedy to 3 października, przewodniczący Prowincji Górnośląskiej zatwierdził wniosek nadburmistrza Zabrza Maxa Filluscha o utworzeniu Städtische Heimatstube Hindenburg czyli Miejskiej Izby Regionalnej. Pierwszą siedzibę izby stanowiły 2 pokoje w willi dyrektora rzeźni miejskiej przy obecnej ulicy Szczęść Boże 32a, przekazane 20 lutego 1936 roku. Ekspozycję, na którą składały się zbiory zabrzańskiego nauczyciela i pierwszego kierownika izby, Kurtha Vietha i Archiwum Miejskiego w Zabrzu, udostępniono 1 kwietnia 1936 roku. Ponieważ pomieszczenia przy ul. Szczęść Boże szybko stały się zbyt ciasne, 2 lata później, 29 maja 1938 roku izbę przeniesiono do nowej siedziby na parterze kamienicy przy obecnym placu Krakowskim 9. Wprowadziła się do niej już jako Städtische Heimatmuseum (Miejskie Muzeum Regionalne). Od 1936 roku kierownikiem izby, a następnie muzeum był inspektor miejski, Teodor Jurok.
Z działań wojennych w 1945 roku i okresu radzieckiej komendantury wojennej w Zabrzu muzeum wyszło ze znacznymi stratami. Budynek uległ uszkodzeniu, a zbiory w dużym stopniu ewakuowano w głąb Niemiec, zniszczono i rozszabrowano. Kierownikiem reaktywowanego 7 czerwca 1945 roku muzeum został Kazimierz Żurowski, który oficjalnie nowe obowiązki przejął 12 czerwca. Po przeprowadzeniu prac remontowych pierwsze wystawy otwarto 15 lipca 1946 roku. We wrześniu tegoż samego roku muzeum przeprofilowano na Muzeum Przemysłu i Techniki. Najtrudniejszym okresem w historii muzeum były lata 1952-1958, kiedy to utraciło ono samodzielność i funkcjonowało jako Oddział Muzeum Górnośląskiego w Bytomiu. W tym czasie zubożało o około 860 eksponatów, głównie z archeologii, militariów zabytkowych, numizmatów i etnografii, które wzbogaciły kolekcje muzeów w Bytomiu, Chorzowie, Gliwicach i Pszczynie.
Z czasem muzeum zagospodarowało na swoje potrzeby całą kamienicę. W 1966 roku określony został jego profil, jako instytucji wielodziałowej typu regionalnego, specjalizującej się w zakresie przemysłu. Specjalizacja ta zakończyła się wraz z utworzeniem w 1979 roku w Zabrzu Muzeum Górnictwa Węglowego i przejęcia przez nie większości kolekcji zgromadzonej w dziale przemysłu. Do nowej instytucji przeszła także część pracowników Muzeum w Zabrzu.
Aktualna struktura Muzeum Miejskiego w Zabrzu wyłoniła się podczas kolejnej reorganizacji, dokonanej w 1989 roku. W miejsce dotychczasowych działów historii i kultury regionu oraz plastyki nieprofesjonalnej powstały 3 działy merytoryczne: historii, kultury, plastyki.
W 1992 roku w części dawnych piwnic muzealnych otwarto "Galerię pod Muzeum", której działalność po kilkuletniej przerwie, została w listopadzie 2003 roku reaktywowana.
W ostatnich latach doszło do kilku rewolucyjnych zmian, które całkowicie zmieniły dawny charakter placówki i znaczenie utrudniły jej działalność. 2 sierpnia 2006 roku Powiatowy Inspektor Nadzoru Budowlanego w Zabrzu wydał decyzję o zamknięciu dla zwiedzających budynku muzeum przy pl. Krakowskim 9 oraz nakaz opuszczenia przez kamienicy. Wszystkie eksponaty oraz pracownicy zostali przeniesieni do siedziby tymczasowej, mieszczącej się w dawnym internacie przy ul. 3 Maja 91. Muzeum bezpowrotnie straciło swoją siedzibę, z którą związane było niemal od samego początku swego istnienia i która stanowiła część jego bogatej historii. W oczekiwaniu na przyznanie nowego lokum stałego, placówka realizuje swe podstawowe zadania w otwartej w grudniu 2008 roku niewielkiej galerii Café Silesia przy ul. 3 Maja 6, gdzie organizuje wystawy czasowe, obejmujące swym zakresem działalność wszystkich trzech działów merytorycznych. 
Kierownicy i dyrektorzy Muzeum Miejskiego w Zabrzu
Dział Kultury.
Zasadniczy trzon zgromadzonych zbiorów związany jest z terenem Zabrza i jego najbliższą okolicą. Pierwsze nabytki pochodzą z 1935 roku, ze zbiorów ówczesnej "Städtische Heimatstube Hindenburg". Do dziś zachowało się w dziale około 100 eksponatów z tego wczesnego, sprzed 1945 roku okresu.
W swym obecnym organizacyjnie kształcie Dział Kultury powstał w 1995 roku na bazie wcześniej istniejących działów: Etnografii (od 1960 r.) i Kultury Regionu (od 1989 r.), uzupełniony dodatkowo częścią eksponatów pochodzących ze zlikwidowanego Działu Sztuki. Trzon tych praktycznie zamkniętych w chwili obecnej kolekcji etnograficznych stanowią przedmioty pozyskane głównie w latach 60. i 70. XX w.
Od 1995 roku swe zainteresowania Dział Kultury skupia głównie na dokumentowaniu kultury plebejsko - miejskiej ludności śląskiej ze zwróceniem szczególnej uwagi na teren miasta Zabrza.
W skład zbiorów działu wchodzi szereg kolekcji z zakresu kultury materialnej, jak i duchowej charakterystycznej dla terenu Zabrza i najbliższych okolic. Do najliczniejszych i najbardziej cennych należy zaliczyć kolekcje:
Począwszy od końca lat 80. XX wieku w sferze zainteresowań znalazły się zagadnienia związane z obecnymi na terenie Górnego Śląska mniejszościami etnicznymi, narodowościowymi, wyznaniowymi. Wynikiem tych zainteresowań są powstałe i gromadzone nadal kolekcje. Na szczególne podkreślenie - ze względu na rzadkość występowania - zasługuje, licząca około 30 pozycji kolekcja judaików, głównie przedmiotów religijnego kultu synagogalnego i domowego.
W ścisłym związku z regionem oraz profilem zainteresowań działu pozostaje kolekcja starej fotografii, głównie portretowej. Najstarsze z fotografii pochodzą z przełomu lat 70. i 80. XIX w. Dokumentują one życie codzienne i odświętne różnych grup społecznych z terenu Górnego Śląska. Najcenniejszą jej część stanowią zdjęcia wykonane w zabrzańskich atelier fotograficznych, umożliwiające prowadzenie badań nad miejscową historią i rozwojem fotografii w kategorii zjawisk kulturowych.
Uzupełnienie zbiorów stanowi archiwum badawcze Działu Kultury zawierające materiały fotograficzne (klisze oraz zdjęcia), teksty z wywiadów terenowych oraz nagrania pozyskiwane w trakcie badań i penetracji terenowych prowadzonych od lat 60. XX w.
Dział Plastyki.
Realizuje swoje kolekcjonerskie i badawcze zamierzenia w obrębie dwóch jednostek:
Dział Plastyki Nieprofesjonalnej zgromadził najbardziej znaczącą (w skali regionu, ale również kraju) kolekcję twórczości śląskich środowisk nieelitarnych (plebejsko-miejskich) - malarstwa, grafiki i rzeźby (zwłaszcza w węglu). To specyficzny przejaw regionalnej kultury artystycznej, sztuka o dużym stopniu autentyzmu, powstająca poza kręgiem problematyki i wzorów akademickich, nazywana samorodną, naiwną, intuicyjną. Na Śląsku rozwinęła się żywiołowo i jest uzupełnieniem obrazu sztuki regionu ostatniego półwiecza. Wyjątkowość zabrzańskiej kolekcji (w kontekście innych tego typu w regionie czy kraju) polega na wczesnym (początek lat 60.) uchwyceniu tego zjawiska w jego pierwotnej i autentycznej postaci. Znalazły się w niej wczesne, unikalne dziś prace wybitnych, nieżyjących już śląskich naiwistów, m.in. z "grupy janowskiej'.
Kontynuowana w następnych dekadach działalność zbieracka, nadawała kolekcji coraz bardziej wyrazisty, indywidualny kształt i wysoką rangę artystyczną. Dziś jest zbiorem odzwierciedlającym zjawisko twórczości plastycznej śląskich środowisk nieelitarnych w całym jego zasięgu terytorialno-czasowym i najwybitniejszych artystycznych kreacjach. Zawiera prace wszystkich znaczących artystów tego nurtu, tj. T. Ociepka, P. Stolorz, E. Bąk, G. Urbanek, P. Wróbel, L. Wróbel, E. Gawlik, E. Sówka, B. Krawczuk, L. Holesz, J. Marcisz, W. Luciński, W. Pieczko, H. Major, J. Nowak, M. Jędrzejewski, J. Sekuła, M. Idziaszek i in.
Odrębną pozycję w kolekcji zajmuje zespół rzeźby w węglu (ok. 300 obiektów), specyficznej dla uprzemysłowionych regionów formy plastyki. Jej wczesną postać reprezentują obiekty (m.in. galanterii węglowej) z początku XX w. pochodzące ze zbiorów Städtisches Heimatmuseum.
W latach 80. rozszerzano zasięg penetracji także poza region, wzbogacając zbiory Działu o najcelniejsze przykłady sztuki "innej" z terenu całej Polski, przede wszystkim Nikifora (30 prac) i E. Monsiela oraz takich uznanych artystów, jak L. Płonkowa, M. Korsak, H. Dąbrowska, K. Okoń, B. Surowiak, W. Wałęga i in.
W archiwum badawczym Działu gromadzona jest - w efekcie prowadzonych badań empirycznych - dokumentacja twórców i dzieł. W badaniach problematyki twórczości intuicyjnej preferowana jest interpretacja antropologiczna.
Dział Sztuki.
Dokumentuje artystyczną aktywność lokalnego, zabrzańskiego środowiska plastycznego; zbiory malarstwa i grafiki dają reprezentatywne spojrzenie na wielonurtowość twórczych poszukiwań artystów (kilku już generacji), związanych z miastem od lat powojennych.
Bogato reprezentowana jest sztuka znanych w regionie malarzy i grafików, często związanych pracą pedagogiczną z katowicką Akademią Sztuk Pięknych, jak m.in. "R. Nowotarskiego, R. Staraka, M. Oslislo, B. Króla, A. Kowalczyk-Klus, A. Cygana, a także K. Kandefera, K. Szołtyska, K. Moskałowej", dawnych członków Grupy Zabrze (1964-1968).
Na uwagę zasługuje zbiór rysunków S. Zechowskiego z lat międzywojennych.
W ostatniej dekadzie XX w. zasoby Działu wzbogaciły się też o prace zabrzańskich artystów-"emigrantów" J. Sawki i K. Piotrowskiej.
Dość skromny zbiór kilkudziesięciu obrazów i grafik ze zbiorów Städtisches Heimatmuseum reprezentuje twórczość zabrzańskiego niemieckiego środowiska plastycznego z lat międzywojennych.
Program merytoryczny Działu Sztuki i koncepcje kolekcji zmieniały się na przestrzeni minionych lat. W początku lat 60. zamierzano np. stworzyć tu niewielką galerię malarstwa polskiego, stąd pozyskane wówczas dzieła wybitnych polskich malarzy, jak: Leon Wyczółkowski, Ferdynand Ruszczyc, W. Koniuszko, Walery Eljasz-Radzikowski.
Odrębną pozycję w zbiorach Działu zajmują nieliczne zabytki rzeźby sakralnej pochodzącej z prowincjonalnych warsztatów cechowych (ze zbiorów Städtisches Heimatmuseum)
Dział Historii.
Jest największym działem pod względem liczby zgromadzonych eksponatów. Najważniejszą ich część stanowią te związane z historią Zabrza i jego obecnych dzielnic. Dokumentują one różne przejawy działalności zawodowej i społecznej mieszkańców miasta. Najcenniejsze eksponaty to sztandary zabrzańskich cechów rzemieślniczych, organizacji zawodowych, szkół, towarzystw śpiewaczych i innych organizacji społecznych. W istniejącym katalogu naukowym działu wyodrębniono eksponaty związane z:
Ikonografia dawnego Zabrza zgromadzona jest w dwóch kolekcjach: fotografii i pocztówki. Ta ostatnia, ze względu na sporą podaż, należy do najszybciej rozwijających się kolekcji Muzeum Miejskiego w Zabrzu.
Przez blisko 70 lat w Dziale Historii zgromadzono kilka innych kolekcji związanych z historią Śląska. Wśród nich wypada wymienić kolekcje śląskich druków religijnych, kartografii śląskiej, pocztówek śląskich, a także pamiątek dokumentujących plebiscyt i powstania śląskie, działalność Związku Polaków w Niemczech, Towarzystwa Gimnastycznego "Sokół", towarzystw śpiewaczych. Od kilku lat rozbudowywana jest również kolekcja związana z życiem i twórczością wybitnego fotografa górnośląskiego, Maksa Steckla (1870-1947). Składają się na nią fotografie, pocztówki, teczki z grawiurami ukazującymi pracę górników, wydawnictwa zawierające reprodukcje jego fotografii, korespondencja.
W 1971 roku muzeum kupiło pierwsze eksponaty związane z Polskimi Siłami Zbrojnymi na Zachodzie. Obecnie kolekcja ta liczy blisko 1300 różnego rodzaju eksponatów, przy czym ponad 500 to fotografie. Wśród pozostałych znajdują się pocztówki, różnego rodzaju dokumenty osobiste, odznaczenia, odznaki pamiątkowe i specjalne, umundurowanie i oporządzenie, czasopisma, jednodniówki, kalendarze, broszury, książki, druki religijne i mapy.
Osobną część zbiorów Działu Historii stanowią numizmaty z kolekcjami śląskiego pieniądza zastępczego i medali zabrzańskich.
Dział Sportu.
Powstały w 2016 r., zawiera wiele eksponatów związanych z historią sportu Zabrza. W Dziale Sportu znajdują się m.in. buty, koszulki, proporczyki, rękawice bokserskie, stare bilety, zdjęcia (również z prywatnych archiwów) – wszystko związane z zabrzańskim sportem. Najstarsze eksponaty pochodzą z czasów przedwojennych.
Dział Dokumentacji, Oświaty i Promocji.
Zadaniem tego działu jest dokumentacja i popularyzacja muzeum i jego zbiorów.
Prowadzone jest archiwum:
Ważną formą pracy jest działalność oświatowa; oprowadzanie zwiedzających po ekspozycjach, organizacja spotkań dla dzieci, młodzieży i nauczycieli oraz konkursów. Do stałych imprez zaliczyć należy organizację corocznych miejskich eliminacji ogólnopolskiego konkursu plastycznego "Moja przygoda w muzeum".
Poprzez wymianę wydawnictw muzealnych i informacji o wystawach, a także wszelakich imprezach dział prowadzi współpracę z placówkami kulturalnymi i oświatowymi, jak również z prasą, radiem i telewizją.
Dział zajmuje się również obsługą przygotowywanych wystaw i ekspozycji.
Prowadzona jest biblioteka, która gromadzi literaturę dotyczącą zagadnień związanych z merytorycznymi działami funkcjonującymi w muzeum, to jest z zakresu: historii, historii sztuki, kultury, numizmatyki, muzealnictwa i historii regionu.
Biblioteka działa na zasadach czytelni - dla osób z zewnątrz czynna jest w godzinach otwarcia muzeum.
Wystawy.
Z Dziejów Miasta.
Z Dziejów Miasta to nazwa stałej wystawy Muzeum Miejskiego w Zabrzu. Wystawa ma charakter interdyscyplinarny, jest próbą ukazania szerokiego spektrum zagadnień związanych z szeroko pojętą przeszłością Zabrza. Powstała w oparciu o zbiory, jakie udało się zgromadzić w przeciągu 70 lat istnienia Muzeum. Niektóre z zaprezentowanych eksponatów Muzeum nabyło jeszcze w latach 30. XX w., a najnowsze weszły w posiadanie placówki już w trakcie prac wokół tworzenia scenariusza wystawy.
Prezentację rozpoczyna i zamyka kalendarium, w którym przytoczone są najważniejsze daty i wydarzenia, które budowały historię Zabrza. Datę początkową przywołaną w kalendarium stanowi rok 1243, kiedy to w dokumencie księżnej kaliskiej Wioli po raz pierwszy pojawia się nazwa Biskupice, wówczas samodzielnej osady, dziś jednej z dzielnic miasta. Datę zamykającą kalendarium, a zarazem wystawę wyznacza symbolicznie rok 1954, kiedy to przyłączeniem osady Helenka zakończony został proces rozrostu administracyjnego Zabrza.
Dzieje miasta poprzez zgromadzone na wystawie zabytki dokumentują okres ponad 200 ostatnich lat. Najstarszym prezentowanym na wystawie zabytkiem jest mapa powiatu bytomskiego, na której to zaznaczone zostały niektóre z samodzielnych wówczas osad wchodzących obecnie w skład Zabrza.
Ze względu na szczupłość powierzchni wystawienniczej, autorzy wystawy zmuszeni zostali do dokonania wyboru prezentowanych zagadnień w taki sposób, aby obraz Zabrza był dla odbiorcy w miarę pełny i odzwierciedlał najważniejsze sfery życia miasta i jego mieszkańców.
Część I - dzieje zabrzańskiej oświaty.
Pierwsza część (sala I) wystawy poświęcona jest dziejom zabrzańskiej oświaty oraz życiu religijnemu. Pierwsze z zagadnień zaprezentowane zostało poprzez wybrane ilustracje przedstawiające istniejące w przeszłości szkoły różnego szczebla. Dopełnienie tego zagadnienia stanowi wybór świadectw i sztandarów szkolnych, archiwalnych fotografii przedstawiających ówczesnych uczniów oraz pamiątki związane z pierwszym dniem w szkole powszechnej. Drugie z zagadnień, życie religijne zaprezentowane zostało przez zabytki związane z działalnością na terenie Zabrza trzech wspólnot i organizacji religijnych: katolickiej, ewangelickiej oraz żydowskiej. Sfera życia duchowego ówczesnych zabrzan ukazana została poprzez reprezentatywny wybór różnego rodzaju wydawnictw (broszur, gazetek parafialnych, druków okolicznościowych), fotografie, sztandary, pamiątki związane z budową wybranych kościołów oraz dokumenty i pamiątki świadczące o religijności poszczególnych osób. Na szczególną uwagę zasługuje tu prezentowany obraz „Matki Boskiej Mikulczyckiej”, której kult w szczytowym okresie (XVII w.) szerzył się na znacznych terenach Śląska, Czech, Moraw docierając aż na Węgry.
Część II.
Kolejna część (sala II) wystawy przedstawia poprzez wybrane obiekty, takie zagadnienia jak: kultura fizyczna mieszkańców Zabrza kultywowana głównie w oparciu o działalność licznych, głównie zakładowych bądź branżowych klubów i związków sportowych. Osiągnięcia w tej dziedzinie dokumentują dyplomy, odznaki, pamiątki udziału w zawodach, nagrody. Kolejne prezentowane w tej części wystawy zagadnienie dotyczy szeroko pojętego życia kulturalnego, zwłaszcza działalności licznych związków śpiewaczych, kół teatralnych, zarówno polskich jak i niemieckich. Ważny okres, który w sposób szczególny wpisał się w dzieje Zabrza i losy jego mieszkańców to lata tuż po zakończeniu pierwszej wojny światowej w wyniku, której odżyła kwestia przynależności politycznej Śląska. Okres ten ostatecznie zakończony został decyzją Rady Ambasadorów, w wyniku której wówczas samodzielne gminy, dziś dzielnice Zabrza znalazły się w granicach dwóch państw. Dla Polaków którzy znaleźli się wtedy poza granicami państwa, jedną z form pielęgnowania swych przekonań narodowych pozostała możliwość działania w ramach Towarzystwa Polaków w Niemczech. Działalność tego towarzystwa na wystawie zaprezentowana została poprzez pamiątki w postaci: broszur, pism związkowych, sztandarów, zdjęć, legitymacji.
Trudny, pełen emocji okres walki o przynależność polityczną Śląska, w tym i Zabrza w okresie powstań śląskich oraz plebiscytu w sposób wymowny ilustrują zaprezentowane na wystawie wydawane masowo przez obie strony (polską i niemiecką) afisze, plakaty, ulotki, odezwy itp.
Pamiątki związane z powstaniem i rozwojem w XIX wieku.
Zwartą całość tej części wystawy stanowią pamiątki związane z powstaniem (koniec XVIII w.) przemysłu ciężkiego. Bez kapitału wyłożonego przez właścicieli ziemskich i przedsiębiorców, Zabrze, nie stałoby się miastem, w którym pracowały liczne kopalnie, huty oraz fabryki. Powstałym wówczas zakładom dającym pracę tysiącom miejscowych oraz sprowadzanych robotników, Zabrze zawdzięcza nowoczesne (jak na ówczesne możliwości i standardy) osiedla przyzakładowe, sieć dróg, kanalizację, elektryfikację, powszechną dostępność do szkół, szpitali, instytucji kulturalnych itp. Dzięki przemysłowi Zabrze począwszy od początku XIX wieku, w krótkim stosunkowo okresie zmieniło swój charakter ze zlepka osad o charakterze na poły wiejskim, w duży ośrodek przemysłowy.
Pamiątki po istnieniu tych zakładów, w postaci dyplomów, wydawnictw i medali okolicznościowych, zdjęć, pism firmowych, różnego rodzaju drobnych wyrobów oraz wyróżnień przyznawanych pracownikom, w chwili obecnej stanowią coraz rzadsze już materialne świadectwo ich istnienia.
Wnętrze typowego sklepu.
W kolejną część wystawy widz wchodzi w wykreowane za pomocą aranżacji plastycznej wnętrze typowego sklepu lub warsztatu usługowego mieszczącego się przy głównej ulicy miasta. Miasta, które obserwuje (podgląda) poprzez witrynę sklepową. W gablotach otaczają go przedmioty powstałe w licznych zakładach i punktach usługowych (elementy firmowej zastawy stołowej z poszczególnych lokali gastronomicznych, butelki z licznych zabrzańskich browarów oraz rozlewni win i napoi, wyroby zegarmistrzowskie, jubilerskie, elementy garderoby, firmowe wieszaki, łyżki do butów itp.). Dopełnienie tej części wystawy stanowią eksponaty będące świadectwem działających w przeszłości organizacji zawodowych, w tym szczególnie licznych związków cechowych. Szczególną dumę Muzeum stanowią prezentowane (w wyborze) skrzynie cechowe oraz sztandary.
Wystawę zamyka zrekonstruowana za pomocą posiadanych eksponatów kuchnia z wyposażeniem typowym dla środowisk robotniczych z lat 20. i 30. XX w. Wnętrze to, oprócz dokumentacyjnej, pełni również funkcję symboliczną. W warunkach Śląska kuchnia to centrum domu, miejsce, w którym toczyło się życie wszystkich członków rodziny.
70 Lat Muzeum Miejskiego 1935 - 2005.
70 Lat Muzeum Miejskiego 1935 - 2005 to nazwa wystawy Muzeum Miejskiego w Zabrzu. Wystawa poświęcona jubileuszowi Muzeum koncentruje się na kilku zaledwie aspektach i wątkach wieloletniej działalności tej instytucji - w zmieniających się warunkach politycznych, społecznych, kulturowych. Do 1945 roku jako Städtisches Heimatmuseum było jednym z wielu śląskich muzeów (na ogół – niewielkich) regionalnych pozostających w granicach Rzeszy niemieckiej. Dość przypadkowy charakter ówczesnych skromnych zbiorów wynikał ze sposobu rozumienia muzeum jako przestrzeni osobliwości; część ich zresztą uległa rozproszeniu w czasie wojny.
Pierwsza część wystawy odnosi się do tych najwcześniejszych dziejów Muzeum; w stylizowanej aranżacji zaprezentowano pierwsze, najwcześniejsze nabytki SHM, (figurujące w inwentarzach jako pozycje 1,2,3, 4...) XVII- i XVIII wieczne obrazy i rzeźby sakralne (w drewnie) pochodzące z dawnego kościółka pw. św. Andrzeja w Zabrzu (podobnie jak elementy wyposażenia: drzwi i skarbonka kuta).
Zestaw archiwalnych fotogramów daje wyobrażenie o ówczesnej siedzibie, o skromnych pomieszczeniach i sprzęcie wystawienniczym najpierw (od 1935 r.) zabrzańskiej Städtische Heimatstube, a później (od 1938 r.) Städtisches Heimatmuseum.
W dalszej części wystawy zaprezentowano fragmenty niektórych muzealnych kolekcji z zakresu sztuki i rzemiosła artystycznego, m.in. porcelany europejskiej, drobnej rzeźby figuralnej czy wyrobów z kości słoniowej. Mogą dać pewien pogląd na zmieniające się koncepcje kolekcjonerskie i programy merytoryczne instytucji już w latach powojennych.
I tak – dzieła wybitnych polskich malarzy, tj. Leona Wyczółkowskiego czy Ferdynanda Ruszczyca to ślady niezrealizowanego projektu z początku lat 60. stworzenia w zabrzańskim muzeum galerii malarstwa polskiego.
Z późniejszego okresu pochodzą zaprezentowane fragmenty zbiorów rzemiosła artystycznego: porcelany europejskiej (znanych wytwórni europejskich, jak Wiedeń, Berlin, Praga, ale przede wszystkim manufaktury miśnieńskiej), w większości z XIX wieku (wyjątkowo – XVIII). Jest to ceramika zdobnicza: różnego rodzaju figurki i grupy figuralne (z dekoracją reliefową, złoceniami i malaturą) o różnorodnej tematyce, m.in. sceny dworskie, stylizowane sceny pasterskie, a także kompozycje nawiązujące do antyku czy wreszcie rodzajowe (typy ludowe).
Niezwykłym kunsztem cyzelatorskim odznaczają się wyroby z kości słoniowej: przedmioty zdobnicze, dekoracyjne figurki, plakiety portretowe i inne, szczególnie okazałym obiektem jest tu XVIII-wieczny cyzelowany w kości dzban (z przykrywą) ze sceną rodzajową (rokokową grupą muzykującą) oraz dekoracją w półplastycznym reliefie.
Z dawnej, prywatnej kolekcji mieszkańców Zabrza pochodzą też obiekty drobnej rzeźby figuralnej (marmur, brąz lub kompozycje tych materiałów); figurki dzieci, akty kobiece, figurki ptaków i zwierząt, o precyzyjnej obróbce detalu.
Odrębnym, niezwykle istotnym segmentem działalności zbierackiej Muzeum jest historia kolekcji śląskiej sztuki nieelitarnej – poświęcono jej kolejne pomieszczenie wystawy.
Wystawę zamyka skromny wybór dokumentacji archiwalnej Muzeum: plakatów reklamujących wystawy oraz towarzyszących im publikacji wydawanych przez Muzeum na przestrzeni wielu lat.

</doc>
<doc id="339196" url="https://pl.wikipedia.org/wiki?curid=339196" title="Kątownik (narzędzie)">
Kątownik (narzędzie)

Kątownik – narzędzie służące do wyznaczania kąta prostego, używane w budownictwie, stolarstwie i ciesielce oraz w ślusarstwie.
Rodzaje kątowników:

</doc>
<doc id="339197" url="https://pl.wikipedia.org/wiki?curid=339197" title="Zakon św. Kielicha">
Zakon św. Kielicha

Zakon Świętego Kielicha - legendarny zakon rycerski, według legendy założony przez króla Franków Chlodwiga w roku 493. 

</doc>
<doc id="339210" url="https://pl.wikipedia.org/wiki?curid=339210" title="Użytkownik komputera">
Użytkownik komputera

Użytkownik komputera, użytkownik systemu (dalej: użytkownik) – osoba korzystająca z systemu komputerowego; osoba, grupa osób, instytucja, organizacja lub nawet oddzielny system, który ma prawo do użytkowania systemu komputerowego.
W rozumieniu informatycznym, a więc takim, które ma zastosowanie w oprogramowaniu, użytkownik jest podmiotem posiadającym unikatową "nazwę" służącą do jego "identyfikacji" w celu umożliwienia dostępu do systemu informatycznego oraz korzystania z jego zasobów.
Nazwa użytkownika.
Użytkownicy są identyfikowani według nazwy – wybranego identyfikatora znakowego zwanego identyfikatorem użytkownika. Identyfikator ten, zależnie od użytego systemu operacyjnego, podlega pewnym ograniczeniom – w większości systemów dozwolone są tylko litery, cyfry i niektóre znaki specjalne. Identyfikatory podlegają również ograniczeniom co do liczby użytych znaków.
Identyfikacja użytkownika.
Aby użytkownik został zidentyfikowany, musi posiadać konto użytkownika, do którego przypisany jest jego identyfikator i hasło uwierzytelniające. Użytkownicy uzyskują dostęp do systemu poprzez interfejs użytkownika, a sam proces identyfikacji jest nazywany logowaniem. Po zalogowaniu użytkownika, system operacyjny stosuje, zamiast nazwy użytkownika, identyfikator liczbowy, np. w systemach Unix i Linux jest to UID.
Identyfikacja użytkownika nie jest tym samym co jego autoryzacja – jednak podczas logowania przeprowadzana jest zwykle również automatyczna autoryzacja użytkownika, co ma na celu ułatwienie w korzystaniu z systemu informatycznego.
Po identyfikacji, użytkownik może uzyskać dostęp do, np.:

</doc>
<doc id="339212" url="https://pl.wikipedia.org/wiki?curid=339212" title="Użytkownicy">
Użytkownicy



</doc>
<doc id="339218" url="https://pl.wikipedia.org/wiki?curid=339218" title="Kątownik stolarski">
Kątownik stolarski

Kątownik stolarski (z niem. "winkel") – narzędzie służące do wyznaczania kąta prostego.
Kątownik stolarski składa się z drewnianego ramienia (uchwytu) i osadzonego w nim pod kątem prostym drugiego ramienia z wąskiego paska sztywnej blachy, najczęściej z podziałką milimetrową. Służy do znaczenia i mierzenia obrabianych materiałów drewnianych.
Może służyć do:
Używane są też całkowicie metalowe kątowniki płaskie i służą do wyznaczania linii i kątów prostych na dużych powierzchniach.

</doc>
<doc id="339227" url="https://pl.wikipedia.org/wiki?curid=339227" title="Abstrakcja geometryczna">
Abstrakcja geometryczna

Abstrakcja geometryczna – kierunek w sztuce polegający na operowaniu różnymi formami geometrii. Stanowi przeciwieństwo abstrakcji organicznej.
Historia.
Abstrakcja geometryczna powstała w konsekwencji zapoczątkowanego pod koniec XIX w. kryzysu tradycyjnej sztuki mimetycznej, wywołanego z kolei przemianami społecznymi i wynalazkiem fotografii. 
W obrębie abstrakcji wykształciły się dwa główne typy malarstwa: abstrakcja geometryczna, zwana zimną i abstrakcja organiczna, ekspresyjna, zwana gorącą. 
Pomimo że za ramy czasowe abstrakcji uważa się lata 1945–1955, to już w 1915 Malewicz wydał swój manifest suprematyzmu – jak też nazywa swoje malarstwo. Również Piet Mondrian od 1911 zaczynał malować abstrakcyjnie, co w końcu pozwoliło mu dojść do kompozycji przedstawiających kwadraty i białe linie. 
W latach 1918–1939 dominowała abstrakcja geometryczna, oparta na intelektualnej dyscyplinie, m.in.klasyków międzywojennej awangardy, ugrupowań "Blok", "Praesens" i "a. r.". Na gruncie sztuki abstrakcyjnej powstały idee powiązania malarstwa z innymi sztukami plastycznymi, rozwijało się nowe pojęcie jedności stylowej, kwitła twórczość teoretyczna.

</doc>
<doc id="339228" url="https://pl.wikipedia.org/wiki?curid=339228" title="The Weavers">
The Weavers

The Weavers byli niezwykle popularnym i wpływowym kwartetem folkowym, założonym w Greenwich Village, w stanie Nowy Jork (Stany Zjednoczone).
Grupę założyli w 1947 Ronnie Gilbert, Lee Hays, Fred Hellerman i Pete Seeger. Piąty członek, Eric Darling grał z zespołem podczas nieobecności Seegera. Sama nazwa "The Weavers" ("Tkacze") pochodzi od tytułu dramatu Gerharta Hauptmana z 1892 roku. Po krótkim bezowocnym okresie, w którym zespół nie mógł znaleźć płatnego zajęcia, w końcu "The Weavers" wystąpili w klubie jazzowym Village Vanguard. Dzięki temu występowi, zauważył ich Gordon Jenkins, związany z wytwórnią Decca Records. W 1949 roku grupa nagrała utwór Leadbelly'ego z elementami tradycyjnej żydowskiej piosenki "Tzena, Tzena".
The Weavers grali tradycyjne piosenki ludowe z całego świata, ale także bluesa, folk, gospel, muzykę dla dzieci, muzykę śpiewaną przez pracowników i ballady ze Stanów Zjednoczonych, sprzedając miliony swoich płyt będąc na szczycie popularności. Byli bezpośrednimi prekursorami dwóch, bardziej nawet znanych, grup folkowych działających w latach 50. i 60. – The Kingston Trio i Peter, Paul and Mary.
Zespół unikał kontrowersyjnych utworów, nie pokazywał się również na kontrowersyjnych wydarzeniach i przez to lewicowe ugrupowania uznały, że "The Weavers" zaprzedali swoje przekonania komercyjnym sukcesom. Niemniej jednak grupa była obserwowana przez FBI, a następnie wpisana na czarną listę podczas epoki McCarthy’ego. "The Weavers" stali się obiektem podejrzeń ze względu na reprezentowanie stylu "protest song", które faworyzowały związki zawodowe jak również w związku z indywidualnymi przekonaniami członków grupy. Antykomuniści protestowali na ich występach, tępili także ludzi, od których sukces zespołu zależał. "The Weavers" byli prostym celem ze względu na swoją popularność i ogromną grupę fanów. Po tych wydarzeniach ich wspólna kariera zakończyła się i grupę rozwiązano w roku 1952.
Pete Seeger kontynuował swoją karierą solową. W 1955 dołączył do "The Weavers", którzy wystąpili na koncercie w Carnegie Hall, obiekcie, którego zarząd nie był zainteresowany kontrowersjami otaczającymi grupę. Występ zakończył się znacznym sukcesem, jego zapis muzyczny nagrała wytwórnia Vanguard Records. "The Weavers" znowu osiągnęli szczyt popularności (pod koniec lat 50. muzyka folk stawała się coraz bardziej popularna, a nastroje antykomunistyczne powoli zanikały). Niemniej jednak, Seeger opuścił zespół, by poświęcić się solowej karierze, a "The Weavers" kontynuowali swoją działalność. Gdy Eric Darling również odszedł, zastąpił go Frank Hamilton, a następnie Bernie Krause.
Ronnie Gilbert również poświęcił się karierze solowej. Okazyjne występy całego zespołu w pierwotnym składzie odbyły się w roku 1964 i 1980.
"The Weavers" zostali przyjęci w 2001 roku do Vocal Group Hall of Fame.

</doc>
<doc id="339234" url="https://pl.wikipedia.org/wiki?curid=339234" title="Citroën ZX">
Citroën ZX

Citroën ZX – samochód osobowy klasy kompaktowej produkowany przez francuską markę Citroën produkowany w latach 1991–1998 oraz 1994–2009 na licencji.
Historia i opis modelu.
Produkcję rozpoczęto 16 marca 1991 roku. W 1992 roku Citroën ZX zajął 3. miejsce w europejskim konkursie na Samochód Roku. Początkowo przedstawiono wersję rajdową tego modelu (ZX Rallye Raide), która znacznie odbiegała od wersji produkowanej masowo. Zainteresowanie modelem znacznie wzrosło, gdy Citroën ZX zmiażdżył konkurencję podczas wyścigów w Baja Aragon w 1990, czy w rajdzie Paryż–Dakar. Prace nad samochodem trwały od 1986 roku. Model Citroën ZX był produkowany do 1998 roku, kiedy to zastąpił go model Citroën Xsara, przejmując wiele jego podzespołów. W czasie 7-letniej historii modelu sprzedano 1 709 215 sztuk. W plebiscycie na Europejski Samochód Roku 1992 model zajął 3. pozycję (za VW Golfem III i Oplem Astrą F).
Samonośne nadwozie typu hatchback, trzy i pięciodrzwiowe, oraz pięciodrzwiowe kombi nazwane Break. W 1990 roku Citroën wprowadził swój model do klasy kompakt, zdominowanej już przez Volkswagena Golfa i Forda Escorta. Niezwykle solidne zabezpieczenie antykorozyjne sprawiło, że dla Citroëna ZX-a problem rdzy nie istnieje (pod warunkiem, że auto nie przechodziło napraw blacharskich). W 1994 roku ZX przeszedł facelifting, po którym otrzymał nową maskę i atrapę chłodnicy, w tym roku także rozpoczęto produkcję wersji kombi.
Citroën ZX w bogatszych wersjach był wyposażony w przesuwaną tylną kanapę wraz z regulacją pochylenia oparcia. Pozwalało to na zwiększenie pojemności bagażnika kosztem miejsca dla pasażerów tylnego rzędu siedzeń.
Citroën Fukang.
Fukang to pierwszy model na rynek chiński opracowany przez spółkę Dongfeng Peugeot-Citroën Automobile. Powstała ona w ramach joint-venture francuskiego PSA i chińskiego Dongfeng Motor.
Fukang o oznaczeniu DC 7140 trafił na rynek w 1997 roku i był kontynuacją modelu ZX po drobnych zmianach. Nazwa Fukang w języku chińskim oznacza "Pomyślność i Zdrowie" W 1998 wprowadzono na rynek model Fukang 998 oraz limuzynę Fukang 998 VIP, która była produkowana do 2003, kiedy został zastąpiony przez model Citroën Elysée.
Między innymi dzięki sukcesowi modelu Fukang, Citroën osiągnął w 2001 8,5% udziału w rynku chińskim.
Zawieszenie.
Przednie zawieszenie Citroëna ZX to klasyczna kolumna MacPhersona. Natomiast z tyłu zastosowana została samoskrętna oś, dzięki której podczas pokonywania zakrętu z większą prędkością, tylne koła – pod wpływem siły odśrodkowej – skręcają się minimalnie w tę samą stronę co przednie. Sprawia to, że auto zachowuje się bardziej stabilnie oraz zmniejsza się ryzyko wypadnięcia z zakrętu.
Wyposażenie.
Citroëna ZX wyposażano m.in. w :

</doc>
<doc id="339236" url="https://pl.wikipedia.org/wiki?curid=339236" title="Action painting">
Action painting

Action painting, "action-art" (ang.), malarstwo gestu – technika malarska i nurt wewnątrz ekspresjonizmu abstrakcyjnego, polegający na wykorzystaniu spontanicznego, nieskrępowanego regułami malarskimi gestu bezpośredniego rozlewania (chlapania) farby na płótno. 
Swój początek miał w Ameryce w latach 40. XX wieku, a terminu "action painting" po raz pierwszy użył Harold Rosenberg w 1952 roku do opisu twórczości Jacksona Pollocka (najbardziej reprezentatywne dla tego nurtu obrazy Pollock malował w latach 1948–1950). "Action painting" wyrasta z założenia, że obraz nie jest ukończonym dziełem, ale zapisem procesu twórczego. W tym rozumieniu fizyczny akt malowania był uznawany za podstawowy środek ekspresji, stając się zresztą bezpośrednią inspiracją do powstania happeningu.
Termin "action painting" łączy się z zasadą "all-over", w której postuluje się, aby malować tak, by każdy, najdrobniejszy fragment obrazu był jednakowo ważny (tzn. by nie wyróżniać kompozycyjnie żadnej jego części), i jednakowo wypełniony zapisem malarskiego gestu.
Techniką "action painting" posługiwała się Małgorzata Starowieyska (np. cykl obrazów "Bolero" – Berlin, 1987-88). Z polskich artystów do najwybitniejszych postaci należał Tadeusz Kantor.

</doc>
<doc id="339245" url="https://pl.wikipedia.org/wiki?curid=339245" title="ZX">
ZX



</doc>
<doc id="339250" url="https://pl.wikipedia.org/wiki?curid=339250" title="Relikt kserotermiczny">
Relikt kserotermiczny

Relikt kserotermiczny – organizm, który przybył na jakiś obszar w okresie ocieplenia klimatu (np. pomiędzy zlodowaceniami), a następnie został oddzielony od swojego naturalnego obszaru występowania. Do reliktów kserotermicznych we florze Polski należą m.in.: miłek wiosenny, ostnice i wisienka karłowata.

</doc>
<doc id="339251" url="https://pl.wikipedia.org/wiki?curid=339251" title="Kevin Costner">
Kevin Costner

Kevin Michael Costner (ur. 18 stycznia 1955 w Lynwood) – amerykański aktor, reżyser, producent filmowy i muzyk.
Wielokrotny zdobywca najważniejszych nagród filmowych – dwóch Oscarów, dwóch Złotych Globów, Nagrody Emmy, dwóch Nagród Gildii Aktorów Ekranowych, Cezara Honorowego, Nagrody Japońskiej Akademii Filmowej i dwóch People’s Choice Award.
W 2003 otrzymał własną gwiazdę w Alei Gwiazd w Los Angeles znajdującą się przy 6801 Hollywood Boulevard.
Życiorys.
Wczesne lata.
Urodził się w Lynwood w stanie Kalifornia jako trzeci, najmłodszy syn elektryka Williama Costnera i Sharon Tedrick. Rodzina Costnera była pochodzenia angielskiego, irlandzkiego, niemieckiego i czirokeskiego. Jego dwaj starsi bracia to Daniel Craig (ur. 1950) i Mark Douglas (zm. 1953 przy porodzie). Uczęszczał do McKevette School, Cabrillo Jr. High School i Buena High, następnie do Mt. Whitney High School w Visalia w stanie Kalifornia, a w 1973 roku ukończył kalifornijską szkołę średnią Villa Park High School w Villa Park. Następnie w 1978 roku otrzymał dyplom ukończenia California State University w Fullerton na wydziale biznesu i marketingu, po czym podjął pracę w wyuczonym zawodzie. W tym samym roku poślubił koleżankę z uczelni Cindy Silvę. Życie Costnera zmieniło przypadkowe spotkanie w samolocie z Richardem Burtonem. Pod jego wpływem rzucił pracę i przeniósł się do Hollywood. Zanim zaczął występować w filmach pracował jako kierowca ciężarówki, nurek i przewodnik wycieczek.
Kariera.
W branży filmowej na początku brał udział w kilku filmach erotycznych, ale wkrótce postanowił, że chce poczekać na poważną produkcję. Nie pracował przez prawie sześć lat, czekając na rolę kinową, którą wreszcie otrzymał w błyskotliwej psychodramie filmowej Lawrence Kasdana – opowieści o rozczarowaniach kontestatorów i zagubionych byłych buntowników z końca lat 60. "Wielki chłód" ("The Big Chill", 1983) z udziałem Glenn Close, Toma Berengera i Kevina Kline. Co prawda jego występ został wycięty w montażu, ale reżyser go zapamiętał i powierzył mu rolę Jake’a w westernie "Silverado" (1985), która okazała się początkiem kariery.
Zdobył wiele nagród, w tym dwa Oscary za reżyserię i produkcję oraz Srebrnego Niedźwiedzia na Festiwalu Filmowym w Berlinie za główną rolę w westernie "Tańczący z wilkami" (1991).
Do czasu "Titanica" Jamesa Camerona (1997) wyprodukowany przez niego film "Wodny świat" (1995) był najdroższym filmem w historii kina (175 mln dolarów).
Kevin Costner to również muzyk. W 2007 założył zespół muzyczny z pogranicza rocka i country Kevin Costner &amp; Modern West, gdzie śpiewa i gra na gitarze. Wraz z grupą nagrał albumy: "Untold Truths" (2008), "Turn It On" (2010), "From Where I Stand" (2011) oraz "Famous for Killing Each Other: Music from and Inspired By Hatfields &amp; McCoys" (2012).
W serialu Paramount Network "Yellowstone" (2018), którego także był producentem wykonawczym, z udziałem Wesa Bentleya, Kelly Reilly, Luke’a Grimesa, Cole’a Hausera i Gila Birminghama, zagrał postać Johna Duttona, właściciela największego rancza w USA.
Życie prywatne.
Był żonaty z Cindy Silvą (od 5 marca 1978 do 12 grudnia 1994), z którą ma dwie córki – Annie (ur. 15 kwietnia 1984) i Lily (ur. 4 sierpnia 1986) oraz syna Joego (ur. 31 stycznia 1988). 25 września 2004 poślubił projektantkę mody Christine Baumgartner (ur. 1974). Mają dwóch synów Caydena Wyatta (ur. 5 maja 2007) i Hayesa Logana (ur. 12 lutego 2009) oraz córkę Grace. Ze związku z wnuczką właściciela National Football League Arta Rooneya – Bridget Rooney (1995–1996) ma syna Liama Rooneya (ur. 1996).

</doc>
<doc id="339258" url="https://pl.wikipedia.org/wiki?curid=339258" title="Soból tajgowy">
Soból tajgowy

Soból tajgowy, soból ("Martes zibellina") – gatunek drapieżnego ssaka z rodziny łasicowatych.
Długość ciała do 60 cm. Futro gęste, brązowe, jedwabiste – w okresie letnim ciemne, a w zimowym jasne. Sobole linieją 2 razy w ciągu roku. Jak u większości zwierząt o zmiennym ubarwieniu futra ma ono znaczenie ochronne – pomaga maskować się wśród drzew lub śniegu.
Soból jest aktywny w dzień i w nocy. Poluje na drobne ssaki i ptaki (zjada także ich jaja). Żywi się także owadami, jagodami i nasionami. Swoje gniazdo zakłada w wykrotach, szczelinach i dziuplach, dzięki czemu młode są chronione przed atakami drapieżników.
Zamieszkuje górzyste lasy: Azji północnej, północnych Chin, Półwyspu Koreańskiego.
W celu ochrony wymierającej populacji sobola na Syberii powołano w roku 1917 pierwszy w Rosji państwowy rezerwat przyrody – Rezerwat Barguziński. Jeszcze w wiekach średnich masowo występował w północnej części Europy po północno-wschodnią Polskę. Polowano na niego dla cennego gęstego futra, dla którego do dzisiaj jest on hodowany w Federacji Rosyjskiej.
Futro sobola wykorzystywane jest do produkcji pędzli używanych w malarstwie artystycznym.
Podgatunki.
Wyróżnia się kilkanaście podgatunków sobola:

</doc>
<doc id="339265" url="https://pl.wikipedia.org/wiki?curid=339265" title="Order Świętego Januarego">
Order Świętego Januarego

Order św. Januarego lub Order św. Januariusza (wł. "Ordine di San Gennaro") – jednoklasowy włoski order pod patronatem Świętego Januarego.
Początkowo było to neapolitańskie odznaczenie honorowego zgromadzenia rycerskiego (zakonu), ustanowione w 1738 przez Karola, króla Neapolu i Sycylii (późniejszy Karol III, król Hiszpanii).
Od 1815 całkowicie zsekularyzowane, funkcjonujące jako odznaczenie Królestwa Obojga Sycylii. Po włączeniu królestwa do Włoch nie uwzględniony w statutach instytucji królewskich dynastii Sabaudzkiej. 
Istnieje do dzisiaj jako order domowy Burbonów – linii tytularnych królów Obojga Sycylii.
Dewiza zwyczajowo po łacinie „IN SANGUINE FOEDUS” („WE KRWI PRZYMIERZE”).

</doc>
<doc id="339268" url="https://pl.wikipedia.org/wiki?curid=339268" title="Willy Claes">
Willy Claes

Willem Werner Hubert (Willy) Claes (ur. 24 listopada 1938 w Hasselt) – belgijski i flamandzki polityk oraz samorządowiec, parlamentarzysta, wicepremier i minister w rządzie federalnym, w latach 1994–1995 sekretarz generalny NATO.
Życiorys.
Pochodzi z rodziny muzyków, sam aktywnie udzielał się jako dyrygent. W 1960 ukończył studia z nauk politycznych i dyplomacji na Vrije Universiteit Brussel. Zaangażował się w działalność polityczną w ramach Belgijskiej Partii Socjalistycznej, szybko awansując w jej strukturach. W latach 1975–1977 pełnił funkcję jej przewodniczącego. Po dokonanych w 1978 rozłamie w partii został członkiem flamandzkiej Partii Socjalistycznej.
Od 1964 zasiadał w radzie swojej rodzinnej miejscowości. Między 1971 a 1994 był radnym Regionu Flamandzkiego (jako członek Cultuurraad i następnie Rady Flamandzkiej), a w latach 1968–1994 posłem do federalnej Izby Reprezentantów. Wielokrotnie obejmował stanowiska rządowe. Był ministrem edukacji (1972–1973), ministrem spraw gospodarczych (1973–1974, 1977–1981, 1988–1992) i ministrem spraw zagranicznych (1992–1994). Sprawował również urząd wicepremiera (1979–1980, 1980–1981, 1988–1994). W latach 1992–1994 przewodniczył Partii Europejskich Socjalistów.
We wrześniu 1994 został wyznaczony na sekretarza generalnego NATO w miejsce zmarłego Manfreda Wörnera. Funkcję tę objął w następnym miesiącu. Zrezygnował z tego stanowiska już w październiku następnego roku. Był jednym z socjalistycznych polityków zamieszanych w skandal korupcyjny z końca lat 80., związany z zamawianiem śmigłowców Agusta A109. Został skazany za udział w tym procederze na karę pozbawienia wolności z warunkowym zawieszeniem jej wykonania, orzeczono też m.in. czasowy zakaz pełnienia funkcji publicznych.
Zajmował później różne kierownicze stanowiska w przedsiębiorstwach i instytucjach (m.in. we Vlaamse Opera). W 2007 dołączył do rady dyrektorów belgijskiego oddziału Carrefoura.

</doc>
<doc id="339272" url="https://pl.wikipedia.org/wiki?curid=339272" title="Aktor głosowy">
Aktor głosowy

Aktor głosowy – osoba użyczająca swojego głosu: bohaterom animowanym (w filmach animowanych oraz grach komputerowych), bohaterom słuchowisk oraz bohaterom dubbingowanym.
Czasami błędnie utożsamiany z lektorem (filmowym, radiowym i in.).

</doc>
<doc id="339274" url="https://pl.wikipedia.org/wiki?curid=339274" title="Wilhelm Habsburg">
Wilhelm Habsburg

Wilhelm Uprzejmy, niem. "der Freundliche" (ur. ok. 1370 w Wiedniu, zm. 15 lipca 1406 w Wiedniu) – książę austriacki z dynastii Habsburgów, syn Leopolda III, założyciela leopoldyńskiej linii Habsburgów, i księżniczki mediolańskiej Viridis Visconti.
Życiorys.
15 czerwca 1378 r. w Hainburgu odbyły się zaręczyny (sponsalia de futuro) Wilhelma z Jadwigą, najmłodszą córką króla Polski i Węgier Ludwika Wielkiego. Inicjatorką tego mariażu była babka Jadwigi, Elżbieta Łokietkówna. Od momentu zaręczyn przyszli małżonkowie mieli wychowywać się razem, natomiast śmierć starszej siostry Jadwigi, Katarzyny, pokrzyżowała te plany. W 1379 r. Jadwiga na żądanie Ludwika powróciła do Budy. Król, który nie miał męskich potomków, postanowił, że starsza z jego córek, Maria, zostanie po jego śmierci królową Polski a Jadwiga - królową Węgier. 
W 1380 r. w Zwoleniu Elżbieta Łokietkówna wystawiła dokument, w którym potwierdzając ważność zaręczyn Jadwigi i Wilhelma zawarła informację, że związek musi zostać skonsumowany po ukończeniu przez Jadwigę 12 roku życia.
We wrześniu 1382 r. król Ludwik Wielki zmarł. Wilhelm zgodnie z wolą zmarłego króla, powinien zasiąść na tronie Węgier obok Jadwigi. Niespodziewanie królowa-wdowa Elżbieta Bośniaczka zmieniła decyzję Ludwika i 17 września 1382 r. z jej polecenia odbyła się koronacja Marii na królową (właściwie na kobietę-króla) Węgier. Habsburgowie poczuli się zdradzeni, natomiast wciąż mieli nadzieję na tron Polski.
W 1384 r. po dwóch latach zwlekania z podjęciem decyzji, Elżbieta Bośniaczka wysłała Jadwigę do Polski aby objęła rządy. Panowie polscy nie chcieli, aby u boku królowej zasiadł przedstawiciel dynastii Habsburgów i zaproponowali jej małżeństwo z księciem litewskim Władysławem Jagiełłą. 
W 1385 przybył do Krakowa celem dopełnienia małżeństwa z Jadwigą, jednak do tego nie doszło. Wilhelm powrócił do Wiednia, natomiast Jadwiga w 1386 r. poślubiła Władysława Jagiełłę.
Dynastia Habsburgów nie pogodziła się z utratą polskiego tronu. W Austriackiej kronice 95 zarzucano Elżbiecie Bośniaczce częstą zmianę zdania w kwestii zamążpójścia najmłodszej córki, podnoszono również kwestię dopełnienia małżeństwa pomiędzy Jadwigą a Wilhelmem.
Do momentu śmierci Jadwigi (17 lipca 1399) nie związał się z żadną inną kobietą uważając się za jej prawowitego męża. W 1401 r. ożenił się z Joanną II, córką Karola III z Durazzo, który został zamordowany w 1386 r. z polecenia Elżbiety Bośniaczki, niedoszłej teściowej Wilhelma. Wilhelm zmarł 8 lat przed objęciem przez Joannę tronu Neapolu. Małżeństwo było bezdzietne.
Po ojcu (zmarłym w 9 lipca 1386) panował w Karyntii, Styrii i Krainie, był również regentem Austrii i Tyrolu wspólnie z bratem Leopoldem IV.

</doc>
<doc id="339275" url="https://pl.wikipedia.org/wiki?curid=339275" title="Tetratlenek triołowiu">
Tetratlenek triołowiu

Tetratlenek triołowiu (, "minia ołowiowa"), – nieorganiczny związek chemiczny z grupy tlenków mieszanych, w którym ołów występuje na II i IV stopniu utlenienia. Minia występuje zwykle jako pomarańczowo-czerwony proszek o dużej gęstości (około 9 g/cm³). Nazwa "minia" pochodzi od rzeki Miño w Hiszpanii, gdzie znajdowały się pierwsze eksploatowane złoża minii. W sieci krystalicznej minii stwierdzono obecność oktaedrów PbIVO6 oraz nieregularnych piramid PbIIO4.
Minia stosowana jest jako pigment rdzo-ochronny (antykorozyjny) w farbach podkładowych. Zabezpiecza żelazo przed korozją utleniając je powierzchniowo z wytworzeniem cienkiej warstwy tlenków żelaza (pasywacja). Używana jest również w hutnictwie szkła i do wytwarzania kitów. Jak każdy związek ołowiu jest trująca.
 można otrzymać przez utlenienie tlenku ołowiu (PbO, zwanego glejtą ołowiową) lub ołowiu metalicznego.

</doc>
<doc id="339276" url="https://pl.wikipedia.org/wiki?curid=339276" title="Małgorzata Foremniak">
Małgorzata Foremniak

Małgorzata Irena Foremniak, "primo voto" Jędruszczak (ur. 8 stycznia 1967 w Radomiu) – polska aktorka teatralna, filmowa i telewizyjna, a także osobowość telewizyjna.
Życiorys.
Córka Marianny (1935–2011) i Kazimierza (1933–2013). Urodziła się w Radomiu, a wychowała w Jedlińsku.
Jest absolwentką VI Liceum Ogólnokształcącego im. Jana Kochanowskiego w Radomiu. W 1989 ukończyła studia na Wydziale Aktorskim PWSFTviT w Łodzi.
Debiutowała w Teatrze im. Jana Kochanowskiego w Radomiu, gdzie występowała do 1992. Następnie, w latach 1993–1999 związana była z warszawskim Teatrem Kwadrat, gdzie grała u boku Jana Kobuszewskiego, Wojciecha Pokory, Stanisławy Celińskiej. Kilkakrotnie też pojawiała się w przedstawieniach Teatru Telewizji: "Cylinder" (1990), "Idź za brzeg, widać ogień" (1995), "Kto ty jesteś" (1998).
Na dużym ekranie zadebiutowała w 1990 rolą Małgorzaty uwodzącej Fausta (Bogusław Linda) w filmie Wojciecha Biedronia "In flagranti". W latach 1993–1994 grała w serialu "Bank nie z tej ziemi". Następnie, w latach 1994–1995 grała w "Radiu Romans", a w 1995 użyczyła głosu tytułowej bohaterce filmu animowanego Walta Disneya "Pocahontas". W kolejnych latach zagrała serialowe role w "Matkach, żonach i kochankach" (1995–1998), "Tajemnicy Sagali" (1996), "Ekstradycji 2" (1997) oraz "Sławie i chwale" (1998).
Uznanie telewidzów zdobyła rolą anestezjolog Zofii Stankiewicz-Burskiej w serialu "Na dobre i na złe", w którym grała od 1999. Za tę rolę trzykrotnie otrzymała Telekamerę w kategorii "najlepsza aktorka" (2001, 2002, 2003), dzięki czemu w 2004 otrzymała Złotą Telekamerę. W 2001 zagrała w filmie "Quo vadis". W 2003 odcisnęła dłoń na Promenadzie Gwiazd podczas VIII Festiwalu Gwiazd w Międzyzdrojach. W 2004 była reprezentantką Polski w sztafecie niosącej ogień olimpijski, z którym przebiegła 450 metrów.
W 2005 zagrała Kryśkę w "Pitbullu" Patryka Vegi, wystąpiła w teledyskach do utworów „Jednym tchem” Andrzeja Piasecznego oraz „Prócz ciebie, nic” Krzysztofa Kiljańskiego i Kayah, a w parze z Rafałem Maserakiem zajęła drugie miejsce w finale drugiej edycji programu rozrywkowego TVN "Taniec z gwiazdami" i uczestniczyła w programie "Finał finałów Tańca z gwiazdami". W latach 2007–2008 grała w serialu "I kto tu rządzi?".
W 2008 została jedną z jurorek w programie rozrywkowym TVN "Mam talent!". W 2010 wystąpiła w teledysku do piosenki Natalii Kukulskiej „Wierność jest nudna”. W 2011 zagrała Wandę w filmie Piotra Wereśniaka "Och, Karol 2". W 2012 zakończyła grę w serialu "Na dobre i na złe". W latach 2017–2018 grała Olgę Krajno, bizneswoman zajmującą się doradztwem finansowym w serialu "W rytmie serca".
Życie prywatne.
Dwukrotnie zamężna. Z pierwszego małżeństwa, z Tomaszem Jędruszczakiem (zginął w wypadku samochodowym pod Białobrzegami 4 maja 2005), ma córkę Aleksandrę. Wraz z drugim mężem, Waldemarem Dzikim, ma dwójkę adoptowanych dzieci, Milenę i Patryka. Jesienią 2005, gdy brała udział w programie "Taniec z gwiazdami", w mediach pojawiły się pogłoski o jej romansie z Rafałem Maserakiem. Pomimo początkowych zaprzeczeń obu stron, w lutym 2007 potwierdzili, że są parą, jednak już w 2009 się rozstali. W 2011 rozwiodła się z drugim mężem.
Jest ambasadorką dobrej woli UNICEF. W 2008 wystąpiła w kampanii społecznej „A wystarczy naprawdę niewiele – wystarczy chcieć” Fundacji Polsat (2008).
Wystąpiła w kampanii reklamowej Volkswagena (2006) i firmy kosmetycznej Soraya (2008).
Role teatralne.
Teatr 6. piętro w Warszawie
Teatr Palladium w Warszawie
Krakowski Teatr Scena STU
Och-Teatr w Warszawie

</doc>
<doc id="339277" url="https://pl.wikipedia.org/wiki?curid=339277" title="VIA C3">
VIA C3

VIA C3 – procesor platformy x86, produkowany przez firmę VIA Technologies.
Procesory VIA C3 charakteryzuje niskie zużycie energii oraz niska cena. Ich wydajność jest nieco niższa w porównaniu do produktów firm AMD i Intel taktowanych tą samą częstotliwością zegara. Procesor współpracuje z platformą Socket 370. Ze względu na niewielką ilość wydawanego ciepła, procesor stosowany głównie w notebookach, cienkich klientach, niehałaśliwych komputerach, serwerach w zastosowaniach z równoważeniem obciążenia.

</doc>
<doc id="339284" url="https://pl.wikipedia.org/wiki?curid=339284" title="German Gref">
German Gref

German Oskarowicz Gref (, ; ur. 8 lutego 1964 w Panfiłowie, Kazachska SRR) – rosyjski prawnik, ekonomista i polityk narodowości niemieckiej.
Życiorys.
Urodził się w rodzinie etnicznych Niemców, których deportowano w 1941 r. z Donieckiego Zagłębia Węglowego do Kazachstanu. Niewiele później stamtąd przenieśli się do rosyjskiej części ZSRR.
W 1990 r. ukończył studia prawnicze na Uniwersytecie Państwowym w Omsku. Po ukończeniu studiów pracował jako wykładowca akademicki na Wydziale Prawa Uniwersytetu w Omsku. W latach 1990–1993 odbywał studia doktoranckie na Wydziale Prawa Uniwersytetu Państwowego w Petersburgu.
Do 1998 r. pracował na różnych stanowiskach w administracji Petersburga związanych głównie ze sprawami zarządzania mieniem publicznym i nieruchomościami: był konsultantem prawnym (1991–1992), naczelnikiem agencji ds. zarządu mieniem (1992), przewodniczącym komitetu ds. zarządu mieniem i zastępcą szefa administracji rejonowej w Pietrodworcu (1992–1994), zastępcą przewodniczącego komitetu ds. zarządu mieniem miasta i dyrektorem Departamentu Nieruchomości (1994–1997) oraz wicegubernatorem – przewodniczącym komitetu ds. zarządu mieniem miasta.
W 1998 r. był członkiem kolegium Ministerstwa Własności Państwowej. W latach 1998–2000 pełnił funkcję pierwszego zastępcy ministra własności państwowej. Od 1999 zasiadał w kolegium Federalnej Komisji Rynku Papierów Wartościowych.
Od 2000 r. pełnił funkcję ministra rozwoju ekonomicznego i handlu. Jest uważany za liberalnego reformatora i jedną z najważniejszych osób w gospodarce rosyjskiej. Na początku 2005 obiektem krytyki stała się polityka społeczna rządu rosyjskiego, której współautorem był Gref. W Rosji doszło do protestów emerytów przeciwko reformie systemu świadczeń socjalnych. Mimo krytyki i protestów Gref zachował stanowisko i wpływ na kształtowanie polityki gospodarczo-społecznej.
We wrześniu 2007 został zdymisjonowany, a w listopadzie tego samego roku objął funkcję prezesa Sbierbanku.
Decyzją z dnia 8 kwietnia 2022 r. Rada Unii Europejskiej nałożyła na Grefa sankcje za wspieranie działań podważających integralność terytorialną, suwerenność i niezależność Ukrainy.
Życie prywatne.
Żonaty, ma dwie córki. Gref włada trzema językami. Zna angielski, a poza ojczystym rosyjskim mówi także w języku przodków, po niemiecku.

</doc>
<doc id="339296" url="https://pl.wikipedia.org/wiki?curid=339296" title="One World (album)">
One World (album)

One world – debiutancki album studyjny brytyjskiego duetu dance, Uniting Nations wydany w listopadzie 2005 roku. Na płycie znajduje się dwadzieścia utworów, w tym kilka w formie a cappella.

</doc>
<doc id="339329" url="https://pl.wikipedia.org/wiki?curid=339329" title="XXXI wiek p.n.e.">
XXXI wiek p.n.e.

V tysiąclecie p.n.e. IV tysiąclecie p.n.e. XXXII wiek p.n.e. XXXI wiek p.n.e. XXX wiek p.n.e. XXIX wiek p.n.e. XXVIII wiek p.n.e. XXVII wiek p.n.e. XXVI wiek p.n.e. 
Urodzili się
Zmarli
Wydarzenia w Europie
Wydarzenia w Azji
Wydarzenia w Afryce
Wydarzenia w Ameryce
Wydarzenia w Australii
Wydarzenia na świecie

</doc>
<doc id="339335" url="https://pl.wikipedia.org/wiki?curid=339335" title="MPEG-4">
MPEG-4

 MPEG-4 – oznaczenie grupy standardów kodowania audio i wideo wraz z pokrewnymi technologiami, opracowanej przez grupę ISO/IEC MPEG i wprowadzonej pod koniec 1998. Główne zastosowania MPEG-4 to media strumieniowe w sieci Web, dystrybucja CD, wideokonferencje i telewizja.
MPEG-4 przejął wiele elementów standardów MPEG-1, MPEG-2 i pokrewnych, dodając nowe możliwości, takie jak (rozszerzona) obsługa VRML dla renderowania 3D, zorientowane obiektowo pliki złożone (zawierające obiekty audio, wideo i VRML), obsługa technologii DRM (zdefiniowanych jako zewnętrzne standardy) i różnoraką interaktywność.
To, jakie elementy zaimplementowane będą w obrębie MPEG-4, pozostawiane jest jako indywidualna decyzja programisty. Oznacza to, że prawdopodobnie w chwili obecnej nie istnieje pełna implementacja całego zestawu standardów składających się na MPEG-4. Rozwiązanie tego problemu osiągnięto poprzez koncepcję "profili" i "poziomów", pozwalających konkretnym zbiorom możliwości być zdefiniowanymi w sposób odpowiedni dla podzbioru aplikacji.
Implementacje MPEG-4.
Standard MPEG-4 w różnych wariantach stosowany jest także w plikach WMA i WMV systemu Windows Media, w oprogramowaniu multimedialnym Apple QuickTime, formacie Nero Digital, w plikach wideo zapisywanych przez niektóre telefony komórkowe z wbudowanymi kamerami wideo oraz DivX/XviD.
Funkcje MPEG-4.
Transport.
W zasadzie MPEG-4 nie definiuje warstwy transportu, lecz w wielu przypadkach zostało zdefiniowane dostosowanie warstwy transportu w sposób następujący:
transport przez MPEG-2 Transport Stream
transport przez IP (w kooperacji z IETF, the Internet Engineering Task Force).
DMIF (Delivery Multimedia Integration Framework) jest to interfejs pomiędzy aplikacją i transportem, który jest tak naprawdę odpowiedzialny za transport w standardzie MPEG-4.
Twórcy aplikacji zgodnej ze standardem MPEG-4 nie muszą się martwić o transport pomiędzy warstwami dzięki wprowadzeniu DMIF. Konkretniej mówiąc DMIF jest niewidoczny dla twórców aplikacji.
System.
MPEG-4 definiuje zestaw zaawansowanych algorytmów kompresji audio i informacji wizualnej. Strumienie danych podstawowych (ES - Elementary Streams), które wynikają z procesu kodowania mogą być przekazywane lub przechowywane oddzielnie, i muszą mieć możliwość odtworzenia tak aby po stronie odbiorcy ukazać aktualną prezentację multimedialną.
Część systemów MPEG-4 zajmuje się opisem relacji pomiędzy elementami audio-wizualnymi. Ten związek jest opisany w dwóch głównych poziomach.
Binary Format Scenes (BIFS) opisuje czasowo-przestrzenne układy scen. Widzowie mogą mieć możliwość interakcji z obiektami, np. przez przekształcenie ich w scenie lub zmieniając ich własny punkt widzenia w wirtualnym środowisku 3D. Opis sceny stanowi bogaty zbiór węzłów dla operatorów kompozycji 2-D i 3-D oraz grafiki.
Object Descriptors (ODs) określają związek między podstawowymi strumieniami (ES) odnoszącymi się do poszczególnych obiektów ODs, jak również podają dodatkowe informacje, takie jak np. adres URL, niezbędne do uzyskania dostępu do strumienia podstawowego.
Inne informacje dotyczące systemu MPEG-4:
Audio.
Kodek audio MPEG-4 umożliwia szeroki zakres zastosowań. W szczególności wspiera wysoce wydajną reprezentację obiektów audio składających się z:
Ogólne sygnały audio:
MPEG-4 posiada ogólne kodowania audio, począwszy od bardzo niskiej prędkości transmisji do wysokiej jakości, zastosowane przez przekształcenie technik kodowania. Funkcjonalności obejmują szeroki zakres strumienia bitów i przepustowości. Rozpoczyna się od strumienia bitów o wartości 6 kbit/s i przepustowości poniżej 4 kHz a rozciąga się na jakości transmisji od przesyłu mono(jednokanałowego) do wielokanałowego. Wysoką jakość można osiągnąć przy małych opóźnieniach. Parametry Audio Coding pozwalają na manipulację dźwiękami przy małych prędkościach.
Sygnały mowy:
Kodowanie mowy może być wykonane przy użyciu strumienia bitów od 2 kbit/s do 24 kbit/s przy użyciu narzędzi kodowania mowy. Niższe strumienie bitów, takie jak 1,2 kbit/s, jest możliwe przy dostępnej zmiennej wartości kodowania. Niskie opóźnienie jest możliwe dla aplikacji połączeniowych. Podczas korzystania z narzędzia HVXC, prędkość i wysokość dźwięku mogą być zmieniane przez użytkownika w czasie odtwarzania. Jeśli używane są narzędzia CELP, zmianę prędkości odtwarzania można osiągnąć za pomocą dodatkowych narzędzi do przetwarzania efektów.
Dźwięk syntetyczny: 
Structured Audio opisuje narzędzia (małe programy, które generują dźwięk) oraz wyniki (wejścia opisujące różne obiekty). Tymi obiektami nie są instrumenty muzyczne, lecz są to formuły matematyczne, które mogą generować dźwięki instrumentów muzycznych np. pianina, dźwięki przyrody np. spadającej wody.
Syntetyczna mowa skalowalna: 
Kodeki TTS ze strumieniem bitów od 200 bit/s do 1,2 Kbit/s pozwalają na generowane mowy syntetycznej. Jest to sztuczna mowa ludzka.
Wideo i obrazy.
Standard MPEG-4 Visual umożliwia kodowanie hybrydowe naturalnych obrazów i wideo wraz z syntetycznymi scenami (generowanymi przez komputer). Pozwala to na przykład na wirtualną obecność uczestników wideokonferencji. W tym celu standardowe narzędzia wizualne wspierają algorytmy kodowania naturalnych zdjęć i sekwencji wideo, a także narzędzia do obsługi kompresji syntetycznych grafiki 2-D i 3-D.
Poniższe podrozdziały zawierają szczegółowy przegląd funkcjonalności narzędzi i algorytmów w standardzie MPEG-4.
Obsługiwane formaty: 
MPEG-4 wspiera następujące formaty i strumienie bitów:
Wydajność kompresji: 
Funkcje zarządzania treścią: 
Skalowalność tekstur, obrazów i wideo: 
Kodowanie kształtu i kanału alfa:
Odporność na błędy: 
Elastyczne dostosowanie do występowania błędów pozwala na szeroki dostęp do zdjęć i wideo, oraz przesyłania mediów w szerokim zakresie. Jest to możliwe, dzięki funkcjonowaniu algorytmów kompresji obrazów i wideo w środowiskach narażonych na błąd niskiej jakości (tj. mniej niż 64 Kb/s). Istnieją narzędzia, które są odpowiednie do używania standardu przy paśmie o ograniczonej przepustowości i są one odporne na błąd dostępu do sieci. 
Animacja twarzy i ciała: 
Narzędzia animacji twarzy i ciała w standardzie MPEG-4 umożliwiają wysyłanie parametrów, które definiują, kalibrują i animują syntetyczne twarze i ciała. Modele te same w sobie nie są standardem MPEG-4, jedynie te parametry należą do standardu.
Narzędzia obejmują:
Wersje MPEG-4.
Wersja pierwsza standardu MPEG-4 została przyjęta przez MPEG w grudniu 1998 r., wersja druga została wdrożona w grudniu 1999 roku. Dużo narzędzi zostało dodanych w kolejnych zmianach standardu, które mogłyby zostać zakwalifikowane jako wersje, lecz ciężko sprecyzować ich odrębność jako wersje standardu.
Rozróżnianie wersji nie jest ważne i jako tako potrzebne, dużo bardziej potrzeba wiedzieć o tym jak się dzielą profile. Wersje wszystkich głównych części standardu MPEG-4 (systemy, Audio, Video, DMIF) zostały zsynchronizowane, po tym, jak poszczególne części rozwijały się swoimi własnymi drogami.
Nowsze wersje warstwy systemu są zawsze kompatybilne z wcześniejszymi wersjami. W zakresie systemu, dźwięku i wizualnym, nowe wersje dodają nowe profile, ale nie zmieniają dotychczas istniejących. W rzeczywistości jest to bardzo ważne, że istniejące systemy zawsze będą zgodne, ponieważ starsze profile nigdy nie będą zmienione.
Części MPEG-4.
Norma MPEG-4 składa się z kilkudziesięciu części:
Profile zdefiniowane są także w obrębie indywidualnych części, tak więc implementacja części zazwyczaj nie jest implementacją jej całości.
Profile w MPEG-4.
MPEG-4 zapewnia bardzo duży i bogaty zestaw narzędzi do kodowania obiektów audio-wizualnych. W celu umożliwienia skutecznego wdrożenia standardu, zestawy narzędzi 'Systems', 'Visual' i 'Audio' MPEG-4 zostały podzielone na podgrupy, które mogą być użyte do poszczególnych zastosowań. Te podgrupy nazywają się profilami i zawierają limity zaimplementowanych narzędzi i funkcji kodujących. Dla każdego z profili dostępne są również poziomy. Najbardziej powszechną kombinacją profili i poziomów jest kombinacja 'Main Profile @ Main Level'.
Przykładowe profile 'Visual':
Przykładowe profile 'Audio':
Przykładowe profile grafiki:

</doc>
<doc id="339355" url="https://pl.wikipedia.org/wiki?curid=339355" title="Strop (geologia)">
Strop (geologia)

Strop – górna granica warstwy geologicznej, a także pokładu lub wyrobiska. Na podstawie stropu lub spągu określa się bieg i upad warstwy. 
Naprężenia w stropie wyrobiska.
W stropie wyrobiska występują naprężenia rozciągające równe -pz+3px (px to ciśnienie pionowe, a pz - ciśnienie poziome). Jeśli naprężenia te przekroczą wytrzymałość na ściskanie skał budujących go, nastąpi obwał, którego zasięg można w przybliżeniu określić np. na podstawie teorii Protodiakonowa, Cymbariewicza lub Sałustowicza.

</doc>
<doc id="339357" url="https://pl.wikipedia.org/wiki?curid=339357" title="Sally Field">
Sally Field

Sally Margaret Field (ur. 6 listopada 1946 w Pasadenie) – amerykańska aktorka, dwukrotna laureatka Oscara. Jest jedną z 11 aktorek, które dwukrotnie zdobywały Nagrodę Akademii Filmowej dla najlepszej aktorki pierwszoplanowej. Miało to miejsce w roku 1980 (za film "Norma Rae") oraz 1985 (za film "Miejsca w sercu").
Życiorys.
Wczesne lata.
Przyszła na świat w Pasadenie w Kalifornii jako córka Margaret Joy Field (z domu Morlan) i Richarda Drydena Fielda. Jej ojciec służył w armii podczas II wojny światowej. Jej starszy brat Richard Dryden „Rick” Field Jr. (ur. 13 kwietnia 1944) został fizykiem. Jej rodzice rozwiedli się w 1950, po czym matka Sally wyszła ponownie za mąż za aktora filmów klasy B i kaskadera Jocka „Jocko” Mahoneya. Field twierdziła w swoim pamiętniku z 2018, że była molestowana seksualnie przez Mahoneya w dzieciństwie. Poprzez linię genealogiczną babci ze strony matki, Field jest potomkiem pasażera Mayflower i gubernatora kolonialnego Williama Bradforda, jej dziesiątego pradziadka.
Uczęszczała do Portola Middle School. W 1964 ukończyła Birmingham High School w Van Nuys w Kalifornii, gdzie była cheerleaderką. Jej koledzy z klasy to finansista Michael Milken, aktorka Cindy Williams i agent talentów Michael Ovitz.
Kariera.
Swoją karierę rozpoczęła od udziału jako jedna z dziewcząt beatników w komedii fantastycznonaukowej Walta Disneya "Moon Pilot" (1962) i jako Frances Elizabeth „Gidget” Lawrence, dziewczyna szalonego surfera w sitcomie ABC "Gidget" (1965–1966). Zadebiutowała na kinowym ekranie jako Mercy McBee w westernie Andrew V. McLaglena "Zachodni szlak" ("The Way West", 1967) u boku Kirka Douglasa i Roberta Mitchuma. Po występie w sitcomie NBC "Hey, Landlord" (1966–1967) jako Bonnie Banner i sitcomie ABC "The Flying Nun" (1967–1970) jako zakonnica Bertrille (Elsie Ethrington), pojawiła się tylko w dwóch odcinkach seryjnego westernu ABC "Alias Smith i Jones" ("Alias Smith and Jones", 1971–1972) w reż. Glena A. Larsona jako Clementine „Clem” Hale, która nie ma problemu z szantażowaniem zreformowanych banitów, gdy jest to konieczne. W dramacie telewizyjnym ABC "Może przyjdę do domu na wiosnę" ("Maybe I’ll Come Home in the Spring", 1971) w reżyserii Josepha Sargenta zagrała postać Denise „Dennie” Miller, zniechęconej ćpunki, który powraca do domu z brodatym, nadużywającym narkotyki hipisem (w tej roli David Carradine). W komediodramacie Boba Rafelsona "Niedosyt" ("Stay Hungry", 1976) u boku Jeffa Bridgesa i Arnolda Schwarzeneggera wystąpiła jako recepcjonistka.
Przełomem okazała się tytułowa kreacja Sybil Dorsett cierpiącej na zaburzenie dysocjacyjne tożsamości związane z wykorzystywaniem w dzieciństwie w dramacie telewizyjnym NBC "Sybil" (1976), za którą otrzymała nagrodę Emmy. Rola Carrie „Żaby” w komedii sensacyjnej Hala Needhama "Mistrz kierownicy ucieka" ("Smokey and the Bandit", 1977) z Burtem Reynoldsem przyniosła jej nominację do Złotego Globu. Za kreację Normy Rae Webster, która angażuje się w związki zawodowe w fabryce bawełny w dramacie Martina Ritta "Norma Rae" (1979) zdobyła Oscara dla najlepszej aktorki, Złoty Glob oraz nagrodę aktorską na 32. MFF w Cannes.
Potem powróciła do lekkiego repertuaru, w czarnej komedii Burta Reynoldsa "Koniec" ("The End", 1978), komedii sensacyjnej Hala Needhama "Kaskaderzy" ("Hooper", 1978) i "Mistrz kierownicy ucieka 2" ("Smokey and the Bandit II", 1980) oraz filmie katastroficznym Irwina Allena "Po tragedii Posejdona" ("Beyond the Poseidon Adventure", 1979).
W latach 80. występowała na przemian w repertuarze lekkim i poważnym. Ta różnorodność przyniosła jej uznanie krytyki i publiczności. W komedii romantycznej Martina Ritta "Boczne drogi" ("Back Roads", 1981) z Tommym Lee Jonesem zagrała prostytutkę Amy Post. Za rolę Megan Carter, reporterki gazety „Miami Standard” w dramacie Sydneya Pollacka "Bez złych intencji" ("Absence of Malice", 1981) z Paulem Newmanem była nominowana do Złotego Globu. Jako Kay w komedii romantycznej "Pocałuj mnie na do widzenia" ("Kiss Me Goodbye", 1982) zdobyła kolejną nominację do Złotego Globu dla najlepszej aktorki w filmie komediowym lub musicalu. Rola Edny Spalding w dramacie "Miejsca w sercu" ("Places in the Heart", 1984) przyniosła jej drugiego Oscara dla najlepszej aktorki pierwszoplanowej. W marcu 1986 znalazła się na okładce magazynu „Playboy”.
Spory sukces komercyjny odniosły kolejne filmy z jej udziałem: komedia romantyczne Martina Ritta "Romans Murphy’ego" ("Murphy’s Romance", 1985) z Jamesem Garnerem, tragikomedia Herberta Rossa "Stalowe magnolie" ("Steel Magnolias", 1989) w roli matriarchy M’Lynn Eatenton (kolejna nominacja do Złotego Globu), komediodramat Chrisa Columbusa "Pani Doubtfire" ("Mrs. Doubtfire", 1993) z Robinem Williamsem, komediodramat Roberta Zemeckisa "Forrest Gump" (1994) jako matka tytułowego bohatera (Tom Hanks), dramat "Tylko z moją córką" ("Not Without My Daughter", 1991) jako Betty Mahmoody, komedia "Babka z zakalcem" ("Soapdish", 1991) i dreszczowiec psychologiczny Johna Schlesingera "Oko za oko" ("Eye for an Eye", 1996). W miniserialu HBO "Z Ziemi na Księżyc" ("From the Earth to the Moon", 1998) wystąpiła jako Trudy Cooper.
Zasiadała w jury konkursu głównego na 42. MFF w Cannes (1989). W 2012 została uhonorowana nagrodą Human Rights Campaign za wspieranie idei powszechnej równości. W 2014 prezydent Barack Obama odznaczył ją Narodowym Medalem Sztuki.
Życie prywatne.
16 września 1968 wyszła za mąż za Stevena Craiga, z którym ma dwóch synów: Petera (ur. 10 listopada 1969) i Elijaha Matthew „Eliego” (ur. 25 maja 1972). Jednak 1 sierpnia 1975 doszło do rozwodu. W latach 1977–1980 była związana z Burtem Reynoldsem. 15 grudnia 1984 poślubiła Alana Greismana, z którym ma syna Samuela (ur. 2 grudnia 1987). 24 czerwca 1994 rozwiodła się.

</doc>
<doc id="339361" url="https://pl.wikipedia.org/wiki?curid=339361" title="Order Annuncjaty">
Order Annuncjaty

Order Najwyższy Świętego Zwiastowania (wł. "Ordine Supremo della Santissima Annunziata"), zwany także Order Zwiastowania oraz Order Annuncjaty – został ustanowiony w 1362 przez Amadeusza VI, hrabiego Sabaudii pod nazwą "Zakon Łańcucha" jako religijny zakon rycerski. Obecnie jest najwyższym honorowym orderem rycerskim włoskiego królewskiego Domu Sabaudzkiego. Jest poświęcony Najświętszej Marii Pannie.
Historia.
Według niektórych historyków, zakon ten został ufundowany jako wotum wdzięczności za zwycięską bitwę hrabiego Amadeusza V Sabaudzkiego o Rodos w 1310. Z początku zakon miał ograniczoną liczbę rycerzy do 15, później 20.
Statut gwarantujący temu zgromadzeniu militarny charakter nadał 30 maja 1409 pierwszy książę (diuk) Sabaudii i Piemontu, pustelnik i antypapież Amadeusz VIII, zmienił je w 1434. W 1518 statuty zakonu zostały zmienione przez księcia Karola III Sabaudzkiego. Zakon otrzymał wtedy obecną nazwę, a na oznace orderowej umieszczono wyobrażenia Zwiastowania NMP oraz Archanioła Gabriela.
W 1868 zakon został przeorganizowany w formę państwowego zgromadzenia rycerskiego, którego członkostwo nadawano za zasługi dla władców Sardynii, będącej w posiadaniu dynastii sabaudzka od 1720. Członkostwo ograniczono wówczas do 55 osób, później zniesiono ograniczenia, przy czym rycerzy ponad liczbę 20 nazywano „nadliczbowymi”. W 1860 królowie Sardynii uzyskali tron włoski, od tego czasu do 1946 Annuncjata była jednoklasowym oficjalnym orderem państwowym Królestwa Włoch, który spośród Polaków posiadali m.in. Agenor Gołuchowski, Antoni Radziwiłł, Ignacy Mościcki i Edward Śmigły-Rydz. Nadawano go zarówno za zasługi cywilne, jak i wojskowe, po 1870 także niekatolickim monarchom i głowom państw. Po upadku monarchii w 1946 został przeorganizowany na powrót w postać rycerskiego zgromadzenia orderowego.
Zakon istnieje do dziś w formie religijnego zgromadzenia kawalerów orderu domowego dynastii sabaudzkiej, a jego wielkim mistrzem jest obecny tytularny król Włoch Wiktor Emanuel (IV), książę Sabaudii, Neapolu i Wenecji.
Rycerzem (kawalerem) tego orderu rycerskiego może zostać tylko osoba wyznania katolickiego, która wcześniej została przyjęta do Zakonu świętych Maurycego i Łazarza. Order ten (podobnie jak Zakon maltański) składa się z kawalerów świeckich i kapelanów duchownych, wszystkich składających odpowiednie śluby. Oznaką przynależności do Najwyższego Zakonu Zwiastowania jest otrzymanie w czasie kościelnej inwestytury patentu rycerskiego, płaszcza rycerskiego, miecza oraz insygniów orderowych.
Insygnia.
Odznaczenie to nie występuje w postaci wielkiej wstęgi i jest noszone wyłącznie na złotym łańcuchu orderowym, który występuje w dwóch odmianach: Wielki i Mały. Składa się z 14 członów: tzw. "węzłów miłości (sabaudzkich)", splecionych liter „FERT” i medalionów z białą na przemian z czerwoną różą, na których zawieszony jest owalny medalion z przedstawieniem sceny Zwiastowania: archanioła Gabriela i NMP, nad którymi unosi się Duch Święty, otoczonych splecionymi literami „FERT”. Wielki łańcuch noszony na ramionach zakłada się 25 marca, w dzień święta Orderu, na Nowy Rok, lub w dni wyznaczone przez wielkiego mistrza, przy innych okazjach, do stroju wieczorowego czy munduru, noszony jest na szyi mały łańcuch. Wprowadzona dopiero w 1680 złota haftowana gwiazda orderowa nosiła początkowo w swym środkowym medalionie litery: F.E.R.T. otoczone promieniami w kształcie płomieni, a później medalion oznaki orderowej
Na gwieździe i oznace orderowej widnieją litery: F.E.R.T., co miało znaczyć "FORTITUDO EIUS RHODUM TULIT" (pol. "za bohaterstwo w odbiciu Rodos"). Według niektórych historyków inicjały te mogą jednak znaczyć także: "FOEDERE ET RELIGIONE TENUMUR" (pol. "Naszą siłą pakta i religia"). Litery „FERT” pojawiły się już w 1233 na nagrobku hrabiego Tomasza I Sabaudzkiego – na obroży psa, który spoczywa u stóp pana – a więc hipoteza Rodosu jest raczej wykluczona.
Oficjałowie zakonu – Kanclerz, Sekretarz, Jałmużnik i Skarbnik – nosili oznakę orderową na szyi na jasnoniebieskiej wstędze.
Zamiast pełnych oznak orderowych (oznaka na łańcuchu i gwiazda) można nosić miniaturkę orderową na ciemnoczerwonej wstążce, albo ciemnoczerwoną baretkę ze złotą miniaturą odznaki pośrodku, lub ciemnoczerwoną rozetkę z miniaturą odznaki wewnątrz.

</doc>
<doc id="339363" url="https://pl.wikipedia.org/wiki?curid=339363" title="Siergiej Szojgu">
Siergiej Szojgu

Siergiej Kużugietowicz Szojgu (; ur. 21 maja 1955 w Czadanie) – rosyjski wojskowy w stopniu generała armii i polityk. Od 2012 minister obrony Federacji Rosyjskiej. Uhonorowany wieloma wyróżnieniami, w tym tytułem Bohatera Federacji Rosyjskiej.
Życiorys.
Pochodzi z niewielkiego miasta Czadan przy granicy z Mongolią, w autonomicznej Republice Tuwy. Jego ojciec Kużugiet Szojgu (1921–2010), Tuwiniec, był wieloletnim radzieckim działaczem partyjnym. Przeszedł na emeryturę jako wiceprzewodniczący Rady Ministrów Tuwińskiej ASRR.
Matka, Rosjanka Aleksandra Jakowlewna Szojgu (ros. Александра Яковлевна Шойгу) z domu Kudriawcewa, urodziła się w 1924 roku we wsi Jakowlewo (ros. Яковлево) w obwodzie orłowskim niedaleko Moskwy, a niedługo później przeniosła się wraz z rodziną do Kadyjewki w obwodzie ługańskim na Ukrainie i tam się wychowała. W 1951 roku ukończyła Charkowski Instytut Rolniczy (ros. Харьковский сельскохозяйственный институт, obecnie Charkowski Narodowy Uniwersytet Rolniczy im. W. W. Dokuczajewa) w Charkowie. Następnie zamieszkała w Tuwie, gdzie poznała swojego przyszłego męża, Kużugieta Szojgu. Była zootechnikiem, pracowała jako główny specjalista ds. hodowli zwierząt w dziale rolnictwa rejonu Dzun-Chiemczyckiego. W 1979 r. przeszła na emeryturę jako szef departamentu planowania Ministerstwa Rolnictwa Republiki Tuwy. Wielokrotnie była także deputowaną w lokalnym parlamencie Tuwińskiej ASRR i późniejszej rosyjskiej Republiki Tuwy. Zmarła w 2011 roku.
Młodość.
W 1977 r. Siergiej Szojgu ukończył studia w Krasnojarskim Instytucie Politechnicznym w zakresie inżynierii budownictwa. Doktor nauk ekonomicznych. W latach 1977–1978 pracował na stanowisku mistrza w przedsiębiorstwie Promchimstroj w Krasnojarsku, a w latach 1978–1979 był mistrzem i naczelnikiem odcinka w przedsiębiorstwie Tuwinstroj w Kyzyle. W latach 1979–1984 pełnił funkcję kierownika robót, głównego inżyniera i naczelnika w przedsiębiorstwie Aczinskaluminijstroj w Aczyńsku. Od 1984 zajmował kierownicze stanowiska w przedsiębiorstwach budowlanych. W latach 1984–1985 był zastępcą kierownika Sajanaluminstroju w Sajanogorsku, w latach 1985–1986 kierownikiem Sajantiażstroju, a w latach 1986–1988 kierownikiem Abakanwagonstroju w Abakanie.
Kariera polityczna.
Od 1988 r. działał w aparacie Komunistycznej Partii Związku Radzieckiego. W latach 1988–1989 był II sekretarzem Komitetu Miejskiego KPZR w Abakanie. W latach 1989–1990 pełnił funkcję inspektora Komitetu Krajowego KPZR w Kraju Krasnojarskim.
W latach 1990–1991 zajmował stanowisko Zastępcy Przewodniczącego Państwowego Komitetu Rosyjskiej Federacyjnej SRR ds. Architektury i Budownictwa.
Od 1991 r. pracuje w centralnym aparacie państwowych służb ratowniczych. W 1991 r. przewodniczył Państwowemu Komitetowi RFSRR ds. Sytuacji Nadzwyczajnych. W latach 1991–1994 był Przewodniczącym Państwowego Komitetu Federacji Rosyjskiej ds. Obrony Cywilnej, Sytuacji Nadzwyczajnych i Likwidacji Następstw Klęsk Żywiołowych. W 1994 r. został mianowany na stanowisko Ministra FR ds. Obrony Cywilnej, Sytuacji Nadzwyczajnych i Likwidacji Następstw Klęsk Żywiołowych. Od 1996 r. zasiada w Radzie Bezpieczeństwa Federacji Rosyjskiej. W latach 2000–2004 był Zastępcą Przewodniczącego Rządu Federacji Rosyjskiej (wicepremierem).
Otrzymał szereg nagród i odznaczeń państwowych, w tym tytuł Bohatera Federacji Rosyjskiej.
Jest aktywnym politykiem. Od 1999 był jednym z liderów proprezydenckiego ruchu „Jedność”, a od 2001 jest członkiem kierownictwa partii Jedna Rosja, która wspiera prezydenta Federacji Rosyjskiej Władimira Putina.
Od 17 listopada 2009 jest Prezesem Rosyjskiego Towarzystwa Geograficznego.
10 kwietnia 2010, decyzją Przewodniczącego Rządu Federacji Rosyjskiej W. Putina, został wiceprzewodniczącym specjalnej rosyjskiej komisji rządowej do zbadania przyczyn katastrofy polskiego Tu-154M w Smoleńsku (wraz z pierwszym wicepremierem Rosji Siergiejem Iwanowem i Tatjaną Anodiną, przewodniczącą Międzypaństwowego Komitetu Lotniczego).
Minister obrony Federacji Rosyjskiej.
6 listopada 2012 decyzją Prezydenta Federacji Rosyjskiej Władimira Putina, S. Szojgu został mianowany ministrem obrony Federacji Rosyjskiej. Zastąpił na tym stanowisku odwołanego Anatolija Sierdiukowa w związku ze sprawą nadużyć w holdingu Oboronserwis podległego Ministerstwu Obrony FR.
26 lutego 2014 oświadczył, że Federacja Rosyjska planuje podpisać umowy z Wietnamem, Kubą, Wenezuelą, Nikaraguą, Seszelami, Singapurem oraz kilkoma innymi państwami, które umożliwiłyby stworzenie tam stałych rosyjskich baz wojskowych.
Dowodzone przez niego wojska dokonały w lutym 2022 inwazji na Ukrainę, oskarżane są one o dokonanie zbrodni wojennych.
Rodzina.
Żonaty z Iriną, prezes przedsiębiorstwa turystycznego Expo-EM, z którą zna się od pierwszego roku studiów, pobierając się 5 lat później. Mają dwie córki. Starsza, Julija (ur. 1977), od 2002 roku pełni funkcję dyrektorki centrum pomocy psychologicznej przy Ministerstwie Spraw Nadzwyczajnych. Młodsza, Ksienija (ur. 1991) od 2020 roku pełni funkcję dyrektorki Rosyjskiej Federacji Triathlonowej.
Siergiej Szojgu miał starszą siostrę, Łarisę (1953–2021), wieloletnią deputowaną do Dumy Państwowej z ramienia rządzącej partii Jedna Rosja, zmarłą nagle po komplikacjach w wyniku przebycia COVID-19.

</doc>
<doc id="339365" url="https://pl.wikipedia.org/wiki?curid=339365" title="VIA C7">
VIA C7

VIA C7 – procesor platformy x86 produkowanym przez firmę VIA Technologies (pod nazwą kodową "Esther").
VIA C7 został opracowany przez spółkę Centaur Technology i jest następcą VIA C3. Układ charakteryzuje się bardzo niskim poborem mocy, który nie przekracza 20 W przy częstotliwości 2,0 GHz. VIA C7 jest wyposażony w technologie takie jak m.in. VIA PadLock Hardware Security Suite, generator liczb losowych RNG, system szyfrowania AES Encryption Engine.

</doc>
<doc id="339366" url="https://pl.wikipedia.org/wiki?curid=339366" title="Mare Winningham">
Mare Winningham

Mary Megan Winningham (ur. 16 maja 1959 w Phoenix) – amerykańska aktorka telewizyjna i filmowa.
Filmografia.
Filmy fabularne:
Seriale telewizyjne:

</doc>
<doc id="339369" url="https://pl.wikipedia.org/wiki?curid=339369" title="Obrotomierz">
Obrotomierz



</doc>
<doc id="339372" url="https://pl.wikipedia.org/wiki?curid=339372" title="Juninho Pernambucano">
Juninho Pernambucano

Juninho Pernambucano, właśc. Antônio Augusto Ribeiro Reis Junior (ur. 30 stycznia 1975 w Recife) – brazylijski piłkarz występujący na pozycji środkowego pomocnika. Słynął ze skutecznego egzekwowania rzutów wolnych.
Kariera klubowa.
Juninho Pernambucano zawodową karierę rozpoczynał w 1991 roku w Sport Recife. W jego barwach zadebiutował w sezonie 1993, rozegrał wówczas łącznie dwa spotkania w lidze, natomiast w kolejnych rozgrywkach zanotował już 22 występy i dwa gole. Od 1995 roku Juninho reprezentował barwy CR Vasco da Gama i w zespole tym od razu wywalczył sobie miejsce w podstawowej jedenastce. W 1997 i 2000 roku sięgnął po tytuł mistrza Brazylii, w 1998 roku zwyciężył w rozgrywkach Copa Libertadores, a w 2000 roku triumfował również w turnieju Copa Mercosur. Łącznie dla Vasco da Gama Juninho przez sześć lat rozegrał w 111 meczów w lidze i zdobył 24 gole, a w tym czasie grał u boku takich zawodników jak Romário, Edmundo, Juninho Paulista, Felipe oraz Pedrinho.
W 2001 roku Pernambucano przeprowadził się do Francji, gdzie został piłkarzem Olympique Lyon. Szybko stał się jednym z najważniejszych graczy w drużynie, notował wiele bramek oraz asyst, a Gérard Houllier doceniając postawę Brazylijczyka mianował go kapitanem Lyonu. Razem z Lyonem Juninho od 2002 do 2008 roku nieprzerwanie sięgał po tytuły mistrza Francji, a oprócz tego regularnie grywał w Champions League. Co roku był jednym z najlepszych strzelców w zespole, a większość trafień zaliczał poprzez bezpośrednie uderzenia z rzutów wolnych. Po zakończeniu sezonu 2008/2009 Juninho pozostał wolnym zawodnikiem, a następnie przyjął ofertę transferu do Al-Gharafa. W 2011 roku piłkarz powrócił do rodzimego kraju podpisując kontrakt z klubem Vasco da Gama, gdzie występował w Campeonato Brasileiro Série A. Po roku gry w ojczyźnie przeniósł się do Stanów Zjednoczonych gdzie reprezentował barwy New York Red Bulls. Po sezonie 2012/2013 postanowił opuścić Stany Zjednoczone i ponownie wrócił do gry w Vasco da Gama, gdzie w dniu swoich 39 urodzin zakończył swoją sportową karierę.
Kariera reprezentacyjna.
W reprezentacji Brazylii Juninho zadebiutował 28 marca 1999 roku w pojedynku przeciwko Korei Południowej. Pierwszym poważnym turniejem w jego karierze były rozgrywki Copa América 2001, na których podopieczni Luiza Felipe Scolariego dotarli do ćwierćfinału, w którym przegrali 2:0 z Hondurasem. Kolejną dużą imprezą, w której uczestniczył Juninho był Puchar Konfederacji 2005, na który Brazylijczyk został powołany przez Carlosa Alberto Parreirę. „Canarinhos” zwyciężając w finałowym spotkaniu z Argentyną 4:1 po raz drugi w swojej historii zwyciężyli w tych rozgrywkach. Juninho na turnieju strzelił jednego gola w wygranym 3:0 meczu rundy grupowej z Grecją.
Następnie Pernambucano znalazł się w 23-osobowej kadrze drużyny narodowej na Mistrzostwa Świata 2006, jednak Brazylijczycy swój udział w tej imprezie zakończyli już na ćwierćfinale. Wychowanek Sport Recife w ostatnim pojedynku fazy grupowej z Japonią zdobył jedną z bramek, jego zespół pokonał rywali 4:1, a spotkanie to było pierwszym jakie Juninho rozegrał na niemieckim mundialu. Później w zwycięskim 3:0 meczu 1/8 finału przeciwko Ghanie Juninho w 61 minucie zmienił Adriano, a w przegranym 1:0 pojedynku ćwierćfinałowym z Francją zaczął spotkanie w wyjściowej jedenastce, jednak w 63 minucie na plac gry wszedł za niego właśnie wychowanek Flamengo. Po mistrzostwach Pernambucano postanowił zakończyć reprezentacyjną karierę. Dla drużyny narodowej Juninho rozegrał łącznie 44 mecze i strzelił siedem bramek.
Sukcesy.
Sport Recife
Vasco da Gama
Olympique Lyon
Reprezentacja Brazylii

</doc>
<doc id="339373" url="https://pl.wikipedia.org/wiki?curid=339373" title="Zjednoczony Front Narodowy Kambodży">
Zjednoczony Front Narodowy Kambodży

Zjednoczony Front Narodowy Kambodży (FUNK) utworzony w 1970 (pod przewodnictwem króla Norodoma Sihanouka) w celu walki z rządem generała Lon Nola. Zrzeszał różne ugrupowania 
społeczno-polityczne w tym ekstremistycznych Czerwonych Khmerów. Sprawował kierownictwo polityczne nad Armią Wyzwolenia. W 1975 zaprzestał działalności wraz z zakończeniem wojny domowej i utworzeniem Demokratycznej Kampuczy.

</doc>
<doc id="339374" url="https://pl.wikipedia.org/wiki?curid=339374" title="Jonathan Ive">
Jonathan Ive

Jonathan Paul „Jony” Ive (ur. 27 lutego 1967 w Londynie) – brytyjski projektant i Główny Projektant (CDO) Apple Inc. Jest odpowiedzialny za projektowanie produktów, a także interfejs urządzeń. Jest głównym projektantem wielu produktów Apple’a, m.in.: MacBooka Pro, iMaca, MacBooka Air, iPoda, iPoda touch, iPhone’a, iPada, iPada mini, systemu iOS 7 oraz słuchawek AirPods. W 2019 roku odszedł z Apple na rzecz swojego własnego studia projektanckiego LoveFrom.
Życiorys.
Jonathan Ive urodził się w Chingford w Londynie. Jego ojciec był złotnikiem, który uczył w miejscowym college’u. „Jest doskonałym rzemieślnikiem. Pewnego razu jego prezentem świątecznym było zabranie mnie do jego pracowni w college’u. Tam pomagał mi zrobić wszystko, co sobie tylko wymyśliłem”.
Ive uczęszczał do Chingford Foundation School, później do Walton High School w Stafford. Kiedy wybrał Walton, stało się jasne, że odziedziczył po ojcu wiele technicznych i plastycznych zdolności. Po ukończeniu Walton, Ive studiował wzornictwo przemysłowe na Newcastle Polytechnic (obecnie Northumbria University).
Jonathana „rysowanie i robienie rzeczy” interesowało od 14. roku życia. Od zawsze myślał o projektowaniu, ale nie był pewien, czego konkretnie, ponieważ jego zainteresowania były bardzo wszechstronne – od mebli i biżuterii po statki i samochody. Jednak po spotkaniu różnych ekspertów w zakresie projektowania, Ive skupił się na projektowaniu produktów.
Odkrycie Macintosha firmy Apple po „poważnych problemach z komputerami” w późniejszych latach studiów było, jego zdaniem, punktem zwrotnym. Bojąc się bycia „technologicznym fajtłapą”, czuł, że doświadczenia użytkownika Apple’a były odstępstwem przy projektowaniu komputerów.
Kariera.
Po ukończeniu Newcastle Polytechnic, Ive stał się współzałożycielem agencji designu Tangerine. W 1992 został zatrudniony przez ówczesnego prezesa ds. wzornictwa przemysłowego Roberta Brunnera jako konsultant, a później na pełny etat. Zaprojektował drugą generację Newtona – MessagePad110. Starszym wiceprezesem ds. wzornictwa przemysłowego stał się w 1997 – po powrocie Steve’a Jobsa, a później kierował zespołem projektantów przemysłowych, spod których ręki wyszły najbardziej znaczące dla firmy urządzenia. Pierwszym przydzielonym Ive’owi projektem był iMac. Pomógł on utorować drogę dla innych projektów, np. iPoda czy później iPhone’a i iPada. Gdy strategią Jobsa stało się kładzenie dużego nacisku na wzornictwo, Ive podjął działania, by wysunąć Apple na prowadzenie tworząc serie produktów funkcjonalnie schludnych, przyjemnych dla oka i niepomiernie popularnych.
Prace i zasady Dietera Ramsa, głównego projektanta w firmie Braun w latach 1961–1995, były natchnieniem Ive’a. W filmie dokumentalnym Gary’ego Hustwita z 2009 roku pt. „Objectified”, Rams stwierdza, iż Apple to jedna z bardzo niewielu firm, której produkty są kierowane dziesięcioma zasadami dobrego designu Ramsa.
Ive posiada własne laboratorium z zatrudnionym przez siebie zespołem projektantów. Pracują oni przy muzyce DJ-a Johna Digweeda, bliskiego przyjaciela Jonathana. Większość pracowników Apple nie ma wstępu do laboratorium. Zgodnie z relacją zawartą w biografii Steve’a Jobsa, studio Ive’a wyposażone było w narzędzia do obróbki styropianu i urządzenia do drukowania, a okna były przyciemnione. Jobs powiedział Isaacsonowi: „Ma większe uprawnienia niż jakakolwiek inna osoba w Apple, z wyjątkiem mnie samego”. 29 października 2012, Apple ogłosiło, że „Jony Ive, obecnie lider działu Industrial Design będzie pełnił dodatkowo rolę dyrektora komórki Human Interface”. Podczas konferencji WWDC13, gdy zaprezentowano iOS7, Ive został ogłoszony głównym twórcą, a w Apple Press Info (zakładka „Informacje dla prasy” na polskojęzycznej stronie internetowej Apple’a) zaktualizowało nazwę jego stanowiska.
Steve Jobs powiedział o Ive’ie: „Jeśli miałbym wskazać mojego duchowego partnera w Apple, byłby nim Jony”.
Wyróżnienia i zaszczyty.
W 1999 Ive został umieszczony na liście TR35 czasopisma „Technology Review” wydawanego przez Massachusetts Institute of Technology jako jeden ze 100 najważniejszych innowatorów poniżej 35. roku życia.
W 2003 został zwycięzcą Designer of the Year Award (Nagrody Projektanta Roku) fundowanej po raz pierwszy przez Design Museum w Londynie.
W 2004 został przez BBC nazwany „Najbardziej wpływową osobą w kulturze brytyjskiej”.
27 listopada 2005 „The Sunday Times” nazwał Ive’a jednym z najbardziej wpływowych Brytyjczyków mieszkających poza granicami Wielkiej Brytanii: „Ive może nie jest najbogatszą czy najważniejszą postacią na tej liście, ale bez wątpienia jedną z najbardziej wpływowych, jako że jest projektantem iPoda”.
W wydaniu z 2006 roku miesięcznik Macworld umieścił zatrudnienie Ive’a w 1992 w Apple’u jako szóste na liście najważniejszych wydarzeń w historii tej firmy. W tym samym czasie Dan Moren, jeden z autorów magazynu MacUser, w marcu 2006 stwierdził, że w razie odejścia ze stanowiska dyrektora generalnego Apple’a Steve’a Jobsa Jonathan Ive byłby doskonałym kandydatem, by go zastąpić. Tłumaczył on, iż Ive „ucieleśnia to, za co Apple jest chyba najbardziej znane: design”. Mimo to Jobsa zastąpił Tim Cook, dotychczasowy dyrektor ds. operacyjnych.
W 2007, brytyjska edycja magazynu GQ nazwała Ive’a „Projektantem przemysłowym roku”. W tymże roku Jonathan Ive otrzymał również nagrodę National Design Award w kategorii "wzór produktu" za jego pracę przy projekcie iPhone’a.
W 2008 dziennik „The Daily Telegraph” umieścił go na 1. miejscu na liście „Najbardziej Wpływowych Brytyjczyków w Ameryce”. „Creativity Online” zawarł Ive’a na swojej liście „Creativity 50”. W tym samym roku otrzymał nagrodę MDA Personal Achievement Award za projekt iPhone’a.
W 2009 Ive otrzymał doktorat honoris causa college’u Rhode Island School of Design i uniwersytetu Royal College of Art. W tym roku również zajął 1. miejsce na liście „100 Most Creative People in Business” ("100 Najbardziej kreatywnych osób w businessie") witryny "Fast Company", "The Daily Telegraph" nazwał go drugim „Najbardziej wpływowym Brytyjczykiem w technice”, magazyn "Forbes" notował go jako drugiego „Najbardziej potężnego człowieka w technice”, a "The Guardian" nazwał go „wynalazcą dekady”.
W 2010 „Bloomberg BusinessWeek” zapisał go na liście „Najbardziej wpływowych designerów na świecie”, CNN Money nazwał go „najmądrzejszym projektantem” w swoim artykule „Najmądrzejsi ludzie techniki”. Ive’a notowano jako 18. na liście „The Vanity Fair 100” i jako 5. na liście „Najważniejszych naukowców brytyjskich” dodatku "The Times" "Eureka", a magazyn Fortune uznał go za „Najbystrzejszego designera na świecie” przez jego pracę nad produktami Apple’a.
W 2011 „Daily Mail” scharakteryzował Ive’a okrzykując go „geniuszem designu”. Był również nominowany do nagrody "British Inspiration Award".
W 2012 „Vanity Fair” umieściło go wraz z dyrektorem generalnym Apple’a Timem Cookiem na swojej dorocznej liście „New Establishment”.
W 2013 przyznano mu złote odznaczenie Blue Petera i został przez muzyka i aktywistę Bono wpisany na doroczną listę „The 2013 Time 100” magazynu „Time”.
Ive został odznaczony Komandorią Orderu Imperium Brytyjskiego (CBE) podczas 2006 New Year Honours za zasługi we wzornictwie przemysłowym. Podczas 2012 New Year Honours ranga tego odznaczenia została podniesiona do Kawalera Komandora (KBE) za „zasługi w projektowaniu i rzutkość”. Był pasowany przez księżniczkę Annę w Pałacu Buckingham podczas ceremonii w maju 2012. Ten zaszczyt opisał jako „absolutnie przyprawiające o dreszczyk emocji”. Stwierdził również, że był „i uniżony, i szczerze wdzięczny”.
W 2011 Jonathan Ive był spisanym wynalazcą 596 użytkowych i wzorniczych patentów.
Życie osobiste.
Jonathan Ive spotkał swoją żonę, Heather Pegg, w szkole średniej. Pobrali się w 1987; mają dwóch synów; aktualnie żyją w San Francisco.

</doc>
<doc id="339382" url="https://pl.wikipedia.org/wiki?curid=339382" title="Sargon I">
Sargon I

Sargon I, właśc. Szarru-kin I – władca miasta-państwa Aszur, syn i następca Ikunuma, wymieniony w "Asyryjskiej liście królów" jako 35. władca Asyrii. Jego panowanie datowane jest na lata ok. 1920–1881 p.n.e. lub ok. 1917–1878 p.n.e..
Imię.
Sargon I jest imiennikiem słynnego Sargona Wielkiego (2334–2279 p.n.e.), założyciela dynastii akadyjskiej i twórcy imperium akadyjskiego. Nie wiadomo czy imię to nadał mu jeszcze jego ojciec, czy też było to jego imię tronowe, które nadał sobie sam gdy zasiadł na tronie miasta-państwa Aszur. Wybór imienia na pewno nie był przypadkowy i wskazuje, że już w XX w. p.n.e. postać Sargona Wielkiego musiała cieszyć się wielką estymą i poważaniem w Aszur. W inskrypcji umieszczonej na pieczęci cylindrycznej Sargona I z Kanesz oraz w pochodzącej z jego czasów prywatnej inskrypcji wotywnej imię tego władcy – na wzór imienia Sargona Wielkiego – poprzedzone jest boskim determinatywem dingir, stawianym przed imionami istot boskich. W transliteracji z pisma klinowego imię to zapisywane jest po sumeryjsku dlugal.gin („boski Sargon”). Jego akadyjskim odpowiednikiem jest imię "Šarru-kīn" lub "Šarru-kēn". Zarówno sumeryjskie jak i akadyjskie imię tłumaczyć można jako „król jest prawy/prawowity”. W późniejszych asyryjskich tekstach imię tego władcy nie jest już poprzedzone boskim determinatywem (np. "Šarru"(lugal)-"ki-in" w "Asyryjskiej liście królów" czy "Šarru"(lugal)-"ke-en" w inskrypcji króla Aszur-rem-niszeszu).
Tytulatura.
W inskrypcji na swej pieczęci cylindrycznej, której gliniane odciski odnaleziono w asyryjskiej kolonii kupieckiej w Kanesz, Sargon I nosi tytuł „zarządcy/namiestnika (boga) Aszura” (énsi d"a-šùr").
Dynastia.
Sargon I jest szóstym znanym władcą Aszur należącym do tzw. „dynastii Puzur-Aszura I”. W inskrypcji na swej pieczęci cylindrycznej, której gliniane odciski odnaleziono w asyryjskiej kolonii kupieckiej w Kanesz, nazywa on siebie „synem Ikunuma”. Zgodnie z "Asyryjską listą królów" następcą Sargona I miał być jego syn Puzur-Aszur II.
Długość i lata panowania.
Długość panowania Sargona I podana była pierwotnie w "Asyryjskiej liście królów", ale zachowane jej kopie B, C i D są niestety uszkodzone w tym właśnie miejscu. Ustalenie długości panowania tego władcy stało się możliwe dzięki odnalezieniu w asyryjskiej kolonii handlowej w Kanesz tekstu Kt 92/k 0193, który okazał się być jedną z kopii tzw. listy eponimów z Kültepe (ang. Kültepe Eponym List, w skrócie KEL). W tekście tym, znanym jako KEL A, panowaniu Sargona I przyporządkowanych zostało 40 zmieniających się co rok asyryjskich urzędników limmu (eponimów). W oparciu o informacje pochodzące z listy eponimów z Kültepe (KEL) oraz kroniki eponimów z Mari (ang. Mari Eponym List, w skrócie MEL), w korelacji z informacjami pochodzącymi z "Asyryjskiej listy królów", Veenhof zaproponował 40-letni okres panowania Sargona I i wydatował go na lata 1920–1881 p.n.e. (chronologia średnia). Barjamovic, Hertel i Larsen, w swej poprawionej liście eponimów (ang. Revised Eponym List, w skrócie REL), również zaproponowali 40-letni okres panowania Sargona I, przypisując mu 40 eponimów i datując jego panowanie na lata 1917–1878 p.n.e. (chronologia średnia).
Panowanie.
Pomimo dość długiego okresu rządów Sargon I pozostaje bardzo słabo poznanym władcą, gdyż jak dotychczas nie odnaleziono żadnych jego inskrypcji, które mówiłyby o jego działalności budowlanej, politycznej czy też wojskowej. W asyryjskiej kolonii kupieckiej w Kanesz ("kārum" Kanesz II) odnaleziono jedynie gliniane tabliczki i koperty z odciskami jego pieczęci cylindrycznej. Inskrypcja umieszczona na tej pieczęci brzmiała: „Boski Sargon, zarządca boga Aszura, syn Ikunuma, zarządcy boga Aszura”. Brak innych tekstów związanych z tym władcą jest zastanawiający, biorąc pod uwagę fakt, iż to na jego rządy (ok. 1900 r. p.n.e.) przypada początek najlepiej udokumentowanej fazy istnienia "kārum" Kanesz II, trwającej przez następne 40–45 lat. Faza ta charakteryzuje się znacznym wzrostem ilości datowanych dokumentów pochodzących z archiwów należących do najważniejszych asyryjskich kupców, takich jak np. Alahum, Adad-sululi, Aszur-taklaku, Elamma, Enlil-bani, Szalim-Aszur czy Usur-sza-Isztar.
W trakcie wykopalisk w mieście Aszur nie odnaleziono wprawdzie żadnych inskrypcji Sargona I, ale z miasta tego pochodzi prywatna inskrypcja wotywna niejakiej Haditum (lub Hattitum), która datowana jest na okres jego rządów. Umieszczona jest ona na trójkątnej płytce z brązu (nr inwent. VA Ass 4286, Ass 19624b), odnalezionej w staroasyryjskiej świątyni Isztar. Inskrypcja ta brzmi następująco:
W inskrypcji późniejszego władcy asyryjskiego Aszur-rem-niszeszu (1408–1401 p.n.e.) Sargon I wymieniany jest (obok Kikkii, Ikunuma i Puzur-Aszura II) jako jeden z wczesnych budowniczych murów obronnych miasta Aszur.

</doc>
<doc id="339386" url="https://pl.wikipedia.org/wiki?curid=339386" title="Clancy Brown">
Clancy Brown

Clancy Brown, właściwie Clarence J. Brown III (ur. 5 stycznia 1959 w Urbana) – amerykański aktor filmowy i telewizyjny. Podkłada często głos w grach komputerowych. Wysoki (192 cm) z głębokim głosem, często obsadzany jest w rolach czarnych charakterów.
Życiorys.
Wczesne lata.
Urodził się w Urbana w stanie Ohio. Jego matka, Joyce, była dyrygentem, kompozytorką i koncertującą pianistką, podczas gdy jego ojciec, Clarence J. „Bud” Brown Jr., był kongresmenem stanu Ohio i przewodniczącym rady nadzorczej Brown Publishing Company, rodzinnej własności gazety biznesowej, zapoczątkowanej przez jego dziadka, kongresmena Clarence’a J. Browna. Jego rodzina miała korzenie angielskie, szkockie, irlandzkie, niemieckie, walijskie i holenderskie. Miał brata Roya i siostrę Beth Brown (zm. 1964 na wczesnodziecięcą białaczkę nielimfocytową).
Ukończył St. Albans School w Waszyngtonie i w 1981 otrzymał stypendium z Northwestern University, gdzie stał się członkiem Bractwa Sigma Chi. Zainspirowany przez sąsiada sztuką szekspirowską podjął decyzję, że zostanie aktorem.
Kariera.
Debiutował na dużym ekranie w dramacie kryminalnym "Niegrzeczni chłopcy" ("Bad Boys", 1983) z Seanem Pennem. Zwrócił na siebie uwagę rolą Victora Krugera (Kurgana), urodzonego na terenach obecnej Rosji, antagonisty Connora MacLeoda (Christopher Lambert) w filmie fantasy "Nieśmiertelny" ("Highlander", 1986). W westernie "Nienawiść" ("Extreme Prejudice", 1987) u boku Nicka Nolte wystąpił w roli skorumpowanego żołnierza sierżanta Larry’ego McRose. W dreszczowcu sensacyjnym "W pogoni za śmiercią" ("Shoot to Kill", 1988) z Sidneyem Poitier, Tomem Berengerem i Kirstie Alley zagrał groźnego psychopatycznego przestępcę, który porwał przewodniczkę wycieczki.
W dramacie "Skazani na Shawshank" ("Shawshank Redemption", 1994) był strażnikiem więziennym, któremu poniekąd skazany bankier (Tim Robbins) pomagał w prywatnych sprawach bankowych. W serialu HBO "Carnivale" ("Carnivàle", 2003–2005) pojawił się jako złowrogi kaznodzieja brat Justin Crowe.
Użyczył głosu Raidenowi w serialu "Mortal Kombat: Defenders of the Realm" (1992) oraz Panu Freeze’owi w serialu animowanym Warner Bros. "Batman" ("The Batman", 2005, 2006, 2007).
Życie prywatne.
W 1993 roku poślubił producentkę telewizyjną Jeanne Johnson. Mają córkę Rose Beth (ur. 1995) i syna (ur. 2003).

</doc>
<doc id="339393" url="https://pl.wikipedia.org/wiki?curid=339393" title="Julie Delpy">
Julie Delpy

Julie Delpy (ur. 21 grudnia 1969 w Paryżu) – francuska aktorka, reżyserka i scenarzystka. Jedna z najbardziej rozpoznawalnych gwiazd filmowych pochodzących z Francji, z uwagi na częste występy w amerykańskich filmach. Od 2001 roku posiada również amerykańskie obywatelstwo. Najbardziej znane kreacje stworzyła u boku Ethana Hawke’a w tryptyku "Przed wschodem słońca" (1995), "Przed zachodem słońca", (2004) i "Przed północą" (2013) Richarda Linklatera oraz u Krzysztofa Kieślowskiego w "Białym".
Życiorys.
Jest jedyna córką aktorki Marie Pillet oraz aktora i reżysera teatralnego Alberta Delpy. Jako pięciolatka debiutowała u ich boku na scenie teatralnej. W filmie pojawiła się po raz pierwszy w "Guerres civiles en France" z 1978 roku.
Pojawiła się m.in. następnie w drobnej roli u Jeana-Luca Godarda w "Detektywie" (1985) U tego samego reżysera zaliczyła też debiut anglojęzyczny w adaptacji szekspirowskiego "Króla Leara" z 1987 roku, w filmie tym pojawia się Woody Allen.
Zdolna, cechująca się specyficzną „porcelanową” urodą Delpy od początku chętnie zatrudniania była przez europejskich mistrzów. Kolejno występowała u:
Rola u Holland nie była jedynym polskim akcentem w karierze Delpy. W 1992 roku zagrała u Janusza Kijowskiego w "Tragarzu puchu", oraz była jedną z głównych postaci trylogii "Trzy kolory" Krzysztofa Kieślowskiego kreując rolę żony Karola (Zbigniew Zamachowski) w "Białym" (1994).
Delpy przeprowadziła się do Nowego Jorku w 1990, a następnie kilka lat później do Los Angeles; od 2001 posiada również amerykańskie obywatelstwo. Między innymi stąd występuje od ostatniej dekady XX wieku w coraz większej ilości produkcji amerykańskich. W 1993 roku wystąpiła w roli Konstancji w anglojęzycznej ekranizacji "Trzech muszkieterów" w doborowej obsadzie.
W 1995 roku pojawiła się w roli głównej, u boku Ethana Hawke’a, w filmie Richarda Linklatera "Przed wschodem słońca". Dziewięć lat później aktorzy ponownie spotkali się na planie kontynuacji filmu, zatytułowanej "Przed zachodem słońca" (2004). Jako współtwórczyni scenariusza (razem z Hawkem, Linklaterem i Kimem Krizanem) Delpy nominowana była m.in. Oscara i Independent Spirit Award, zaś jako odtwórczyni głównej roli została uhonorowana brytyjską Empire Award oraz nagrodą krytyków w San Francisco. W 2013 powstała trzecia część cyklu – "Przed północą".
Zanim zadebiutowała jako reżyserka pełnometrażowego filmu "Powiedz mi" (2000) z udziałem Ethana Hawke’a, wystąpiła m.in. jako Sonia w telewizyjnej adaptacji "Zbrodni i kary" (1998), Julie w komedii Miki Kaurismäkiego "Los Angeles bez mapy" (1998) oraz lesbijka w komedii "Cheerleaderka" (1999). W 2000 roku zagrała w thrillerze "Piasek", w 2001 – w niemiecko-amerykańskiej komedii "Investigating Sex" z Tilem Schweigerem, Nickiem Nolte i Neve Campbell, w 2004 – w miniserialu "Frankenstein" Kevina Connora, a w 2005 – w filmie Jima Jarmuscha "Broken Flowers" z Billem Murrayem. Rok 2006 to występ u boku Justina Theroux w thrillerze "Tajemnica przeszłości" oraz u boku Richarda Gere i Alfreda Moliny w dramacie Lasse Hallströma "Blef".
W 2007 roku odniosła sukces jako scenarzystka i reżyserka komedii romantycznej "Dwa dni w Paryżu" z własnym udziałem (Delpy również samodzielnie zmontowała obraz). Film przyniósł jej nominację do Cézara za Najlepszy Scenariusz, nominację do Independent Spirit Award dla Najlepszego Debiutanckiego Filmu (nominacja dla Delpy jako jednej z producentek) oraz nagrodę Coup de Coeur na Międzynarodowym Festiwalu Filmów o Miłości.
Dyskografia.
Julie Delpy jako jedna z nielicznych piosenkarek francuskich wydała w 2003 album anglojęzyczny, zatytułowany jej imieniem i nazwiskiem. Trzy piosenki w nim zamieszczone znalazły się później na scieźce dźwiękowej filmu "Przed zachodem słońca" (2004).
Komponuje muzykę do swoich filmów, była jej autorem dla "Dwa dni w Paryżu" (2007), a także dla kolejnego filmu pt. "Krwawa hrabina" (2009).

</doc>
<doc id="339395" url="https://pl.wikipedia.org/wiki?curid=339395" title="Forwarder">
Forwarder

Forwarder – wykorzystywany w leśnictwie ciągnik do nasiębiernej zrywki drewna krótkiego (kłód i wałków).
Jest to maszyna samozaładowcza. Drewno przy pomocy żurawia ładowane jest na maszynę i podczas zrywki nie ma kontaktu z podłożem. Powoduje to znaczne ograniczenie szkód pokrywy gleby podczas zrywki.
Większość forwarderów może być wyposażona w montowane w miejsce kłonic kleszcze przeznaczone do zrywki półpodwieszonej dłużyc. Takie przezbrojenie forwardera zmienia go w pełnowartościowy klembank.
Forwardery możemy podzielić na poszczególne kategorie:

</doc>
<doc id="339396" url="https://pl.wikipedia.org/wiki?curid=339396" title="GAZ-13 Czajka">
GAZ-13 Czajka

GAZ-13 Czajka, ros. "ГАЗ-13 Чайка" (pol. "mewa") – luksusowa limuzyna, produkowana w ZSRR w zakładach GAZ w latach 1959–1981, wyłącznie dla dygnitarzy krajów bloku wschodniego.
Opis modelu.
Czajka wzorowana była częściowo na amerykańskim samochodzie Packard Caribbean z lat 50. Produkcja Czajek rozpoczęła się 16 stycznia 1959 roku. 
Czajkę produkowano w dwóch wersjach nadwoziowych: podstawowy sedan (GAZ 13 1959-1981) i małoseryjny kabriolet (GAZ 13B 1961-1962 – około 20 sztuk). Samochód posiadał trzy rzędy siedzeń i mogło nim podróżować 7 osób. Nieliczna odmiana limuzyny GAZ-13A posiadała oddzielony przegrodą przedział pasażerski. Około 10 samochodów było skarosowanych jako rządowe karetki pogotowia (nadwozie kombi) w zakładach RAF. Z uwagi na w miarę komfortową jazdę, niewielką liczbę samochodów dostosowano dla potrzeb filmu, montując w odkrywanym przedziale pasażerskim podstawę dla kamery. Ogółem wyprodukowano 3179 sztuk.
Czajka GAZ 13 to zdecydowanie jeden z najładniejszych i najbardziej luksusowych pojazdów produkowanych w ZSRR – pod koniec produkcji był samochodem już bardzo przestarzałym i staromodnym. Produkowany był dla wyższych władz państwowych (np. ministrowie, pierwsi sekretarze partii poszczególnych republik) i przedstawicieli dyplomatycznych ZSRR oraz innych państw. Najwyższe władze używały limuzyn ZiŁ, władze średniego szczebla – Wołg. Z powodu "oficjalnego" przeznaczenia, większość samochodów wykonana była w kolorze czarnym. Samochody te rozdawane były też przez państwo jako nagrody dla szczególnie zasłużonych, m.in. otrzymali je Jurij Gagarin i Michaił Szołochow. Od lat 70. wysłużone egzemplarze trafiały m.in. do pałaców ślubów, dla przewozu nowożeńców (za opłatą dwa razy wyższą od Wołgi).
Nieliczne egzemplarze, jakie dostały się w ręce cywilne i zostały zaadaptowane jako taksówki, często poddane były przez właścicieli pewnym modyfikacjom. Ze względu na duże spalanie rzędu ok. 40 litrów na 100 km zastępowano oryginalne silniki GAZa silnikami Diesla od ciężarówek bądź też od innych luksusowych samochodów z mocnymi silnikami. Pozwalało to zredukować ilość spalanego paliwa nawet do 10 litrów na 100 km.

</doc>
<doc id="339398" url="https://pl.wikipedia.org/wiki?curid=339398" title="Mary McDonnell">
Mary McDonnell

Mary McDonnell (ur. 28 kwietnia 1952 w Wilkes-Barre, Pensylwania) – amerykańska aktorka.

</doc>
<doc id="339406" url="https://pl.wikipedia.org/wiki?curid=339406" title="James Cromwell">
James Cromwell

James Oliver Cromwell (ur. 27 stycznia 1940 w Los Angeles) – amerykański aktor filmowy, teatralny i telewizyjny. Jest synem reżysera Johna Cromwella i aktorki Kay Johnson.
Życiorys.
Wychował się w Nowym Jorku.
Był nominowany do Oskara jako najlepszy aktor roli drugoplanowej (w 1995 r. za rolę w "Babe świnka z klasą"), ale nie uzyskał statuetki. Inną głośną rolą było odtworzenie dyrektora Hala Mooresa w "Zielonej mili" (ang. "The Green Mile)" (1999).
Czterokrotnie grał amerykańskich prezydentów: byłego D. Wire Newmana w epizodzie "Prezydenckiego pokera" (ang. "The West Wing") oraz prezydenta Fowlera w "Sumie wszystkich strachów" (ang. "The Sum of All Fears)" (2002), oraz autentycznych Lyndona B. Johnsona w filmie "RFK" (2002) oraz George H.W. Busha w filmie W. (2008). Zagrał również drugiego męża Ruth Fisher (Frances Conroy), George’a Sibleya w serialu telewizyjnym "Sześć stóp pod ziemią" (ang. "Six Feet Under"), a także ojca Jacka Bauera – głównego bohatera serialu "24 godziny" (seria szósta). W 2016 zagrał w serialu "Młody papież" postać kardynała Michaela Spencera, byłego arcybiskupa Nowego Jorku.
Jest weganinem.

</doc>
<doc id="339414" url="https://pl.wikipedia.org/wiki?curid=339414" title="Klembank">
Klembank

Klembank – wykorzystywany w leśnictwie ciągnik do zrywki półpodwieszonej dłużycy. Załadunek wykonuje się żurawiem. Drewno układane jest między kleszcze, które po zaciśnięciu unieruchamiają je na czas transportu.

</doc>
<doc id="339418" url="https://pl.wikipedia.org/wiki?curid=339418" title="Skider">
Skider

Skidder - to wykorzystywany w leśnictwie ciągnik do zrywki półpodwieszonej dłużycy. Załadunku dokonuje się przy pomocy wciągarki linowej.
Ciągniki typu skider są przystosowane do półpodwieszonej zrywki drewna. Rama ciągnika składa się z dwóch części połączonych ze sobą przegubowo, co daje ciągnikowi dużą zwrotność. Skidery mają napęd na wszystkie koła. Są to zasadniczo ciągniki czterokołowe. Na przedniej ramie umieszczony jest silnik, kabina kierowcy oraz mygłownica poruszana hydraulicznie. Na tylnej ramie znajduje się wciągarka linowa jedno– lub dwubębnowa i masywna tarcza osłaniająca tylne koła. Lina robocza wciągarki przechodzi przez rolki na wysokim wsporniku.
Ciągnikiem zrywkowym wyposażonym również w chwytak jest skider kleszczowy. Na tylnej części ramy zawieszone są na ruchomym wysięgniku hydraulicznie sterowane kleszcze. W czasie chwytania ładunku są one opuszczone na ziemię, podczas jazdy zaś wysięgnik unosi je wraz z ładunkiem do góry. Często spotyka się ciągniki wyposażone w oba te zespoły; na zrywkowym ciągniku linowym (skider) umieszcza się dodatkowo chwytak. Wciągarka pozwala dociągać drzewa w zasięgu pracy chwytaka. Skidery, zamiast lemiesza umieszczonego z przodu ciągnika, mogą mieć ładowarkę służącą do mygłowania zerwanego drewna i równocześnie do załadunku drewna na pojazdy wywozowe. Pierwsze typy tych ciągników zostały wyprodukowane przez firmy amerykańskie i kanadyjskie, a następnie czechosłowackie, na bazie ciągników LKT 120A i LKT 120B. Wadą tego rozwiązania jest jednak znaczne zwiększanie masy agregatu.
Ciągniki przegubowe, mimo znacznych kosztów zakupu i eksploatacji, znalazły duże uznanie wśród leśników dzięki wielu walorom trakcyjnym tych pojazdów, m.in. takim jak:
Niewątpliwie najliczniejszą grupą skiderów na polskim rynku są modele z rodziny ciągników zrywkowych LKT produkowanych przez czechosłowacką, a obecnie słowacką firmę ZTS TEES Lesne traktory a.s.
W Polsce używane są również skidery firm Kockums, Tree Farmer, Caterpillar i Timberjack.

</doc>
<doc id="339426" url="https://pl.wikipedia.org/wiki?curid=339426" title="Bucentaur">
Bucentaur

Bucentaur (wł: "Il Bucintoro") – galera dożów weneckich, którą corocznie (aż do 1798 roku), w dzień święta Wniebowstąpienia Pańskiego wypływano na wody Morza Adriatyckiego w celu celebracji uroczystości zaślubin Wenecji z morzem.
Pochodzenie nazwy statku nie jest jednoznacznie potwierdzone. Może ona pochodzić od włoskiego "buzo d'oro" - czyli galera ze złota lub też z łacińskiego "ducentorum" - czyli jednostka obsługiwana przez 200 wioślarzy.
Badacze uważają, że zostały wybudowane cztery takie statki. Pierwszy powstał w 1311 roku. Ostatni, najbardziej okazały, swój dziewiczy rejs odbył w 1729 roku za panowania doży Alvise III Sebastiano Mocenigo. Zdarzenie to zostało uwiecznione na obrazach Canaletto oraz Francesco Guardi, z których wynika że miał on 35 m długości i ponad 8 m wysokości. jednostka poruszała się napędzana wiosłami 168 galerników, wspomaganych przez 40 marynarzy. Statek został zniszczony w 1798 roku z rozkazu Napoleona, co miało być symbolem ostatecznego podboju Wenecji, a liczne ozdoby i wyposażenie zostały rozgrabione przez francuskich oficerów i żołnierzy.
Ostatniego "Bucentaura" widział w 1786 r. Johann W. Goethe i w następujący sposób pisał o nim w swoim dzienniku z podróży po Włoszech pod datą 5 października:
 "Gdybym miał jednym słowem wyrazić, czym jest "Bucentaur", powiedziałbym, że jest to cud-galera. Dawny "Bucentaur", którego podobizny się zachowały, jeszcze bardziej zasługuje na to określenie niż obecny, chociaż ten oślepia przepychem i każe zapomnieć o oryginale. (...) Trudno mówić o tym statku, że jest przeładowany ornamentami, bo cały jest jednym ornamentem, pozłacanym dziełem snycerskim przydatnym tylko do tego, by być ozdobą, prawdziwą monstrancją, w której pokazuje się ludowi jego władców w całej należnej im świetności".

</doc>
<doc id="339433" url="https://pl.wikipedia.org/wiki?curid=339433" title="Franciszek Wincenty Mazaraki">
Franciszek Wincenty Mazaraki

Franciszek Wincenty Mazaraki herbu Newlin (1812-1896) – właściciel ziemski, powstaniec listopadowy.
Przyszedł na świat w 1812 r. w majątku Wyganowice koło Lublina, należącym do Anny z Mazarakich Dąbskiej – Kobylińskiej. Był synem Jana Nepomucena Bonifacego i Antoniny z Chylińskich. Jego ojciec był konfederatem barskim, powstańcem kościuszkowskim i uczestnikiem walk napoleońskich. Matka pochodziła z senatorskiego rodu.
Po wybuchu powstania listopadowego wstąpił do pułku "Krakusy" sformowanego w Miechowie. Na początku 1831 roku walczył w oddziale gen. Józefa Dwernickiego, uczestniczył z nim w bitwach pod Stoczkiem i Boremlem. Po tej ostatniej otrzymał awans na podporucznika.
Po upadku powstania osiadł w Hebdowie, siedzibie jego stryja Karola Mazaraki. Ożenił się z Eleonorą Łagowską herbu Grzymała, łowczanką radomską. Miał z nią sześcioro dzieci: Juliana, Walerego, Jana, Aleksandra Teofila, Bronisławę Mariannę (zam. Leszczyc Koszutską) i Augusta Romualda.
W lutym 1846 roku uczestniczył w powstaniu miechowskim pod wodzą kuzyna Ludwika Mazaraki – syna Karola z Hebdowa.
W latach 50. XIX wieku zakupił majątki Przecławka, Parszywska, Polichno i Dębowiec koło Pińczowa. Tam też zamieszkał na stałe.
Był donatorem parafii w pobliskiej Wolicy, przez długi czas pełnił też funkcję wójta Pińczowa, co oznacza, że cieszył się dużym poważaniem wśród chłopów.
Zmarł w 1896 r. we dworze w Przecławce. Spoczął na cmentarzu w Wolicy, w grobowcu rodzinnym.

</doc>
<doc id="339446" url="https://pl.wikipedia.org/wiki?curid=339446" title="Immunitet ekonomiczny">
Immunitet ekonomiczny

Immunitet ekonomiczny – w średniowieczu całkowite lub częściowe zwolnienie ludności w dobrach feudalnych od powinności na rzecz państwa.

</doc>
<doc id="339447" url="https://pl.wikipedia.org/wiki?curid=339447" title="Velența">
Velența

Velența (węg. "Váradvelence") – dzielnica miasta Oradea w Rumunii. Przecina ją droga międzynarodowa E60. W czasach socjalizmu dużą część starych, zabytkowych obiektów wyburzono, zastępując je blokowiskami z wielkiej płyty. Dzielnica Velența graniczy z miejscowością Borș, przy której znajduje się przejście graniczne.

</doc>
<doc id="339448" url="https://pl.wikipedia.org/wiki?curid=339448" title="Gnom">
Gnom

Gnom – legendarna lub baśniowa istota o niewielkim wzroście, mieszkająca zazwyczaj pod ziemią. Słowo to bywa często używane jako synonim krasnoludka.
Według Paracelsusa gnomy były żywiołakami, najważniejszymi z duchów żywiołu ziemi i potrafiły poruszać się w ziemi z taką samą łatwością, jak ludzie po ziemi. Promienie słoneczne zmieniały je w kamień.
Gnomy w fantastyce.
We wczesnych utworach J.R.R. Tolkiena, np. w "Księdze zaginionych opowieści", gnomy to inna nazwa Ñoldorów, jednego z rodów elfów.
W literaturze i grach fantasy gnomy są najczęściej spokrewnionymi z krasnoludami, istotami o niewielkim wzroście, obdarzonymi wysokimi zdolnościami technicznymi. Gnomy zgadzające się z powyższym opisem występują w książkach Andrzeja Sapkowskiego i w grze Warcraft oraz World of Warcraft.
W tomie opowiadań Jacka Piekary "Ani słowa prawdy" gnom pojawia w opowiadaniu "Nie wszystko złoto, co się świeci (i na odwrót)". Także tam gnomy są istotami niskiego wzrostu, niezwykle długowiecznymi (spotkany przez maga Arivalda miał z pewnością ponad 400 lat, ale prawdopodobnie znacznie więcej) oraz posiadały wyjątkową pamięć (wspomniany gnom przeczytał i zapamiętał co do słowa 1473 pozycje). Były przy tym bardzo strachliwe, wierząc że wszystkie inne rasy pragną wykorzystać je do swoich celów.
W grze "Dungeons &amp; Dragons" gnomy są jedną z głównych grywalnych ras. W Faerunie ("Zapomniane Krainy") najpopularniejszym ze światów "D&amp;D", istnieje kilka rodzajów gnomów: svirfnebliny (potocznie gnomy głębinowe lub podziemne - zamieszkują Podmrok), leśne i skalne. Skalne gnomy to najczęściej spotykane gnomy w Faerunie. Cechuje je dociekliwość oraz niepoprawny optymizm. Mają zacięcie do trudnych prac rzemieślniczych.

</doc>
<doc id="339450" url="https://pl.wikipedia.org/wiki?curid=339450" title="Stanisław Bobrowski">
Stanisław Bobrowski

Stanisław Bobrowski (ur. 6 kwietnia 1896 w Okocimiu, zm. 10 lipca 1990 w Toronto) – pułkownik Wojska Polskiego, żołnierz Armii Hallera, uczestnik wojny polsko-bolszewickiej 1920 i kampanii wrześniowej. W 1972 roku został awansowany przez prezydenta Augusta Zaleskiego do stopnia generała brygady Wojska Polskiego.
Życiorys.
W Okocimiu spędził dzieciństwo i uczęszczał do szkoły podstawowej. Następnie rozpoczął naukę w gimnazjum klasycznym w Nowym Targu, którą kontynuował w Tarnowie, później w Krakowie i ukończył ją w 1915 w Wiedniu zdaniem matury.
W tym samym roku został powołany do cesarskiej i królewskiej armii i wcielony do tarnowskiego 57 pułku piechoty, jako jednoroczny ochotnik. Podstawowe przeszkolenie wojskowe przeszedł w Přerovie w Czechach, a następnie został skierowany do szkoły oficerskiej, którą ukończył 24 lutego 1916. Wraz z pododdziałami 57 pp trafił na front włoski. W lipcu 1916 roku został mianowany Kadett-Aspiranem (chorążym) i objął dowództwo plutonu piechoty. Walczył na odcinkach frontu w Tyrolu, Karyntii, Izonzo i Bainsizza. Brał udział w ofensywie w Tyrolu i nad Izonzo oraz zdobyciu wzgórz Ortigara i Lepozze. Po ukończeniu kursu karabinów maszynowych w Lissa pod Pragą, w lutym 1917, został mianowany dowódcą kompanii karabinów maszynowych.
W dniu 27 września 1917 trafił do niewoli włoskiej. Początkowo przebywał w obozie jenieckim w Cassino, a następnie w obozie dla jeńców narodowości polskiej w Santa Maria Capua Vetere pod Neapolem, gdzie działał przy tworzeniu polskich jednostek wojskowych mających walczyć przy armii włoskiej. Do Armii Polskiej wstąpił 5 listopada 1918 i po odbyciu kursu w szkole oficerskiej pełnił funkcję adiutanta II batalionu 1 pułku strzelców im. H. Dąbrowskiego.
W grudniu 1918 trafił do Francji, gdzie został przydzielony do 2 pułku strzelców polskich w składzie 1 Dywizji Strzelców Polskich, najpierw jako dowódca plutonu piechoty, a następnie plutonu saperów. W kwietniu 1919, wraz z Armią Hallera wrócił do Polski. Od 3 maja 1919 brał udział w walkach na wschodzie, w ofensywie kijowskiej, a następnie wojnie polsko-rosyjskiej 1920 roku jako dowódca plutonu saperów oraz adiutant 2 psp (44 pułku Strzelców Kresowych). Uczestniczył w walkach pod Łuckiem, Równem, Połonnem, Miropolem, Holendrami, Ostrogiem, Krzemieńcem, Górynką, Biłką Szlachecką, Krasnem, Wolicą Śniatycką, Tyszowcami i Zwiahelem.
Po wojnie pozostał w Wojsku Polskim. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku. W tym samym roku objął dowództwo I batalionu 44 pułku piechoty Strzelców Kresowych, a następnie został przeniesiony do dowództwa 13 Dywizji Piechoty na stanowisko oficera sztabu dowódcy piechoty dywizyjnej, płk. Jana Skorobohaty-Jakubowskiego. 9 marca 1925 roku został przydzielony do Oddziału II Sztabu Generalnego w Warszawie na stanowisko referenta. Szefem Oddziału II był wówczas płk inż. Michał Bajer. Początkowo pełnił tam funkcję szefa Wydziału „Zachód”, a następnie zastępcy szefa kontrwywiadu armii i szefa Referatu Informacyjnego DOK I Warszawa.
W maju 1926 roku, w czasie zamachu stanu wystąpił po stronie rządu i Prezydenta RP Wojciechowskiego. W czerwcu tego roku powrócił do macierzystego pułku w Równem na stanowisko dowódcy kompanii. 2 kwietnia 1929 roku awansował na majora ze starszeństwem z dniem 1 stycznia 1929 roku i 61. lokatą w korpusie oficerów piechoty. W lipcu tego roku został zatwierdzony na stanowisku dowódcy II batalionu 44 pp.
W okresie od 5 stycznia 1931 roku do 1 listopada 1932 roku był słuchaczem XI Kursu Normalnego Wyższej Szkoły Wojennej w Warszawie. Uczelnię ukończył z siedemnastą lokatą na 120 studiujących oficerów. Otrzymał dyplom naukowy oficera dyplomowanego i przydział do Dowództwa Okręgu Korpusu Nr IV w Łodzi. W listopadzie 1933 roku został przeniesiony do 45 pułk piechoty Strzelców Kresowych w Równem na stanowisko dowódcy batalionu. W 1935 roku został oddelegowany do Dowództwa Okręgu Korpusu Nr X w Przemyślu, a następnie objął stanowisko szefa sztabu 27 Dywizji Piechoty w Kowlu, które piastował do września 1939 roku.
W kampanii wrześniowej 1939 przeszedł, wraz z 27 DP, szlak bojowy od Borów Tucholskich do Lasek pod Warszawą. Brał udział w walkach na przedmościu bydgoskim, pod Aleksandrowem Kujawskim, w okolicach Włocławka, w bitwie nad Bzurą i w Puszczy Kampinoskiej.
Do niewoli dostał się 20 września 1939 pod Laskami. Początkowo przebywał w obozie jenieckim w Hohnstein koło Drezna, a po jego likwidacji w oflagach w Arnswalde, Gross-Born i Dössel. We wszystkich obozach z narażeniem życia chronił polskich oficerów pochodzenia żydowskiego oraz prowadził tajne kursy wojskowe, szczególnie zakazane przez władze niemieckie.
Z niewoli został uwolniony 1 kwietnia 1945 przez oddziały amerykańskie. Po uwolnieniu pełnił funkcję komendanta obozu w Wetzlar, a następnie dowódcy garnizonu i łącznika 9 Armii amerykańskiej. Po nieudanej próbie dołączenia do oddziałów 2 Korpusu Polskiego w Ankonie we Włoszech, powrócił do Niemiec, gdzie spotkał się z rodziną, która przyjechała z Polski.
W 1948 wyemigrował do Kanady i zamieszkał w Toronto. Od 1950 roku działał aktywnie w Kongresie Polonii Kanadyjskiej oraz współpracował z Kongresem Polonii Amerykańskiej. Równocześnie został dożywotnim członkiem dwóch placówek kombatanckich: Placówki 114 Stowarzyszenia Weteranów Armii Polskiej w Toronto oraz Placówki 346 Canadian Legion i ściśle współpracował z Placówką 206 SWAP w Miami.
W 1972 roku został awansowany do stopnia generała brygady i mianowany delegatem Ministra Obrony Narodowej i Generalnego Inspektora Sił Zbrojnych na Kanadę. Po śmierci prezydenta Augusta Zaleskiego związał się z prezydentem Juliuszem Nowina-Sokolnickim, w którego rządzie pełnił obowiązki ministra ds. weteranów. W tym czasie mianowany został także kanclerzem kapituły orderu Polonia Restituta oraz awansowany kolejno do stopnia generała dywizji – 1 stycznia 1977 roku i generała broni – 15 sierpnia 1979 roku. Tych dwóch ostatnich nominacji, w związku z napiętymi stosunkami jakie łączyły go z obozem prezydenta Sokolnickiego w końcu lat 70. XX w., Stanisław Bobrowski nigdy osobiście nie uznał.
W ciągu swego pobytu w Kanadzie prowadził bogatą korespondencję m.in. z Senatem Stanów Zjednoczonych Ameryki, rządem kanadyjskim, premierem Izraela M. Beginem, papieżem Janem Pawłem II, kardynałem S. Wyszyńskim i NSZZ Solidarność.
Jego memoriały dotyczące wojny w Wietnamie, konfliktu na Bliskim Wschodzie, ekonomii światowej i udziału Kanady w strukturach NATO i NORAD, znalazły uznanie w kręgach cywilnych i wojskowych USA i Kanady. W 1984 roku został mianowany honorowym admirałem floty stanu Nebraska.
Zmarł w Toronto 10 lipca 1990 roku w wieku 94 lat. 24 marca 1923 zawarł związek małżeński z Jadwigą Rutkowską.
Publikacje.
Stanisław Bobrowski jest autorem kilkudziesięciu artykułów opublikowanych w prasie polskiej, amerykańskiej i kanadyjskiej.
Ordery i odznaczenia.
Na emigracji:

</doc>
<doc id="339455" url="https://pl.wikipedia.org/wiki?curid=339455" title="Organizmy cudzożywne">
Organizmy cudzożywne



</doc>
<doc id="339456" url="https://pl.wikipedia.org/wiki?curid=339456" title="Kamizelka kuloodporna">
Kamizelka kuloodporna

Kamizelka kuloodporna – specjalny ubiór wykonany w formie mniej lub bardziej przypominającej kamizelkę, mający chronić przed pociskami wystrzelonymi z ręcznej broni palnej krótko- i długolufowej, takiej jak rewolwer, pistolet, karabin i strzelba. Ubiory takie są używane przez służby policyjne i wojskowe, służby ochrony osobistej oraz osoby prywatne (w tych krajach, gdzie zezwala na to prawo), w sytuacji, gdy może być zagrożone ich zdrowie i życie.
Kamizelkę kuloodporną wkłada się zwykle pod ubiór wierzchni (zachowanie typowe dla służb chroniących polityków, osób prywatnych i przestępców) lub nosi się jako ubiór wierzchni (szczególnie w służbach wojskowych).
Historia.
Wynalazcami kamizelki kuloodpornej byli dwaj Polacy: Jan Szczepanik oraz Kazimierz Żegleń. W obu kamizelkach energia pocisku była pochłaniana w kolejnych warstwach tkaniny, z której uszyta była sama kamizelka. Publicznie wykonywane testy wykazały, że tkanina Szczepanika jest odporna na kule zdolne przebić grube sosnowe deski i blachę żelazną, oraz na ostrze sztyletu. Okazało się, że rozpięta na parawanie tkanina, wzmocniona warstwą cienkiej blachy, zatrzymywała nie tylko kule z rewolweru kaliber 8 mm, ale nawet z karabinu Mannlicher, które przestrzeliwały na wylot stalową blachę o grubości 12 milimetrów z odległości 100 m. Jan Szczepanik stał się znany na całym świecie w 1902, gdy kareta wyłożona tkaniną kuloodporną jego pomysłu uchroniła przed bombą i wielce prawdopodobną śmiercią króla Hiszpanii Alfonsa XIII. Pomysł Szczepanika po latach został jednak zapomniany, ponieważ pojawiły się nowe rodzaje pocisków, przed którymi kamizelka ta nie mogła chronić. Jan Szczepanik użył jedwabiu, który ma ograniczoną wytrzymałość − nie istniały wtedy włókna o większej wytrzymałości.
Jednymi z pierwszych, którzy zaczęli dbać o swoje bezpieczeństwo, byli amerykańscy gangsterzy. W latach dwudziestych XX wieku skonstruowali ten swoisty „strój zawodowy” z obszywanych tkaniną stalowych płytek, które posiadały wyższą odporność balistyczną, lecz zarazem kilkakrotnie podnosiły ciężar samej kamizelki, przez co krępowała ona ruchy chronionego.
Podczas II wojny światowej na szerszą skalę zaczęto stosować kaftany mające zatrzymywać pociski. Później, w trakcie wojny wietnamskiej, podliczono, że bardzo duży procent żołnierzy ginie od odłamków granatów i min, czyli od cząstek o małej energii kinetycznej i słabych właściwościach penetracyjnych. W celu poprawienia sytuacji do wyposażenia żołnierzy amerykańskich zostały wprowadzone specjalne kurtki wykonane z kilku warstw grubej i wytrzymałej tkaniny, które miały bronić przed odłamkami.
W 1965 r. pracująca dla koncernu DuPont Stephanie Kwolek otrzymała nowe włókno syntetyczne − kevlar. Materiał ten charakteryzował się bardzo wysoką wytrzymałością mechaniczną i odpornością cieplną, okazał się świetny do wytwarzania lekkich kamizelek, które były w stanie zatrzymać pociski.
Pierwsze kamizelki nie zawierały sztywnych elementów, natomiast później zaczęto do nich wkładać płyty zbrojne wykonane z różnych materiałów (np. stali lub tytanu bądź materiałów ceramicznych). Wysokostopowa stal pancerna jest wytrzymalsza na przebicie od stopu tytanu lub ceramiki o tej samej grubości, ale stopy tytanu lub tworzywa ceramiczne są dużo lżejsze od stali, więc przy tej samej masie pozwalają stworzyć grubsze pancerze.
Jednym z typów kamizelki kuloodpornej jest kamizelka umożliwiająca przenoszenie wkładów kuloodpornych (z ang. kamizelka "plate carrier"). Posiada ona kieszenie, w których umieszcza się wymienne wkłady balistyczne, wytwarzane z materiałów kompozytowych.
Sposób działania.
Wkłady balistyczne i płytki zewnętrzne.
Zadaniem wkładu balistycznego jest zatrzymanie wnikającego pocisku jak również pochłonięcie jak największej ilości jego energii kinetycznej lub jej rozproszenie na jak największej powierzchni tak, żeby zmniejszyć jej szkodliwe oddziaływanie na ciało chronionego człowieka.
Standardowy wkład balistyczny składa się z kilkudziesięciu zszytych warstw (zwykle 24 lub 36) tkaniny z włókien aramidowych — w części wkładów stosuje się nieco inny rodzaj włókien w warstwach zwróconych na zewnątrz i do ciała chronionego człowieka; w warstwach zewnętrznych włókna charakteryzują się większą wytrzymałością na rozerwanie, a w wewnętrznych większą rozciągliwością i przez to lepszą zdolnością do pochłaniania energii kinetycznej. W niektórych przypadkach kilka warstw pokrywa się korundem (podobnie, jak to się robi przy wytwarzaniu papieru ściernego) — rozwiązanie to zwiększa odporność wkładu na działanie broni białej, ale pogarsza jego odporność na pociski (dana warstwa jest sztywniejsza i przez to pocisk może ją łatwiej przerwać). W najnowszych wkładach zastępuje się kevlar folią z polietylenu niskociśnieniowego (większa liczba warstw).
W części kamizelek na zewnątrz od wkładu balistycznego umieszcza się płytki ze stali pancernej, stopów tytanu lub ceramiki (na przykład z węgliku krzemu) — rozwiązanie to podwyższa wytrzymałość kamizelki i jej zdolność do osłabiania energii pocisku (jest ona rozpraszana na większej powierzchni ciała odpowiadającej powierzchni płytki), ale równocześnie zwiększa jej masę i ogranicza ergonomię, więc jest stosowane tylko w uzasadnionych przypadkach (płytki są wymienne i mogą być usuwane).
Pociski tępołukowe.
Są to pociski wystrzeliwane np. z pistoletów, pistoletów maszynowych i rewolwerów, jak również tak się zachowują pociski z broni czarnoprochowej i części broni myśliwskiej (oraz odłamki).
W tym przypadku pocisk uderzając w warstwy tkaniny aramidowej musi je po kolei przebijać rozrywając włókna wykonane z materiału o dużej wytrzymałości na rozerwanie — w takiej sytuacji ulega szybko deformacji i więźnie przeważnie we wkładzie (we wkładach, które mają różne rodzaje tkanin warstwy wewnętrzne służą do lepszego zmniejszenia wielkości energii kinetycznej przekazywanej ciału chronionego). Jeśli wkład wykonany jest z polietylenu, dodatkowo dochodzi do tego, że folia z rozerwanych warstw „oblepia” pocisk i przez to jest on efektywniej zatrzymywany. Gdy w kamizelce są płytki zewnętrzne, to taki pocisk przeważnie się od nich odbija (lub przy przebijaniu ulega sporej deformacji i łatwo jest zatrzymywany przez wkład) — nieprzebitą płytkę także należy wymienić, ponieważ przy ponownym trafieniu w to samo (i leżące obok) miejsce zostanie ona łatwo przebita (płytka ceramiczna będzie cała popękana).
Pociski ostrołukowe.
Są to pociski wystrzeliwane np. z karabinów.
Pocisk taki łatwo przebije się przez standardowy wkład balistyczny, ponieważ jego budowa powoduje, że nie tyle musi rozrywać włókna, co je rozsuwać. Nieco trudniej przebija się przez wkład z polietylenu, bo działa efekt oblepiania (ale zwykle przebije się). Podstawową rolę pełnią płytki zewnętrzne, które są przebijane, ale przy tym pocisk traci część energii, a przede wszystkim ulega mniejszej lub większej deformacji i traci ostrołuk, a zatem uderzając potem we wkład balistyczny zachowuje się jak pocisk tępołukowy.
Pociski z broni miotającej.
Są to bełty z kuszy czy strzały z łuku.
W przybliżeniu zachowują się tak jak pociski ostrołukowe, ale z uwagi na mniejszą energię są przeważnie zatrzymywane przez pogrubiony wkład (wykonany z większej liczby warstw — tutaj wszystko zależy od tego, jak i z czego wykonany został grot); najlepiej, jeśli wkład jest polietylenowy. W przypadku płytek zewnętrznych taki pocisk prawie zawsze odbija się.
Broń sieczna, drzewcowa i obuchowa.
Broń sieczna to np. noże, miecze, szable; broń drzewcowa to np. włócznie i lance; broń obuchowa to np. topory i cep bojowy.
Broń sieczna działa poprzez przecinanie kolejnych warstw wkładu balistycznego (w przypadku pchnięcia szpadą bądź koncerzem większą rolę ma rozsuwanie — patrz dalej na opis broni drzewcowej) — włókna aramidowe nie są zbyt odporne na przecinanie (dlatego też przez standardowy wkład bez warstw korundowanych nierzadko przebija się nóż przy pchnięciu). W celu osłabienia tego efektu warstwy pokryte korundem (duża twardość) mają stępić ostrze broni, żeby nie mogło ono przeciąć wszystkich warstw — sprawdza się to przy takiej broni jak nóż (pchnięcie lub cięcie nożem oraz pchnięcie sztyletem jest zatrzymywane przez taki wkład), ale np. cięcie szablą (wykonaną z dobrej jakościowo stali i prawidłowo naostrzoną) lub długim mieczem (który ma dużą energię kinetyczną przy sztychu) poradziłoby sobie raczej z takim wkładem. Dobre zabezpieczenie przed bronią białą typu historycznego stanowią płytki zewnętrzne.
Dobrze i energicznie wykonane pchnięcie włócznią lub lancą z grotem dobrej jakości (efekt rozsuwania włókien przez grot) powinno przebić wkład balistyczny (nawet gruby i z warstwami korundowanymi), natomiast zostanie zatrzymane przez płytki zewnętrzne.
Cios toporem zostanie zatrzymany przez płytki zewnętrzne lub wkład balistyczny, ale osoba chroniona i tak odniesie mniejsze lub większe obrażenia, bo broń obuchowa działa na zasadzie przekazywania ciału atakowanego energii kinetycznej ciosu (nawet zatrzymanego przez pancerz).

</doc>
<doc id="339482" url="https://pl.wikipedia.org/wiki?curid=339482" title="Dół nadkłowy">
Dół nadkłowy

Dół nadkłowy (łac. "fossa canina") – w anatomii, to płaskie zagłębienie, położone poniżej otworu podoczodołowego i nasady wyrostka jarzmowego. Znajduje się on na wysokości kła i od niego zaczerpnął swoją nazwę.
Stanowi on fragment przedniej ściany zatoki szczękowej. Blaszka kostna tworząca dół nadkłowy jest zwykle dość cienka. Zostało to wykorzystane przez otolaryngologów i chirurgów szczękowo-twarzowych, którzy właśnie przez dół nadkłowy dochodzą do zatoki szczękowej podczas operacji Caldwella-Luca.
Stanowi miejsce przyczepu jednego z mięśni mimicznych – mięśnia dźwigacza kąta ust.

</doc>
<doc id="339484" url="https://pl.wikipedia.org/wiki?curid=339484" title="Temperatura (ujednoznacznienie)">
Temperatura (ujednoznacznienie)



</doc>
<doc id="339486" url="https://pl.wikipedia.org/wiki?curid=339486" title="Samułki Duże">
Samułki Duże

Samułki Duże – wieś w Polsce położona w województwie podlaskim, w powiecie bielskim, w gminie Wyszki. Leży w odległości ok. 30 km od Białegostoku. Samułki Duże są położone nad rzeką Narew na szlaku kajakowym. 
Pierwsze wzmianki o wsi pojawiły się w 1524 roku. Nazwa pochodzi od pierwszego osadnika Samołka. We wsi znajduje się kaplica katolicka parafii w Strabli. W roku 1909 w Samułkach urodził się ks. Antoni Chomicki, duszpasterz Podola, Wołynia i całej Ukrainy.
Według Powszechnego Spisu Ludności z 1921 roku wieś zamieszkiwało 175 osób, wśród których 168 było wyznania rzymskokatolickiego, 1 prawosławnego a 6 mojżeszowego. Jednocześnie 168 mieszkańców zadeklarowało polską przynależność narodową, 1 białoruską a 6 żydowską. Było tu 31 budynków mieszkalnych.
W latach 1975–1998 miejscowość administracyjnie należała do województwa białostockiego. Wieś jest położona z dala od dróg w otulinie leśnej. Charakteryzuje się czystym powietrzem. Liczba mieszkańców wsi systematycznie spada. 
Wierni kościoła rzymskokatolickiego należą do parafii Wniebowstąpienia Pańskiego w Strabli.
Zobacz też.
Samułki Małe 

</doc>
<doc id="339496" url="https://pl.wikipedia.org/wiki?curid=339496" title="Obłóczyny">
Obłóczyny

Obłóczyny – uroczystość przyznania alumnom seminarium duchownego sutann lub zakonnikom habitu. W polskich seminariach duchownych sutanny przyznaje się alumnom III roku, a w zakonach najczęściej po postulacie.
Takiej uroczystości zazwyczaj przewodzi biskup danej diecezji lub prowincjał zakonu (ewentualnie rektor seminarium lub magister nowicjatu). Błogosławi on sutanny, po czym, jeśli w danym seminarium duchownym jest taka tradycja, ucina się alumnom/nowicjuszom krawaty, zdejmuje je i ubiera się ich w sutanny/habity. Od tego czasu marynarka i krawat są zastąpione przez sutannę/habit lub krótki strój duchowny (garnitur i koszula z koloratką). Od obłóczyn alumni/nowicjusze są zobowiązani chodzić w stroju duchownym.
Strój duchowny jest znakiem miłości Chrystusa do świata i przypomnieniem o czuwaniu nad nim Bożej Opatrzności oraz zachętą do uczynków miłych Bogu.
Dlatego też osoba nosząca strój duchowny powinna odznaczać się gorliwością w miłości wobec każdego człowieka i wykazywać nieustanną gotowość do służby na wzór Chrystusa Sługi.
Dość często obłóczynami jest nazywane przyjęcie nowych ministrantów do parafii i nałożenie im komż i kołnierzy, ale nie jest to poprawne liturgicznie.

</doc>
<doc id="339497" url="https://pl.wikipedia.org/wiki?curid=339497" title="Czworolist pospolity">
Czworolist pospolity

Czworolist pospolity ("Paris quadrifolia" L.) – gatunek rośliny zaliczany w różnych systemach klasyfikacyjnych do rodziny trójlistowatych lub liliowatych, ostatnio włączany do rodziny melantkowatych (system APG III z 2009). Czworolist pospolity jest byliną z całorocznym kłączem podziemnym, żyjącym nawet ponad 200 lat. Cechuje się znaczną zmiennością fenotypową, jednak niegdyś wyróżniane formy współcześnie nie mają znaczenia taksonomicznego. Występuje w żyznych i wilgotnych lasach na terenie niemal całej Europy oraz w syberyjskiej części Azji. Jest gatunkiem rozpowszechnionym na terenie niemal całej Polski. Dawniej był wykorzystywany jako roślina lecznicza, współcześnie tylko w homeopatii, a poza tym sadzony bywa jako roślina ozdobna. Cała roślina jest trująca.
Rozmieszczenie geograficzne.
Gatunek występuje w Europie i w Azji, na Półwyspie Skandynawskim i Islandii, brak go na arktycznych krańcach Rosji. Występuje w Wielkiej Brytanii, ale brak go w Irlandii. Na południu kontynentu sięga po północną Portugalię, Hiszpanię i Włochy. Dalej na wschód południowa granica biegnie przez środkową Ukrainę, sięgając po Ural i dalej po rozległe obszary Syberii. Izolowane stanowiska znajdują się w rejonie Kaukazu. 
W północnej części zasięgu (na Półwyspie Skandynawskim) sięga do 650 m n.p.m., w Europie Środkowej występuje do wysokości 1500 m n.p.m., a w Alpach do 1800 m n.p.m.
W Polsce gatunek rozprzestrzeniony w całym kraju, lokalnie (np. w Borach Dolnośląskich, w Kotlinie Sandomierskiej i na Nizinie Północnomazowieckiej) rzadki.
Biologia.
Rozwój.
Bylina, geofit. Pędy nadziemne rozwijają się w kwietniu. Kwitnienie w zależności od warunków klimatycznych trwa od połowy kwietnia do początku czerwca, przy czym poszczególne rośliny kwitną przez 2–3 tygodnie. Owoce dojrzewają w sierpniu i wrześniu. Kiełkowanie nasion następuje wiosną kolejnego roku, przy czym jest zjawiskiem rzadkim – stwierdzono bowiem w różnych eksperymentach, że kiełkuje nierzadko mniej niż 1% nasion, czasem kilka procent. Kiełkowanie jest epigeiczne i rozpoczyna się od rozwinięcia korzenia zarodkowego ok. 7 miesięcy po dojrzeniu nasiona. Pojedynczy liścień wynoszony jest nad powierzchnię gleby i zachowuje się do drugiego sezonu wegetacyjnego. Pierwszą parę liści młoda roślina rozwija zwykle dopiero w trzecim roku życia. Kilka dalszych lat musi minąć, zanim rozwinie się pęd kwitnący. Corocznie podziemne kłącze przyrasta o kilka węzłów (zwykle 4) na długość od 2 do 8 cm, na starszym końcu sukcesywnie zamierając po osiągnięciu przezeń wieku ok. 8–12 lat. Starsze fragmenty kłącza pełnią funkcję głównie spichrzową. Poszczególne klony tego gatunku dożywać mogą ponad 200 lat.
Właściwości fizykochemiczne.
Czworolist jest rośliną bogatą we flawonoidy, zwłaszcza kemferol i kwercetynę, saponiny i sapogeniny (dioscynę, parastyfninę, parydynę, diosgeninę, pannogeninę, jamogeninę, sarsasapogeninę, parylinę) poza tym zawiera skrobię, pektyny, asparaginę.
Genetyka.
Czworolist pospolity jest tetraploidem, którego liczba chromosomów 2n wynosi 20. Poszczególne populacje, nawet rosnące w niewielkiej odległości od siebie w tym samym kompleksie leśnym, są bardzo zróżnicowane genetycznie, co świadczy o bardzo ograniczonej wymianie genów między nimi. Mimo niezbyt skutecznego rozmnażania generatywnego, także w obrębie poszczególnych populacji stwierdzano obecność różnych genotypów. Zróżnicowanie genetyczne jest skorelowane z warunkami siedliskowymi i zasobami populacji – przy pogorszeniu warunków udział rozmnażania generatywnego spada i następuje zubożenie genetyczne. Gatunek wyróżnia się znaczną ilością DNA w komórkach – 2C DNA wynosi 60 pikogramów.
Ekologia.
Siedlisko.
Gatunek preferuje żyzne, zasobne w azot, wilgotne (aluwialne) gleby wapienne o pH w przedziale 5,3 do 8,2. Wymaga gleb próchnicznych, wyłącznie z próchnicą typu mull. Nie występuje na glebach zasolonych. Rośnie niemal wyłącznie w lasach, w miejscach średnio do silnie zacienionych. Na stanowiskach bardziej wilgotnych i żyznych liczba rozgałęzień i długość kłączy jest mniejsza, niżeli w miejscach bardziej suchych i na glebach uboższych. 
W typologii siedlisk leśnych uważany za gatunek typowy dla lasu wilgotnego (Lw) oraz świeżego (Lśw).
Fitosocjologia.
Czworolist spotykany jest w wilgotnych lasach liściastych. Unika miejsc suchych i zbytnio podmokłych. Częściej kwitnie i owocuje w miejscach świetlistych, w lukach drzewostanu, ale utrzymuje się także w miejscach silnie zacienionych.
W klasyfikacji zbiorowisk roślinnych w Europie Środkowej uznawany jest za gatunek charakterystyczny dla O. "Fagetalia". Podawany jest w Europie najczęściej z subatlantyckiego i podgórskiego łęgu jesionowego ("Carici remotae-Fraxinetum"), grądów subatlantyckich ("Stellario-Carpinetum") oraz łęgów "Pruno-Fraxinetum". Poza tym notowany w buczynach oraz w mieszanych lasach bukowo-jodłowych i łęgach jesionowo-wiązowych. W runie często towarzyszy takim gatunkom jak: szczyr trwały, kokoryczka wielokwiatowa i listera jajowata. W warstwie drzew do najczęstszych gatunków współwystępujących należą: jesion wyniosły, olsza czarna, dąb szypułkowy i buk zwyczajny. W strefie lasów borealnych rośnie w lasach mieszanych ze świerkiem, osiką, brzozą i sosną.
Oddziaływania międzygatunkowe.
Roślina mikoryzowa, rzadko stwierdzane są okazy bez komponentu grzybowego. Ze względu na właściwości toksyczne czworolist w zasadzie nie jest zjadany przez zwierzęta. Wyjątkiem bywają organy generatywne spożywane przez ślimaki, owoce wraz z nasionami zjadane są także przez ssaki. Dziki powodować mogą straty w populacjach tego gatunku, gdy podczas buchtowania wykopują i przewracają rośliny.
Liście czworolistu są minowane przez larwy dwóch gatunków muchówek "Parallelomma paridis" i "Parallelomma vittatum" (kłośnicowate). Na pędach czworolistu obserwowano "Puccinia sessilis" (rdzawnikowce).
Systematyka i zmienność.
Gatunek należy do sekcji "Paris", podgatunku "Paris" w obrębie rodzaju czworolist ("Paris") z rodziny melantkowatych ("Melanthiaceae").
Cechuje się znaczną zmiennością fenotypową skutkującą różną liczbą liści w okółku, listków okwiatu, pręcików i szyjek słupka, przy czym nawet z jednej rośliny (z tego samego kłącza) wyrastać mogą pędy nadziemne różniące się liczbą ww. organów. Rośliny odmienne pod względem tych cech określano jako lusus (l.) "trifolia, triphylla, quinquefolia, pentaphylla, sexifolia, hexaphylla", poza tym opisywano formy (f.) odbiegające od typu kształtem liści, także niemające współcześnie znaczenia taksonomicznego ("rotundata, latissima, longiloba, acuminata"). 
Nazewnictwo.
Pierwszym, który użył nazwy "herba paris" do nazwania czworolistu, był według jednych źródeł Pierandrea Matthioli w 1544, według innych Leonhart Fuchs. Zanim Karol Linneusz ustalił nazwę gatunkową w brzmieniu "Paris quadrifolia", w odniesieniu do tego gatunku stosowano takie określenia jak: "Aconitum pardalianches, Solanum tetraphyllum, Uva lapina" i "U. vulpina". Nazwa rodzajowa "Paris" pochodzić ma od łacińskiego słowa "par" oznaczającego "równy, równo ułożony" i odnosić się do symetrycznego układu liści, ewentualnie od mitologicznego Parysa. W tym drugim przypadku owoc czworolistu symbolizować miałby jabłko niezgody, a cztery liście – Parysa i spierające się o miano najpiękniejszej – Herę, Afrodytę i Atenę.
Zagrożenia i ochrona.
Czworolist pospolity jest gatunkiem wskaźnikowym dla naturalnych i półnaturalnych lasów – nie występuje w lasach wtórnych. Na rozległych obszarach Europy jest rośliną wyraźnie ustępującą, np. w Wielkiej Brytanii tylko między 1969 i 1989 utracił ponad 40% stanowisk. Wycięcie drzewostanu na stanowisku cieniolubnego czworolistu powoduje zanik populacji w ciągu kilku lat. Podejmowane próby reintrodukcji gatunku za pomocą podsiewania nasion dają bardzo słabe rezultaty.
Zastosowanie.
Roślina ozdobna.
Czworolist pospolity używany jest jako roślina okrywowa w założeniach o charakterze leśnym w ogrodach naturalistycznych oraz w ogrodach skalnych. 
Roślina lecznicza.
Gatunek jest wykorzystywany w homeopatii, gdzie stosuje się esencję ze świeżych roślin pozyskiwanych po dojrzeniu owoców.
Obecność w kulturze.
Okazy czworolistu, również w postaci rozwiniętych i owocujących okazów z charakterystyczną, dużą jagodą pośrodku czterech liści występują kilkakrotnie w tle malarskim scen w ołtarzu Wita Stwosza w Kościele Mariackim w Krakowie. W jednym przypadku roślina ta występuje tam w formie wyrzeźbionej.

</doc>
<doc id="339499" url="https://pl.wikipedia.org/wiki?curid=339499" title="Vie (Rumunia)">
Vie (Rumunia)

Vie (rum. "Winnica") – dzielnica Oradei, miasta w Rumunii. Jest położona na wzgórzach, w północnej części miasta. W dzielnicy mieści się największy w okręgu Bihor szpital. Gęstość zaludnienia jest nieznacznie niższa od średniej miejskiej.

</doc>
<doc id="339503" url="https://pl.wikipedia.org/wiki?curid=339503" title="Grabie (narzędzie)">
Grabie (narzędzie)

Grabie – narzędzie ręczne, stosowane w rolnictwie i ogrodnictwie, występujące w kilku różnych odmianach i wykonaniach: 
Grabie występują również w formie zminiaturyzowanej (jako grabki) z krótkim jednoręcznym styliskiem (w niektórych formach stanowiące popularną dziecięcą zabawkę). Istnieją też grabie zmechanizowane, konne lub ciągnikowe (zob. zgrabiarka), przeznaczone głównie do prac rolniczych.

</doc>
<doc id="339504" url="https://pl.wikipedia.org/wiki?curid=339504" title="Elewator">
Elewator

Zobacz też: Elevator

</doc>
<doc id="339511" url="https://pl.wikipedia.org/wiki?curid=339511" title="Torball">
Torball

Torball (niem. piłka bramkowa) – drużynowa dyscyplina sportu przeznaczona głównie dla osób niedowidzących i niewidomych. Polega na zdobyciu jak największej ilości goli za pomocą ważącej 500 g piłki wydającej dźwięk podczas toczenia się po boisku. Drużyna torballu liczy 6 zawodników (3 grających i 3 rezerwowych). Boisko ma wymiary 7x16 m.
W torballu są rozgrywane Mistrzostwa Europy i Świata. Obecnie torball uprawia się w około 30 krajach świata. Torball zdobył największą popularność we Francji, Belgii i we Włoszech, gdzie rozgrywki krajowe obejmują 3 lub 4 ligi. Gra jest popularna także w krajach niemieckojęzycznych, Mołdawii, Rumunii, Rosji, na Węgrzech a poza Europą m.in. w Argentynie, Urugwaju, Kamerunie, Wybrzeżu Kości Słoniowej, Papui-Nowej Gwinei i Uzbekistanie.
Ostatnie mistrzostwa Świata odbyły się w 2007 w Innsbrucku. Wśród kobiet zwyciężyła reprezentacja Włoch, zaś wśród mężczyzn Niemcy.
W Polsce torball był uprawiany do początku lat 90. XX wieku.

</doc>
<doc id="339514" url="https://pl.wikipedia.org/wiki?curid=339514" title="Kyokujitsu-ki">
Kyokujitsu-ki

 – japoński sztandar wojenny. 
Była to bandera, pod jaką pływały japońskie okręty, a także jeden z najlepiej znanych japońskich symboli nacjonalistycznych od I wojny chińsko-japońskiej (1894-95) do wojny na Pacyfiku (1941-45). Bandera ta była także używana przez wojska japońskie na lądzie.
Obecnie jest to bandera Japońskich Morskich Sił Samoobrony.
Flaga wschodzącego słońca jest jedną z przyczyn sporu koreańsko-japońskiego. Flaga ta dla Japończyków jest jednym z najważniejszych i najbardziej cenionych symboli narodowych, jednak w Chinach i Korei bandera japońskiej marynarki wojennej jest kojarzona w podobny sposób, jak hitlerowska swastyka w Europie.

</doc>
<doc id="339519" url="https://pl.wikipedia.org/wiki?curid=339519" title="Giuseppe Bergomi">
Giuseppe Bergomi

Giuseppe Bergomi (ur. 22 grudnia 1963 w Mediolanie) – włoski piłkarz grający jako obrońca.
Przez całą swoją karierę związany z Interem Mediolan.
Kariera klubowa.
W pierwszym zespole zadebiutował w styczniu 1980 roku w spotkaniu Pucharu Włoch przeciwko Juventusowi. Ówczesny trener klubu Eugenio Bersellini, który odważnie stawiał na Włocha – początkowo Bergomi występował jako prawy obrońca z czasem został przeniesiony na środek defensywy. W trakcie dziewiętnastu lat gry dla klubu Interu przeżył wiele zawirowań – prowadziło go dziewiętnastu szkoleniowców, klub miał trzech właścicieli, a gra "Nerazzurrich" często odbiegała od oczekiwań kibiców – mimo to, Bergomi pozostawał związany z klubem.
Decyzję o zakończeniu kariery podjął w 1999 roku, kiedy to nowy trener klubu – Marcello Lippi zakomunikował, że zamierza na jego pozycję ściągnąć francuza Laurenta Blanca, a jego nie widzi w swoich planach kadrowych.
Łącznie w barwach Interu rozegrał 758 spotkań – zajmuje drugie miejsce w rankingu wszech czasów za Javierem Zanettim – zdobył jedno "Scudetto" (1988/89), jeden Puchar Włoch (1981/82), jeden Superpuchar Włoch (1989) oraz trzy Puchary UEFA (1990/91, 1993/94, 1997/98).
Od 1992 do 1999 roku pełnił funkcje kapitana zespołu.
Kariera reprezentacyjna.
W reprezentacji Włoch debiutował tuż przed mistrzostwami świata w Hiszpanii, w kwietniu 1982 roku w spotkaniu przeciwko Niemcom Zachodnim (0:1).
Na Mistrzostwach Świata 1982 początkowo pełnił funkcję rezerwowego Fulvio Collovatiego. Swój pierwszy mecz rozegrał w decydującym spotkaniu drugiej fazy grupowej przeciwko Brazylii (3:2) – od tego momenty nie stracił już w miejsca w wyjściowej jedenastce występując w spotkaniach przeciwko Polsce w półfinale (2:0) i Niemcom Zachodnim w zwycięskim finale (3:1). W trakcie turnieju, zawodnik nosił czarne, gęste wąsy, przez co, pomimo zaledwie osiemnastu lat zyskał pseudonim "Lo Zio" (wujek).
Cztery lata później na Mistrzostwach Świata 1986 Włosi odpadli w 1/8 finału, a Bergomi rozegrał trzy spotkania. Na Mistrzostwach Świata 1990 był kapitanem reprezentacji Włoch, która zdobyła brązowy medal – Bergomi rozegrał wszystkie spotkania w pełnym wymiarze czasowym. Po nie udanych dla "Squadra Azzurra" eliminacjach do Mistrzostwach Europy 1992 obrońca zniknął z kadry na kilka lat – wrócił do niej dopiero tuż przed Mistrzostwami Świata 1998 we Francji, gdzie rozegrał trzy spotkania.
Pomimo udziału w czterech turniejach o Mistrzostwo Świata – Bergomi nigdy nie rozegrał spotkania w eliminacjach do tego turnieju.
Bergomi jest również brązowym medalistą Mistrzostw Europy 1988 – był to jedyny turniej Euro, na jakim zagrał.
Sukcesy.
Klubowe.
Inter Mediolan
Reprezentacyjne.
Włochy

</doc>
<doc id="339523" url="https://pl.wikipedia.org/wiki?curid=339523" title="Comedian Harmonists">
Comedian Harmonists

Comedian Harmonists – sekstet męski, założony przez Harry'ego Frommermana, cieszący się wielką, międzynarodową popularnością w dwudziestoleciu międzywojennym. Działał w latach 1927-1934. Zakończył on karierę w związku z dojściem nazistów do władzy, gdyż część muzyków była pochodzenia żydowskiego. Ich najbardziej znane przeboje to "Oh, donna Clara" ("Tango milonga"), "Mein kleiner grüner Kaktus", "Ich wollt' ich wär ein Huhn", "Veronika, der Lenz ist da", "Wochenend und Sonnenschein".
Film.
W 1997 roku powstał austriacko-niemiecki film pt. "Comedian Harmonists" (w wersji polskiej "Odlotowy sekstet") w reżyserii Josepha Vilsmaiera. Opowiada o losach zespołu od jego założenia w 1927 roku aż do rozwiązania w roku 1934.
Obsada:

</doc>
<doc id="339525" url="https://pl.wikipedia.org/wiki?curid=339525" title="Błeszno (jezioro)">
Błeszno (jezioro)

Błeszno (Bronków, niem. "Bloch See") – jezioro we wsi Bronków, gminie Bobrowice, powiecie krośnieńskim, województwie lubuskim. Nad północnym brzegiem jeziora leży letniskowa wieś Kołatka.
Charakterystyka.
Jezioro pochodzenia polodowcowego, zasilane wodami podziemnymi oraz wodami powierzchniowymi spływającymi rowami melioracyjnymi z przyległych łąk. Zlewnia o powierzchni 2,5 km² jest częściowo zarośnięta suchym borem sosnowym, a częściowo zajęta przez łąki i pola uprawne. Brzegi jeziora częściowo porośnięte są pasem roślinności nawodnej o szerokości 5-15 m. W północnej części znajduje się półwysep porośnięty olchami oraz roślinnością bagienną. Otacza go szeroki pas oczeretów. W pobliżu południowego brzegu znajduje się mała wyspa. Dno zbiornika ma podłoże piaszczysto-muliste lub muliste porośnięte roślinnością, głównie moczarką kanadyjską, rogatkiem sztywnym i wywłócznikiem. W jeziorze występuje karp, amur, tołpyga, szczupak, lin, płoć, leszcz, sum, sandacz i węgorz. Jezioro pod względem wskaźników fizykochemicznych charakteryzuje się wodą II klasy czystości. Pod względem bakteriologicznym wody jeziora są bardzo czyste i odpowiadają I klasie czystości (dane z 1996 roku). Jezioro dopuszczone w 2005 roku przez Wojewódzki Inspektorat Ochrony Środowiska (WIOŚ) do kąpieli, rekreacji i uprawiania sportów wodnych. Z jeziora wypływa rzeka Olsza (inne nazwy Olcha lub Jeziornica).

</doc>
<doc id="339528" url="https://pl.wikipedia.org/wiki?curid=339528" title="Nawozy fosforowe">
Nawozy fosforowe

Nawozy fosforowe – nawozy mineralne, których głównym składnikiem odżywczym jest fosfor, makroelement w odżywianiu roślin, wchodzący w skład m.in. kwasów nukleinowych i fityny. Fosfor występuje w nich w postaci ortofosforanów.
Do ich produkcji wykorzystuje się głównie apatyty i fosforyty, a w mniejszym stopniu odpady przemysłowe i produkcyjne (np. kości). W Polsce, ze względu na niewielkie zasoby fosforanów, wykorzystuje się głównie surowce importowane.
Nawozy fosforowe w niewielkim stopniu zwiększają wielkość plonu, jednak znacząco poprawiają jego jakość. Wpływają też na efektywność nawożenia nawozami azotowymi.
Ze względu na szybkość działania nawozy fosforowe dzieli się na:
Do najważniejszych należą:
Historia nawozów fosforowych.
W 1840 roku Justus von Liebig stwierdził, że roślina potrzebuje do wzrostu oprócz związków zawartych w gnojówce także związków fosforu. Dostępnymi nawozami zawierającymi fosfor były mączka kostna i guano. Związki fosforu w wymienionych substancjach nie są bezpośrednio przyswajalne przez rośliny. Liebieg działał na nie kwasem siarkowym i przekształcił je w rozpuszczalne w wodzie fosforany.
Pierwszym nawozem mineralnym był superfosfat. Został wyprodukowany w roku 1842 przez Johna Benneta Lawesa.
Przemysł.
Największym producentem nawozów fosforowych w Polsce są Zakłady Chemiczne Police S.A. w Policach.

</doc>
<doc id="339530" url="https://pl.wikipedia.org/wiki?curid=339530" title="Wyprzedzanie">
Wyprzedzanie

Wyprzedzanie – manewr przejeżdżania (bądź przechodzenia) obok pojazdu lub uczestnika ruchu poruszającego się w tym samym kierunku.
Często mylone z wymijaniem. Wyprzedzanie w ruchu prawostronnym odbywa się co do zasady z lewej strony, co oznacza, że pojazd wyprzedzany znajduje się podczas manewru po prawej stronie. Wyjątkami są:
Zabrania się wyprzedzania:
Zabrania się wyprzedzania pojazdu silnikowego jadącego po jezdni:
Obowiązki wyprzedzanego:

</doc>
<doc id="339532" url="https://pl.wikipedia.org/wiki?curid=339532" title="Tommy Lee">
Tommy Lee

Tommy Lee, właśc. Thomas Lee Bass (ur. 3 października 1962 w Atenach) – amerykański perkusista, występował w glam metalowym zespole Mötley Crüe, którego członkiem był w latach 1981–1999 i 2004–2015. Od roku 1999 działa w ramach autorskiego projektu Methods of Mayhem, a od roku 2002 prowadzi także solową działalność artystyczną.
W 2002 został umieszczony na pięćdziesiątym miejscu na liście 50. największych gwiazd branży porno wszech czasów przez periodyk Adult Video News.
Życiorys.
Wczesne lata.
Lee urodził się w Atenach, w Grecji jako syn Vassiliki Papadimitriou (Βασιλική Παπαδημητρίου), Miss Grecji 1957, i Davida Olivera Bassa, amerykańskiego żołnierza. Miał młodszą siostrę amerykańsko-walijskiego pochodzenia Athenę Lee. Kiedy miał zaledwie rok, rodzina przeniosła się do West Covina, w stanie Kalifornia. W wieku czterech lat po raz pierwszy otrzymał bęben. Mając 10 lat uczył się grać na akordeonie. Opanował też grę na pianinie. Uczęszczał do Royal Oak High School, a następnie kontynuował naukę w South Hills High School. Swój pierwszy zestaw perkusyjny zdobył kiedy był nastolatkiem. Był bardzo inspirowany przez takie zespoły jak Queen, Kiss, Judas Priest i Led Zeppelin. Był również pod wpływem dzieł perkusisty Petera Crissa. Rzucił szkołę, aby rozpocząć karierę w muzyce rockowej.
Kariera.
Tommy Lee grał w Mötley Crüe od początku istnienia zespołu (1981) aż do 1999, kiedy to odszedł by rozpocząć karierę solową. Jednak w grudniu 2004 wszyscy oryginalni członkowie Mötley Crüe (w tym Tommy) zebrali się i wyruszyli w trasę koncertową.
W 2006 roku muzyk wziął udział w reality show "Rock Star: Supernova" emitowanym na antenie stacji telewizyjnej CBS. Lee wraz z uczestnikami audycji gitarzystą Gilby Clarkiem, basistą Jasonem Newstedem, wokalistą i gitarzystą Lukasem Rossim utworzył zespół pod nazwą Rock Star Supernova. Muzyk nagrał wraz z grupą jedyny album tejże formacji – "Rock Star Supernova", który trafił do sprzedaży w 2006 roku. Dwa lata później grupa została rozwiązana.
Życie prywatne.
Spotykał się z Lisą (1980-82), Vicky Frontiere (1980) i Laurą Livingston (1981). W marcu 1982 poznał Elaine Margaret Starchuk, z którą się ożenił 24 listopada 1984, a siedem miesięcy później rozwiódł się – w maju 1985. Był także związany z aktorką i modelką Tawny Kitaen (1985). W 1985 poznał Heather Locklear, znaną ze szklanego ekranu jako Sammy Jo z opery mydlanej ABC "Dynastia" ("Dynasty"). Wzięli ślub 10 maja 1986. Jednak Heather Locklear zostawiła go, kiedy ją zdradził z gwiazdą porno – Debi Diamond na planie filmu kręconego przez przyjaciela Tommy’ego – Rona Jeremy’ego. 16 sierpnia 1993 doszło do rozwodu. Romansował z modelką i aktorką Jessicą Hahn (1988), Jamie Ellen (1988), Cher (1988) i Bobbie Brown (1994).
19 lutego 1995 roku, po zaledwie czterech dniach znajomości ożenił się z Pamelą Anderson, kanadyjską modelką i aktorką, której popularność przyniósł serial NBC "Słoneczny patrol" ("Baywatch"), z którą ma dwóch synów, Brandona Thomasa (ur. 6 czerwca 1996) i Dylana Jaggera (ur. 29 grudnia 1997). Jedna z ich prywatnych taśm wideo z zapisem ich aktów seksualnych została skradziona w 1997 i opublikowana w internecie, "Pam &amp; Tommy Lee: Stolen Honeymoon" (1998) był nr 1 wideo dla dorosłych w sprzedaży. W natychmiastowej reakcji, Pamela Anderson pozwała do sądu firmę, która rozprowadzała nagranie. Na rzecz małżeństwa zasądzono kwotę w wysokości półtora miliona dolarów wraz z opłatą adwokacką z tytułu zysków ze sprzedaży filmu. Zanim para na dobre zerwała ze sobą kontakty, Anderson dwukrotnie wnosiła pozew o rozwód i tyle samo razy z Tommym się schodziła. Później Lee spędził 4 miesiące w więzieniu w wyniku wyroku za pobicie żony. 28 lutego 1998 rozwiedli się.
Lee romansował z Jenną Jameson (1998), Carmen Electrą (1999), Brandi Brandt (2000), prezenterką sportową Kimberly Pressler (2000), tancerką Mayte Garcia (2001–2003), Blu Cantrell (2003), Pink (2003), Liv Ashley (2004), Roxaną Shirazi (2004), Naomi Campbell (2004), Jesse Jane (2004), Sophią Rossi (2005), Tarą Reid (2005), Vanessą Marrą (2006), Erin Naas (2006), Stefani Morgan (2006), Kimberly Stewart (2007), Daisy De La Hoyą (2008), Shauną Sand (2008), Ają Rock (2008) i Victorią Silvstedt (2009). Od roku 2009 związał się z Sofią Toufa. 24 lutego 2014 roku para zaręczyła się. W 2017 związał się z internetowa gwiazdką z Los Angeles – o 24 lata młodszą Brittany Furlan.

</doc>
<doc id="339534" url="https://pl.wikipedia.org/wiki?curid=339534" title="Kafkowska sytuacja">
Kafkowska sytuacja

Kafkowska sytuacja ( „kafkowski”) – określenie, pochodzące od nazwiska pisarza Franza Kafki, opisujące uczucie mrocznej niepewności, zagadkowego i niesprecyzowanego zagrożenia, poczucia znajdowania się pod kontrolą bliżej nieokreślonej siły lub władzy.
Opis.
Przymiotnik „kafkowski” wywodzi się ze specyficznej atmosfery panującej w wielu dziełach Kafki, w których główni bohaterowie nierzadko odnajdują się w niejasnych i groźnych sytuacjach, charakteryzujących się zarówno czarnym humorem, jak i elementami tragicznymi.
W języku niemieckim przymiotnik ten bardzo często używany jest w artykułach prasowych przy charakteryzowaniu zdehumanizowanej biurokracji. Przymiotnik ten znajduje zastosowanie w sytuacjach niewiedzy i bezsilności ludzi wobec praw rządzących biurokracją. Szczególnie w dwóch powieściach Franza Kafki, "Procesie" i "Zamku", daje się wyczuć atmosfera, która określana jest mianem „kafkowskiej”.
Nie jest to jednak jedyna możliwa interpretacja. Nauczyciel języka niemieckiego z Bonn, Detlef Wilske, w 2007 r. poprosił gości na swojej stronie internetowej o zdefiniowanie słowa "kafkaesk". Okazało się, iż każdy pojmuje ten przymiotnik inaczej – dla jednego oznaczał on zagmatwanie, dla drugiego syzyfowe poszukiwanie sensu własnej egzystencji, a dla jeszcze kogoś innego możliwość uczynienia tragedii ze zwyczajnej codziennej sytuacji.
W podobnym znaczeniu używany jest w języku czeskim rzeczownik "kafkárna".
W języku polskim przymiotnik "kafkaesk" tłumaczony jest najczęściej jako „kafkowska sytuacja”, chociaż zakres znaczeniowy tego przymiotnika zostaje w ten sposób bardzo uszczuplony. Pierwszy raz polska definicja ukazała się w "Słowniku wyrazów obcych i zwrotów obcojęzycznych z almanachem" Władysława Kopalińskiego, w wydaniu z roku 1967.

</doc>
<doc id="339539" url="https://pl.wikipedia.org/wiki?curid=339539" title="E471 (trasa europejska)">
E471 (trasa europejska)

E471 – trasa europejska łącznikowa (kategorii B), biegnąca przez zachodnią Ukrainę.
E471 zaczyna się w Mukaczewie, gdzie odbija od trasy europejskiej E58. Biegnie szlakiem ukraińskiej drogi krajowej M06 przez Stryj do Lwowa, gdzie łączy się z trasą E40. Na odcinku Mukaczewo - Stryj E471 biegnie razem z trasą E50.
Ogólna długość trasy E471 wynosi około 221 km.

</doc>
<doc id="339541" url="https://pl.wikipedia.org/wiki?curid=339541" title="Funk (ujednoznacznienie)">
Funk (ujednoznacznienie)



</doc>
<doc id="339542" url="https://pl.wikipedia.org/wiki?curid=339542" title="Gun’ichi Mikawa">
Gun’ichi Mikawa

 – wiceadmirał Japońskiej Cesarskiej Marynarki Wojennej. Dwukrotnie odznaczony Orderem Wschodzącego Słońca.
Życiorys.
W 1910 ukończył japońską Akademię Cesarskiej Marynarki Wojennej (38. promocja). Służył następnie na różnych okrętach japońskich (poczynając od krążownika pancernego „Asama”). Podczas I wojny światowej służył na krążowniku pancernym „Aso” (1915) i niszczycielu „Sugi” (1916). W latach 1916–1917 i 1922–1924 poszerzał wiedzę na kursach dla oficerów sztabowych w Kolegium Wojenno-Morskim. W latach 1918–1920 był członkiem delegacji japońskiej uczestniczącej w konferencji pokojowej we Francji. W grudniu 1928 z ramienia Sztabu Generalnego Marynarki Wojennej ponownie przybył z wizytą do Francji, gdzie w 1930 pełnił funkcję attaché morskiego. 
Od grudnia 1931 wykładał w Akademii Marynarki Wojennej w Japonii, aby w 1934 objąć dowództwo ciężkich krążowników „Aoba”, następnie – „Chōkai”, a w 1935 – pancernika „Kirishima”. W grudniu 1936 awansował do stopnia kontradmirała i objął funkcję Szefa Sztabu 2 Floty. Od listopada 1937 do listopada 1939 był szefem Oddziału N2 Sztabu Generalnego Marynarki, po czym objął dowództwo 7. Dywizjonu Krążowników, a od listopada 1941 – już w randze wiceadmirała – 5. Dywizjonu Krążowników. 
Przed przystąpieniem Japonii do II wojny światowej, we wrześniu 1941 został dowódcą 3 Dywizjonu Pancerników, w skład którego wchodziły 4 szybkie pancerniki typu "Kongo". Wraz z nimi brał udział w akcjach lotniskowców wiceadmirała Nagumo, jako ich osłona, m.in. w ataku na Pearl Harbor i rajdzie na Ocean Indyjski. 14 lipca 1942, po bitwie pod Midway, objął dowództwo nowo utworzonej 8 Floty, która brała następnie udział m.in. w walkach na wodach Guadalcanal i bitwie na Morzu Bismarcka. Ponadto dowodził zespołem krążowników w nocnej bitwie koło wyspy Savo 9 sierpnia 1942, zakończonej błyskotliwym zatopieniem czterech alianckich krążowników bez strat własnych. W kwietniu 1943 po stracie konwoju z wojskiem zmierzającego do Lae na Nowej Gwinei został wycofany na mało istotne stanowisko komendanta Szkoły Nawigacji Morskiej, lecz we wrześniu 1943 powrócił do służby bojowej na stanowisku dowódcy 2 Floty Południowej, a od czerwca 1944 – Floty Obszaru Południowo-Zachodniego na Filipinach i 13 Floty Lotniczej. Po bitwie o Leyte, 1 listopada 1944 został odwołany do Japonii i odsunięty od czynnej służby. 21 maja 1945 skierowano go do rezerwy.
Zmarł 25 lutego 1981 w wieku 92 lat.
Film.
Postać Mikawy, którą zagrał aktor japoński, Fujio Suga, pojawia się w słynnym amerykańsko-japońskim filmie "Tora! Tora! Tora!" (1970), wyreżyserowanym przez Richarda Fleischera.

</doc>
<doc id="339543" url="https://pl.wikipedia.org/wiki?curid=339543" title="Halina Kołdras-Bartnicka">
Halina Kołdras-Bartnicka

Halina Kołdras-Bartnicka (ur. 15 maja 1958 w Grodkowie), polska hokeistka na trawie, olimpijka.
Córka Władysława Kołdrasa i Józefy ze Słowiaków, ukończyła w 1973 Zasadniczą Szkołę Handlową w Nysie, uzyskując zawód sprzedawczyni. W latach 1974-1997 uprawiała hokej w LKS Plonie Skoroszyce, gdzie jej trenerem był Benon Szychowiak; zdobyła tytuł wicemistrzyni Polski (1978) i pięć brązowych medali mistrzostw Polski (1976, 1977, 1979, 1981, 1983) na otwartych boiskach, była także dwukrotnie halową wicemistrzynią Polski (1978, 1980). Grała na pozycji ofensywnego pomocnika.
W latach 1979-1982 wystąpiła w 21 meczach reprezentacji narodowej. Grała m.in. na igrzyskach olimpijskich w Moskwie w 1980, gdzie kobiecy hokej debiutował jako dyscyplina olimpijska. Reprezentacja Polski zajęła na igrzyskach 6. (ostatnie) miejsce.
W 1980 otrzymała tytuł Mistrzyni Sportu, w 1997 tytuł zasłużonej działaczki Ludowego Związku Sportowego. Z małżeństwa z Jerzym Bartnickim ma dwoje dzieci (Martę, ur. 1984 i Wojciecha, ur. 1985). Ze sportem związane było jej rodzeństwo - bracia Andrzej i Zbigniew grali w piłkę nożną, siostry Jadwiga i Renata uprawiały hokej na trawie. Siostra Jadwiga również uczestniczyła w olimpiadzie w Moskwie.

</doc>
<doc id="339549" url="https://pl.wikipedia.org/wiki?curid=339549" title="Parsifal (postać literacka)">
Parsifal (postać literacka)

Sir Parsifal, Percival – według legend arturiańskich, jeden z towarzyszy króla Artura i jego rycerzy Okrągłego Stołu. Podobnie jak oni, poszukiwał Świętego Graala. Parsifal zakochał się w żonie króla Artura. Postać ta jest wzorem odwagi; jej pierwowzorem jest prawdopodobnie wojownik Peredur występujący u boku Artura najwcześniej, bo już w podaniach walijskich.
Jest on bohaterem wielu legend mających miejsce między innymi w Avalonie i w zamku Króla Rybaka. Jego ojcem jest Król Rybak, czyli król Pellinore. Jego matka pozostaje nieznana z imienia. Siostra Parsifala jest strażniczką Graala, najczęściej nosi imię Dindrane. Ma jeszcze kilku braci: sir Tora, sir Aglovale’a, sir Lamoraka i sir Dornara. Według innej opowieści Parsifal był jednak synem sir Gawaina i pani Ragnell.
Po śmierci ojca matka wychowuje go w walijskich lasach. Gdy chłopiec kończy piętnaście lat, spotyka rycerzy przejeżdżających przez las. Zachwycony ich odwagą, sam postanawia zostać rycerzem. Przenosi się na dwór króla Artura, gdzie, po udowodnieniu swojej wartości i waleczności, zostaje pasowany na rycerza i zaproszony do Okrągłego Stołu. Nawet we wcześniejszych opowieściach jest powiązany ze Świętym Graalem. W "Perceval, le conte du Graal" autorstwa Chretiena de Troyes, Parsifal odwiedza Króla Rybaka, gdzie widzi Graala. Również w XIII-wiecznym eposie rycerskim "Parzival", Wolframa von Eschenbacha, przedstawiona zostaje ścieżka rozwoju Percivala – początkowo nieoświeconego młodzieńca, który ostatecznie zostaje Władcą Graala.
W późniejszych opowiadaniach bohaterem związanym z Graalem nie jest Parsifal, tylko Galahad – syn Lancelota. Rola Parsifala została zmniejszona, ale rycerz nie zniknął całkowicie – on i sir Bors towarzyszą Galahadowi do zamku Graala i razem go zdobywają.
We wczesnych opowieściach ukochaną Parsifala jest Blanchefleur, a on sam po uleczeniu Króla Rybaka został królem Carbonku. W późniejszych opowieściach Parsifal umiera po znalezieniu Graala. W wersji Wolframa, synem Parsifala jest Lohengrin, Rycerz Łabędzia.

</doc>
<doc id="339551" url="https://pl.wikipedia.org/wiki?curid=339551" title="Halina Kołdras">
Halina Kołdras



</doc>
<doc id="339554" url="https://pl.wikipedia.org/wiki?curid=339554" title="Rickey Ray Rector">
Rickey Ray Rector



</doc>
<doc id="339559" url="https://pl.wikipedia.org/wiki?curid=339559" title="Funk">
Funk

Funk, funky – gatunek muzyki rozrywkowej, powstały w Ameryce w drugiej połowie lat sześćdziesiątych, kiedy muzycy pochodzenia afroamerykańskiego połączyli muzykę soul, jazz, rhythm and blues, tworząc nowy, rytmiczny i energetyczny styl muzyczny.
Wprowadzenie.
W muzyce funk mniejszy nacisk kładzie się na melodię i harmonię, za to podkreśla się rytm, który nadaje utworom sekcję rytmiczną. W odróżnieniu od utworów soulowych i R’n’B, bardziej zróżnicowanych harmonicznie, w piosenkach funkowych zwykle wybrzmiewa jeden akord.
Podobnie jak afrykańska muzyka etniczna, funk zwykle ma rozbudowaną linię melodyczną z sekcją rytmiczną, na którą składa się gitara elektryczna, gitara basowa, organy Hammonda oraz perkusja wybijająca pulsujące rytmy. Zespoły funkowe mają często sekcję smyczkową oraz dętą złożoną z kilku saksofonów, trąbek, a czasem także puzonu, dodającego akcenty rytmiczne. Powyższe elementy sprawiły, że wiele zespołów przybierało formę big bandu, charakteryzującego się dużą spontanicznością i żywiołowością w wykonywaniu muzyki.
Do najbardziej znaczących artystów amerykańskiego funku należą między innymi: James Brown, Sly and the Family Stone, George Clinton, The Meters oraz Prince. Najważniejsze zespoły z lat 70. grające funk to: Parliament-Funkadelic, Earth, Wind &amp; Fire, Tower of Power, The Commodores oraz Kool &amp; The Gang. Funk miał decydujący wpływ na rozwój muzyki disco w latach 70. XX w., a funkowe sample obecne są we wszystkich odmianach hip-hopu. Funk miał także ogromny wpływ na go-go oraz nową falę, uważany także za fundament hip-hopu jest niekończącym się zbiorem sampli. Funk to także ekstrawagancka moda, fryzury afro i luźny styl życia.
Charakterystyka.
Funk tworzy bardzo wyraźny i charakterystyczny klimat, poprzez mocno zaakcentowane basowe riffy i linie basu. Wyrósł on ze środowiska wytwórni płytowej Motown, dzięki temu na czele gatunku znaleźli się tacy basiści, jak James Jamerson. Do innych znaczących gitarzystów basowych gatunku zaliczani są również Bootsy Collins, Bernard Edwards, George Porter Jr., Louis Johnson i Larry Graham ze Sly &amp; the Family Stone. Podobnie jak w muzyce rodem z Motown, utwory funkowe zbudowane są wokół linii basowej. To właśnie wspomnianemu Grahamowi przypisuje się wynalezienie techniki gry na basie zwanej „klangiem”. Technika ta, polegająca na wydobywaniu niskich dźwięków mocnym uderzeniem kciuka, a wysokich – szarpnięciem palca, sprawiła, że partie basu zyskały rytmikę o charakterze bardziej perkusyjnym, co stało się charakterystycznym elementem funku. Wielu z najbardziej znanych i cenionych instrumentalistów funkowych ma korzenie jazzowe, tak jak puzonista Fred Wesley czy saksofonista Maceo Parker, obaj znani ze współpracy z Jamesem Brownem, George’em Clintonem czy Prince’em.
Funk wykorzystywał te same powiększone akordy co bebop, czyli takie, jak molowe akordy septymowe i undecymowe czy siódemki oparte na dominancie ze zmienionymi dziewiątkami. Jednak w przeciwieństwie do bebopu, w którym prym wiodły oszałamiające i skomplikowane połączenia akordowe, funk odszedł od tego typu harmonii na rzecz improwizacji opartej na jednym akordzie, z rozbudowaną i wyraźną rytmiką.
Akordy wykorzystywane w muzyce funk zwykle budowane są z dźwięków tworzących skalę dorycką lub miksolidyjską, w przeciwieństwie do skali durowej lub molowej naturalnej (eolskiej), których najczęściej używa się w muzyce rozrywkowej. Linie melodyczne powstawały na bazie łączenia wspomnianych skal ze skalą bluesową. W latach 70. zaczęto łączyć funk z jazzem, co dało nowy podgatunek zwany jazz-funk, który można usłyszeć w utworach Milesa Davisa i Herbie Hancocka z lat 70.
W zespołach grających muzykę funk, gitarzyści często używają efektu wah-wah, a styl ich gry jest bardzo rytmiczny, a osiągają to między innymi przez częste tłumienie dźwięków. Gitarzysta Ernie Isley z The Isley Brothers i Eddie Hazel z Funkadelic byli pod znacznym wpływem solowych improwizacji Jimiego Hendriksa. Eddie Hazel, znany ze współpracy z George’em Clintonem jest jednym z najbardziej cenionych gitarzystów solowych grających funk. Natomiast Ernie Isley był w młodości uczniem samego Hendriksa, gdy ten grał z zespołem towarzyszącym The Isley Brothers, u których chwilowo mieszkał. Jimmy Nolen i Phelps Collins są również bardzo znanymi gitarzystami rytmicznymi sceny funk, co więcej obaj współpracowali z Jamesem Brownem.
Funk w tańcu.
Obecnie często spotyka się pojęcie „Funk Style”, pod którymi rozumie się style taneczne związane z muzyką hip-hop (np. popping, locking). Promotorzy tego kierunku odwołują się do okresu lat 80. i ówczesnych tańców ulicznych (electro boogie, boogaloo). Jednak geneza tanecznej inspiracji funkiem sięga dekadę wcześniej, okresu największego rozwoju tej muzyki. Funky w szerszym znaczeniu określa optymistyczne i „luźne” podejście. W tańcu przełomem było odejście od „formalizmu” i cyklicznego kroku, charakterystycznych dla tańców towarzyskich, na rzecz improwizacji i indywidualnie wymyślanych figur. Mimika swobodnie wyrażała radość i świetną zabawę (ta maniera była zdecydowanie niewłaściwa w późniejszych kierunkach, eksponujących perfekcjonizm i opanowanie). Wszystko przybierało nieskrępowaną i swobodną formę. James Brown był pierwszym znanym wykonawcą, który w trakcie swych utworów wykonywał taneczne figury w przerwach wokalnych. W tańcu funky nie było istotne odnalezienie taktu perkusji, ale poruszanie się w rytmie dowolnego z szerokiej gamy instrumentów i nieprzewidywalne wplatanie opanowanych wcześniej figur. Charakterystyczne elementy to „małpia postawa” (lekko pochylona z luźno zwisającymi nadgarstkami), zmiany kierunków i obroty na piętach (180 i 360 stopni), nagły półprzysiad (wyglądający na „chwilowy szpagat”), wykop nogą, piętą do przodu, czy szeroka praca rąk (np. imitująca pływanie lub kung-fu). Także w tym okresie pojawiały się już pierwsze elementy „robota” i figury w parterze. Doskonałym wzorem był cykliczny program telewizyjny „Soul Train”. Początkowo tańczono w parach, jednak miało to dość umowny charakter, indywidualna ekspresja oraz odrzucenie jednego rytmu dawały efekt dwóch tańczących blisko siebie osób. To co wyróżniało dobrego tancerza funky w latach 70. to wrażenie nieskrywanej radości i satysfakcji. Najlepsi otaczani byli przez pozostałych uczestników imprezy, którzy dodawali do utworu miarowe klaśnięcie. Efekt ten trafił na stałe do późniejszej muzyki disco jako "clap-hand" gdzie używany bywa jako podstawowy (zwykle syntetyczny) element rytmiczny.
Historia.
Korzenie funku.
Słowo „funk” kiedyś zdefiniowane w słownikach jako smak lub zapach stosunku seksualnego, powszechnie postrzegane było jako niesmaczne i nieprzyzwoite. Afroamerykańscy muzycy pierwotnie zastosowali „funk” w muzyce jako wolny i spokojny rytm. Z czasem stał się on żywiołowy i intensywny, ponieważ słowo to związane było z seksem. Ta wczesna forma muzyki ustanowiła wzór dla muzyków następnych lat.
Muzyka była wolna, zmysłowa i oparta na riffach. Funky dokładnie określa te kryteria. Podczas sesji jazzowych muzycy mówiąc: „A teraz zatrujmy trochę powietrze funkiem!”, zachęcali innych do odprężenia. (Funk w slangu znaczy „śmierdzieć”, ponieważ wiąże się to z zapachem potu, który powstaje podczas szalonego tańca.) Już w 1907 roku, piosenkom jazzowym, zaczęto nadawać takie tytuły, jak „Funk Butt” Buddy’ego Boldena. W połowie lat 50. XX wieku Little Richard i jego objazdowa grupa saksofonistów byli pierwszymi muzykami, którzy zapoczątkowali funk w rockandrollowych rytmach, nawiązując do Jamesa Browna i innych. Kiedy Little Richard nagle porzucił rock and roll, zostając pastorem, członkowie jego zespołu dołączyli do Jamesa Browna, uważanego za twórcę funku, i formacji Famous Flames. Taki obrót sprawy doprowadził w latach 60. do rozwoju funku, jako osobnego gatunku muzycznego. Pod koniec lat 50. i na początku 60., kiedy to terminy „funk” i „funky” były coraz częściej używane w kontekście muzyki soulowej, określenia te nadal były nietaktem w towarzystwie.
Korzenie cech charakterystycznych afroamerykańskiej ekspresji sięgają tradycji muzycznych Zachodniej Afryki, a ich najwcześniejsze przejawy były widoczne w obrzędach religijnych, psalmodiach/pieśniach pracy, głośnych modlitwach, w muzyce gospel i bluesie. W muzyce tamtego okresu gospel, blues i jego odmiany oraz jazz często brzmiały spójnie. Muzyka funky jest mieszanką muzyki soulowej, soul jazzu i r’n’b.
James Brown i muzyka funk.
W połowie lat 60. James Brown rozwinął swój charakterystyczny styl – groove, który podkreślił luźny rytm, z mocnym akcentem „na raz” (pierwszy dźwięk na każdy takt). Wszystko po to, aby stworzyć swoje charakterystyczne brzmienie aniżeli stały, równomierny rytm, który znany był wielu muzykom r’n’b i soulu. Brown często dawał swojemu zespołowi sygnał „na raz!”. Zmieniał przy tym akcent perkusji z równomiernego, tradycyjnego rytmu muzyki soulowej, raz-dwa-trzy-cztery, na luźny raz-dwa-trzy-cztery. Nadal jednak z użyciem synkopowanego gitarowego rytmu (na drugą i czwartą ćwierćnutę) wraz z żywiołowym, powtarzającym się, hałaśliwym swingiem. To metrum na 3 jednostki rytmiczne rozpoczęło zmianę w muzyce funk Browna, wraz z jego hitem z 1964 roku, „Out of Sight” oraz „Papa's Got a Brand New Bag” z 1965 roku.
Innowacyjny styl Browna wyniósł funk na czołówki list, dzięki hitom, jak „Cold Sweat” (1967), „Mother Popcorn” (1969) oraz „Get Up (I Feel Like Being A) Sex Machine” (1970), mimo odrzucenia 12-taktowego bluesa, występującego w jego wcześniejszej twórczości. Zamiast tego, muzyka Browna została wypełniona „chwytliwymi, wzniosłymi wokalami” opartymi na „rozległych improwizacjach fortepianowych”. Brown użył w nich także swojego głosu jako „instrumentu perkusyjnego z częstymi rytmicznymi chrząknięciami i sekcja rytmiczną... [przypominającą] zachodnioafrykańskie polirytmy”. Poprzez swoją karierę, szalone wokale, często podkreślane krzykami i chrząknięciami, utorował on w świecki sposób drogę „ekstatycznej atmosferze kościoła afroamerykańskiego”. Mimo to, „Papa’s Got a Brand New Bag” i „Cold Sweat” były uważane za pierwowzory piosenek, które zapoczątkowały muzę funk. „Out of Sight” była przełomowym hitem, który zasygnalizował zmianę w brzmieniu Browna i ustanowił funk jako odrębny gatunek muzyczny.
W wywiadzie z 1990 roku Brown wyjaśnił powód zmiany rytmu w swojej muzyce: „Zmieniłem energiczny rytm na luźny... Nic prostszego, naprawdę”. Według Maceo Parkera, byłego saksofonisty Browna, opanowanie grania na pierwszy takt było początkowo problematyczne. Wracając pamięcią do czasów gry z Brownem, Parker wspominał swe trudności związane z graniem na pierwszy takt, podczas występów solowych. A to wszystko dlatego, że był on przyzwyczajony do słuchania i gry z akcentem na drugą nutę.
Także inne grupy stawały się coraz bardziej popularne, ponieważ wykorzystywały rozpowszechnione przez Jamesa Browna riffy, rytmy i styl wokalny. W roku 1967 grupa Dyke &amp; the Blazers z Arizony wydała płytę „Funky Broadway”. Było to pierwsze wydawnictwo, w tytule którego pojawiło się słowo „funky”. W tym samym roku na zachodnim wybrzeżu, Charles Wright &amp; The Watts 103rd Street Rhythm Band również wydali płytę, a ich singel „Express Yourself” stał się hitem w 1970 roku.
W 1969 roku amerykańska grupa The Meters spopularyzowała funk w Nowym Orleanie, począwszy od hitów takich, jak „Sophisticated Cissy” i „Cissy Strut”. Kolejną taką grupą byli The Isley Brothers, których numer jeden z roku 1969 pod tytułem „It’s Your Thing” zasygnalizował przełom w muzyce afroamerykańskiej, zacierając granicę pomiędzy muzyką rockową Jimiego Hendriksa a soulową grup takich, jak Sly &amp; The Family Stone czy Mother's Finest.
Lata 70. i P-Funk.
W latach 70. XX w. nowa grupa muzyków, z George’em Clintonem i grupami Funkadelic i późniejszym Parliament na czele, rozwinęła inne spojrzenie na funk, nazwany „funk rock”. Był to nowy rodzaj brzmienia z silnymi wpływami jazzu i psychodelicznego rocka. Obydwie wyżej wymienione grupy miały wspólnych członków, dlatego często łączono ich nazwy, tworząc „Parliament-Funkadelic”. Popularność Parliament-Funkadelic, dała początek terminowi „P-Funk”, który odnosił się do muzyki George’a Clintona i utworzył nowy podgatunek muzyczny.
P-Funk, oznaczał także kwintesencję samą w sobie, coś wspaniałej jakości. Nazwany też "sui generis" jak w tekście przeboju „P-Funk” pochodzącego z albumu grupy Parliament „Mothership Connection”:
Lata 70. były prawdopodobnie erą największego rozkwitu muzyki funk. Innymi czołowymi grupami w tym okresie były: The Brothers Johnson, Earth, Wind &amp; Fire, Bootsy's Rubber Band, The Meters, Tower of Power, Ohio Players, The Commodores, War, Kool &amp; the Gang, Confunkshun, Slave, Cameo, The Bar-Kays, Zapp i wiele innych. Ekscentryczny wokalista, klawiszowiec, producent, autor tekstów i muzyki – George Clinton odegrał główną rolę w tworzeniu Bootsy's Rubber Band, a także grup takich, jak: Parlet, The Horny Horns i Brides of Funkenstein i wszystkie przynależały do koncernu P-Funk.
Już w latach 60. wielu muzyków jazzowych zaczęło mieszać jazz z funkiem. Wśród tych wykonawców byli: Horace Silver, Herbie Hancock z grupą Headhunters, Grover Washington Jr., Cannoball Adderley, Less McCann i Eddie Harris. Nowy nurt nazwano „jazz-funk”. Co więcej, pod koniec lat 60. dzięki Milesowi Davisowi i jego żonie Betty Davis, a także Tonny’emu Williamsowi, powstał nurt jazz fusion, który także miał wpływ na funk.
Muzyka funk przybyła do Afryki u schyłku lat 60. Stamtąd też pochodzi nurt „afrobeat”, będący mieszanką śpiewów i rytmów afrykańskich. Za prekursora „afrobeatu” uważa się nigeryjskiego kompozytora Felę Kuti. Sławne słowa, które wypowiedział Fela Kuti to: „Music is the power”.
Na początku lat 70., gdy funk stawał się jednym z głównych nurtów w muzyce, artyści tacy, jak: Parliament, Funkadelic, The Isley Brothers, Sly and the Family Stone, Ohio Players, Confunkshun odnosili sukces, a ich utwory grano w stacjach radiowych. Jednak według magazynu Billboard, tylko grupie Sly and the Family Stone udało się dotrzeć na szczyty list przebojów. W 1970 roku hitem numer jeden był „Thank You Falletinme Be Mice Elf Agin”, a w 1971 „Family Affair”, zapewniające zespołowi Sly i muzyce funk sukces i niesamowitą popularność, w przeciwieństwie do niektórych równie utalentowanych, ale nieszczególnie popularnych muzyków. To wszystko wydarzyło się przed szturmem disco, który rozpoczął się w połowie lat 70. i królował aż do wczesnych lat 80.
Muzyka disco bardzo dużo zawdzięcza funkowi. Pierwsze piosenki i występy disco wywodziły się z muzyki funk. Niektóre hity disco, na przykład „Le Freak” Chica, zawierają riffy lub rytmy charakterystyczne dla funku.
Lata 80. i elektroniczny funk.
W 1980 roku wiele podstawowych elementów, które stworzyły P-Funk, zaczęły być wykorzystywane w muzyce elektronicznej i przez syntezatory. Sekcje saksofonów i trąbek zastąpiły syntezatory. Klasyczny funkowy keyboard, jak organy Hammonda i pianino elektryczne Rhodesa zostały zastąpione przez cyfrowe syntezatory takie, jak Yamaha DX7. Elektroniczne automaty perkusyjne zastąpiły perkusję używaną w przeszłości, zwaną „Funky Drummers”, a slapping i styl popowego grania na basie był często zastępowany przez syntezatorową linię basową. Funkowe teksty piosenek również ewoluowały z wieloznacznych na bardziej obrazowe i o podtekstach seksualnych.
Rick James był pierwszym funkowym muzykiem lat 80., który przejął władzę nad funkiem zdominowanym przez P-Funk w latach 70. Jego album „Street Songs” z 1981 roku z singlami „Give It To Me Baby” i „Super Freak” dało mu niejako pozycję gwiazdy rocka i utorowało drogę ku wyrazistości funku. Pierwszy funkowy utwór zespołu Queen – „Another One Bites the Dust” poprowadził zespół w kierunku funku i nagrania albumu "Hot Space", który jednak był ostatnim eksperymentem zespołu z tym gatunkiem.
Prince używał podobnej elektronicznej instrumentalizacji jak Rick James, co sprawiło, że miał wpływ na brzmienie funku, jak żaden inny artysta od czasu Jamesa Browna. Prince połączył erotyzm, technologie, kontrowersyjny wizerunek i sceniczny show, aby ostatecznie stworzyć świat muzyczny tak ambitny i fantazyjny, jak P-Funk czy The Beatles. Zespół The Time, początkowo występujący jako support przed Princem, opierał swoją muzykę na stworzonej przez Prince’a „Minneapolis sound”, czyli mieszance funku, rocka, popu, r’n’b i nowej fali. Ich muzyka opierała się na mocnym, elektronicznym brzmieniu, zawierającym podteksty seksualne.
Zespoły, które zaczynały grać podczas trwania ery P-Funku w latach 70., łączyły nieskrępowaną seksualność stworzoną przez Prince’a i technologiczny rozwój, tak aby tworzyć nowe, funkowe hity. W latach 80. grupy takie, jak: Cameo, Zapp, The Gap Band, The Bar-Keys i The Dazz Band nagrały swoje największe hity, ale niestety w drugiej połowie tej dekady funk stracił swoją wysoką pozycję.
Afrika Bambaataa pod wpływem zespołu Kraftwerk stworzył electro funk. Pierwszym singlem stylu electro funk, był „Planet Rock” z roku 1982. Styl ten, znany również pod skróconą nazwą electro, tworzony był głównie przez syntezatory i automatyczną perkusję TR-808, która ma charakterystyczne elektroniczne brzmienie. W 1983 roku wydano singel „Renegades of Funk”.
Ostatnie osiągnięcia.
Kiedy Funk niemal zniknął z radia, na rzecz r’n’b i New Jack Swingu (mieszanki R’n’B i hip-hopu), jego wpływ zaczął się rozprzestrzeniać. Zespoły rockowe zaczęły dodawać elementy funku do swojego brzmienia, tworząc nowe kombinacje „funk rocka” i „funk metalu”. Od połowy lat 80. do późnych lat 90. zespoły takie, jak: Red Hot Chili Peppers, Living Colour, Jane’s Addiction, Prince, Primus, Fishbone, Faith No More, Incubus i Rage Against the Machine rozpowszechniły wśród nowej publiczności style grane przez pionierów funku. W latach 90. zespoły te były inspiracją dla alternatywnego stylu muzycznego funkcore oraz dla współczesnych zespołów czerpiących z muzyki funk takich, jak: Outkast, The Black Eyed Peas czy Van Hunt.
W twórczości artystów z lat 90. takich, jak Me'shell Ndegeocello oraz zespołów z nurtu acid jazz (działających głównie na terenie Zjednoczonego Królestwa), jak The Brand New Heavies, Incognito, Omar czy Jamiroquai ciągle słychać silny wpływ muzyki funk. Jednakże nie udało im się osiągnąć sukcesu komercyjnego, jaki zyskała muzyka funk w latach swej największej popularności. Wyjątkiem był album Jamiroquai – Travelling Without Moving, który sprzedał się na świecie w liczbie około 11,5 miliona egzemplarzy, czyniąc go najlepiej sprzedającym się albumem funk w historii.
Z początkiem nowego stulecia muzycy hip hopowi używają sampli ze starych piosenek funkowych. Utwory Jamesa Browna są najczęściej samplowanymi w historii hip-hopu; kolejnym równie chętnie samplowanym grupą jest P-Funk. Sample wczesnych piosenek Parliament oraz Funkadelic zapoczątkowały powstanie West Coast G-Funk.
Oryginalne bity, które cechuje funkowy bas lub riff gitary, są tu powszechnie używane. Dr. Dre, uznawany za prekursora gatunku G-Funk, otwarcie przyznaje, jak silny wpływ na jego muzykę miał psychodeliczny funk George’a Clintona: „W latach 70. ludzie palili trawkę i nosili afro, spodnie dzwony i słuchali Parliament i Funkadelic. Nazwałem swój album „The Chronic” i skorzystałem z takich, a nie innych pomysłów muzycznych dlatego, że jego muzyka miała cholerny wpływ na to, co gram”. Zespół Digital Underground miał olbrzymi wkład w odrodzenie muzyki funk w latach 90., poprzez przekazywanie swoim słuchaczom wiedzy o artystach i historii tej muzyki. George Clinton nazwał Digital Underground „Sons of the P”, tak samo brzmi tytuł ich drugiej płyty długogrającej. Na ich pierwszej płycie, „Sex Packets”, znalazło się wiele sampli funkowych, z najpopularniejszą piosenką „The Humpty Dance”, w której wykorzystano sample z „Let’s Play House” zespołu Parliament. Na albumie „Future Rhythm” z 1996 roku również dominuje funk.
Funk stanowi główne źródło zainteresowania artystów związanych ze sceną jam band z końca lat 90. i początku nowego stulecia. Phish zaczął grać funkowe improwizacje na swoich koncertach w 1996 roku, a na ich albumie z 1998 roku „The Story of the Ghost” dominowała muzyka funk. Medeski, Martin &amp; Wood, Robert Randolph &amp; The Family Band, Galactic, Soulive, oraz Karl Denson's Tiny Universe czerpali inspiracje z funku. Członkowie zespołu Karl Denson’s Tiny Universe, zakładając BluSirkut, zapoczątkowali nowoczesną odmianę funku, „funktronica”. Muzykę tę cechują synkopowane rytmy, głębokie riffy basu, nadająca rytm sekcja dęta i wiodąca perkusja. Słychać również silny wpływ muzyki jazzowej – wszystko to połączone z nowoczesną technologią, aby dodać elementy elektroniki i odgłosy otoczenia (instrumenty stały się wymienne – partie basu czy perkusji są zastępowane przez trąbkę lub procesor efektów).
Od połowy lat 90. scena nu-funk, powiązana z nurtem deep funk, tworzy nowe brzmienie, zaczerpnięte z rzadkich winyli z muzyką funkową. Wytwórnie takie, jak Desco, Soul Fire, Daptone, Timmion, Neapolitan, Kay-Dee oraz Tramp do dziś wydają muzykę na płytach winylowych. Zespoły z tego gatunku to: Sharon Jones &amp; The Dap-Kings, The Soul Destroyers, Speedometer, The Poets of Rhythm, The Neapolitans, Quantic Soul Orchestra, The New Mastersounds oraz Lefties Soul Connection. Sharon Jones pojawiła się nawet w programie „Late Night with Conan O’Brien” w 2005 roku.
Na początku nowego stulecia zespoły punk funkowe, jak Out Hud, zaczęły występować na scenie muzyki indie. Prince za sprawą swoich ostatnich albumów i piosenek takich jak: „The Everlasting Now”, „Musicology”, czy „Black Sweat”, odświeżył muzykę funk. Jason Dodson, z Columbus w stanie Ohio, utworzył w 2003 roku The New Funk Order – internetową społeczność muzyków, która pomogła wypromować funk.

</doc>
<doc id="339563" url="https://pl.wikipedia.org/wiki?curid=339563" title="Fisher King">
Fisher King

Fisher King – komediodramat produkcji amerykańskiej z 1991 roku, w reżyserii Terry’ego Gilliama.
Opis fabuły.
Jack Lucas jest aroganckim prezenterem nowojorskiej stacji radiowej. Pewnego dnia niebacznie rzucone w eter słowa przyczyniają się do tragedii – słuchacz Jacka zastrzelił kilku ludzi w jednej z restauracji. Jack traci pracę i stacza się.
Trzy lata później Jack czując się przegranym człowiekiem, próbuje ze sobą skończyć. Splot wydarzeń powoduje, że zostaje ocalony przez włóczęgę niespełna rozumu – Parry’ego. Parry niegdyś był profesorem literatury, lecz utracił zmysły po zamachu w restauracji, w którym zginęła jego żona. Żyje w świecie fantazji – zamków, dam i prześladującego go Czerwonego Jeźdźca. Chce odnaleźć Świętego Graala, który ma go uzdrowić. Jack gnębiony wyrzutami sumienia decyduje się pomóc Parry’emu.
Nagrody.
oraz nominacje do wielu innych nagród:

</doc>
<doc id="339566" url="https://pl.wikipedia.org/wiki?curid=339566" title="Jadwiga Kołdras-Gajos">
Jadwiga Kołdras-Gajos

Jadwiga Kołdras-Gajos (ur. 3 września 1959 w Skoroszycach), polska hokeistka na trawie, bramkarka, olimpijka.
Córka Władysława Kołdrasa i Józefy ze Słowiaków, siostra Haliny (również hokeistki), ukończyła Zasadniczą Szkołę Handlową w Nysie, uzyskując zawód sprzedawczyni (1974). Hokej uprawiała w latach 1974-1982 w barwach klubu LZS Plon Skoroszyce, zdobywając srebrny (1978) i cztery brązowe (1976, 1977, 1979, 1981) medale mistrzostw Polski na otwartych boiskach (była również halową wicemistrzynią Polski w 1978 i 1980).
W latach 1978-1981 wystąpiła w 8 meczach reprezentacji narodowej. Była w kadrze Polski na igrzyska olimpijskie w Moskwie w 1980, gdzie wystąpiła w przegranym meczu z ZSRR (0:6). Polski zespół, w którego składzie znalazła się także jej siostra Halina, zajął ostatnie, 6. miejsce.
Wcześnie zakończyła karierę sportową. Jest zamężna (mąż Mieczysław Gajos), ma córkę (Ewelinę, ur. 1983).

</doc>
<doc id="339567" url="https://pl.wikipedia.org/wiki?curid=339567" title="Long dimanche de fiançailles">
Long dimanche de fiançailles



</doc>
<doc id="339568" url="https://pl.wikipedia.org/wiki?curid=339568" title="Jadwiga Kołdras">
Jadwiga Kołdras



</doc>
<doc id="339569" url="https://pl.wikipedia.org/wiki?curid=339569" title="Inne pieśni">
Inne pieśni

Inne pieśni – powieść fantastycznonaukowa autorstwa Jacka Dukaja, która ukazała się w 2003 roku nakładem Wydawnictwa Literackiego. W 2008 roku ukazało się w tym samym wydawnictwie drugie wydanie, a w roku 2011 audiobook.
Odbiór.
Powieść otrzymała Nagrodę im. Janusza A. Zajdla oraz nagrodę SFinks za 2003 rok. Była także nominowana do nagrody książki roku PPNW i nagrody Nautilius; a autor otrzymał za nią nominację do Paszportu Polityki w dziedzinie literatury. 
Powieść została pozytywnie przyjęta przez krytyków i recenzentów, w tym Wojciecha Orlińskiego, który w Gazecie Wyborczej nazwał ją najlepszą (jak to tej pory) powieścią Dukaja. 
Opis fabuły.
Akcja książki dzieje się w świecie przypominającym nasz, którym rządzą jednak inne prawa – bardzo bliskie teoriom Arystotelesa, dotyczącym formy i materii. Każdy byt składa się z materii (na którą składa się pięć żywiołów) oraz z formy, która określa, czym jest ten byt. Ludzie potrafią zmieniać byty, wpływając na formę. Na przykład teknitesi somy (odpowiednicy chirurgów plastycznych i lekarzy), zmieniając formę ciała człowieka, mogą leczyć i modyfikować wygląd zewnętrzny. Ludzie o silniejszej formie dominują nad tymi o słabszej. Najsilniejszą formę mają kratistosi – w ich anthosie (aurze, obszarze oddziaływania) ludzie przejmują ich sposób myślenia i upodabniają się fizycznie.
W tym świecie Hieronim Berbelek, niegdyś wybitny strategos (dowódca, strateg), obecnie człowiek próbujący się uwolnić z resztek wpływu potężnego kratistosa Czarnoksiężnika, rozpoczyna swoją podróż, aby odzyskać utraconą Formę.
Analiza.
Powieść ta łączy różne gatunki literackie.

</doc>
<doc id="339570" url="https://pl.wikipedia.org/wiki?curid=339570" title="Stanisław Ożóg">
Stanisław Ożóg

Nazwisko to nosili lub noszą:

</doc>
<doc id="339572" url="https://pl.wikipedia.org/wiki?curid=339572" title="Kwintus Hateriusz">
Kwintus Hateriusz

Quintus Haterius (ur. ok. 65 p.n.e., zm. 26 n.e.), senator i słynny orator w czasach Augusta i Tyberiusza. Już w podeszłym wieku został mianowany konsulem zastępczym ("consul suffectus") w 5 p.n.e., dzięki czemu wszedł w skład senatu. Poślubiając córkę Marka Agrypy i Marceli Starszej wszedł w związki z dynastią julijsko-klaudyjską.
W czasie debaty w senacie po śmierci Augusta nad sprawą sukcesji, gdy Tyberiusz z hipokryzją wzbraniał się przed przyjęciem pełni władzy, Hateriusz, wedle relacji Tacyta, zadał pytanie: "Jak długo, Cezarze, zniesiesz, żeby państwo pozostawało bez głowy". Zmusił tym Tyberiusza do bezpośredniego zdeklarowania swoich intencji i wzbudził w podejrzliwym cesarzu gniew. Gdy Hateriusz poszedł do pałacu i chcąc się usprawiedliwić padł do nóg przechadzającego się Tyberiusza, spowodował niechcący upadek cesarza i o mało co nie został zabity przez strażników. Gniew cesarza ułagodziło dopiero wstawiennictwo Liwii.
W 16 n.e. był jednym z najzagorzalszych rzeczników praw przeciw zbytkowi, zabraniających m.in. używania złotych naczyń i jedwabnej odzieży, by w 22 n.e. proponować wyrycie uchwały senatu przyznającej władzę trybuńską Druzusowi Młodszemu złotymi literami na ścianach kurii, narażając się na pośmiewisko skrajnym serwilizmem.
Większym poważaniem niż w senacie cieszył się w szkołach retorycznych. Według świadectwa Seneki Starszego i Tacyta był wybitnym mówcą.
Potomkowie:

</doc>
<doc id="339573" url="https://pl.wikipedia.org/wiki?curid=339573" title="Czyściec leśny">
Czyściec leśny

Czyściec leśny ("Stachys sylvatica" L.) – gatunek rośliny należący do rodziny jasnotowatych. Czyściec leśny występuje na terenie Europy oraz obszarach Azji o umiarkowanym klimacie. W Polsce jest pospolity na całym niżu i w niższych położeniach górskich.
Biologia i ekologia.
Bylina, hemikryptofit. Rośnie przeważnie na obszarach o klimacie oceanicznym i suboceanicznym. W Polsce od niżu po regiel górny. Gatunek azotolubny, preferuje gleby świeże. Występuje w górskich olszynach, grądach i buczynach. W klasyfikacji zbiorowisk roślinnych gatunek charakterystyczny dla O. "Fagetalia."

</doc>
<doc id="339576" url="https://pl.wikipedia.org/wiki?curid=339576" title="Satu Mare">
Satu Mare

Satu Mare (węg. Szatmárnémeti, niem. "Sathmar") – miasto w północnej Rumunii, siedziba władz administracyjnych okręgu o tej samej nazwie. W 2002 roku Satu Mare zamieszkiwało 115 142 mieszkańców.
Mieszkańcy.
Większą część mieszkańców Satu Mare stanowią Rumuni - 58% (66 638). Inne narodowości zamieszkujące miasto to:
W 2002 roku w mieście mieszkało 480 mieszkańców innej narodowości, w tym 3 Polaków.
Urodził się tu Gustaw Zygadłowicz – generał dywizji Wojska Polskiego, kawaler Orderu Virtuti Militari.
Linki zewnętrzne.
Galeria zdjęć miasta Satu Mare 

</doc>
<doc id="339580" url="https://pl.wikipedia.org/wiki?curid=339580" title="Wyżeł czeski">
Wyżeł czeski



</doc>
<doc id="339584" url="https://pl.wikipedia.org/wiki?curid=339584" title="Bitwa koło Savo">
Bitwa koło Savo



</doc>
<doc id="339586" url="https://pl.wikipedia.org/wiki?curid=339586" title="E373 (trasa europejska)">
E373 (trasa europejska)

E373 – oznaczenie europejskiej trasy łącznikowej (kategorii B), biegnącej przez wschodnią Polskę i północną Ukrainę.
E373 zaczyna się w Piaskach, na węźle "Piaski Wschód", odbijając od trasy europejskiej E372, która biegnie w stronę Lublina (wspólny odcinek dróg ekspresowych S12 i S17). Dalej E373 pokrywa się z przebiegiem drogi krajowej nr 12 przez Chełm do przejścia granicznego Dorohusk - Jagodzin na granicy polsko-ukraińskiej. Na terenie Ukrainy E373 wytyczono śladem drogi międzynarodowej M07 przez Kowel, Sarny i Korosteń do Kijowa, gdzie łączy się z trasami E40 i E95.
Ogólna długość trasy E373 wynosi 563 km, z tego 68 km w Polsce, a 495 km na Ukrainie.
Historia.
E373 utworzono w 1995 roku, jako arterię o przebiegu relacji Lublin – Kowel – Łuck – Równe. W 1999 roku dokonano zmiany przebiegu i od tamtej pory trasa kończy się w Kijowie.

</doc>
<doc id="339588" url="https://pl.wikipedia.org/wiki?curid=339588" title="Aleksander Korcz">
Aleksander Korcz

Aleksander Korcz (ur. 14 maja 1975 w Warszawie), polski hokeista na trawie, olimpijczyk.
Syn Maksymiliana i Katarzyny z Tomaszewskich, ukończył Technikum Gastronomiczne w Poznaniu (1997) z dyplomem technologa żywienia. W barwach Grunwaldu Poznań zdobył cztery tytuły mistrza Polski na otwartych boiskach (1996, 1997, 1999, 2000), był również brązowym medalistą Pucharu Europy Zdobywców Pucharów (1997). Gra na pozycji ofensywnego obrońcy.
W latach 1997-2000 wystąpił w 37 meczach reprezentacji narodowej, strzelił 3 bramki. Uczestniczył m.in. w igrzyskach olimpijskich w Sydney w 2000, gdzie grał we wszystkich sześciu meczach; Polska zajęła na olimpiadzie ostatnie, 12. miejsce. W 2001 wyjechał do Australii, gra w klubach z Adelaide.

</doc>
<doc id="339590" url="https://pl.wikipedia.org/wiki?curid=339590" title="Kątownik ślusarski">
Kątownik ślusarski

Kątownik ślusarski – rodzaj wzorca kąta prostego. Kątowniki ślusarskie wykonane są z metalu najczęściej w postaci dwu ramion pomiędzy którymi jest kąt prosty. 
Kątowniki ślusarskie używane są do trasowania oraz w celu sprawdzenia dokładności wykonania kąta prostego. Sprawdzenia dokonuje się poprzez przyłożenie kątownika (najlepiej krawędziowego) do badanych powierzchni. Jeżeli kątownik dolega do nich i nie widoczne są prześwity wówczas oznacza to istnienie kąta prostego.
Rodzaje kątowników ślusarskich.
Kątowniki mogą być wykonane ze stali hartowanej, stali konstrukcyjnej lub nierdzewnej, jako jednolite lub łączone. Produkowany asortyment kątowników obejmuje wymiary od 50x40 mm do 1000x500 mm.
Wymagania odnośnie do wymiarów i dokładności wykonania można znaleźć w normach PN-68/M-53160 oraz DIN 875.

</doc>
<doc id="339592" url="https://pl.wikipedia.org/wiki?curid=339592" title="MiG-29">
MiG-29

MiG-29 (ros. МиГ-29, oznaczenie NATO "Fulcrum") – radziecki, obecnie rosyjski, współczesny myśliwiec frontowy, opracowany przez biuro konstrukcyjne MiG. Oblatany w 1977 roku i produkowany od 1983 roku.
Historia.
Samolot odrzutowy MiG-29 zaprojektowano w 1972 roku w celu wymiany MiG-ów-21 i MiG-ów-23 na nowocześniejsze. Samolot miał być tzw. lekkim myśliwcem frontowym, uzupełniającym ciężki myśliwiec przewagi powietrznej Su-27. W konstrukcji skoncentrowano się na osiągnięciu dobrych parametrów lotnych i manewrowych uzyskanych drogą dopracowania koncepcji aerodynamicznej.
Pierwszy prototyp wzniósł się w powietrze 6 października 1977 roku, a pierwsze seryjne samoloty MiG-29 wersji 9.12 ("Fulcrum-A") weszły do służby w 1984 roku. Oprócz oznaczenia wojskowego MiG-29 z dalszymi literami określającymi wersje, samolot nosi fabryczny kod „wyrób 9” (), a jego poszczególne wersje produkcyjne odróżniane są fabrycznie dalszymi dwucyfrowymi numerami po kropce.
Wersja 9.12 produkowana była również w dwóch słabiej wyposażonych wersjach eksportowych. Wersja 9.12A przeznaczona na eksport do krajów Układu Warszawskiego (m.in. Polska, Czechosłowacja, NRD, Rumunia). Pozbawiona była kilku trybów pracy radaru, a inne różnice dotyczyły także radiostacji, układu identyfikacji „swój-obcy”, systemu nawigacji. Wersja 9.12B była eksportowana poza Układ Warszawski. Zakupiły ją m.in. Irak i Peru, a także – po rozpadzie Układu Warszawskiego – w 1993 roku Węgry.
W 1990 roku Siły Powietrzne ZSRR przestały kupować MiG-i-29, przez co zaprzestano produkcji seryjnej. Samolot jednak wciąż rozwijano. Powstała głęboko zmodernizowana wielozadaniowa wersja MiG-29M ("Fulcrum-E"), później przeznaczona na lotniskowiec pokładowa wersja MiG-29K. Obie wersje posiadały zarówno zmiany w wewnętrznym wyposażeniu jak i w samym płatowcu. Samolot od poprzednika różnią większe płytowe stery wysokości, ostra krawędź natarcia skrzydeł pasmowych, zupełnie inny hamulec aerodynamiczny, brak dodatkowych wlotów powietrza na górnej powierzchni skrzydeł pasmowych oraz regulowane główne wloty powietrza. Obecnie samolot wciąż jest modernizowany. Nowa wersja MiG-29OWT, znana również jako MiG-35, potrafi zmieniać kierunek wektora siły ciągu we wszystkich trzech wymiarach (ciąg wektorowany).
Konstrukcja.
W samolocie zastosowano tzw. skrzydła pasmowe – o dużym skosie przy kadłubie i mniejszym w zasadniczej części o obrysie trapezowym. Wraz z klapami przednimi zapewniają one stateczność i sterowność także przy dużych kątach natarcia (do 80 stopni). MiG-29 i Su-27 były pierwszymi radzieckimi samolotami taktycznymi, w których zastosowano turboodrzutowe silniki dwuprzepływowe. W przypadku MiG-29 był to silnik RD-33 zaprojektowany w Biurze Doświadczalno-Konstrukcyjnym Izotowa. Radar OI-93 był pierwszym w ZSRR radarem dopplerowskim mogącym śledzić cele na tle ziemi.
Wyposażenie.
Radar S-29 Topaz, w którym odległość wykrycia samolotu myśliwskiego wynosi 70 km z przedniej półsfery i 35 km z tylnej. Może śledzić jednocześnie 10 celów i naprowadzać rakiety na jeden z nich. System opto-elektroniczny OEPrNk-29 o zasięgu śledzenia 18 km. Celownik nahełmowy Szczel-3UM który pozwala na szybkie wskazywanie celów do śledzenia systemowi radiolokacyjnemu i termicznemu. System zakłóceń pasywnych 20SP z dwiema kasetami po 30 nabojów oraz wbudowana w płatowiec stacja zakłóceń aktywnych.
Zmieniono radar na S-29M Żuk o zasięgu wykrycia samolotu myśliwskiego 90 km z przedniej półsfery i 40 km z tylnej. Radar może śledzić 10 celów i naprowadzać rakiety na 4 z nich. Zmodernizowany system opto-elektroniczny o zasięgu wykrycia celu 30 km.
Uzbrojenie.
Działko GSz-301 wbudowane w lewy napływ skrzydła, uzbrojenie podwieszane jest na 6 węzłach uzbrojenia. Łączny udźwig uzbrojenia 2000 kg, a w wersji M na 9 węzłach uzbrojenia o łącznym udźwigu 5500 kg.
Przeciwko celom powietrznym: pociski powietrze-powietrze R-27R, R-27T, R-60M i R-73.
MiG-29M dodatkowo R-27ER i R-27ET i R-77.
Przeciwko celom naziemnym: 500 kg bomb lotniczych, kasety bombowe KMGU-2, pociski niekierowane S-24, S-8.
W wersji MiG-29M rakiety powietrze-ziemia Ch-25ML/MP, Ch-29L/T, Ch-31A/P, bomby kierowane KAB-500Kr.
Napęd.
Dwa silniki dwuprzepływowe z dopalaniem RD-33 o ciągu 49,4 kN każdy (81,39 kN z dopalaniem).
W wersji MiG-29M wzmocniona wersja silnika – RD-33K o ciągu z dopalaniem 86,29 kN. Silnik ten ma nową sprężarkę niskiego ciśnienia.
Podstawowe wersje.
Oznaczenia wojskowe i w nawiasie fabryczne oznaczenia wersji ("izdielije"), pogrupowane według kolejnych zasadniczych odmian wyróżnianych w kodzie NATO:
Użycie.
Był używany przez lotnictwo Iraku w czasie wojny w Zatoce Perskiej a także Jugosławię w czasie operacji NATO Allied Force. Prawdopodobnie były także wykorzystywane przez siły federalne w Czeczenii. Pozostaje jednym z głównych towarów eksportowych Rosji, w ostatnich latach szereg tych samolotów dostarczono do Indii i Syrii.
Od 2013 roku Marynarka Wojenna Federacji Rosyjskiej używa samolotów pokładowych MiG-29KR. W listopadzie 2016 roku lotniskowcowa grupa uderzeniowa z okrętem flagowym "Admirał Kuzniecow" dotarła do wybrzeży Syrii, prowadząc działania w operacji wojennej w Syrii. Na lotniskowcu oprócz Su-33 zaokrętowano trzy MiG-29KR i dwa MiG-29KUBR. 13 listopada 2016 do Morza Śródziemnego spadł rosyjski MiG-29K. Najważniejszą przyczyną zdarzenia była awaria silników.
Na białoruskim MiG-29BM ustanowiono w 2005 roku 15 międzynarodowych rekordów w klasie samolotów o masie do 20 ton.
Służba w lotnictwie polskim.
Od 1989 roku samolot używany jest przez Siły Powietrzne Rzeczypospolitej Polskiej. Pierwsza prezentacja samolotu myśliwskiego MiG-29 dla polskiej delegacji wojskowej pod przewodnictwem Szefa Techniki Lotniczej generała Mieczysława Sikorskiego, odbyła się w październiku 1985 roku na podmoskiewskim lotnisku Kubinka. Strona polska była początkowo zainteresowana zakupem 36 jednomiejscowych samolotów bojowych i 6 dwumiejscowych samolotów szkolno-bojowych, które miały być wprowadzone do wyposażenia dwóch pułków lotnictwa myśliwskiego Wojsk Obrony Powietrznej Kraju (1 plm OPK - Mińsk Mazowiecki, 1 Korpus OPK i 62 plm OPK - Poznań-Krzesiny, 3 Korpus OPK). Dopiero w 1987 roku Ministerstwo Obrony Narodowej złożyło zamówienie na pierwsze dziewięć samolotów bojowych MiG-29 i trzy samoloty szkolno-bojowe MiG-29UB. Następnie zamówiono pięć kolejnych egzemplarzy. W lutym 1989 roku na przeszkolenie do ZSRR wysłano sześćdziesiąt osób, mających w przyszłości zajmować się wykorzystaniem nowych myśliwców, w tym dwunastu wyselekcjonowanych pilotów. Szkolenie prowadzone we Frunze trwało trzy miesiące; było to pierwsze i ostatnie szkolenie polskich pilotów samolotów myśliwskich MiG-29 w ZSRR. Wyszkoleni zostali tam instruktorzy, którzy następnie sami przeszkalali kolejne grupy w kraju.
W latach 1989–1990 strona radziecka dostarczyła 12 fabrycznie nowych myśliwców (9 bojowych w wersji 9-12A oraz 3 szkolno-bojowe w wersji 9-51A), które weszły na wyposażenie 1 Pułku Lotnictwa Myśliwskiego z Mińska Mazowieckiego. Pierwsze cztery samoloty bojowe dostarczono lotem w lipcu, a trzy szkolno-bojowe w sierpniu 1989 roku. Ostatnie pięć samolotów w wersji bojowej przyleciało w październiku 1990 roku. Do dostawy kolejnych pięciu MiG-29 już nie doszło (pomimo nacisków strony radzieckiej). Po osiągnięciu gotowości operacyjnej, pierwszy dyżur bojowy na nowych myśliwcach w Mińsku Mazowieckim miał miejsce 13 stycznia 1992 roku. Samoloty były malowane w dwóch odcieniach szarości i otrzymały w Polsce numery taktyczne w postaci dwóch ostatnich cyfr numeru seryjnego lub trzech ostatnich cyfr w przypadku ostatnich pięciu samolotów.
W 1995 roku Polska pozyskała 10 w niewielkim stopniu wyeksploatowanych maszyn (9 bojowych i jedną szkolno-bojową) od Czech, przekazując w zamian 11 nowych śmigłowców PZL W-3 Sokół. Zachowały one czeski czterokolorowy zielono-brązowy kamuflaż, lecz otrzymały polskie dwucyfrowe numery taktyczne (w miejsce czterocyfrowych). Weszły one na wyposażenie 2 eskadry 1 Pułku Lotnictwa Myśliwskiego. Samoloty dostarczono na przełomie grudnia 1995 i stycznia 1996 roku. Trzy maszyny w 1997 roku wysłano tymczasowo do Izraela w celu zbadania ich możliwości bojowych przez tamtejsze siły powietrzne. W grudniu 2001 roku, w związku z dostosowywaniem struktur do wymogów NATO, 1 Pułk Lotnictwa Myśliwskiego przeformowano w 1 Eskadrę Lotnictwa Taktycznego i 23 Bazę Lotniczą. Samoloty MiG-29 służą w 1 Eskadrze Lotnictwa Taktycznego po dziś dzień. Wojska Lotnicze i Obrony Powietrznej dysponowały od tego momentu 18 jednomiejscowymi samolotami bojowymi i 4 dwumiejscowymi samolotami szkolno-bojowymi.
W chwili przystąpienia Polski do Organizacji Traktatu Północnoatlantyckiego w wyposażeniu było 8 myśliwców MiG-29 dostosowanych do działania w ramach Sił Natychmiastowego Reagowania Organizacji (w zintegrowanym systemie obrony powietrznej).
W 2002 roku za symboliczną cenę 1 euro za sztukę, Polska odkupiła od Niemiec 22 używane maszyny (15-letnie), w tym 4 szkolno-bojowe, w związku z ich wycofaniem ze służby w Luftwaffe. Ze względu na różnice w wyposażeniu oraz znaczne zużycie podjęto decyzję o włączeniu do służby jedynie 14 znajdujących się w najlepszym stanie maszyn, wszystkie w standardzie ICAO I (niemieckie maszyny przeszły modernizacje, część w mniejszym zakresie ICAO I, część w większym ICAO II, przewidującym m.in. instalację dodatkowych zbiorników podwieszanych oraz przeskalowanie przyrządów na miary anglosaskie). W niemieckiej służbie oznaczono je jako MiG-29G (jednomiejscowe) lub GT (dwumiejscowe). Modernizacje i remonty przeprowadzone zostały w Wojskowych Zakładach Lotniczych nr 2 w Bydgoszczy oraz w Wojskowych Zakładach Lotniczych nr 4 w Warszawie. Poniemieckie MiGi-29 otrzymała 41 Eskadra Lotnictwa Taktycznego z Malborka, latająca do tej pory na samolotach MiG-21MF. Dostawę w czterech transzach zrealizowano w okresie od września 2003 do sierpnia 2004 r. Otrzymały czterocyfrowe numery taktyczne, zaczynające się od numeru eskadry: 41. Ostatecznie jedynie czternaście niemieckich samolotów trafiło od 2005 roku do Malborka, ale trzy pierwsze z nich wkrótce zostały wycofane. Z tego powodu 41 Eskadra Lotnictwa Taktycznego z Malborka została uzupełniona pięcioma samolotami bojowymi z 1 Eskadry Lotnictwa Taktycznego z Mińska Mazowieckiego. Pierwszy dyżur na myśliwcach MiG-29 w Malborku pełniono w październiku 2006 r. Obecnie Siły Powietrzne użytkują 31 bojowych MiG-29 9.12 oraz szkolno-bojowych MiG-29UB 9.51.
W 2004 i 2005 roku maszyny 41 Eskadry przeszły program remontów i modernizacji pod kryptonimem „Kurpie”, pozwalający na eksploatację maszyn przez następnych 7 lat (stąd eksploatacja MiG-29 w 41 Eskadrze planowana była do roku 2012). Maszyny 1 Eskadry podobną modernizację przeszły wcześniej, natomiast zgodnie z podpisaną umową do 2014 roku 16 samolotów myśliwskich z 23 Bazy Lotnictwa Taktycznego w Mińsku Mazowieckim przejdzie modernizację w bydgoskich Wojskowych Zakładach Lotniczych nr 2. Jest to trzynaście maszyn w jednomiejscowej wersji i trzy maszyny dwumiejscowe, zmodernizowane za około 126 milionów złotych. Ciągle niejasna pozostaje sytuacja rozleglejszej modernizacji (do wersji SD) i wydłużenia resursu płatowców (do lat 2020-25), proponowanego przez RSK MiG.
Samoloty 1 eskadry ponadstandardowe wyposażenie wersji 9.12 wyposażone zostały w systemy nawigacji Rockwell Collins ANV-241MMR VOR/ILS oraz AN/ARN-153 (TCN 500) TACAN, (cywilny) odbiornik GPS Trimble 2101AP, urządzenie ostrzegania o opromieniowaniu wiązką radarową Thompson-CSF SB-14, polski system identyfikacji swój-obcy (IFF) Radwar SC-10 Suprasl oraz cyfrowy pulpit sterowania R-862 do radiostacji VHF/UHF Unimor-Radiocom RS 6113-2. Poza tym maszyny otrzymały światła antykolizyjne oraz nowy, natowski kamuflaż. Systemy nawigacyjne GPS, TACAN i VOR/ILS zostały zintegrowane z systemem nawigacyjnym samolotu poprzez interfejs TGR-29A.
W 2011 roku zdecydowano zmodernizować 13 samolotów jednomiejscowych i 3 dwumiejscowe w Wojskowych Zakładach Lotniczych nr 2 we współpracy z izraelskim IAI jako dostawcą wyposażenia. Samoloty wyposażono w nowoczesną awionikę, obejmującą m.in. szynę danych MIL-Std-1553B, nowe interfejsy, kolorowy wskaźnik wielofunkcyjny o wymiarach 127 x 102 mm, komputer misji. Wskaźnik wielofunkcyjny pozwala na czytelne zobrazowanie danych. Zabudowano też drugą radiostację RT-8200 z systemem kodowania. Pierwszy zmodernizowany samolot przekazano Siłom Powietrznym w 2013 roku.

</doc>
<doc id="339595" url="https://pl.wikipedia.org/wiki?curid=339595" title="Wyżeł węgierski krótkowłosy">
Wyżeł węgierski krótkowłosy

Wyżeł węgierski krótkowłosy – rasa psów myśliwskich z grupy wyżłów. Zaklasyfikowana do sekcji wyżłów kontynentalnych, występuje w podsekcji psów w typie gończego.
Rasa ta powstała w wyniku krzyżowania tureckich żółtych psów myśliwskich z pointerem i wyżłem niemieckim krótkowłosym.
Są to psy pojętne i łatwe do prowadzenia. Wytrzymałe i odporne na upał i suszę.
Szata i umaszczenie.
Umaszczenie u wyżłów węgierskich jest rude, ciemnożółte – bułczane. Czasami mogą być srebrzystoszare lub płowe. Nigdy nie był dopuszczony i nie jest kolor czerwony i czarny.
Ogon kopiowany. Podlega próbom pracy.
Ze względu na długość i strukturę włosa istnieją dwie odmiany wyżła węgierskiego, zarejestrowane pod dwoma różnymi numerami FCI:

</doc>
<doc id="339597" url="https://pl.wikipedia.org/wiki?curid=339597" title="Patrick Cranshaw">
Patrick Cranshaw

Patrick Cranshaw (ur. 17 czerwca 1919 w Bartlesville, Oklahoma, USA, zm. 28 grudnia 2005 w Fort Worth, stan Teksas) – amerykański aktor filmowy.
Patrick Cranshaw urodził się w Bartlesville, stan Oklahoma w 1919 roku. Aktorstwem zainteresował się jeszcze przed II wojną światową, biorąc udział w programach rozrywkowych przeznaczonych dla amerykańskich wojsk.
W ciągu 50-letniej kariery Cranshaw zagrał w takich przebojach jak: "Bonnie and Clyde", "Bandolero", "Best in Show" i "Hudsucker Proxy". Na koncie ma również udział w serialach "Mork &amp; Mindy" i "The Dukes of Hazzard". Jedną z jego ostatnich ról zagrał w filmie familijnym "Garbi – Super Bryka").
Największy rozgłos przyniosła mu w 2003 r. kreacja "Blue" Palasky'ego, najstarszego członka bractwa w komedii "", w której partnerował Luke'owi Wilsonowi, Willowi Ferrellowi i Vince'owi Vaughnowi.
Patrick Cranshaw, zmarł w swoim domu w Fort Worth, stan Teksas. Miał 86 lat. O śmierci powiadomił jego menadżer, Jeff Ross.

</doc>
<doc id="339600" url="https://pl.wikipedia.org/wiki?curid=339600" title="Wyżeł węgierski szorstkowłosy">
Wyżeł węgierski szorstkowłosy

Wyżeł węgierski szorstkowłosy – rasa psów myśliwskich z grupy wyżłów. Zaklasyfikowana do sekcji wyżłów kontynentalnych, występuje w podsekcji psów w typie gończego.
Powstała w wyniku krzyżowania tureckich żółtych psów myśliwskich z wyżłem niemieckim szorstowłosym. Pojętne i łatwe do prowadzenia. Wytrzymałe i odporne na upał i suszę. Umaszczenie jest ciemnożółte – bułczane. Ogon kopiowany. Jako pies myśliwski jest nieco silniejszy od swego krewniaka – wyżła węgierskiego krótkowłosego. Budowa ciała atletyczna, o krótkim i prostym grzbiecie,dość szeroka i głęboka pierś, oraz podciągniety brzuch. Podlega próbom pracy.
Ze względu na długość i strukturę włosa wyróżniono dwie odmiany wyżła węgierskiego, zarejestrowane pod dwoma różnymi numerami FCI:

</doc>
<doc id="339602" url="https://pl.wikipedia.org/wiki?curid=339602" title="Korytnica (dopływ Drawy)">
Korytnica (dopływ Drawy)

Korytnica – rzeka na Pojezierzu Wałeckim, lewy dopływ Drawy, źródła koło Mirosławca w województwie zachodniopomorskim, ujście na terenie Drawieńskiego Parku Narodowego.
Nazwa.
Nazwę "Korytnica" wprowadzono urzędowo w 1949 roku, zastępując poprzednią niemiecką nazwę rzeki – "Körtnitz-Fluss".
Flora i fauna.
Rzekę otaczają w większości tereny leśne, będące popularnym celem grzybobrań. W wodzie dominują pstrągi i lipienie. Liczne żeremia bobrowe. Z ptaków napotkać można bieliki. 
Szlak kajakowy.
Rzeka jest szlakiem kajakowym o rosnącej popularności (długość – około 71 km, łączny czas spływu około 23 godzin, zwykle w sześciu etapach). Do początków XXI wieku nie była licznie odwiedzana z uwagi na brak zaplecza turystycznego oraz opisów. Po 2000 roku powstało kilka pól biwakowych (np. Stara Korytnica, Nowa Korytnica, Sówka, Bogdanka). Nurt dość szybki, miejscami występują płycizny i powalone drzewa - w tych przypadkach konieczne przenoski. 

</doc>
<doc id="339608" url="https://pl.wikipedia.org/wiki?curid=339608" title="Stanisław Ożóg (lekkoatleta)">
Stanisław Ożóg (lekkoatleta)

Stanisław Ożóg (ur. 11 kwietnia 1930 w Daszawie, II Rzeczpospolita (województwo stanisławowskie), zm. 25 listopada 1998 w Sulęcinie) – polski lekkoatleta, olimpijczyk.
Był jednym z długodystansowców, członków Wunderteamu (obok Krzyszkowiaka, Chromika, Zimnego i Jochmana).
Trzykrotnie startował w mistrzostwach Europy: w Bernie 1954 był trzynasty w biegu na 10 000 m, w Sztokholmie 1958 zajął 5. miejsce na tym samym dystansie, a w Belgradzie 1962 był dziewiąty w maratonie.
Był uczestnikiem Igrzysk Olimpijskich w Rzymie 1960. W biegu na 10 000 m zajął 18. miejsce.
Jedenaście razy zdobywał tytuł mistrza Polski (na biegu na 10 000 m w 1954, 1956, 1957, 1959, 1961 i 1962 oraz w biegach przełajowych). Kilkakrotnie bił rekordy Polski.
25 maja 2017 roku Stadion Miejski w Sulęcinie otrzymał imię Stanisława Ożoga.
Rekordy życiowe.
Biegał w barwach OWKS Lublin i Wawelu Kraków. Po zakończeniu kariery był trenerem.

</doc>
<doc id="339613" url="https://pl.wikipedia.org/wiki?curid=339613" title="Wojna lokalna">
Wojna lokalna

Wojna lokalna - wojna lub miejscowy konflikt zbrojny rozpętywany przez państwo w celu zdławienia, stłumienia ruchów narodowo-wyzwoleńczych, ujarzmienia i zniewolenia małych narodów lub narzucenia swojego ustroju. Jest prowadzona niedużym nakładem sił i środków oraz na stosunkowo niedużym terytorium. W warunkach obecnych każda wojna lokalna może przerodzić się w wojnę biologiczną, akty terrorystyczne, a nawet w wojnę rakietowo-jądrową.

</doc>
<doc id="339615" url="https://pl.wikipedia.org/wiki?curid=339615" title="Apator Toruń">
Apator Toruń



</doc>
<doc id="339624" url="https://pl.wikipedia.org/wiki?curid=339624" title="Maria Kornek-Żabińska">
Maria Kornek-Żabińska

Maria Kornek-Żabińska (ur. 7 marca 1960 w Starowicach Dolnych), polska hokeistka na trawie, olimpijka.
Córka Józefa Kornka i Anny z domu Gazda, w 1980 ukończyła Zespół Szkół Rolniczych w Nysie, uzyskując zawód technika rolnika. Hokej na trawie uprawiała początkowo w Rolniku Nysa, wraz z którym zdobyła mistrzostwo Polski juniorek w 1979. Później występowała w Polarze Wrocław; studiowała na Akademii Wychowania Fizycznego we Wrocławiu, ale nauki nie ukończyła ze względów zdrowotnych. W barwach Polaru osiągnęła mistrzostwo Polski seniorek (1981). Grała na pozycji pomocnika.
W latach 1979-1980 wystąpiła w ośmiu meczach reprezentacji narodowej. Startowała m.in. na igrzyskach olimpijskich w Moskwie, gdzie zagrała w czterech meczach, m.in. przeciwko Zimbabwe; mecz ten stanowił debiut kobiecego hokeja w charakterze dyscypliny olimpijskiej. Zespół polski zajął w turnieju olimpijskim ostatnie, 6. miejsce.
Otrzymała odznakę Mistrzyni Sportu. Po zakończeniu kariery sportowej była instruktorką ds. sportu w Miejsko-Gminnym Ośrodku Kultury, Sportu i Rekreacji w Korfantowie, założyła tamże Klub Olimpijczyka. Jej mężem jest Mariusz Żabiński, nauczyciel wychowania fizycznego i trener lekkoatletyki, mają dwóch synów (Grzegorza, ur. 1983, piłkarza WLKS Czarni Korfantów oraz Jarosława, ur. 1985, lekkoatletę, specjalizującego się w biegach średnich i przełajowych).

</doc>
<doc id="339626" url="https://pl.wikipedia.org/wiki?curid=339626" title="Maria Kornek">
Maria Kornek



</doc>
<doc id="339627" url="https://pl.wikipedia.org/wiki?curid=339627" title="TŻ Łódź">
TŻ Łódź

TŻ Łódź – polski klub żużlowy z Łodzi. W latach 2002–2005 brał udział w rozgrywkach ligowych. W późniejszym czasie przestał funkcjonować.
Historia.
Historia sportu żużlowego sięga w Łodzi lat 40. XX wieku. W 1948 roku powstał Tramwajarz Łódź. Ponadto funkcjonowała sekcja Dziewiarskiego Klubu Sportowego Włókniarz, która została rozwiązana w 1950. Drużynę Tramwajarza rozwiązano po sezonie 1964. Po dwóch latach w Łodzi powstał nowy klub - Gwardia. Istniał on do 1980 roku. Reaktywacja czarnego sportu w mieście nastąpiła dopiero w 1995, kiedy to powstał J.A.G. Speedway Club. Od sezonu 1999 w Łodzi działał ŁTŻ, natomiast od sezonu 2002 - TŻ. W 2005 roku powstał Orzeł Łódź, który od sezonu 2006 startował w drugoligowych rozgrywkach.

</doc>
<doc id="339628" url="https://pl.wikipedia.org/wiki?curid=339628" title="Wyżeł portugalski">
Wyżeł portugalski

Wyżeł portugalski – rasa psów myśliwskich z grupy wyżłów. Zaklasyfikowana do sekcji wyżłów kontynentalnych, występuje w podsekcji psów w typie gończego. Podlega próbom pracy.
Rys historyczny.
Pierwotnie wyżeł portugalski używany był do polowań z sokołami na kuropatwy.
Rasa ta jest uznawana za przodka angielskiego pointera, tak jak inne, regionalne – często już wymarłe – rasy wyżłów z Półwyspu iberyjskiego, a sama pochodzi od płochaczy.
Zachowanie i charakter.
Wyżeł portugalski jest psem pracującym w sposób zbliżony do wyżła niemieckiego krótkowłosego. Oddanym właścicielowi jest łatwy w prowadzeniu, nieufny wobec obcych mu osób.
Użytkowość.
W Portugalii wyżeł portugalski jest głównie hodowany przez myśliwych do aportowania i wystawiania drobnej zwierzyny.
Popularność.
Perdigueiro portugues jest w swoim kraju popularnym psem, trzymanym tylko i wyłącznie przez myśliwych. Poza terenami swojej ojczyzny jest nieznany.

</doc>
<doc id="339630" url="https://pl.wikipedia.org/wiki?curid=339630" title="F.R. David">
F.R. David

F.R. David, właśc. Elli Robert Fitoussi David (ur. 1 stycznia 1947 w Manzil Bu Rukajba) – francuski piosenkarz.
Kariera.
Urodził się we francuskiej Tunezji. Karierę zaczynał jako Robert Fitoussi, tunezyjsko-żydowski piosenkarz i gitarzysta wraz z francuskim garażowym zespołem Les Trèfle. Po wydaniu jednego EP "Les Boots" (wyd. Consul, 1966), osiągnięto niewielki sukces komercyjny. W 1967 przyjął nowy pseudonim i nagrał kilka utworów z orkiestrą pop-psychodeliczną Michela Colombiera, w tym cover grupy The Beatles "Strawberry Fields Forever" ("Il Est Plus Facile"). Z kolei Éric Charden pomógł mu zrealizować "Symphonie" i cover Bee Gees "Sir Geoffrey Saved the World", ale ten sukces nie trwał.
We wczesnych latach 70. założył progresywną grupę rockową David Explosion, ale ich jeden album nie odniósł sukcesu. Pracował jako gitarzysta współpracujący z Vangelisem. Następnie był wokalistą francuskiego zespołu rockowego Les Variations, z którym wydał płytę "Café De Paris" (1975) promującą utwór "Superman, Superman". Kiedy zespół się rozpadł, ponownie występował solo. Jego znakami rozpoznawczymi stały się okulary i gitara (biała Fender Stratocaster).
Pracował w USA jako muzyk sesyjny, grając między innymi z Toto. Po powrocie do Europy nagrał swój wielki hit "Words", który podbił listy przebojów całej Europy w 1982. Później już nigdy nie udało mu się nagrać tak wielkiego przeboju.

</doc>
<doc id="339632" url="https://pl.wikipedia.org/wiki?curid=339632" title="Droga ekspresowa R6 (Słowacja)">
Droga ekspresowa R6 (Słowacja)

Droga ekspresowa R6 (słow. "rýchlostná cesta R6") - projektowana droga ekspresowa na Słowacji łącząca autostradę D1 z granicą z Czechami. Razem z również projektowaną czeską autostradą D49 utworzy połączenie szybkiego ruchu po śladzie planowanej w czasach Czechosłowacji autostrady D1.
Do tej pory (grudzień 2006) wykonano około 6 km jednojezdniowej drogi łączącej autostradę D1 (węzeł Beluša) z centrum Puchova.

</doc>
<doc id="339634" url="https://pl.wikipedia.org/wiki?curid=339634" title="Autostrada D49 (Czechy)">
Autostrada D49 (Czechy)

Autostrada D49 () – projektowana autostrada w Czechach łącząca autostradę D1 z granicą ze Słowacją. Razem z również projektowaną słowacką drogą ekspresową R6 utworzy połączenie szybkiego ruchu po śladzie planowanej w czasach Czechosłowacji autostrady D1 w kierunku Żyliny łączące czeską D1 ze słowacką D1. Do 31 grudnia 2015 roku trasa była planowana jako "droga ekspresowa R49" ("rychlostní silnice R49").

</doc>
<doc id="339635" url="https://pl.wikipedia.org/wiki?curid=339635" title="John Wesley">
John Wesley

John Wesley (ur. 17 czerwca 1703 w Epworth, Anglia, zm. 2 marca 1791 w Londynie) – angielski duchowny anglikański, teolog, kaznodzieja przebudzeniowy, współtwórca, wraz z bratem Charlesem, ruchu metodystycznego, a potem niezależnego Kościoła Metodystycznego. Jego idee miały zasadniczy wpływ na rozwój ewangelikalizmu oraz powstanie ruchu uświęceniowego, a potem także pentekostalizmu.
Bohater wiary Kościołów protestanckich, szczególnie metodystycznych i zielonoświątkowych, także luterańskich; uznany za odnowiciela Kościoła; święty Kościoła anglikańskiego.
Życiorys.
Był jednym z dziewiętnaściorga dzieci pastora Kościoła anglikańskiego. Jego dziadek też był duchownym, dlatego John również zaczął służyć Kościołowi. Studiował na Uniwersytecie Oksfordzkim, a święcenia przyjął w 1727 roku. Razem z młodszym bratem utworzył tzw. „Święty Klub” – świeckie stowarzyszenie skupiające młodych mężczyzn, głównie studentów oksfordzkich, mające na celu działalność misyjną. Z czasem ten ruch przekształcił się w Kościół Metodystyczny.
W 1735 roku bracia Wesleyowie odwiedzili jako misjonarze amerykańską kolonię Georgia, lecz pobyt tam nie okazał się udany. Gdy wrócili do Anglii w 1738 roku John doświadczył przeżycia, które odmieniło jego życie, a miało swój początek trzy lata wcześniej w czasie podróży morskiej do Georgii. W pewnej chwili w trakcie tej podróży nadszedł sztorm i połamał maszt statku. Podczas gdy wszyscy Anglicy na statku byli przerażeni, bracia morawscy znajdujący się na pokładzie spokojnie śpiewali nabożne pieśni i modlili się. To doświadczenie sprawiło, że Wesley sądził, że morawianie mieli siłę wewnętrzną, której mu brakowało. Kolejne doświadczenie z 24 maja 1738 na spotkaniu braci morawskich na ulicy Aldersgate w Londynie, na którym czytano wstęp Lutra do Listu do Rzymian i które opisał słowami: „czułem, że moje serce dziwnie rozgrzewa się”, było tylko jednym z wielu doświadczeń w jego podróży wiary. Kilka tygodni później wygłosił znaczące kazanie o doktrynie osobistego zbawienia w chwili obecnej dokonującego się przez wiarę.
Chociaż jego rozumienie zarówno usprawiedliwienia jak i pewności zbawienia dojrzewało, nigdy nie przestał głosić znaczenia wiary dla zbawienia i o świadectwie bycia dzieckiem Bożym, które składa Duch Boży i duch człowieka wierzącego.
Sprzymierzył się ze społecznością braci morawskich z Fetter Lane, i w 1738 odbył podróż do Herrnhut, morawskiej centrali w Niemczech. Pod koniec 1739 roku zerwał jednak z braćmi morawskimi w Londynie z powodu ich, jak to określał, popadnięcia w różne herezje, zwłaszcza kwietyzm. Zaczął formować własny ruch, który spotykał się z opozycją i prześladowaniami.
John Wesley poświęcił się misji odmieniania życia innych ludzi poprzez modlitwę, studiowanie Biblii i rygoryzm moralny. Przez pół wieku podróżował po Anglii, odprawiając nabożeństwa i wygłaszając kazania. Czasem spotkania religijne odbywały się w kościołach, często jednak pod gołym niebem lub na placach targowych. Podobno John Wesley przejechał konno 400 000 km i wygłosił 50 000 kazań. Napisał też wiele znanych pieśni religijnych. Wesley nie tylko organizował grupy metodystów, ale także ze zwykłych ludzi czynił kaznodziejów oraz swych pomocników. Pragnął pozostać członkiem Kościoła anglikańskiego, ale bolało go to, że kościół zbyt mało przejmował się tym, co go trapiło, zwłaszcza warunkami życia biednych mieszkańców miast i wsi. Do rozłamu doszło w 1784 roku, gdy Wesley naruszył reguły kościoła anglikańskiego, wyświęcając na kaznodziejów grupę metodystów. Do końca życia starał się utrzymać ruch metodystyczny w ramach Kościoła anglikańskiego i dopiero po śmierci Wesleya ukształtował się w Wielkiej Brytanii odrębny Kościół metodystyczny.
Linki zewnętrzne.
 

</doc>
<doc id="339637" url="https://pl.wikipedia.org/wiki?curid=339637" title="Otto Klemperer">
Otto Klemperer

Otto Klemperer (ur. 14 maja 1885 we Wrocławiu, zm. 6 lipca 1973 w Zurychu) – niemiecki dyrygent.
Karierę rozpoczął w Niemczech, po dojściu do władzy NSDAP wyemigrował do Stanów Zjednoczonych. Prowadził orkiestrę w Los Angeles. W 1939 przeszedł ciężką operację mózgu, po której trzy lata nie dyrygował. Do pracy powrócił na dobre w 1947 – otrzymał stanowisko kierownika artystycznego i dyrygenta opery budapeszteńskiej.
Najprawdopodobniej ekscentryczny sposób bycia spowodował opuszczenie w roku 1950 stolicy Węgier i wyjazd do Europy Zachodniej, gdzie dyrygował w wielu miejscach na zaproszenia, bez stałego angażu. W roku 1951 stan zdrowia Klemperera pogorszył się – po przebytym ataku mógł dyrygować jedynie na siedząco i tylko lewą ręką. Jednak podczas przedstawienia "Don Juana" Straussa w Kolonii dyrygent porwany wykonywanym dziełem nieoczekiwanie wstał z krzesła i jak dawniej zaczął dyrygować na stojąco.
Od 1955 był głównym dyrygentem orkiestry Philharmonia Orchestra w Londynie, którą objął na zaproszenie jej twórcy i szefa Waltera Legge po tym jak z funkcji jej głównego dyrygenta zrezygnował Herbert von Karajan. Wraz z tym zespołem dokonał licznych nagrań. Był także reżyserem przedstawień operowych w teatrze operowym Covent Garden Theatre w Londynie. Z działalności koncertowej zrezygnował w podeszłym wieku w 1972.
Jego kuzynem był Victor Klemperer, niemiecki filolog.

</doc>
<doc id="339638" url="https://pl.wikipedia.org/wiki?curid=339638" title="Wybory prezydenckie w Stanach Zjednoczonych w 1972 roku">
Wybory prezydenckie w Stanach Zjednoczonych w 1972 roku

Wybory prezydenckie w Stanach Zjednoczonych w 1972 roku – czterdzieste siódme wybory prezydenckie w historii Stanów Zjednoczonych. Na urząd prezydenta wybrano ponownie Richarda Nixona, a wiceprezydentem na drugą kadencję został Spiro T. Agnew.
Kampania wyborcza.
Zbliżając się do wyborów prezydenckich w 1972 roku, urzędujący prezydent podjął kroki, mające zapewnić mu prawicowy elektorat. Nixon sprzeciwił się m.in. desegregacji rasowej w autobusach szkolnych i możliwości przerywania ciąży, a także obniżył wymaganą granicę wiekową do czynnego prawa wyborczego. Bez przeszkód uzyskał nominację Partii Republikańskiej, oddając szefowanie swojej kampanii, wiceprezydentowi Spiro Angew. W Partii Demokratycznej nadal istniały spore podziały, podobnie jak cztery lata wcześniej. Początkowo najsilniejszym kandydatem był George Wallace, ale został on postrzelony podczas wiecu wyborczego i sparaliżowany, co zmusiło go do wycofania kandydatury. Ostatecznie nominację prezydencką uzyskał liberalny senator George McGovern. Jego zmienne poparcie dla swojego pierwszego współkandydata Thomasa Eagletona, a także sprzeczne deklaracje ws. reform społeczno-gospodarczych nie przysporzyło mu popularności. Jego kampanią usiłowali jeszcze sterować bossowie demokratów, ale spotkało się to z niepowodzeniem. Kandydatem Amerykańskiej Partii Niezależnych został John Schmitz. Pomimo wzrostu bezrobocia i kontynuacji nielubianej wojny wietnamskiej Nixon wygrał znaczącą przewagą w głosowaniu powszechnym. Zdaniem historyków, sukces kandydata republikanów był bardziej wyrazem wotum nieufności wobec McGoverna niż zaufaniem dla Nixona.
Wyniki głosowania.
Głosowanie powszechne odbyło się 7 listopada 1972. Nixon uzyskał 60,7% poparcia, wobec 37,5% dla McGoverna i 1,4% dla Johna Schmitza. Ponadto, niecałe 290 000 głosów oddano na niezależnych elektorów, głosujących na innych kandydatów. Frekwencja wyniosła 55,1%. W głosowaniu Kolegium Elektorów Nixon uzyskał 520 głosów, przy wymaganej większości 270 głosów. Na McGoverna zagłosowało 17 elektorów, a na Johna Hospersa – 1. W głosowaniu wiceprezydenckim zwyciężył Agnew, uzyskując 520 głosów, wobec 17 dla Sargenta Shrivera i 1 dla Theodory Nathan.

</doc>
<doc id="339639" url="https://pl.wikipedia.org/wiki?curid=339639" title="Hinrich Brunsberg">
Hinrich Brunsberg

Hinrich Brunsberg (ur. ok. 1350 na obszarze Prus Zakonnych, zm. po 1428 prawdopodobnie w Szczecinie) – niemiecki budowniczy i architekt, twórca pomorskiej szkoły gotyckiego budownictwa sakralnego. 
Życiorys.
W końcu XIV wieku działał w Marchii Brandenburskiej, na początku następnego stulecia przeniósł się na Pomorze Zachodnie, gdzie był aktywny w latach około 1400-1430. 
Na kaplicy Mariackiej przy kościele św. Katarzyny w Brandenburgu zachowała się tablica z inskrypcją z 1401 roku: 
Styl mistrza Henryka cechuje się ażurową dekoracją maswerków, użyciem glazury (np. przy ceramicznej dekoracji lizen w katedrze świętego Jakuba w Szczecinie). Jego szkoła wywarła wpływ na rozwój form architektonicznych także w Wielkopolsce. Lista dzieł, których jest przypuszczalnym autorem jest przedmiotem trwającej od kilkudziesięciu lat dyskusji historyków sztuki. 

</doc>
<doc id="339640" url="https://pl.wikipedia.org/wiki?curid=339640" title="Metropolitan Opera">
Metropolitan Opera

Metropolitan Opera (potocznie The Met) – teatr operowy w Nowym Jorku, pierwotnie (od powstania do 1966 roku) znajdujący się w gmachu przy Broadwayu, pomiędzy 39. a 40. ulicą.
Architektem starego budynku był J. Cleaveland Cady. Budynek został ukończony w roku 1883. Inwestorami było kilku czołowych nowojorskich finansistów, pragnących mieć „swój” teatr z własnymi lożami, których nie mogła im zagwarantować najsłynniejsza ówcześnie nowojorska "Academy of Music". Powstała sala koncertowa, która miała nie najlepszą akustykę i funkcjonalność, ale za to wspaniałe loże odpowiadające inwestorom. Początkowo, w pierwszym sezonie, inwestycja przyniosła 600 tys. dolarów deficytu, co wobec 800 tys. dolarów wydanych na budowę, wydawało się początkiem końca nowo powstałej inwestycji. Jednak pesymistyczne scenariusze nie sprawdziły się.
Od 1966 Metropolitan Opera znajduje się w Centrum Lincolna dla Sztuk Scenicznych (The Lincoln Center for the Performing Arts), który to kompleks położony jest pomiędzy zachodnią 62. i 65. ulicą oraz alejami: Columbus i Amsterdam.
W tym kompleksie mieszczą się także: Filharmonia Nowego Jorku (New York Philharmonic), Szkoła Muzyczna Juilliarda (Juilliard School of Music) oraz Opera Miasta Nowy Jork (The New York City Opera).
Pierwszym dyrygentem był Leopold Damrosch, który jednak zmarł przed zakończeniem drugiego sezonu. Zastąpił go jego syn Walter Damrosch. Z "Metropolitan" związani byli dyrygenci Arturo Toscanini, Gustav Mahler i wielu innych. Na scenie tej opery debiutowało wielu śpiewaków, m.in. Enrico Caruso, a inni byli związani z nią przez wiele lat, m.in.: Nellie Melba, Adelina Patti, Lilli Lehmann, Cesare Siepi, Adam Didur czy Jan i Edward Reszkowie oraz polski baryton Andrzej Filończyk.
Opera była świadkiem tragicznych wydarzeń. W starym teatrze, w roku 1960, podczas przedstawienia Moc przeznaczenia Verdiego, zmarł na scenie, w kilka minut po wykonaniu swojej arii, baryton Leonard Warren (śpiewał tu przez ponad 22 lata występując ponad 650
razy). W nowym teatrze w 1988 roku popełnił samobójstwo jeden z widzów, który podczas przerwy w operze "Makbet" Verdiego spadł z najwyższego balkonu, z wysokości ponad 20 metrów, zabijając się na miejscu (pierwotnie myślano, że był to wypadek). Przedstawienie zostało przerwane (notabene, operą tą dyrygował wtedy polski dyrygent, Kazimierz Kord).
Jedyną operą skomponowaną przez Polaka, jaką kiedykolwiek wystawiono w Metropolitan Opera, był Manru, jedyne dzieło sceniczne Ignacego Jana Paderewskiego.

</doc>
<doc id="339641" url="https://pl.wikipedia.org/wiki?curid=339641" title="Wacław Felczak">
Wacław Felczak

Wacław Felczak (ur. 29 maja 1916 w Golbicach, zm. 23 października 1993 w Warszawie) – polski historyk, profesor, znawca tematyki środkowoeuropejskiej, szczególnie węgierskiej i południowosłowiańskiej, kurier i emisariusz Rządu RP na uchodźstwie.
Życiorys.
Dzieciństwo i młodość.
Wacław Felczak urodził się jako ósme, najmłodsze dziecko w rodzinie Antoniego i Michaliny z Pałczyńskich, właścicieli ok. dwudziestohektarowego gospodarstwa rolnego (komunistyczny sędzia określi go później jako syna kułaka). Jego ojciec był lokalnym działaczem społecznym. Matka wywodziła się ze zubożałej w wyniku carskich represji popowstaniowych rodziny szlacheckiej (jej przodkowie za udział w powstaniu listopadowym i powstaniu styczniowym zesłani zostali na Syberię). Wacław wychowywany był w kulcie tradycji powstańczej.
Do szkół uczęszczał w Chorkach i Grabowie, następnie był uczniem Gimnazjum Męskiego im. św. Stanisława Kostki przy Seminarium Diecezjalnym w Płocku, gdzie nauczył się łaciny oraz greki.
Po maturze uzyskanej w 1934 r. w Toruniu rozpoczął studia historyczne na Uniwersytecie Poznańskim. Uczęszczał na seminaria profesorów: Kazimierza Chodynickiego, Adama Skałkowskiego i Andrzeja Wojtkowskiego. Pod kierunkiem tego ostatniego napisał pracę magisterską na temat „Działalność Władysława Bentkowskiego w latach 1848–1863” i w dniu 28 czerwca 1938 uzyskał stopień magistra filozofii.
Za namową jednego z profesorów podjął naukę języka węgierskiego i zainteresował się historią stosunków polsko-węgierskich. Utworzył studenckie Koło Przyjaciół Węgier. W sierpniu 1936 r. po raz pierwszy pojechał na Węgry, by wziąć udział w kursach letnich kultury i języka węgierskiego. 
Po ukończeniu studiów, dzięki pomocy dyrektora Instytutu Węgierskiego w Warszawie Adorjána Divékyego oraz doskonałej znajomości języka, uzyskał stypendium rządu węgierskiego i w październiku 1938 wyjechał na dalsze studia do Budapesztu. Zamieszkał w elitarnym Eötvös Collegium. Pod kierunkiem prof. Imre Lukinicha zbierał materiały archiwalne dotyczące stosunków polsko-węgierskich w okresie Wiosny Ludów i powstania styczniowego. Jednocześnie był korespondentem prasy związanej ze Stronnictwem Pracy (jego brat Zygmunt był działaczem Stronnictwa).
W tym okresie nawiązał też bliską znajomość z lektorem języka polskiego na Uniwersytecie Budapeszteńskim i dyrektorem tworzonego wówczas Instytutu Polskiego – Zbigniewem Załęskim oraz slawistą i tłumaczem literatury pięknej, Rusinem Zakarpackim Emilem Baleckim (Baleczkym).
Po ukończeniu studiów, Felczak myślał przede wszystkim o karierze naukowej. Zaczął publikować wyniki swoich badań historycznych. Ich tematyka wiązała się z Węgrami. W 1938 w „Rocznikach Historycznych” ogłosił „Nastroje Wielkopolski wobec rewolucji węgierskiej w r. 1848–1849”, tam także złożył następny swój artykuł, „Działalność publicystyczno-poselska Władysława Bentkowskiego w latach 1848–1863”, nie zdążył on jednak ukazać się przed wybuchem wojny.
II wojna światowa.
Felczak nie odbył przed wojną przeszkolenia wojskowego, więc w czasie kampanii wrześniowej nie został zmobilizowany i nie wziął w niej udziału, choć jak wielu młodych mężczyzn, tułał się po Polsce w nadziei uzyskania przydziału. Golbice znalazły się na ziemiach włączonych do Rzeszy, a rodzina wiosną 1940 r. została wysiedlona przez Niemców. Brat Zygmunt – jako znany działacz polityczny na Pomorzu – był poszukiwany przez gestapo, ale mimo to włączył się do działalności konspiracyjnej. Razem z nim Wacław w połowie kwietnia 1940 przybył do Warszawy, gdzie zetknął się z przywódcą SP w konspiracji Franciszkiem Kwiecińskim oraz Ryszardem Świętochowskim, przyjacielem gen. Władysława Sikorskiego i organizatorem Centralnego Komitetu Organizacji Niepodległościowych.
W kwietniu 1940 działacze ci zaproponowali Felczakowi zorganizowanie w Budapeszcie placówki łączności między rządem Sikorskiego a krajem. Felczak podjął się tego zadania i wiosną 1940 wszedł na kurierski szlak, który miał prowadzić przez osiem krajów i wiele granic.
Felczak nie tylko organizował i nadzorował pracę kurierów, ale i sam, gdy wymagała tego sytuacja, wielokrotnie udawał się do kraju, kontaktując się z Delegatem Rządu, przywódcami stronnictw, przenosząc pocztę i pieniądze. Wiadomo, że przekraczał zielone granice kilkadziesiąt razy. Szczególnie odpowiadała mu droga przez Rożniawę (Rozsnyó)–Tatry–Zakopane, którą pokonywał w towarzystwie tatrzańskiego przewodnika Józefa Krzeptowskiego.
Na przełomie 1941 i 1942 Felczak zainicjował utworzenie sztafety łącznościowej, która aż do wiosny 1944 umożliwiała regularne przerzuty poczty (raz w miesiącu) między Warszawą a Budapesztem. Każdy z pięciu odcinków sztafety obsługiwała osoba mająca stosunkową swobodę poruszania się po przydzielonym fragmencie trasy. On sam, mając węgierskie papiery i znając doskonale węgierski, obsługiwał odcinek Budapeszt–Koszyce (lub Rożniawa). Rejonem przekraczania granicy Generalnego Gubernatorstwa i Słowacji były początkowo okolice Piwnicznej, potem Orawa.
Oprócz służby kurierskiej zajmował się także działalnością informacyjną. W 1942 wraz z przebywającym wówczas na Węgrzech Tadeuszem Chciukiem-Celtem powielał pisemka, w których sprzeciwiał się antyrządowej propagandzie.
W połowie stycznia 1945 opuścił Słowację. W drugiej połowie lutego przeniósł się do Krakowa, gdzie koncentrowało się życie konspiracyjne. Nawiązał kontakt ze swoim przełożonym – kierownikiem Departamentu Informacji Stanisławem Kauzikiem „Dołęgą”, który starał się tworzyć nowe struktury. Felczak nie dostał jednak konkretnego przydziału. Odrzucił jednak sugestię swojego brata (Zygmunt był wówczas wicewojewodą pomorskim), aby zerwać z konspiracją, nie zdecydował się również na emigrację na Zachód, co proponował mu Jan Freisler.
1945-1948.
Po zakończeniu wojny kontynuował w latach 1945-1948 działalność kurierską na rzecz rządu RP na emigracji. W lipcu 1945 r. jako emisariusz ruszył przez " zieloną granicę" do Londynu, by przedstawić władzom Rzeczypospolitej w Londynie motywy i okoliczności likwidacji Polskiego Państwa Podziemnego. Wkrótce wrócił do Polski, by pomóc wysłannikowi rządu na uchodźstwie budować zręby nowej, antykomunistycznej konspiracji cywilnej. Po powrocie w styczniu 1946 r. na Zachód wszedł w skład paryskiej placówki Ministerstwa Spraw Wewnętrznych, utrzymującej konspiracyjny kontakt z krajem. W sierpniu i grudniu 1946 jeszcze dwukrotnie, posługując się fałszywymi dokumentami, udawał się do Polski. Z ostatniej wyprawy wrócił dopiero pod koniec marca 1947 r. Jego status był wtedy wyjątkowy. Wśród wielu kursujących między Polską a Zachodem kurierów wojskowych i partyjnych on był jedynym wysłannikiem rządu RP na uchodźstwie, cieszącym się zaufaniem prezydenta Władysława Raczkiewicza i premiera Tomasza Arciszewskiego, a także przywódców stronnictw politycznych. W tych latach prowadził rozmowy z prawie wszystkimi politykami nurtu niepodległościowego w kraju i na uchodźstwie. 
Ze zmianą sytuacji politycznej w kraju zbiegł się przełom w układzie sił na emigracji. Na początku czerwca 1947 r. zmarł prezydent Władysław Raczkiewicz, który wbrew wcześniejszym ustaleniom mianował swoim następcą nie Tomasza Arciszewskiego, lecz Augusta Zaleskiego. Dało to początek wieloletniemu podziałowi wśród emigracji. W sporze o legalizm Felczak nie opowiedział się po żadnej ze stron. Bardziej interesowały go możliwości konkretnego działania, a te kurczyły się coraz bardziej. W tym czasie, wobec powierzenia przez ministra Zygmunta Berezowskiego zasadniczej pracy działaczowi SN Kazimierzowi Tychocie i stopniowego ograniczania aparatu MSW, Felczak został odsunięty na boczny tor. Co miesiąc przygotowywał dla MSW na podstawie prasy raporty o sytuacji w Europie Środkowej. Podobne opracowania dotyczące ruchu socjalistycznego w tym regionie sporządzał dla Zygmunta Zaremby. Z inicjatywy Felczaka jesienią 1947 Zygmunt Rosiński przystąpił do przygotowywania alternatywnej drogi do kraju przez Innsbruck–Wiedeń–Słowację.
Zasadniczo jednak od czerwca 1947 Felczak poświęcił się pracy naukowej na Sorbonie. Na przełomie września i października 1948, spiesząc przyjacielowi na pomoc, powrócił jednak na „zielony szlak” i wykorzystał swoją nową drogę do sprowadzenia z kraju zagrożonych aresztowaniem przez UB Tadeusza Chciuka-Celta z żoną Ewą i półtoraroczną córką, ppor. cc Tadeusza Żelechowskiego, ppor. cc Jerzego Niemczyckiego i łączniczki AK Elżbiety Ungerówny. Osobiście przeprowadził ich przez granicę czesko-austriacką. Wkrótce na prośbę Stanisława Mikołajczyka, zgodził także się na zorganizowanie przerzutu z Polski zagrożonych aresztowaniem przywódców PSL. Jako zdekonspirowany przez aresztowanych wcześniej działaczy (jego nazwisko pojawiało się w publicznych procesach przywódców SN, procesie Kazimierza Pużaka i towarzyszy), miał pozostać na terenie Czech. W tym samym czasie Baraniecki, w ramach kolejnej redukcji aparatu MSW, z dniem 31 grudnia 1948 rozwiązał z Felczakiem stosunek służbowy, choć szukano jeszcze sposobu, by go w aparacie łączności zatrzymać.
Na początku grudnia Felczak z Żelechowskim i młodym ludowcem Józefem Rogozińskim wyruszyli z Paryża, przez Innsbruck, Wiedeń i przekroczyli granicę koło Bratysławy. 22 grudnia, wieczorem, po przybyciu do Morawskiej Ostrawy zostali aresztowani przez władze bezpieczeństwa. Felczak dwukrotnie próbował ucieczki, za drugim razem złamał nogę podczas skoku z więziennego okna.
Po 1948.
W 1948 po długotrwałym śledztwie został skazany na dożywocie. Zwolniono go jednak z więzienia na fali odwilży po ośmiu latach – w październiku 1956. Od 1958 był pracownikiem Instytutu Historii Uniwersytetu Jagiellońskiego. Doktoryzował się w 1962 pod kierunkiem profesora Henryka Wereszyckiego, a habilitację otrzymał w 1968.
Od drugiej połowy lat siedemdziesiątych Felczak systematycznie wyjeżdżał na Węgry, gdzie odegrał istotną rolę w formowaniu się demokratycznej opozycji węgierskiej, która doprowadziła do upadku ustroju komunistycznego na Węgrzech w roku 1989.
Już w grudniu 1979 r. po raz pierwszy w mieszkaniu węgierskiego seminarzysty Wacława Felczaka – Istvana Kovácsa odbyło się kilkunastoosobowe "seminarium", na którym Wacław Felczak przekazywał węgierskim przyjaciołom swoją wizję historii, źródło nadziei nie tylko dla obu narodów, ale całego regionu – Europy Środka. Swoich rozmówców nazywał dobrotliwie "węgierskimi Hamletami", gdyż "wystrzegali się śmielszej działalności politycznej". Wówczas to do grona jego znajomych dołączyli Árpád Göncz, Miklós Vásárhelyi, Sándor Csoóri czy György Szabad. W toku kolejnych dyskusji, prowadzonych także podczas przyjazdów znajomych Węgrów do Krakowa, dzięki silnemu wpływowi Felczaka zaczął kształtować się narodowo-demokratyczny nurt opozycji węgierskiej.
Jesienią 1987 Wacław Felczak jako profesor wizytujący został zaproszony z wykładami do Eötvös Collegium w Budapeszcie. Podczas spotkania na temat polskich doświadczeń walki o wolność w jednym z klubów studenckich młody prawnik Viktor Orbán poprosił go o radę w sprawie kierunków działania na Węgrzech. Usłyszał: "Załóżcie partię polityczną. Prawdopodobnie zamkną was za to, ale wszystko wskazuje na to, że nie będziecie musieli długo siedzieć". W marcu 1988 r. Viktor Orbán wraz z kolegami powołał jedną z najważniejszych węgierskich partii opozycyjnych Związek Młodych Demokratów Fidesz, a w demokratycznym państwie węgierskim został premierem.
Po zrywie roku 1989 z coraz większym sceptycyzmem obserwował rozwój sytuacji wewnętrznej. Krytykował niedojrzałość polityków, ich wybujałe ambicje, brak wizji politycznej.
Władze komunistyczne w Polsce w 1975 zablokowały wniosek Uniwersytetu Jagiellońskiego o nadanie Wacławowi Felczakowi stanowiska profesora zwyczajnego. Dopiero po osiemnastu latach, w III RP, w dniu 5 października 1993 został mianowany profesorem. Był wówczas śmiertelnie chory – w szpitalu, wkrótce po otrzymaniu nominacji zmarł. Ponieważ przez szereg lat był związany z Tatrami i Podhalem, został pochowany na starym cmentarzu na "Pęksowym Brzyzku" w Zakopanem (sektor L-III-39).
Na pogrzebie hołd zmarłemu oddawali nie tylko Polacy, ale także węgierscy dyplomaci z ambasadorem Ákosem Engelmayerem – odczytano listy pożegnalne m.in. od prezydenta Republiki Węgierskiej Árpáda Göncza, węgierskiego ministra spraw zagranicznych Gézy Jeszenszkyego i przewodniczącego Światowego Związku Węgrów Sándora Csoóri. W imieniu jednej z węgierskich partii politycznych – Związku Młodych Demokratów (Fidesz) – wieniec na grobie honorowego członka tego ugrupowania złożył Zsolt Németh. Tragicznym akcentem uroczystości pogrzebowych była śmierć Stanisława Marusarza, podkomendnego Wacława Felczaka w latach wojny, podczas wygłaszania mowy pożegnalnej nad grobem zmarłego.
Spuścizna i pamięć w sferze publicznej.
W 2001 krakowski oddział Polskiego Towarzystwa Historycznego oraz Wydział Historyczny Uniwersytetu Jagiellońskiego ustanowiły Nagrodę im. Henryka Wereszyckiego i Wacława Felczaka dla badaczy zajmujących się dziejami Europy Środkowo-Wschodniej XIX i XX w.
10 października 2011 staraniem Instytutu Historii Wydziału Historycznego Uniwersytetu Jagiellońskiego w Budynku Collegium Witkowskiego przy ulicy Gołębiej w Krakowie, odsłonięto tablicę pamiątkową ku czci prof. Felczaka. W bezpośrednim sąsiedztwie odsłonięto tablicę honorującą prof. Henryka Wereszyckiego.
W 2018 na mocy ustawy powołany został w Warszawie Instytut Współpracy Polsko-Węgierskiej im. Wacława Felczaka. W tym samym roku na Węgrzech została założona partnerska Fundacja im. Wacława Felczaka.

</doc>
<doc id="339646" url="https://pl.wikipedia.org/wiki?curid=339646" title="Faith Hill">
Faith Hill

Faith Hill, właśc. Audrey Faith Perry (ur. 21 września 1967 w Jackson w stanie Missisipi) – amerykańska piosenkarka country, aktorka.
Chociaż debiutowała w 1993 roku albumem "Take Me As I Am", to popularność zdobyła dopiero w roku 1999 dzięki piosence "This Kiss". Swoistym przyjęciem do grona największych był występ na koncercie "Divas Live" wraz z Tiną Turner, Cher i Whitney Houston w tym samym roku. Jej album "Faith" z poprzedniego roku sprzedał się w liczbie 4 mln egzemplarzy. Z czasem jej styl zaczął ewoluować od country w stronę pop.
Faith Hill jest żoną znanego piosenkarza country Tima McGraw (nagrał z raperem Nelly utwór Over and Over). Hill wykonała też główną piosenkę do filmu Pearl Harbor, która została wyróżniona nominacją do Nagrody Publiczności. 

</doc>
<doc id="339652" url="https://pl.wikipedia.org/wiki?curid=339652" title="Gryfon">
Gryfon

Gryfon – typ psa myśliwskiego z grupy wyżłów i psów gończych. Wywodzi się z Francji. Gryfony to psy o bardzo obfitym i szorstkim włosie, sprawdzają się w pracy w wodzie i są pewne w chodzeniu po tropie.
Wielkość psów tego typu waha się w granicach 50 – 60 cm w kłębie. Umaszczenie jakie jest spotykane to niebieskoszare, szare w brązowe łaty, dereszowate, brązowe i biało-brązowe. Bardzo rzadko spotykane.
Według klasyfikacji FCI do wyżłów w typie gryfona należą:

</doc>
<doc id="339655" url="https://pl.wikipedia.org/wiki?curid=339655" title="Płaskowyż Świdnicki">
Płaskowyż Świdnicki

Płaskowyż Świdnicki (343.16), Równina Świdnicka, Równina Łuszczowska – mezoregion fizycznogeograficzny we wschodniej Polsce. Jego tereny stanowi dość płaska równina denudacyjna wymodelowana w marglach kredowych i pozbawiona pokrywy lessowej. Wysokości obniżają się od 230–240 m na południu do 200 m n.p.m. na północy. Powierzchnia 530 km2
Na Płaskowyżu Świdnickim, na wysokości 215 m n.p.m. położone jest miasto Świdnik. Leży tu też (częściowo) Lublin oraz miasta Łęczna i Piaski, ponadto wieś gminna Mełgiew. 

</doc>
<doc id="339656" url="https://pl.wikipedia.org/wiki?curid=339656" title="Gamma Cassiopeiae">
Gamma Cassiopeiae

Gamma Cassiopeiae ("γ Cas", "Tsih") – najjaśniejsza gwiazda w gwiazdozbiorze Kasjopei, odległa od Słońca o około 549 lat świetlnych.
Nazwa.
Nazwa Gamma Cassiopeiae to oznaczenie Bayera tej gwiazdy, z nieznanych przyczyn nie ma ona nazwy własnej w tradycji zachodniej i arabskiej. Bywa jej przypisywana nazwa Cih, wywodząca się od chińskiego słowa oznaczającego „bicz” (), ale pierwotnie Chińczycy odnosili tę nazwę do Kappa Cassiopeiae – Gamma reprezentowała część czterokonnego zaprzęgu legendarnego woźnicy o imieniu Wangliang (), posługującego się wspomnianym biczem. Wyobrażenie tego asteryzmu uległo z czasem zmianie, wskutek czego to Gamma stała się biczem.
Gamma Cassiopeiae ma też nowoczesną nazwę Navi, która została nadana przez astronautów z programu Apollo. Spośród 36 gwiazd wykorzystywanych przez nich w astronawigacji, trzy nie miały powszechnie używanych nazw własnych. Astronauci nazwali je na cześć kolegów, którzy zginęli w 1967 roku w pożarze podczas rutynowego testu na pokładzie statku Apollo 1. Czytana wspak nazwa „Navi” upamiętnia astronautę Virgila Ivana Grissoma.
Charakterystyka obserwacyjna.
Gamma Cassiopeiae to najjaśniejsza gwiazda w gwiazdozbiorze, stanowiąca środkowy wierzchołek charakterystycznej figury przypominającej łacińską literę „W”. Jej obserwowana wielkość gwiazdowa to 2,15, a wielkość absolutna jest równa −3,98m.
Jest to gwiazda zmienna nieregularna, prototyp gwiazd zmiennych typu Gamma Cassiopeiae. W 1937 roku pojaśniała prawie do pierwszej wielkości gwiazdowej, ale bywała też gwiazdą trzeciej wielkości. W 1866 roku Angelo Secchi odkrył, że ma ona silne linie emisyjne wodoru (do czego odnosi się litera „e” w oznaczeniu typu widmowego). Gwiazda emituje także promieniowanie rentgenowskie poprzez nieznany mechanizm.
Charakterystyka fizyczna.
Gamma Casiopeiae to błękitna gwiazda, należąca do typu widmowego B0,5. Jej temperatura jest znana z małą dokładnością, pomiary wskazują wartości od 25 do 34 tysięcy kelwinów. Gwiazda emituje 5000 razy więcej światła widzialnego niż Słońce, a po uwzględnieniu innych zakresów widma, szczególnie znacznej emisji w ultrafiolecie, ogółem około 65 tysięcy razy więcej promieniowania niż Słońce. Jej średni promień jest 9,4 razy większy niż promień Słońca.
Zmierzona prędkość obrotu tej gwiazdy na równiku to 280 km/s, co wskazywałoby na okres obrotu krótszy od 1,7 doby; zmiany dochodzącego od niej promieniowania rentgenowskiego wskazują, że rzeczywisty okres obrotu to 1,21 doby, zatem oś obrotu gwiazdy jest nachylona pod kątem 45° do kierunku obserwacji, a jej rzeczywista prędkość obrotu to prawie 400 km/s. Efektem tego jest znaczne spłaszczenie gwiazdy i nierównomierna temperatura fotosfery (bieguny gwiazdy są gorętsze niż równik, gdzie otoczka jądra jest grubsza), co utrudnia ocenę parametrów fizycznych. Jej masa jest około 20 razy większa niż masa Słońca. To wskazuje, że choć sklasyfikowana jako podolbrzym, najprawdopodobniej jest dopiero około połowy okresu syntezy wodoru w hel w jądrze, trwającego około 8 milionów lat, i wciąż jest gwiazdą ciągu głównego. W przyszłości eksploduje jako supernowa.
Szybkie tempo obrotu, duże natężenie promieniowania i zjawiska w atmosferze gwiazdy sprawiają, że Gamma Cassiopeiae powoli traci masę. W efekcie wokół gwiazdy znajduje się gruby pierścień materii, z którego pochodzą linie emisyjne wodoru; także obserwowane zmiany jasności wiążą się najprawdopodobniej z utratą masy. W sąsiedztwie gwiazdy znajduje się mgławica emisyjna IC 63 oraz mgławica refleksyjna IC 59. Obie mgławice są stosunkowo słabe, lecz ponieważ znajdują się w odległości zaledwie kilku lat świetlnych od gwiazdy, są jonizowane przez jej promieniowanie.
Gamma Cassiopeiae jest gwiazdą wielokrotną. Jej wykryty spektroskopowo towarzysz obiega główną gwiazdę w czasie 203,5 doby, co odpowiada odległości około 1,8 au. Zaobserwowany jeszcze w XIX wieku składnik Gamma Cassiopeiae B (10,9) znajduje się w odległości 2,1″ od głównej gwiazdy (pomiar z 2002 r.) i najprawdopodobniej także jest związany z nią grawitacyjnie, gdyż od 1888 roku prawie nie zmienił względnego położenia. Ponadto gwiazda ma optyczną towarzyszkę Gamma Cassiopeiae C, oddaloną o 54,3″ (pomiar z 2012 r.), o wielkości 12,9m. Najprawdopodobniej ich sąsiedztwo jest tylko przypadkowe.

</doc>
<doc id="339658" url="https://pl.wikipedia.org/wiki?curid=339658" title="Kamakura (okres)">
Kamakura (okres)

 – okres w historii Japonii, trwający od 1185 (lub 1192) do 1333 roku.
Rządy rodów wojskowych.
Pod koniec XII wieku nastąpiła zmiana władzy, która zdeterminowała charakter Japonii na następne 700 lat, aż do restauracji Meiji w 1868 roku. Rozpoczęła się dominacja przywódców wojskowych. Wynikła ona nie z obaw przed obcą agresją, czy też chęci osiągnięcia korzyści w oparciu o przykłady z zagranicy, ale z przesunięcia układu sił wewnątrz kraju. 
Japonia weszła w nową erę nazywaną przez historyków feudalną, albowiem – podobnie jak na Zachodzie – wyróżniała się systemem lennym, podległością wasalną i etosem militarnym w polityce i kulturze. To właśnie lojalność wasali umożliwiła przywódcom wojskowym wyparcie cywilnej arystokracji i rządzenie Japonią. Cesarz i jego dwór zostali sprowadzeni do roli ceremonialnej i symbolicznej. 
Po ostatecznym zwycięstwie nad rodem Taira w 1185 roku (bitwa w zatoce Dan-no-Ura) Yoritomo Minamoto otrzymał od dworu szerokie uprawnienia dotyczące m.in. wojskowych i policyjnych funkcji państwowych oraz ulg podatkowych od zysków z shōenów. W 1190 roku przyznano mu tytuły: naczelnego gubernatora wojskowego ("sō-shugo") i naczelnego komisarza ds. posiadłości ziemskich ("sō-jitō"), a w 1192 roku – shōguna.
Nowi urzędnicy wojskowi, mianowani przez Yoritomo spośród jego wasali, nie usunęli istniejącej administracji cywilnej w prowincjach ani aparatu zarządczego shōenów, lecz działali równolegle z nimi. Doprowadziło to do utworzenia krajowej sieci powiązań i przekształcenia się sztabu w Kamakurze z regionalnego ośrodka władzy w ogólnopaństwowy.
Yoritomo Minamoto skonsolidował władzę i utworzył nowy rząd w swoim rodzinnym mieście Kamakura. Sposobem rządów wzorował się na rodzie Fujiwara – stworzył: 
Hegemonia rodu Hōjō.
Yoritomo nie udało się na długo utrzymać władzy w rękach swojej rodziny. Po jego nagłej śmierci w 1199 roku, jego syn – Yori'ie Minamoto – został siogunem i głową rodu Minamoto, ale również nie podołał zadaniu kontrolowania innych wschodnich rodzin "bushi". Do początków XIII w. ustanowiono regencję dla sioguna (shikken), sprawowaną ponad sto lat przez członków rodziny Hōjō (gałąź rodu Taira, która związała się z Minamoto w 1180 roku). 
Przyjęte w Japonii określanie Hōjō rodem regentów jest pewną komplikacją. Jeśli uznać siogunów za nominalnych władców, to słowo to byłoby właściwe, ale to już sioguni działali w imieniu nominalnych władców – cesarzy. Ponadto, w imieniu cesarzy rządzili regenci i kanclerze. Zatem od chwili osiągnięcia hegemonii przez ród Hōjō w strukturze władzy na skalę krajową pojawiło się zwielokrotnione delegowanie władzy.
Przede wszystkim jednak nastąpił podział na sektory: cywilny i wojskowy. W sektorze cywilnym panował cesarz ze starym aparatem władzy. W imieniu cesarza rządzili sesshō lub kampaku, przewodnicząc Wielkiej Radzie Stanu (Daijō-kan) o znacznie zawężonej skali działania. Obok dworu cesarskiego istniała instytucja ex-cesarzy działających poprzez swój urząd o nazwie In-no-Chō.
Natomiast w sektorze wojskowym na szczycie władzy stał siogun, który inwestyturę otrzymywał od cesarza. Za życia Yoritomo Minamoto był to najważniejszy urząd, ale od momentu nominacji Sanetomo (miał wówczas 11 lat) siogunat/bakufu stał się fasadą. W jego imieniu działała rada regencyjna.
W 1221 roku wybuchły zamieszki ery Jōkyū pomiędzy cesarzem Go-Toba a rodem Hōjō, który cesarz usiłował obalić. Głównym polem bitwy było miasto Uji na przedmieściach Kioto. Stolica została zdobyta przez wojska sioguna, a dwór cesarski znalazł się pod bezpośrednią kontrolą bakufu. Od tamtej pory żadne posunięcie Kioto nie mogło się obyć bez zatwierdzenia go przez Kamakurę. W mieście utworzono urząd i stanowisko o nazwie Rokuhara-tandai, zorganizowane identycznie, jak Kamakura-bakufu, z pełnią władzy nad zachodnią Japonią, w tym m.in. odpowiedzialną za.: bezpieczeństwo, sądownictwo i negocjacje z dworem cesarskim. 
Podczas regencji Hōjō, w 1225 roku ustanowiono Radę Naczelną (Hyōjōshū). W jej skład wchodzili: shikken (regent Hōjō jako przewodniczący), szefowie wszystkich organów bakufu oraz niektórzy przywódcy wpływowych rodów wasalnych. Było to zarówno ciało doradcze wojskowych, jak i trybunał, który przejął część funkcji Monchūjo. Zaowocowało to m.in. powstaniem w 1232 roku kodeksu Jōei shikimoku („Zbiór przepisów ery Jōei”), który odzwierciedlał gruntowną zmianę rządów: z dworskich na wojskowe. Był to dokument, który szczegółowo określał m.in. obowiązki gubernatorów wojskowych i zarządców majątków ziemskich, sposoby rozwiązywania konfliktów w sprawie ziemi, a także opisywał sposoby zarządzania dobrem dziedzicznym. Dla tych, którzy naruszali przepisy, były w nim dokładnie określone kary. Kodeks ten przetrwał przez następne 635 lat.
Inwazje mongolskie.
Ważnymi wydarzeniami z historii okresu było odparcie dwóch inwazji Mongołów na Japonię. W 1268 roku do dworu w Japonii dotarła informacja o nowym reżimie Mongołów w Dadu (ob. Pekin). Mongolski przywódca, Kubilaj-chan, zażądał, aby Japonia zapłaciła okup i groził reperkusjami w razie odmowy. Japonia odrzuciła ultimatum i poczęła przygotowywać obronę na wyspach. 
Pierwsza inwazja miała miejsce w 1274 roku. Ponad 600 statków połączonych flot mongolskiej, chińskiej i koreańskiej z 23 tys. żołnierzy uzbrojonych w katapulty, wybuchowe pociski, łuki i strzały. Gdyby nie pomoc tajfunu, który zmiótł wrogą armię, Japonia padłaby łupem najeźdźców. Kubilaj-chan wycofał swoje okręty, aby w kilka lat później (1281) próbować dokonać drugiej inwazji (ponad 4 tys. statków, ponad 140 tys. żołnierzy). I tym razem tajfun pomógł Japonii, niszcząc wrogą flotę. Według dwóch kapłanów shintō, Japonii dopomógł boski wiatr (kamikaze).
Upadek siogunatu Kamakura.
Wojna ta miała wiele negatywnych, ekonomicznych aspektów. Aby utrzymać armię, trzeba było nałożyć nowe podatki. Ponadto ci, którzy spodziewali się jakichś rekompensat (za poniesione straty lub za pomoc w odpieraniu ataków) nie doczekali się ich, co spowodowało falę niezadowolenia, a w efekcie upadek znaczenia i siły rządów bakufu w Kamakurze. Ponadto na skutek licznych dziedziczeń ziemie były często dzielone, a właściciele ziemscy coraz częściej zwracali się do pożyczkodawców o wsparcie. Wędrowne bandy rōninów jeszcze bardziej zagrażały stabilności bakufu. Ostatecznie okres zakończyła przegrana przez siogunat wojna Genkō.

</doc>
<doc id="339659" url="https://pl.wikipedia.org/wiki?curid=339659" title="Alpy Nadmorskie">
Alpy Nadmorskie

Alpy Nadmorskie (fr. "Alpes maritimes", wł. "Alpi Marittime", ang. "Maritime Alps"). Rozległa grupa górska, stanowiąca część Alp Zachodnich we Francji i Włoszech. Obejmują odcinek głównego grzbietu wododziałowego Alp od przełęczy Maddalena (fr. "Col de Larche", 1991 m n.p.m.) na północy, oddzielającej je od Alp Kotyjskich, po przełęcz Tende (1871 m n.p.m.) na południu, oddzielającą je od Alp Liguryjskich. Najwyższa część grupy, zbudowana ze skał krystalicznych, nosi nazwę Mercantour. Najwyższym szczytem jest Monte Argentera (franc. "Cime de l'Argentera"), który osiąga 3297 m n.p.m.
Podgrupą pasma są Prealpy Nicejskie, które osiągają wysokość 1413 m.
Najwyższe szczyty:
Zachodnie i południowe obrzeża masywu krystalicznego zbudowane są głównie ze skał wapiennych.
Na południowych podnóżach występują zarośla typu makia i widne lasy z sosną alpejską. Wyżej znajdują się ciepłolubne lasy liściaste z dębem omszonym, ponad nimi są lasy sosnowe, bukowe, bukowo-jodłowe i modrzewiowe.

</doc>
<doc id="339660" url="https://pl.wikipedia.org/wiki?curid=339660" title="Alpy Kotyjskie">
Alpy Kotyjskie

Alpy Kotyjskie (wł. "Alpi Cozie", fr. "Alpes cottiennes") – część Alp Zachodnich we Francji (Prowansja-Alpy-Lazurowe Wybrzeże) i Włoszech (Piemont), leżą między przełęczami Maddalena i Mont-Cenis. Rzeka Dora Riparia oddziela to pasmo od Alp Graickich, a rzeka Stura od Alp Nadmorskich. Najwyższy szczyt to Monte Viso – 3841 m n.p.m.
Podział.
Alpy Kotyjskie dzielą się na trzy części:

</doc>
<doc id="339661" url="https://pl.wikipedia.org/wiki?curid=339661" title="Alpy Delfinackie">
Alpy Delfinackie

Alpy Delfinackie (fr. "Alpes du Dauphiné") – część Alp Zachodnich we Francji. Nazwa związana z historyczną krainą francuską – Delfinatem. W środkowej części znajduje się najwyższy, krystaliczny masyw Écrins zaliczany do Zewnętrznych Alp Krystalicznych. Łańcuch ciągnie się na przestrzeni około 110 km z północy na południe. Przedłużeniem Alp Delfinackich w kierunku zachodnim są w większości wapienne Prealpy, do których zaliczono m.in. Chartreuse, Vercors i Dévoluy. Od Alp Kotyjskich na wschodzie oddziela je przełęcz Galibier, od Alp Graickich na zachodzie oddziela je dolina rzeki Arc.
Lasy są tu bukowe i jodłowe, wyżej modrzewiowe, ponad nimi hale. Najwyższym szczytem pasma jest Barre des Écrins, która osiąga 4102 m. Rejon posiada dobrą infrastrukturę turystyczną, między innymi 32 schroniska górskie.
Podgrupy:
Najwyższe szczyty:

</doc>
<doc id="339663" url="https://pl.wikipedia.org/wiki?curid=339663" title="Préalpes de Savoie">
Préalpes de Savoie

Préalpes de Savoie – pasmo górskie, część Alp Zachodnich. Leży na pograniczu Francji (region Rodan-Alpy) i Szwajcarii (kanton Valais). Jest to jedna z najbardziej na zachód wysuniętych części Alp Zachodnich. Pasmo sąsiaduje z: Préalpes du Dauphiné na południowym zachodzie, Alpami Delfinackimi na południowym wschodzie, Masywem Mont Blanc na wschodzie, Alpami Berneńskimi i Schweizer Voralpen na północnym wschodzie. Najwyższym szczytem pasma jest Haute Cime des Dents du Midi, który osiąga wysokość 3257 m.
Pasmo to dzieli się na następujące podgrupy:
Najwyższe szczyty:

</doc>
<doc id="339665" url="https://pl.wikipedia.org/wiki?curid=339665" title="Alpy Pennińskie">
Alpy Pennińskie

Alpy Pennińskie (fr. "Alpes pennines" lub "Alpes valaisannes", niem. "Walliser Alpen", wł. "Alpi Pennine") – pasmo górskie w Alpach Zachodnich. Leży na pograniczu Włoch (regiony Piemont i Dolina Aosty) i Szwajcarii (kanton Valais). Szwajcarska część pasma nazywana jest Alpami Walijskimi.
Alpy Pennińskie ciągną się z zachodu na wschód, z licznymi i długimi grzbietami bocznymi, wybiegającymi ku północy i południu. Sąsiadują z Alpami Berneńskimi na północy (przez dolinę Rodanu) oraz z Alpami Lepontyńskimi na wschodzie (przez przełęcz Simplon). Za zachodnią granicę tego pasma, oddzielającą ją od położonej bardziej na zachodzie Masywu Mont Blanc, uznaje się położoną na zachód od Wlk. Przełęczy Św. Bernarda przełęcz Col du Grand Ferret (2543 m n.p.m.), a dokładniej – jej północne, nieco niższe siodło, nazywane "Col du Petit Ferret" (2490 m n.p.m.).
W Alpach Pennińskich znajdują się dwie przełęcze o wielkim znaczeniu komunikacyjnym: Wielka Przełęczą św. Bernarda na zachodzie i Simplon na wschodzie. 41 szczytów leży powyżej 4000 m n.p.m. (z ogólnej liczby 82 w całych Alpach), najwyższy z nich to Dufourspitze, który osiąga 4634 m.
Alpy Pennińskie obfitują w lodowce. Są to m.in.: Gornergletscher, Glacier de Corbassière, Findelgletscher, Zmuttgletscher, Glacier de Zinal, Glacier d’Otemma, Allalingletscher, Glacier de Ferpècle, Feegletscher, Glacier du Mont Miné, Riedgletscher, Turtmanngletscher, Glacier de Moiry, Glacier d’Arolla, Glacier de Moming i Glacier de Cheilon.
Najważniejsze ośrodki regionu to między innymi: Grächen, La Fouly, Saas-Fee, Nendaz, Breuil-Cervinia, Macugnaga, Zermatt.
Alpy Pennińskie dzielą się na wiele masywów i mniejszych pasm. Najważniejsze masywy (licząc od przełęczy Col du Grand Ferret do przełęczy Simplon) to:
Nie istnieje jeden oficjalny podział Alp Pennińskich. Według Suddivisione Orografica Internazionale Unificata del Sistema Alpino (w skrócie SOIUSA) – systemu klasyfikacji podziału Alp z punktu widzenia geograficznego i toponimii, zaprojektowanego przez włoskiego badacza Sergio Marazzi w 2005 roku, masywy te tworzą następujące grupy:
Według naukowców szwajcarskich nie istnieje podział Alp Pennińskich na grupy. Nie zaliczają oni do tego pasma niektórych masywów leżących dalej na południe i południowy wschód od grzbietu głównego.
Szczyty o wysokości ponad 4000 m n.p.m.:
W Alpach Pennińskich znajdują się jeszcze 24 wierzchołki mające powyżej 4000 m n.p.m. jednak nie spełniają one kryteriów (szczególnie jeśli chodzi o wybitność) aby je zakwalifikować jako szczyty. Są to (ostatnia kolumna to masyw):
Ważniejsze szczyty powyżej 3000 m n.p.m.:
Najważniejsze przełęcze:

</doc>
<doc id="339667" url="https://pl.wikipedia.org/wiki?curid=339667" title="Alpy Berneńskie">
Alpy Berneńskie

Alpy Berneńskie (, ) – pasmo górskie, część Alp Zachodnich w Szwajcarii, w kantonach Vaud, Uri i Valais. Wznoszą się stromo po północnej stronie doliny górnego Rodanu. Najwyższym szczytem jest Finsteraarhorn, który osiąga 4274 m n.p.m. Pasmo to graniczy z: Préalpes de Savoie na zachodzie, Schweizer Voralpen na północy, Alpami Glarneńskimi na wschodzie, Alpami Lepontyńskimi na południowym wschodzie, Alpami Pennińskimi na południu oraz Masywem Mont Blanc na południowym zachodzie.
Zbudowane z łupków krystalicznych i granitów, na zachodzie i północy – ze skał osadowych. Północne przedgórza noszą nazwę Schweizer Voralpen. Między przełęczami Gemmi i Grimsel zwarta grupa górska zwana masywem Aare lub Finsteraarhorn, silnie zlodowacona z formami glacjalnymi. W części zachodniej oddzielone grupy: Wildstrubel – 3243 m, Wildhorn – 3248 m, Les Diablerets – 3210 m, na wschodzie: Alpy Urneńskie. Lasy bukowe, bukowo-jodłowe i świerkowe, zastąpione częściowo przez polany. Blisko górnej granicy lasu rośnie limba i modrzew europejski, w piętrze subalpejskim – kosodrzewina. Powyżej 2000 m są hale alpejskie, a wyżej skąpa roślinność subniwalna.
W Alpach Berneńskich znajdują się następujące lodowce: Aletschgletscher, Fieschergletscher, Unteraargletscher, Unterer Grindelwaldgletscher, Oberaletschgletscher, Mittelaletschgletscher, Gauligletscher, Langgletscher, Oberer Grindelwaldgletscher, Kanderfirn, Tschingelfirn, Rosenlauigletscher, Glacier de la Plaine Morte, Wildstrubelgletscher, Glacier de Tsanfleuron oraz Glacier des Diablerets.
Znane ośrodki turystyki międzynarodowej: Interlaken, Grindelwald, Wengen, Lauterbrunnen, Mürren, Kandersteg, Adelboden, Lenk, Gstaad.
Alp Berneńskie dzielą się na:
Najwyższe szczyty to:
Przełęcze:
Schroniska:

</doc>
<doc id="339668" url="https://pl.wikipedia.org/wiki?curid=339668" title="Alpy Glarneńskie">
Alpy Glarneńskie

Alpy Glarneńskie (niem. "Glarner Alpen") – część Alp Zachodnich w Szwajcarii, w kantonach Glarus, Gryzonia, St. Gallen i Uri. Leży między dolinami górnego Renu i Reuss. Zbudowane są głównie z wapieni. Graniczą z: Alpami Berneńskimi na zachodzie, Schweizer Voralpen na północy, Alpami Retyckmi (pasma Rätikon i Plessur-Alpen) na wschodzie oraz z Alpami Lepontyńskimi na południu.
Alpy Glarneńskie nie są tak często odwiedzane przez turystów jak pobliskie Alpy Lepontyńskie czy Alpy Berneńskie. Głównym tego powodem jest brak w tym paśmie jakiegokolwiek czterotysięcznika oraz odosobnienie tego rejonu. Pasmo to przyciąga głównie wspinaczy, którzy chcą odpocząć od tłoku w pozostałej części Alp szwajcarskich. Są tu szczyty wymagające wspinaczkowo, np. najwyższy szczyt pasma – Tödi (wys. 3614 m). Zdarza się często, że wspinacz musi się liczyć z około 5-godzinnym podejściem od najbliższego schroniska oraz długą wspinaczką następnego dnia.
Główne miejscowości rejonu to: Altdorf, Arth, Bad Ragaz, Braunwald, Bürglen, Erstfeld, Falera, Illgau, Küssnacht, Luchsingen, Morschach, Schattdorf, Unteriberg, Vilters-Wangs oraz Vitznau.
Pasmo to posiada też lodowce: Hüfigletscher, Vorabgletscher, Bifertenfirn oraz Limmerngletscher.
Alpy Glarneńskie dzielą się na dwie podgrupy:

</doc>
<doc id="339671" url="https://pl.wikipedia.org/wiki?curid=339671" title="Alpy Retyckie">
Alpy Retyckie

Alpy Retyckie (niem. "Rätische Alpen", wł. "Alpi Retiche") – część Alp Centralnych, stanowiąca zarazem najwyższą strefę w obrębie Alp Wschodnich. Najwyższym szczytem jest Piz Bernina, który osiąga wysokość 4049 m, co czyni z niego najwyższy szczyt całych Alp Wschodnich. Alpy Retyckie zajmują znaczny obszar na styku granic Szwajcarii, Włoch, Liechtensteinu i Austrii. Nazwa Alp Retyckich wywodzi się od starożytnego plemienia Retów i pochodzącej od nich nazwy rzymskiej prowincji Recji obejmującej m.in. obszar Alp Retyckich.
Topografia.
Według Encyklopedii PWN Alpy Retyckie są częścią Alp Centralnych, leżącą między przełęczą Birnlücke na wschodzie a przełęczą Splügenpass na zachodzie.
"Partizione delle Alpi".
W porównaniu z zasięgiem podawanym przez PWN podział ten nie umieszcza w granicach Alp Retyckich pasma Alp Zillertalskich, leżących na wschód od przełęczy Brenner.
Podgrupy Alp Retyckich.
Alpy Retyckie nie stanowią jednolitego łańcucha górskiego. W ich obręb wchodzi szereg wyraźnie odróżniających się grup górskich:
Niekiedy do Alp Retyckich zalicza się również:
Między poszczególnymi grupami znajdują się zazwyczaj wyraźne przełęcze stanowiące międzynarodowe drogi komunikacyjne. Najważniejsze z nich to Malojapass, Reschenpass (Passo di Resia), Berninapass, Stelvio.
Generalnie, za wschodnią granicę "Alp Retyckich" uważa się górny bieg doliny rzeki Adygi, na odcinku od źródeł mniej więcej do południowotyrolskiego miasta Bolzano oraz przełęcz Reschenpass. Przełęcz ta oddziela "Alpy Retyckie" od położonych na wschód od nich Alpy Ötztalskich. Zachodnią granicę "Alp Retyckich" tworzą dolina Val Chiavena, przełęcz Splügen oraz dolina Renu mniej więcej do północnego punktu styku granic państwowych Szwajcaria-Austria-Liechtenstein.
Geologia.
Alpy Retyckie zbudowane są przeważnie ze skał metamorficznych (gnejsy, łupki krystaliczne, fyllity) leżących w obrębie krystalicznego rdzenia Alp Centralnych. Skałom krystalicznym towarzyszą często skały osadowe o różnym stopniu metamorfizacji, zwłaszcza słabo zmetamorfizowane łupki. Miejscami skały krystaliczne pokryte są pokrywą permskich lub mezozoicznych skał osadowych. W obrębie Alp Retyckich występują potężne intruzje skał granodiorytowych (Berninagruppe, Bergell) lub diorytowych (Monte Disgrazia).
W południowo-zachodniej części obszaru spotyka się skały ultraalkaliczne (serpentynity), a także metamorficzne łupki talkowe i łupki chlorytowe. Na terenie Engadyny znajduje się Engadyńskie Okno Tektoniczne, w którym autochtoniczne jurajskie skały osadowe odsłaniają się spod zerodowanych skał krystalicznych oderwanych od podłoża i nasuniętych w ramach jąder płaszczowin.
Alpy Retyckie posiadają typowo alpejską rzeźbę z iglicami skalnymi, wielkimi pionowymi ścianami, ostrymi graniami i głębokimi dolinami będącymi rezultatem działania lodowców. Część z nich zachowała się do dzisiaj w wyższych partiach gór. Położone na większych wysokościach kotły polodowcowe wypełnione są wiecznym śniegiem.
Turystyka.
Alpy Retyckie za względu na śmiałe formy i wielkie zróżnicowanie krajobrazu należą do najpiękniejszych partii Alp. Szeroko rozwinięty ruch turystyczny. St. Murezzan/St. Moritz oraz Davos należą do najbardziej ekskluzywnych miejscowości turystycznych na świecie. Znajdujące się w Bormio gorące źródła o temperaturze do 41 stopni wykorzystywane są w celach leczniczych i rekreacyjnych już od starożytności.
Rejony Berninagruppe, Bergell i Ortleru należą do najważniejszych światowych centrów alpinizmu. Północno-wschodnia ściana Piz Badile uchodzi za jedną z najwspanialszych i najtrudniejszych w całych Alpach. Północny kant Piz Badile ze względu na wspaniały, lity, niezwykle szorstki granodioryt znany jest w środowisku alpinistycznym jako jedna z najpiękniejszych klasycznych skalnych dróg wspinaczkowych o średnich trudnościach. Północne urwiska Piz Palü oraz Piz Cengalo uważane są za bardzo trudne ściany lodowe i mikstowe.
Dolina Val Bondasca, szeroko znana w środowisku alpinistycznym, uchodzi za jedną z najpiękniejszych w całych Alpach.
W Alpach Retyckich znajdują się liczne ośrodki narciarstwa alpejskiego. Najbardziej znane spośród nich to: St. Murezzan, Pontresina, Samnaun, Patznauntal, Ladis, Innersulden, Bormio.
Etnologia.
Alpy Retyckie zamieszkuje ludność należąca do rozmaitych obszarów kulturowych. W Engadynie leżącej w obrębie szwajcarskiego kantonu Gryzonia mieszka autochtoniczna ludność mówiąca językiem romansz należącym do grupy języków retoromańskich. W dolinie Winschgau należącej do Południowego Tyrolu język retoromański został w XVII wieku wyparty przez tyrolski dialekt niemieckiego. Na terenie Szwajcarii i znacznej części austriackiego landu Vorarlberg część ludności używa alemańskiego dialektu języka niemieckiego (Schwytzer Deutsch). W Bormio, Livigno, Val Poschiavo i Valtellina używany jest język włoski.
Gospodarka.
Podstawą gospodarki całego regionu Alp Retyckich jest turystyka.
Długą tradycję ma hodowla i wypas bydła na alpejskich halach. Górnictwo rud metali posiada jedynie znaczenie historyczne.

</doc>
<doc id="339672" url="https://pl.wikipedia.org/wiki?curid=339672" title="Alpy Algawskie">
Alpy Algawskie

Alpy Algawskie (niem. "Allgäuer Alpen") – pasmo górskie, część Alp Bawarskich, w Północnych Alpach Wapiennych. Leży w Austrii (Vorarlberg i Tyrol) i Niemczech (Bawaria), między Jeziorem Bodeńskim i doliną rzeki Lech. Pasmo nie przekracza 3000 m n.p.m.; najwyższym szczytem jest Großer Krottenkopf, który osiąga 2657 m. Głównym miastem regionu jest Oberstdorf.
Według podziału "AVE" z pasmem tym ("AVE 2") sąsiadują następujące pasma górskie:Ammergauer Alpen ("AVE 7a") na północnym wschodzie, Alpy Lechtalskie ("AVE 3b") na południowym wschodzie i południu, Lechquellengebirge ("AVE 3a") na południowym zachodzie oraz Las Bregencki ("AVE 1") na zachodzie.
Podgrupy Alp Algawskich:
Najwyższe szczyty Alp Algawskich:
Schroniska:

</doc>
<doc id="339673" url="https://pl.wikipedia.org/wiki?curid=339673" title="Ekonomia neoklasyczna">
Ekonomia neoklasyczna

Ekonomia neoklasyczna – pojęcie, pod którym rozumie się całą grupę teorii ekonomicznych wywodzących się z drugiej połowy XIX wieku, opierających się na stworzonej przez Adama Smitha ekonomii klasycznej. Ekonomia neoklasyczna była dominującą teorią ekonomiczną aż do lat 30. XX wieku, kiedy to została wyparta przez keynesizm.
Założenia.
Teoria neoklasyczna wychodzi z założenia, że wszystkie podmioty gospodarcze zachowują się w sposób racjonalny. Mówi się przy tym o homo economicus.
Modele neoklasyczne zakładają:

</doc>
<doc id="339675" url="https://pl.wikipedia.org/wiki?curid=339675" title="Alpy Salzburskie">
Alpy Salzburskie

Alpy Salzburskie (niem. "Salzburger Kalkalpen" albo "Salzburger Alpen") – grupa górska, część Północnych Alp Wapiennych w Austrii i Niemczech. Najwyższym jej masywem jest Dachstein ze swoją kulminacją – Hoher Dachstein (2995 m n.p.m.).
Zbudowana jest głównie z dolomitów i wapieni. Są tu charakterystyczne rozległe, silnie skrasowiałe wierzchowiny i przepaściste stoki. Część grupy zajmuje płaskowyż Steinernes Meer, który należy do Alp Berchtesgadeńskich. Jego najwyższy punkt to Selbhorn, który osiąga 2653 m n.p.m.
Topografia.
Encyklopedia PWN sytuuje Alpy Salzburskie w Północnych Alpach Wapiennych między przełęczą Pyhrnpass na wschodzie a przełomem rzeki Großache (Tiroler Ache, Kössener Ache) na zachodzie.
"Partizione delle Alpi".
W porównaniu z zasięgiem podawanym przez PWN podział ten rozszerza obszar Alp Salzburskich na zachód, obejmując Kaisergebirge i Alpy Kitzbühelskie; na wschodzie zaś nie włącza do nich Totes Gebirge i masywu Grimming.
"SOIUSA".
Alpy Salzburskie, jako "Alpi Settentrionali Salisburghesi", swym zasięgiem obejmują najmniejszy obszar w zestawieniu z ich granicami w wersjach według Portalu Wiedzy PWN i "Partizione delle Alpi". Pasmo w klasyfikacji "SOIUSA" nie obejmuje Dachsteinu, "Totes Gebirge" i "Salzkammergut-Berge" na wschodzie oraz Alp Kitzbühelskich i "Kaisergebirge" na zachodzie.

</doc>
<doc id="339676" url="https://pl.wikipedia.org/wiki?curid=339676" title="Alpy Styryjsko-Dolnoaustriackie">
Alpy Styryjsko-Dolnoaustriackie

Alpy Styryjsko-Dolnoaustriackie (dawniej: "Alpy Dolnoaustriackie", niem. "Steirisch-niederösterreichische Kalkalpen") – część Północnych Alp Wapiennych w Austrii, ciągną się od przełęczy Pyhrn na zachodzie do okolic Wiednia na wschodzie. Zbudowane są z triasowych i jurajskich wapieni. Do Alp Dolnoaustriackich zalicza się zbudowane z szarogłazów Alpy Kruszcowe (są częścią Alp Ennstalskich).
Główne grupy górskie:

</doc>
<doc id="339677" url="https://pl.wikipedia.org/wiki?curid=339677" title="Aprioryzm">
Aprioryzm



</doc>
<doc id="339681" url="https://pl.wikipedia.org/wiki?curid=339681" title="Caph">
Caph

 
Caph ("Beta Cassiopeiae", "β Cas") – gwiazda w gwiazdozbiorze Kasjopei, odległa od Słońca o około 55 lat świetlnych.
Nazwa.
Nazwa własna gwiazdy pochodzi od arabskiego wyrażenia , co oznacza dłoń zabarwioną henną. Nawiązuje ona do dawnego arabskiego wyobrażenia całej konstelacji jako dłoni, choć bywała też interpretowana jako nawiązanie do położenia w wizerunku królowej Kasjopei. Bywała też zapisywana w formie Kaff lub Chaph. Mohammad al Tizini określił tę gwiazdę w swoim katalogu nazwą , „garb wielbłąda”, zgodnie z perskim wyobrażeniem. Natomiast Chińczycy widzieli w niej legendarnego woźnicę o imieniu Wangliang (), powożącego czterokonnym zaprzęgiem. Międzynarodowa Unia Astronomiczna w 2016 roku formalnie zatwierdziła użycie nazwy Caph dla określenia tej gwiazdy.
Charakterystyka obserwacyjna.
Jest to trzecia pod względem jasności gwiazda konstelacji Kasjopei. Jej obserwowana wielkość gwiazdowa to 2,28, a wielkość absolutna jest równa 1,16m.
Wyobrażona linia poprowadzona na niebie przez Caph i Alpheratz do równika niebieskiego z dobrą dokładnością wskazuje punkt równonocy wiosennej.
Gwiazda ma dwie optyczne towarzyszki o wielkości około 11–13m, różniące się ruchem własnym.
Charakterystyka fizyczna.
Jest to żółtobiały olbrzym należący do typu widmowego F2. Jego temperatura to 6700 K, a jasność jest 28 razy większa niż jasność Słońca. Gwiazda ma cztery razy większy promień i około dwa razy większą masę niż Słońce. Uformowała się około 0,9 miliarda lat temu, prawdopodobnie będąc na ciągu głównym białą gwiazdą podobną do Altaira. Jest obecnie na etpaie względnie szybkich zmian, związanych z zaprzestaniem syntezy wodoru w hel w jej jądrze, któremu odpowiada Przerwa Hertzsprunga na diagramie H-R. Caph ma koronę podobną do korony słonecznej, emitującą promieniowanie rentgenowskie. Ponadto jest to jedna z najjaśniejszych na niebie gwiazd zmiennych typu Delta Scuti, jej jasność zmienia się o około 6% z okresem 2,5 godziny.
Caph był dawniej uznawany za gwiazdę spektroskopowo podwójną o okresie obiegu 27 dni, jednak obecnie sądzi się, że jest to gwiazda pojedyncza.

</doc>
<doc id="339685" url="https://pl.wikipedia.org/wiki?curid=339685" title="JEMS Architekci">
JEMS Architekci

JEMS Architekci – polska pracownia architektoniczna założona w 1988 w Warszawie. Wielokrotnie nagradzana, autor projektów m.in.: zespołu budynków biurowych Platinum Business Park, siedziby Agory w Warszawie uważanej za jeden z najlepszych obiektów biurowych w Polsce, rozbudowy Biblioteki Raczyńskich w Poznaniu, rozbudowy Akademii Sztuk Pięknych w Warszawie oraz zwycięskiej koncepcji Ambasady RP w Berlinie.
Laureat Honorowej Nagrody SARP 2012 za wkład w rozwój architektury polskiej w składzie: Olgierd Jagiełło, Maciej Miłobędzki, Jerzy Szczepanik-Dzikowski i Marcin Sadowski.
Projekty biura cechują się klarowną tektoniką. Są kontynuacją modernizmu z nawiązaniami do stylu high-tech.
Zespół.
Partnerzy.
Założycielami biura są współpracujący już od 1980 Olgierd Jagiełło, Maciej Miłobędzki i Jerzy Szczepanik-Dzikowski będący partnerami w JEMS oraz Wojciech Zych - ekonomista pełniący nieprzerwanie od 1988 funkcję prezesa zarządu. W 1995 partnerami zostali Wojciech Zych oraz Marcin Sadowski. Obecnie cała piątka to partnerzy-wspólnicy JEMS. W 2003 partnerami (ale nie wspólnikami) zostali Paweł Majkusiak i Andrzej Sidorowicz, a w 2006 Marek Moskal.
Pracownicy.
Pracownia zatrudnia ok. 70 pracowników (w tym partnerzy, "associates" i pozostali). W JEMS-ach pracowali m.in. Włodzimierz Mucha, Marek Łańcucki, Natalia Paszkowska, Jan Strumiłło.
Lokalizacja.
Od połowy 2004 roku pracownia architektoniczna mieści się w zaprojektowanym przez siebie budynku przy ul. Gagarina 28a w Warszawie. Projekt powstał w latach 1999-2002, a zrealizowano go w okresie: 2002-2004. Jednym z głównych założeń projektowych było wykreowanie przestrzeni integrującej zespół wokół wspólnych zadań projektowych poprzez otwartość wnętrz zorganizowanych według prostych i czytelnych reguł. Ich warsztatowy charakter ma pomóc skupieniu i koncentracji, stanowi tło dla codziennej pracy architektów. Stanowiska pracy zostały odseparowane od pomieszczeń obsługujących jedynie poprzez biegnące przez całą długość budynku żelbetowe podciągi. Poprzecznie względem nich usytuowana została ażurowa klatka schodowa o stalowej konstrukcji.
Główne cechy rozplanowania wnętrz, a także surowy charakter użytych materiałów: betonu, stali i szkła wraz z naturalnymi drewnianymi posadzkami, przypominają inną realizację pracowni JEMS - siedzibę Agory. Uliczna fasada jest odzwierciedleniem zasady budowy przekroju poprzecznego budynku. Podwójnie szklona elewacja nie powiela form sąsiednich obiektów. Określana jako doskonale wpisująca w otoczenie budynków Dolnego Mokotowa.
Historia.
Po ukończeniu studiów na Wydziale Architektury Politechniki Warszawskiej Olgierd Jagiełło i Jerzy Szczepanik-Dzikowski zostali przyjęci do grupy projektującej warszawski Ursynów. W 1988 wraz z Maciejem Miłobędzkim i Wojciechem Zychem założyli spółkę JEMS Architekci. Już w tym samym roku nowa firma wygrała I nagrodę realizacyjną w konkursie na Centrum Hotelowo-Kongresowe "Orbis". Hotel jednak nie powstał, ale prawa do budowy przejął amerykański deweloper Hines, który postanowił postawić w tym miejscu luksusowy biurowiec. Zaprosił do współpracy Normana Fostera, jednego z czołowych światowych architektów, który potrzebował kooperanta orientującego się w polskich realiach. Wybór padł na JEMS. Jak sam podkreślił Olgierd Jagiełło, współpraca z Brytyjczykiem okazała się dobrą lekcją zarządzania biurem architektonicznym.
W połowie lat 90. JEMS stał się jedną z najbardziej rozpoznawalnych firm. Był wówczas kooperantem firmy deweloperskiej Globe Trade Centre, która na warszawskim Mokotowie rozpoczęła budowę dzielnicy biurowej. Kolejnym przełomem okazał się projekt nowej siedziby Agory. Biurowiec spółki medialnej miał nawiązywać do demokratycznych zmian w Polsce, dlatego zdecydowano, że powstanie jedna wspólna przestrzeń z wydzielonymi biurami dla poszczególnych działów koncernu. Budynek, z ażurowymi tarasami i charakterystycznymi „żyletkami” zamocowanymi prostopadle do fasady, zyskał popularność, ugruntowując pozycję JEMS.
W 2013 roku nakładem Muzeum Architektury we Wrocławiu ukazał się album pt. "JEMS Architekci" (), będący monografią 25 lat pracy biura.
Styl projektowania.
Twórczość pracowni JEMS stanowi kontynuację tradycji modernizmu. W budynkach podkreślona jest tektonika, fascynacja naturalnymi możliwościami materiałów czy światła. W tym kontekście projekty odnoszą się w pewnym stopniu do architektury high-tech: we wnętrzach biurowców pojawiają się elastyczne otwarte przestrzenie, a dzięki przeszklonym powierzchniom i wewnętrznym dziedzińcom dany budynek jest transparentny nie tylko w ramach jednej kondygnacji, ale również pomiędzy poszczególnymi kondygnacjami (np. budynek AGORA SA w Warszawie).
Linki zewnętrzne.
Strona oficjalna

</doc>
<doc id="339687" url="https://pl.wikipedia.org/wiki?curid=339687" title="Princeps senatus">
Princeps senatus

 
Princeps senatus (łac. "pierwszy w senacie", "najznakomitszy senator"), w starożytnym Rzymie tytuł nadawany senatorowi, którego cenzorowie jako pierwszego umieścili na liście członków senatu. Tytuł nadawano na pięć lat; oprócz prestiżu stwarzał on wymierne korzyści – uhonorowany w ten sposób senator rozpoczynał dyskusję nad złożonymi wnioskami, co mogło znacząco wpłynąć na jej przebieg.
W okresie republiki funkcję tę sprawowali patrycjusze – zazwyczaj byli konsulowie. W epoce cesarstwa miano "princeps senatus" przyjmowali kolejni cesarze, choć już Oktawian August znacząco ograniczył rolę senatu w strukturze władzy państwowej.

</doc>
<doc id="339692" url="https://pl.wikipedia.org/wiki?curid=339692" title="Przylistek">
Przylistek

Przylistek (, ) – organ wykształcający się po obu stronach nasady ogonka liściowego lub liścia siedzącego u wielu przedstawicieli roślin okrytonasiennych. Wykształcają się one zwłaszcza u podstawy liści zaopatrywanych przez trzy ślady (luki) liściowe. Powstają z dolnej części zawiązka liściowego (z górnej powstaje zwykle ogonek i blaszka liściowa). Wykształcają się jako zróżnicowane morfologicznie i pełniące rozmaite funkcje organy. Często mają postać liściokształtną i pełnią funkcję asymilacyjną (np. u groszku "Lathyrus aphaca"), czasem dodatkowo chronią zawiązki i młode liście. Szczególną rolę ochronną pełnią łuskowate przylistki okrywające pąk i chroniące go przed uszkodzeniem (np. w przypadku pąków zimujących). U niektórych roślin (np. u robinii) przylistki wykształcają się jako ciernie, u innych mają postać włosków lub gruczołów.
Wyróżnia się:
oraz:
Występowanie przylistków, ich wielkość i morfologia ma znaczenie przy oznaczaniu niektórych gatunków roślin. Są stałym lub częstym elementem budowy roślin niektórych rodzin (np. różowatych, bobowatych, wierzbowatych).
Przylistki ramienic.
U ramienic właściwych przylistkami (ang. "stipulodes") nazywane są drobne, jednokomórkowe twory wyrastające w okółkach poniżej okółka nibyliści. Mają one kształty od brodawkowatych przez wałeczkowate do igiełkowatych. Są związane z okorowaniem. Często, lecz nie zawsze, przylistki z górnego okółka są większe niż z dolnego.

</doc>
<doc id="339693" url="https://pl.wikipedia.org/wiki?curid=339693" title="Stary Rynek w Poznaniu">
Stary Rynek w Poznaniu

Stary Rynek (początkowo "Rynek", od XIX wieku "Alter Markt", obecna nazwa od 16 czerwca 1919) – główny plac miejski w Poznaniu wytyczony ok. 1253 roku jako centralne miejsce miasta lokacyjnego. Jest kwadratem o boku długości 141 metrów, a z każdej ze ścian wychodzą trzy ulice, z czego dwie skrajne z narożników. Znajduje się na Starym Mieście, w ramach osiedla administracyjnego Stare Miasto. Jest trzecim co do wielkości rynkiem w Polsce (po krakowskim i wrocławskim) i jednym z większych w Europie.
Historia.
XIII–XV wiek.
W 1253 roku poznańska siedziba książęca została przeniesiona z prawego na lewy brzeg. Na wzgórzu wybudowano zamek, a pomiędzy nim a rzeką, miasto otoczone murem, stanowiące 21 ha regularnej siatki ulic i bloków zabudowy. Niezupełnie pośrodku gruszkowatego obszaru miasta umiejscowiono, lekko wznoszący się ku zachodowi, rynek o kształcie nieznacznie odbiegającym od kąta prostego i tworzącym romb o dłuższej przekątnej ok. 200 metrów. Stanowił on centrum miasta średniowiecznego pełniąc funkcje handlowo–usługowe, administracyjne i komunikacyjne aż do zniszczenia w 1945 roku. To tutaj zbiegały się wszystkie interesy lokalnej społeczności, podejmowano najważniejsze decyzje, wydawano wyroki sądowe, karano winnych i gromadzono się przy ważnych dla społeczeństwa wydarzeniach. Od czasów lokacji na rynku krzyżowały się drogi międzynarodowe oraz skupiały szlaki lokalne. To właśnie one zadecydowały o strukturze zabudowy miasta, które rozplanowano nastawiając się na handel, a nie produkcję. Z tego też powodu, pierwszą zabudową bloku śródrynkowego były kramy sukienne i bogate, przeznaczone na handel regionalny i zagraniczny, a dopiero w drugiej kolejności powstały jatki wykorzystywane na potrzeby mieszkańców miasta.
Od linii murów miejskich na rynek prowadziło dwanaście ulic, po trzy z każdej pierzei, dzielących każdą z nich na dwa bloki. Cztery z dwunastu arterii prowadziło na zewnątrz miasta: dwie z nich (Wielka przez Bramę Wielką/Tumską oraz Wodna Bramą Wodną) w kierunku przepraw na Warcie, a pozostałe dwie (Wroniecka przez Bramę Wroniecką oraz Wrocławska Bramą Wrocławską) kolejno na północ i południe. Ze względu na umiejscowienie dróg głównych oraz fasady ratusza wschodnia część rynku otrzymała rolę dominującą.
Każdy z ośmiu bloków pierzei rynkowych o szerokości 59–62 m i głębokości 42–46 m został pierwotnie podzielony na 8 działek budowlanych o szerokości 7–8 m i głębokości wynoszącej 35–43 m, tworząc w sumie 64 parcele budowlane wokół rynku. Zabudowano je drewnianymi domami o konstrukcjach zrębowych lub szkieletowych w znacznym oddaleniu od dzisiejszych fasad. Głównym pomieszczeniem takiego domu była tzw. wielka sień, umiejscowiona na parterze od strony placu. Pełniła ona jednocześnie funkcję miejsca pracy i mieszkania. Na przełomie XIII i XIV wieku, na terenie tylnego traktu obecnej kamienicy nr 48, wzniesiono kamienno-ceglaną wieżę mieszkalną. Jej budulec, w przeciwieństwie do drewna, zapewniał ochronę przed wrogiem czy pożarem, dlatego podejrzewa się, że mogła być ona siedzibą wójta.
Do rozplanowania bloku środkowego o wymiarach 74 × 76 metrów doszło w wyniku przywileju Przemysła II z 1280 roku, w którym zapisano konieczność budowy hali targowej, jatek rzeźniczych i chlebowych, bud kramarzy, szewców i kuśnierzy oraz prawdopodobnie również winiarni lub składu wina. Tym samym podzielono umownie śródzabudowę na administracyjną część północną (ratusz, waga) oraz półhektarowy kompleks kramów od strony południowej. Skoncentrowane urządzenia targowe pełniły rolę bazaru oddzielonego od części mieszkalnej rynku. Zostały one podzielone na 6 równoległych i ułożonych południkowo parcel o różnych szerokościach (6–22 m), z których każda skupiała czeladników tej samej profesji. Takie rozwiązanie spełniało ówczesne standardy europejskie. Na skrajnej, wschodniej parceli swoje kramy posiadali budnicy, na zachód od nich szewcy, następnie krojownicy sukna, kramarze, piekarze oraz rzeźnicy wraz z garbarzami. Pomiędzy podłużnymi parcelami powstało 5 wewnętrznych ciągów komunikacyjnych i jedyna nazwana uliczka poprzeczna "Crux" (łac. "Krzyż"). Każda z parceli została podzielona na małe, jednotraktowe działki o różnych wymiarach. Łącznie było ich ok. 200, z czego 40 dostępnych z zewnątrz, a pozostałe 160 z wewnętrznych uliczek zamkniętych z obu stron łącznie 12 wrotami.
Istnienie bloku śródrynkowego podzieliło plac na cztery wnętrza. Części z nich nadano nazwy pochodzące od najczęściej sprzedawanych na nich produktów. W ten sposób powstał tzw. "rynek solny" w części północnej placu, pomiędzy ratuszem a wagą. Handlowano tam, sprzedawaną prosto z wozów, solą w ilościach hurtowych, ponieważ przywilej sprzedaży detalicznej posiadali wyłącznie budnicy. To przed ich budami, w części wschodniej placu, mieścił się tzw. "rynek śledziowy", sąsiadujący z "rynkiem rybnym" w okolicy dzisiejszej fontanny Prozerpiny. Handlowano tam wyłącznie świeżymi rybami, gdyż sprzedażą ryb wędzonych i solonych trudnili się budnicy. Ze względu na specyfikę tej części Starego Rynku, wzdłuż kamieniczek budniczych, utworzono rynsztok, nad którym, między 8 a 9 domkiem, przerzucono mostek u wylotu uliczki "Crux". Nazwy części zachodniej oraz północnej placu nie są znane, choć wiadomo, że na pierwszej z nich sprzedawano czapki, powrozy i prawdopodobnie znajdowała się tam również tandeta (miejsce handlu rzeczami używanymi). Rynki jednobranżowe powstawały również na terenie bloku śródrynkowego. Wzdłuż południowej ściany ratusza ciągnął się tzw. "rynek różany", na którym, aż do 1939 roku sprzedawano kwiaty i wieńce. Funkcja tego terenu została zachowana w obecnej nazwie uliczki Różany Targ. Na jej przedłużeniu w kierunku zachodnim (dzisiejsza ul. Ratuszowa) znajdował się tzw. "garncarski targ".
Zabudowa rynku początkowo była wyłącznie drewniana. Pierwszym murowanym budynkiem została waga miejska wybudowana w drugiej połowie XIII wieku. Następnie, na przełomie XIII i XIV wieku powstał ceglany gotycki ratusz dominujący nad parterową zabudową kramów. Dopiero w 1386 roku Poznań otrzymał przywilej Władysława Jagiełły umożliwiający budowę kamiennych kramów i sukiennic, co poskutkowało powstaniem pierwszych prywatnych, murowanych kramów oraz ogromnego budynku sukiennic na terenie dawnej parceli krojowników sukna. Jako że pierwotnie domy obrzeżne powstawały z drewna, a ulice przez długi czas były nim pokryte, pożary zdarzały się dość często. Gdy jeden z nich w 1447 roku strawił większość zabudowy miasta, odbudowano je już w gotyckich formach ceglanych. Jeszcze w połowie XV wieku połowa domów przyrynkowych była drewniana, a w 1500 roku zostały ich już tylko trzy. Wówczas w sześciu z ośmiu bloków zabudowy otaczających rynek istniało po 8 domów, a w pozostałych dwóch – po 9.
Każda z przyrynkowych parceli została wypełniona kolejno: kamienicą frontową o głębokości 18–23 lub 24–28 metrów, małym podwórkiem oraz, połączonym z kamienicą drewnianym gankiem na pierwszym piętrze, budynkiem gospodarczym. Wszystkie jednorodzinne domy patrycjuszowskie składały się ze stałych elementów: dwóch, niepodpiwniczonych kondygnacji, trzech osi elewacji zwieńczonej szczytem od strony placu oraz dwuspadowego dachu ceramicznego z kalenicą prostopadłą do linii zabudowy. Najbardziej reprezentacyjnym pomieszczeniem kamienicy była tzw. wielka sień umiejscowiona na parterze od strony rynku, służąca do przeprowadzania hurtowych wymian handlowych przez właściciela. Jej powierzchnia wynosiła 60–100 m², była wysoka na 4–5 m i zazwyczaj przekryta drewnianym, belkowym stropem lub sklepieniem, a przy jej tylnej ścianie umieszczano urządzenie ogniowe. Wewnętrzne ściany poprzeczne ozdabiano najczęściej ostrołukowymi blendami lub wnękami sedillowymi. W 2. połowie XV wieku zaczęto dobudowywać 1–2 dodatkowych kondygnacji przeznaczonych na magazyny. Towary na piętra dostarczano urządzeniem dźwigowym znajdującym się na szczycie tylnej elewacji. W tym samym czasie coraz częściej dobudowywano również tylny trakt kamienicy. Znajdowała się w nim izba, z czasem przekształcana w wąski korytarz prowadzący na podwórze. W środkowym, tzw. ciemnym trakcie znajdowały się schody prowadzące na wyższe kondygnacje, które dopiero na przełomie XV i XVI wieku nabrały cech mieszkalnych, tym samym odciążając wielką sień. Wtedy, w tylnym trakcie pierwszego piętra powstała tzw. izba wielka, a część pierwszego piętra bliższa rynku, pod nazwą „sala na przodku”, funkcjonowała jako mieszkanie lub magazyn. Drewniane budynki gospodarcze, znajdujące się na tyłach parceli, przy wąskich gospodarczych uliczkach równoległych do rynku, mieściły wówczas magazyny lub warsztaty.
Najliczniejszą grupą mieszkańców rynku do XV wieku byli bogaci kupcy. Dogodność posiadania własnej kamienicy polegała na bliskości mieszczącego się w niej magazynu do jatek lub bud rozmieszczonych na placu. Czasem handlowano również w wielkich sieniach znajdujących się na parterach domów. Posiadanie domu w rynku było powszechnie szanowaną cechą, ze względu na ich szczególną wartość. Były one świadectwem prestiżu i gwarantem solidności handlowej. W okresie późnego średniowiecza kamienica przyrynkowa przedstawiała wartość równą dobrze zagospodarowanej wsi, jednak tylko niektóre z nich pozostawały przez wieki w kręgu jednego rodu. W średniowiecznym Poznaniu istniały trzy metody pozyskania domu przyrynkowego. Pierwszym, i zdecydowanie najmozolniejszym z nich, było wzbogacenie się na tyle, by móc pozwolić sobie na kupno kamienicy i jej utrzymanie. Często jednak decydowano się na rozkochanie kupieckiej panny jedynaczki i zyskanie aprobaty jej rodziców lub ślub z bogatą wdową, przy jednoczesnym wydziedziczeniu jej dzieci. W XV wieku jedna trzecia właścicieli kamienic przyrynkowych zasiadała we władzach miasta lub była starszymi cechów. W momencie kulminacyjnym aż połowa członków władz miasta zamieszkiwała na rynku. Pierwsza szlachta na poznańskim rynku pojawiła się w 1453 roku, jednak wzmożenie jej napływu nastąpiło w 2. połowie XVI wieku. Elitarność tego adresu obowiązywała najprawdopodobniej aż do upadku państwa polskiego.
Utrzymanie czystości placu należało do obowiązków kata i jego czeladzi, a także chłopów posiadających płatny przywilej wywozu błota z rynku, którego używali prawdopodobnie jako nawozu. Wodę na rynek doprowadzano drewnianymi wodociągami do studzienek rozmieszczonych w każdym z naroży rynku. Pod koniec wieku XV nawierzchnia rynku była już brukowana.
XVI–XVIII wiek.
Rynek przez długi czas pozostawał miejscem gwarnym i hucznym. Za pomocą hejnału podawano godzinę, a ważniejsze ogłoszenia, takie jak rozkazy króla, zarządzenia burmistrza, uchwały rady miasta, przyjazdy królów i ważniejszych posłów zagranicznych, objęcia ważniejszych stanowisk i urzędów oraz pogrzeby i wesela osobistości, obwoływano w czterech rogach rynku. Okresem wzmożonego ruchu kupieckiego były cztery doroczne jarmarki: wielkanocny, świętojański, św. Michała i gwiazdkowy. Drugi z nich, organizowany na przełomie czerwca i lipca, stanowiąc najważniejszy element życia miasta, zrzeszał przybyszów z całej Polski i innych krajów.
Na początku XVI wieku część budników, przed fasadami swoich kramów, wymurowała ganki wsparte na kolumienkach. Rada miejska, kierując się względami estetycznymi i bezpieczeństwa, poparła ten pomysł i wydała w 1534 roku generalne przyzwolenie na budowę ganków, zwanych dziś podcieniami, a korzystającym z przywileju zagwarantowała ulgi podatkowe. Rok później, u wylotu różanego targu, wybudowano kamienny pręgierz do wykonywania publicznej kary chłosty. Nie wiadomo jednak, czy wcześniej na tym miejscu znajdował się jego drewniany odpowiednik. W XVI wieku na rynku znajdowały się cztery studnie publiczne (po jednej w każdym z narożników) i dwie prywatne. Fundatorem pierwszej z nich, umiejscowionej w 1554 roku u wylotu ulicy Woźnej, był Jan Grodzicki. Druga powstała w 1570 roku przed fasadą kamienicy nr 83 jako własność Jana Tauta.
Kolejny pożar z 1536 roku strawił większość jatek i bud bloku środkowego oraz poważnie uszkodził wieżę ratuszową. Rozległe zniszczenia zaowocowały w późniejszych latach wprowadzeniem wśród zniszczonych budynków stylu renesansowego, najczęściej wg projektów Jana Baptysty Quadro. W latach 1550–1560 dokonano przebudowy Ratusza, a w 1563 – Wagi.
Pożar doprowadził również do licznych zmian w strukturze zabudowy śródrynkowej, a z czasem jej wyższe kondygnacje zaczęły coraz częściej przejmować funkcje mieszkalne, zatracając tym samym pierwotną, handlową funkcję bloku. Członkowie cechu budników podpiwniczyli wówczas i wybudowali nad swoimi budami wyższe kondygnacje mieszkalne. Parcela cechu szewców mimo przyzwolenia na budowę kramów pozostawała wówczas pusta. W efekcie władze miasta chciały odebrać ją szewcom w 1539 roku. Ci jednak wnieśli prośbę o utrzymanie własności i w wyniku arbitrażu przyznano im ponownie parcelę wraz ze znajdującym się w jej północnej części domem (obecnie Dom Bractwa Szewskiego, Stary Rynek 27). Teren pomniejszono jednak o, znajdujący się w południowej jego części, Dom Pisarza Miejskiego, wybudowany kilka lat wcześniej oraz piwnice tego domu pod opuszczoną częścią parceli. Innym warunkiem odzyskania tego terenu przez szewców było zobowiązanie się do utrzymania jego ciągów komunikacyjnych. W tym celu utworzono publiczne przejście w kamienicy północnej i zachowano ścieżkę poprzeczną ciągnącą się wskroś całego bloku. Prawdopodobnie w tym samym lub następnym roku przystąpiono do budowy murowanego budynku jatek szewskich. Nie wiadomo czy został on wyposażony w wyższe piętra mieszkalne, a wewnętrzne stoiska ciągnęły się wzdłuż dłuższych ścian budynku i po obu stronach przejścia przeznaczonego dla kupujących. Na poszczególnych jatkach prowadzono sprzedaż obuwia, prawdopodobnie również jego naprawę.
Na początku XVI wieku, wybudowane w 1386 roku, sukiennice popadły w stan nieużytkowanej ruiny, w efekcie czego Zygmunt Stary nadał w 1535 Poznaniowi przywilej budowy nowego gmachu, który zrealizowano najprawdopodobniej jeszcze w tym samym roku. W 1563 doszło do przebudowy budynku pod kierownictwem Jana Baptysty Quadro. Nadano wówczas budynkowi cechy renesansowe i prawdopodobnie rozbudowano. Sukiennice stanowiły długą, podpiwniczoną halę ze sklepieniem klasztornym i podcieniem wspartym na kolumnach wzdłuż dłuższych elewacji. 26 kramów sukiennych umiejscowiono wzdłuż ścian, a wnętrze budynku przecięto przejściem poprzecznym zamkniętym z obu stron bramkami. W 1569 roku, w południowej części budynku powstały schody prowadzące na wyższe kondygnacje mieszczące magazyny sukienników i mieszkania.
Istniejące na dawnych parcelach krojowników sukna i piekarzy postrzygalnia i jatki chlebowe, z czasem zostały przeniesione w pobliże wagi miejskiej. Postrzygalnię usytuowano po jej zachodniej stronie i wysunięto przed linię jatek rzeźniczych. Był to jedyny obiekt przemysłowy w śródzabudowie poznańskiego rynku. W XVI wieku stanowił go mały, murowany budynek wyposażony w mieszkanie postrzygacza i piwnicę. Padł on ofiarą pożaru z 1536 roku i został odbudowany przez Jana Baptystę Quadro w 1563 roku. Natomiast murowany budynek jatek chlebowych umiejscowiono prawdopodobnie pomiędzy wagą, a jatkami rzeźniczymi, na garncarskim targu. Na ich dawnym miejscu powstał budynek smatruzu. Pełnił on podwójną funkcję: handlowano tam płótnem i magazynowano zboże i owoce, co może świadczyć o istnieniu jego kilku kondygnacji. Doczekał się on również swojej przebudowy w 1563 roku wg projektu Jana Baptysty Quadro. Wojska szwedzkie lub brandenburskie stacjonujące w latach 1655–57 w Poznaniu, potrzebując miejsca na znaczne ilości broni i sprzętu wojennego, doprowadziły do wprowadzenia na rynku nowej instytucji – arsenału, który umieszczono w dawnym budynku smatruzu.
Jedne z najstarszych budynków na rynku – jatki rzeźnickie, znajdujące się w zachodniej części bloku śródrynkowego, w 1535 otrzymały przywilej Zygmunta Starego na ich wymurowanie ze względów przeciwpożarowych. Mimo to jatki, jeszcze w swej drewnianej postaci, przetrwały pożar miasta z 1536 roku. Rok później rozpoczęto budowę murowanego budynku, podzielonego na dwie hale przekryte oddzielnymi dachami i mieszczącego łącznie 36 jatek. Odbudowane jatki rzeźnicze były jedynym parterowym budynkiem śródzabudowy po pożarze w 1536 roku i przetrwały one, choć w zmienionej postaci, aż do 1939 roku.
Oprócz zwartego bloku zabudowań handlowych na rynku poznańskim do XVIII wieku istniały liczne budy rozrzucone po całym placu. Część z nich była drewniana, część murowana na fundamentach, a ich ilość zmieniała się w zależności od zbliżających się jarmarków. W XVI wieku zaczęto budy jednobranżowe grupować razem. W ten sposób powstały budki maślane lub ratuszne, usytuowane przy północnej ścianie ratusza. Handlowano na nich nabiałem i warzywami. Wyjątkowo zdarzały się również produkty takie jak mydło, nici, a w 1625 roku nawet proch strzelniczy. Budę kotlarza i z wyrobami żelaznymi ulokowano przy wejściu do ratusza. W 1583 roku cech czapników wzniósł 17 drewnianych bud naprzeciw kamienicy nr 77, obok jatek rzeźniczych. Cech kuśnierzy zajmował miejsce pomiędzy ulicą Świętosławską a Wrocławską, a kramy jedwabne ulokowano w części środkowej rynku – między sukiennicami, a smatruzem. Swoich własnych bud nie posiadały, natomiast, kwiaciarki z "różanego rynku", garbarze w pobliżu jatek rzeźniczych i rybacy na "rynku rybnym". Najprawdopodobniej korzystali oni wyłącznie z prostej infrastruktury targowej, takiej jak stoły czy stragany.
Innym, ważnym dla architektury Starego Rynku, wydarzeniem była I wojna polsko-szwedzka w latach 1558–68, po której zniszczone budynki odbudowywano w stylu barokowym. Wtedy też pojawił się podział pięter kamienic patrycjuszowskich na trzy trakty. W środkowym, ciemnym trakcie pierwszego piętra umiejscowiono kuchnię, izba wielka zaś, przejęła od wielkiej sieni funkcje reprezentacyjne. Tylny dom wychodzący na uliczkę mieścił na parterze sień przejazdową lub dwa pomieszczenia, z czego jedno prowadziło na podwórze. Pierwotnie budynek gospodarczy, wraz ze wzrostem liczby ludności miasta w czasach nowożytnych, przekształcił się w mieszkalną oficynę.
W 1613 roku, wg projektu Krzysztofa Redella odnowiono studzienki znajdujące się w narożach rynku. Pośrodku ośmiobocznych dębowych cembrowin, pomalowanych tak, by imitowały kamień, umiejscowiono słupy zwieńczone drewnianymi i polichromowanymi rzeźbami przedstawiającymi rzymskie bóstwa. Byli to, idąc od naroża północno-wschodniego zgodnie z ruchem wskazówek zegara: Jowisz, Apollo, Neptun i Mars. W XVII wieku rzeźba Jowisza uległa zniszczeniu. Zastąpiono ją wówczas podobizną Herkulesa. Ze względu na zły stan techniczny tej studni, w 1766 roku wybudowano nową wg projektu Augustyna Shöpsa. Cembrowinę przesunięto nieco bliżej fasady ratusza i wykonano rzeźbę „Porwanie Prozerpiny przez Plutona” z polichromowanego piaskowca.
Gdy w 1655 roku Szwedzi zajęli Poznań rynek został zawalony gruzami, a przyrynkowe kamienice zamieniono na szwedzkie więzienia. W wyniku zarazy w 1709 roku większość mieszkańców kamienic zmarła, a te stały puste i niszczały. Powstałe wówczas zniszczenia oraz te wynikłe z powodzi w 1736 roku doprowadziły do konieczności odbudowy części kamienic i wykonania nowych fasad wielu z nich, szczególnie że w 1728 roku 13 z 65 przyrynkowych kamienic nadal nie zostało wyremontowanych po zniszczeniach wywołanych przez potop szwedzki. Te zrekonstruowane wcześniej należały przede wszystkim do szlachty i duchowieństwa. Ze spisu ludności przeprowadzonego w 1779 roku wynika, że w ciągu 50 lat nastąpiła prawie całkowita wymiana właścicieli kamienic. Zaledwie trójka z nich zachowała swój dom. Co trzeci dom należał wówczas do szlachty, a większość mieszkańców stanowili kupcy, wypierający sukcesywnie stan mieszczański. W 1792 roku żaden z otaczających rynek budynków nie należał już do duchowieństwa, a proporcja właścicieli szlacheckich i mieszczańskich wynosiła 19:44. Pod koniec XVIII wieku na rynku pojawili się tzw. "Wegrzyni", czyli kupcy greccy handlujący winem. Tym samym zmieniał się również model kamienicy przyrynkowej, która coraz rzadziej funkcjonowała jako dom rodzinny. Taką rolę zachowały jedynie budynki znajdujące się naprzeciw ratusza.
Działalność, utworzonych po II wojnie północnej, w 1779 roku, komisji dobrego porządku doprowadziła do wprowadzenia w zabudowie rynkowej stylu klasycystycznego. Jeden z jej przewodniczących – Kazimierz Raczyński pod koniec XVIII wieku odbudował Zamek Królewski oraz nadał, wybudowanemu pół wieku wcześniej w zachodniej części bloku śródrynkowego, odwachowi jego obecną formę. W tym czasie, pod numerami 78 i 91, wzniesiono kolejno pałace Działyńskich i Mielżyńskich. W XVIII wieku, za sprawą jej wielofunkcyjności, Wagę Miejską zaczęto nazywać "Starym Ratuszem". Pełniła ona wówczas rolę składu towarów, wagi, ratusza oraz mieszkania. W XVII i 1. połowie XVIII wieku fasady kamienic wyposażone były w pilastry i pozbawione dekoracji – tynkowano je na gładko. Elementy ozdobne znajdowały się wyłącznie w ich szczytach. Sytuacja ta zaczęła zmieniać się u schyłku XVIII wieku, kiedy to coraz popularniejsze stawały się bogate zdobienia fasad rzeźbą, złoceniami i polichromiami. Wtedy też wprowadzono numerację adresową kamienic, która przetrwała do dziś. Wcześniej kamienice nazywano od nazwiska właściciela, rzadziej godła.
Okres zaborów i dwudziestolecia międzywojennego.
Zabór pruski odcisnął ogromne piętno na architekturze Starego Rynku. Już na początku XIX wieku rozpoczęto proces germanizacji, mający na celu całkowitą zmianę pierwotnego charakteru i układu zabudowy. Rozpoczęto podwyższanie kamienic do czterech kondygnacji, co w naturalny sposób doprowadziło do zmian elewacji, przykrywanych coraz częściej nieestetycznymi jarmarcznymi reklamami. W 1871 roku wszystkie partery Starego Rynku i pobliskich ulic przekształcono na cele handlowe. Poważniejsze zmiany nastąpiły jednak po 1888 roku, kiedy to dokonywano coraz to liczniejszych komasacji parcel, budując na nich cztero- bądź pięciokondygnacyjne obiekty z płaskimi dachami, zupełnie nie przystające do reszty otaczających je domów. Kilka z nich pojawiło się również na Starym Rynku. W tym czasie zmodernizowano również sporą liczbę kamienic usuwając dawne elementy dekoracyjne (portale, obramienia okien, płaskorzeźby, polichromie), umieszczając na ich miejscach liczne wykusze i balkony. W trakcie zmian elewacji często usuwano frontowe ściany parterów i pierwszych pięter, zastępując je dużymi, szklanymi witrynami wystawowymi. Proces germanizacji symbolicznie zwieńczono budową Nowego Ratusza wzniesionego w latach 1891–1894 na miejscu rozebranej Wagi.
W XIX wieku studzienki znajdujące się na rynku pełniły funkcję miejsca schadzek, a najpopularniejszą wśród nich była fontanna Apolla. Gwar cichł dopiero o godzinie 21, wraz ze zmianą warty przy odwachu. Studnie zlikwidowano po 1866 roku, kiedy to wprowadzono nowoczesną sieć wodociągową. Jedyną ocalałą była ta z rzeźbą Prozerpiny. Przetrwała ona również, w prawie nienaruszonym stanie, II wojnę światową. W 1815 roku polski orzeł znajdujący się na fasadzie ratusza został wymieniony na jego pruski odpowiednik. Wtedy też rynek zaczął tracić swoje znaczenie na rzecz Placu Wilhelmowskiego (ob. Plac wolności), uznawanego wówczas za najbardziej reprezentacyjne miejsce miasta. W 1838 roku wyburzono przyrynkową kamienicę nr 69. Otworzyła ona nowe przejście między Placem Wilhelmowskim a Starym Rynkiem, łącząc tym samym bezpośrednio wschodnią i zachodnią część miasta. Z tego powodu nazwano ją ulicą Nową (ob. ulica Paderewskiego). W 1856 roku na płycie rynkowej i pobliskich uliczkach pojawiło się oświetlenie gazowe. W efekcie zniszczeń wywołanych przez powódź w 1888 roku zainstalowany został nowy system kanalizacyjny placu, a w latach 1892–94 dokonano sukcesywnej wymiany jego bruku.
W 1. połowie XIX wieku szlachta zaczęła opuszczać rynek, przenosząc się do dworów położonych za miastem. Ich miejsce w przyrynkowych kamienicach przejęli, dominujący wówczas w środowisku kupieckim, Żydzi, tak że już w połowie XIX wieku stanowili oni połowę mieszkańców rynku. Polacy stanowili natomiast mniej niż jedną czwartą. W ciągu 80 lat, od poprzedniego spisu ludności, doszło do całkowitej wymiany właścicieli kamienic. Jedynym wyjątkiem był ród Działyńskich – właściciel pałacu pod numerem 78. Połowa XIX wieku to również punkt kulminacyjny przemian charakteru budynków otaczających rynek, które z domów rodzinnych przekształciły się w kamienice lokatorskie, mieszczące od 7 do 9 rodzin. Skutkiem tych działań były prawdopodobnie poważne przebudowy wewnętrznych ciągów komunikacyjnych kamienic, a co za tym idzie – ich wnętrz. W mieszkaniach pojawiły się również pierwsze firmy handlowe nienależące do właścicieli mieszczących je kamienic.
Ze względu na jego centralne położenie, przez rynek przebiegła pierwsza w Poznaniu linia tramwaju konnego uruchomiona 31 lipca 1880 roku. Przystanek zlokalizowano przy figurze św. Jana Nepomucena. Służył on również jako miejsce przeprzęgania koni w połowie trasy z dworca na Ostrów Tumski. Czasem, przy większym obciążeniu, do tramwaju jadącego w kierunku dworca stromą ulicą Nową, doprzęgano trzeciego konia. W 1896 i 1897 roku utworzono dwie nowe linie, co wymusiło powstanie drugiego przystanku na rynku. Zlokalizowano go przed wejściem do ratusza. W 1898 roku, gdy przez plac przebiegało już 5 linii tramwajowych, dokonano wymiany infrastruktury na elektryczną. Stary Rynek stał się wówczas centralnym punktem komunikacyjnym miasta. 3 listopada 1912 roku doszło do wypadku, w wyniku którego życie straciły dwie osoby. W znajdującym się na skrzyżowaniu ulic 27 Grudnia i Ratajczaka tramwaju, zepsuły się hamulce. Tabor zaczął powoli staczać się w kierunku wschodnim i nabierając prędkości na ul. Paderewskiego, wpadł na rynek zabijając dwie osoby i raniąc kilkanaście innych.
W latach 90. XIX wieku w północnej przybudówce odwachu mieściła się remiza strażacka, a do 1905 roku do ściany północnej i południowo-zachodniego narożnika ratusza przylegały parterowe budynki handlowe. W 1893 roku mieściło się w nich 8 sklepów, głównie odzieżowych. W 2. połowie XIX wieku rola dorocznych jarmarków organizowanych na rynku malała, w wyniku czego w 1893 roku zlikwidowano trzy z nich, utrzymując jedynie jarmark świąteczny. Odbywał się on do 1914 roku, kiedy to samochody wojskowe zabrały całe miejsce na placu. Z czasem rolę jarmarków przejęły domy handlowe lokalizowane na rynku i w jego okolicach. Często ich budowa wymuszała łączenie wnętrz kilku, sąsiadujących z sobą, kamienic. Pierwszy z nich został otworzony w 1901 roku, w kamienicy nr 100, przez Rudolfa Petersdorfa, a w latach 1905–1911 otwarto kolejne 9 z nich. Z obawy przed zniekształceniem wyglądu pierzei przyrynkowych, w 1903 roku w życie weszła ustawa budowlana zakazująca budowy gzymsu wieńczącego wyżej niż na poziomie 17,5 m. Jedynym wyjątkiem był, wzniesiony dwa lata wcześniej, dom handlowy Petrsdorfa. W 1908 roku, w południowej części bloku sródrynkowego, u wylotu uliczki Jana Baptysty Quadro, wzniesiono dwie pięciokondygnacyjne kamienice czynszowe, a w latach 20. XX wieku uliczki zabudowy wewnętrznej przekryto szklanym zadaszeniem.
Na początku XX wieku, gdy większość poznańskich Żydów przeniosła się do Berlina lub Wrocławia, liczba mieszkańców kamienic przyrynkowych nieco zmalała z 1612 osób w 1905 roku do 1347 pięć lat później. Od lat 90. XIX wieku do wybuchu I wojny światowej mieszkańcy rynku podzieleni byli na dwie grupy. Przedstawiciele profesji o niewielkich dochodach, tacy jak rzemieślnicy, drobni kupcy, rzeźnicy, służące czy praczki zamieszkiwali rejon bloku śródrynkowego, natomiast domy wokół rynku zajmowały bogate rodziny kupieckie, najczęściej z branży tekstylnej, odzieżowej i futrzarskiej. Charakterystyczną dla mieszkańców pierzei wschodniej specjalizacją było meblarstwo. Coraz częstsze stało się również osiedlanie się na rynku lekarzy i adwokatów. Odsetek Żydów wzrósł ponownie tuż przed I wojną światową do około 1500 osób. Po odzyskaniu przez Polskę niepodległości w 1918 roku większość Żydów i Niemców zamieszkujących dotychczas rynek, wyprowadziło się z Poznania, ustępując miejsca napływającej z Galicji inteligencji. Ze spisu ludności z 1923 roku wynika, że liczba lokatorów, w porównaniu ze stanem tuż sprzed I wojny światowej, wzrosła dwukrotnie. Zwiększyła się również liczba wynajmujących samodzielnie przyrynkowe domy kobiet i robotników, którzy wyparli z rynku warsztaty rzemieślnicze i większość handlarzy.
Pierwszych planów uporządkowania zabudowy podjął się pod koniec 1936 roku Zbigniew Zieliński. Powstał wówczas projekt uregulowania komunikacji oraz modernizacji zespołu domków budniczych. Projekt przebudowy kamienic zewnętrznych powstał dwa lata później. Planowano również usunięcie wszystkich szpecących reklam i napisów, ograniczenie ruchu kołowego na płycie rynku oraz uprzywilejowanie ruchu pieszego poprzez poszerzenie chodników. Żaden z powyższych projektów nie doczekał się jednak swojej realizacji, a w tak zniekształconej postaci, w której jedynie Ratusz zachował swą pierwotną formę i funkcję, zabudowa Starego Rynku uległa zniszczeniu w trakcie II wojny światowej.
Powojenne zniszczenia i odbudowa.
Wkroczenie wojsk niemieckich do Poznania nie odcisnęło większego piętna w zabudowie starorynkowej. Większe zmiany planowano natomiast przeprowadzić w procesie germanizacji. W celu zacierania śladów polskości i nadania miastu niemieckiego charakteru, postanowiono o wyburzeniu całości śródzabudowy rynkowej (za wyłączeniem Ratusza, Nowego Ratusza i Odwachu) oraz dwóch bloków budynków mieszkalnych, stanowiących pierzeję południową rynku, ograniczonych ulicami Świętosławską, Gołębią i Szkolną. Działania te miały na celu zatarcie śladów ulicy Wrocławskiej oraz zmianę proporcji rynku. Na miejscu wyburzonych obiektów planowano wzniesienie nowych, dwupiętrowych, zakończonych wysokimi ceramicznymi dachami i niemieckich w swym charakterze budynków, których celem miało być zepchnięcie Ratusza na dalszy plan. Żaden z powyższych planów nie doczekał się jednak swojej realizacji.
Największe zniszczenia tkanki miejskiej nastąpiły dopiero w czasie walk o miasto zimą 1945 roku. Wówczas około 60% zabudowań Starego Rynku uległo zniszczeniu strawione przez pożary lub uszkodzone pociskami i bombami. Ze 100 budynków adresowanych na Stary Rynek przetrwało w prawie nienaruszonym stanie zaledwie 20 z nich: 5 w zabudowie wewnętrznej i 15 – zewnętrznej. Całkowitemu zniszczeniu uległ natomiast odwach oraz pałace: Działyńskich i Mielżyńskich, podobnie jak wyższe piętra ratusza wraz z wieżą – ocalały jedynie jego dwie pierwsze kondygnacje.
Potrzeba odbudowy zniszczonych zabudowań Starego Miasta po II wojnie światowej stała się okazją dla architektów miejskich do diametralnej zmiany jego funkcji. Zadecydowano wówczas o przeniesieniu, historycznie podstawowej funkcji Starego Rynku jako centrum handlowo-usługowego na wyższą terasę, przywracając mu jego funkcje mieszkalne i uzupełniając je licznymi instytucjami kultury i nauki, muzeami, galeriami oraz punktami obsługi turystów. W ten sposób plac przekształcono w reprezentacyjny salon miasta.
Jeden z projektów powojennej odbudowy bloku śródrynkowego, opracowany przez Kazimierza Ulatowskiego, przedstawiał myśl odbudowy wyłącznie Ratusza i Odwachu oraz stworzenia nowego, prostokątnego, trzykondygnacyjnego gmachu z płaskim dachem i dużym dziedzińcem, który mieściłby wszystkie siedziby agend miejskich. Pomysł ten jednak nie zyskał aprobaty konserwatorów miejskich. W 1946 roku powstał plan zabudowania rynku wg projektu Zbigniewa Zielińskiego, a rok później rysunki rekonstrukcji fasad kamienic przyrynkowych. Usunięto w nich większość XIX wiecznych nawarstwień, a więc przede wszystkim balkonów, wykuszy i dużych witryn handlowych. W 1948 rozpoczęto odbudowę wieży ratuszowej na wzór jej renesansowej formy z końca XVIII wieku. Wtedy też zatwierdzono projekt odbudowy odwachu, budynku Wagi Miejskiej oraz domków budniczych. Dwa pierwsze z nich (nr 18/19 i 24) zaczęto rekonstruować już rok później. W 1950 roku zaczęto prace nad wnętrzami ratusza, a rok później ukończono budynek odwachu. W 1952 roku inwestorem generalnym odbudowy Starego Miasta została Dyrekcja Budowy Osiedli Robotniczych, a projekty powierzono Przedsiębiorstwu Projektowania Budownictwa Miejskiego „Miastoprojekt”. Wtedy też prędkość rekonstrukcji kamienic staromiejskich znacznie wzrosła z 5–7 budynków rocznie w latach poprzednich do około 30 w 1953 roku. Zdecydowano również wtedy o symbolicznym zaznaczeniu miejsc istnienia trzech studzienek zlikwidowanych pod koniec XIX wieku oraz o całkowitej eliminacji ruchu kołowego i tramwajowego z płyty rynku pod koniec 1954 roku, tworząc tym samym główny ośrodek ruchu turystycznego miasta. W tym samym roku ukończono również rozbiórkę Nowego Ratusza i zakończono prace w starym, otwierając 22 lipca w jego wnętrzach Muzeum Historii Miasta Poznania.
Ze względu na brak, lub bardzo ubogie informacje dotyczące polichromii fasad kamienic przyrynkowych pozostawiono inwencję ich odtworzenia artystom malarzom i rzeźbiarzom. Bardzo często odwoływali się oni do tradycji poszczególnych budynków. Postanowiono również o nadaniu funkcji handlowych parterom niektórych kamienic, co nie sprawiło problemów ze względu na ich przedwojenną rolę. Większy problem pojawił się natomiast przy adaptacji mieszkań, ze względu na dawne posiadanie pojedynczych kamienic przez różnych właścicieli. W trakcie ich odbudowy, bardzo często rezygnowano również z trzeciego traktu, powiększając tym samym tylne podwórza.
W roku 1956 ukończono rekonstrukcję wszystkich kamienic otaczających rynek, rok później projekt obudowy bloku śródrynkowego, a dwa lata później rekonstrukcję Wagi. W 1960 zakończono odbudowę domków budniczych, natomiast dwa lata później, ze względu na brak przekazów ikonograficznych przedwojennej zabudowy, na miejscu dawnego arsenału i sukiennic powstały dwa nowe pawilony, pierwotnie przeznaczone na cele handlowe, jednak ze względu na ideę odbudowy kompleksu staromiejskiego ostatecznie znalazły w nich swoje siedziby salon wystawowy sztuki współczesnej oraz Wielkopolskie Muzeum Wojskowe. Ich ciężkie, żelbetowe i nieprzystające do otoczenia konstrukcje od ich powstania budziły kontrowersje.
Ostatnim etapem odbudowy było wykonanie nowej posadzki, oświetlenia i stałej iluminacji w 1965 roku. Nawierzchnia rynku w momencie wybuchu II wojny światowej była zróżnicowana w swej strukturze. W trakcie odbudowy zadecydowano o jej ujednoliceniu i wykorzystaniu kostki granitowej rzędowej przypominającej bruk, którą stosowano na rynku już pod koniec XIX wieku. Ze względu na dużą różnicę poziomów postanowiono pozostawić chodniki wzdłuż zabudowy zewnętrznej wykańczając je granitowymi płytami, mającymi również swój rodowód w końcówce XIX wieku. Zrezygnowano jednak z pozostawienia chodników wewnątrz i wokół śródzabudowy, którą otoczono kamiennymi słupkami. Teren wokół nich, początkowo przeznaczony na ruch pieszy, tymczasowo wykorzystano jako parkingi dla samochodów osobowych. Zlokalizowano je po północnej, zachodniej i południowej stronie bloku śródrynkowego, część wschodnią pozostawiając pustą ze względu na potrzeby turystów. Wzdłuż zabudowy zewnętrznej oraz wokół śródzabudowy umiejscowiono również ławki, a przedwojenne oświetlenie gazowe zastąpiono fluorescencyjnym, wymienionym później na rtęciowe. Umiejscowiono je w specjalnie zaprojektowanych latarniach, które poza oświetleniem chodników i nawierzchni rynku zapewniały również iluminację kamienic zewnętrznych. Projekt ten jednak nie uzyskał aprobaty mieszkańców, więc powrócono do form latarni gazowych. W międzyczasie zaprojektowano również iluminację świetlną ważniejszych budynków: ratusza, odwachu, podcieni domków budniczych, pałaców Mielżyńskich i Działyńskich, pręgierza, fontanny Prozerpiny, a także kamienic 50, 51, 52 pierzei wschodniej – jedynych widocznych z Placu Wolności.
W trakcie badań architektonicznych przeprowadzonych w latach 80. XX wieku scharakteryzowano sposób powojennej odbudowy Starego Rynku jako „brak szacunku wobec dobrze zachowanych reliktów z poprzednich epok”.
Badania archeologiczne.
W XVIII i XIX wieku nie dokonano żadnych ważnych odkryć archeologicznych. Pierwsze z nich miało miejsce dopiero w 1892 roku, przy okazji budowy Nowego Ratusza, kiedy to odnaleziono srebrne monety z czasów Władysława II. Następne ważne odkrycie nastąpiło prawie 40 lat później – w 1930 roku, przy okazji budowy stacji transformatorowej. Wtedy, na głębokości ok. 1,5–2 m, znaleziono sosnowe rury wodociągowe o średnicy 40 cm i 8-centymetrowych otworach. Należały one do drewnianej sieci wodociągowej ufundowanej w 1. połowie XIX wieku przez hr. Edwarda Raczyńskiego, której elementy znajdowano przy każdych następnych pracach archeologicznych na rynku.
Poważnym błędem w trakcie powojennej odbudowy w latach 1945–1967 było niewłączenie w prace budowlane archeologów z powodu pośpiechu i braku odpowiednich funduszy. Odebrało to możliwość odkrycia pozostałości średniowiecznej zabudowy pod gruzami zniszczonych budynków. Pierwsi z nich pojawili się na rynku dopiero pod koniec lat 50. XX wieku, gdy większość robót była już ukończona. Do pierwszych powojennych odkryć doszło na terenie dawnych jatek rzeźnickich i ław chlebowych w 1960 roku. Odkryto wówczas relikty drewnianej zabudowy i nawierzchni z okresu średniowiecza oraz fundamenty jatek rzeźników. 4 lata później, w wyniku przeprowadzonych, przy okazji wymiany nawierzchni rynku, badań, we wschodniej partii bloku środkowego odnaleziono ślady osadnictwa datowane od połowy XII lub przełomu XII i XIII wieku po czasy współczesne. Wśród nich znajdowały się drewniane domostwa, kramy szewskie, podcienia bud śledziowych, nawierzchnia, rurociągi oraz liczne drobne przedmioty m.in. gliniane naczynia. W 1974 roku, przy okazji montażu instalacji na imprezę „Światło i dźwięk”, Muzeum Archeologiczne w Poznaniu podjęło się prac w wykopie o długości 32,4 m i głębokości 1,2 m, biegnącego w części wschodniej rynku: od fasady ratusza do kamienicy nr 42. Odnaleziono wówczas pozostałości ziemianki z okresu kultury łużyckiej, drewnianego domostwa z 2. połowy XIII wieku, liczne bruki, chodniki, drogę moszczoną drewnem oraz XVI-wieczny rurociąg prowadzący do Fontanny Prozerpiny. W trakcie remontów przeprowadzanych przez KK PKZ w 2. połowie lat 70. w kamienicach przyrynkowych, również podejmowano się licznych, interdyscyplinarnych badań.
Jednak do największego rozkwitu prac archeologicznych w historii rynku doszło w latach 90. XX wieku za sprawą miejskiego konserwatora zabytków Witolda Gałki. W 1992 roku, w ramach przebudowy infrastruktury wodociągowej biegnącej z Grobli, ulicą Wodną, południową częścią Starego Rynku i ulicą Paderewskiego na Plac Wolności, wykonano wykop o szerokości 3 m i głębokości 2,5 m. W jego zachodniej części, u wylotu ulicy Paderewskiego, natrafiono na fragmenty XI-wiecznych naczyń powiązanych z historycznym traktem łączącym osady św. Marcina i św. Gotarda. W trakcie kapitalnego remontu Odwachu w 1999 roku odkryto 6–7 warstw pozostałości jatek rzeźniczych datowanych na okres od 2. połowy XIII do XVI wieku oraz murowane fundamenty arkadowej budowli smatruzu pochodzące z XVII wieku. Wśród nich znaleziono kilkadziesiąt, rzadko spotykanych w skarbcach, ze względu na swój niski nominał, monet oraz ponad 5 tysięcy zwierzęcych kości ze śladami rąbania i porcjowania.
W 1988 roku w okolicach wylotu ulicy Rynkowej odkryto drewniany, prawdopodobnie XVI-wieczny rurociąg prowadzący do fontanny Marsa, natomiast w trakcie przywracania na rynek Fontanny Apollina w 2002 roku, natrafiono na bardzo dobrze zachowany, XIX-wieczny rurociąg biegnący od dawnej studzienki do wylotu ulicy Wodnej. W roku 2014 w powierzchni rynku wykonano 40 pięciometrowych odwiertów, metodą stratyfikacji uzyskując poziom sprzed lokacji. W 2015 roku, tuż przed remontem nawierzchni rynku, utworzono trzy wykopy: przed fasadą ratusza, pałacu Działyńskich i u wylotu uliczki Kurzanoga.
Rynek obecnie.
Rozkwit życia na Starym Rynku po II wojnie światowej nastąpił dopiero na początku lat 90. Wtedy też na placu pojawiły się pierwsze restauracyjne ogródki. Obecnie Stary Rynek jest jedną z głównych atrakcji turystycznych miasta. Ponadto, na płycie organizowane są coroczne imprezy takie jak: Jarmark Świętojański, Betlejem Poznańskie, Międzynarodowy Festiwal Rzeźby Lodowej oraz Ogólnopolski Festiwal Dobrego Smaku.
Na początku XXI wieku podjęto się odtworzenia, zlikwidowanych w końcu XIX wieku, trzech narożnych studzienek. W 2002 roku powstała, wg projektu Mariana Koniecznego, fontanna Apolla umiejscowiona na przecięciu osi fontanny Prozerpiny i figury św. Jana Nepomucena. Rok później, w południowo-zachodnim narożniku rynku, powstała fontanna Neptuna wg projektu Adama Piaska i Marcina Sobczaka, a w 2005 roku zakończono prace nad fontanną Marsa wg projektu Rafała Nowaka. Wszystkie odtworzone rzeźby wykonano z brązu, a cembrowiny wykuto w piaskowcu.
Jesienią 2010 roku w południowo-zachodnim narożniku Rynku umiejscowiono, z myślą o osobach niewidomych, jego trójwymiarową, metalową makietę w skali 1:100. Zawiera ona opisy poszczególnych budowli alfabetem Braille’a. Makieta o wymiarach 80 × 80 cm zamontowana jest na specjalnym stole. Jej autorem jest Roman Kosmala.
W 2017 roku podjęto decyzję o rewitalizacji placu, obejmującej rozbudowę małej architektury i zieleni, modyfikację nawierzchni oraz zadaszenie śródrynkowej uliczki Jana Baptysty Quadro.
Zabudowa.
Część środkowa.
Dawniej, pod nieistniejącym już adresem Stary Rynek 4, jako południowa przybudówka Odwachu, istniała księgarnia i wypożyczalnia prowadzona przez Józefa i Pawła Lippmanów. W 1864 roku została przejęta przez żydowskiego księgarza Józefa Jolowicza, który otworzył w niej dodatkowo antykwariat. Rozbudował zakład i w międzyczasie wydał 164 katalogi księgarskie po polsku, francusku, niemiecku i łacińsku. Zakład prowadził do swojego wyjazdu do Berlina w 1922 roku.
Pierzeja wschodnia.
Ze wschodniej pierzei rynku wychodzą ulice: Wielka, Woźna i Wodna.
Pierzeja południowa.
Z południowej pierzei rynku wychodzą ulice: Świętosławska, Wrocławska i Szkolna.
Pierzeja zachodnia.
Z zachodniej pierzei rynku wychodzą ulice: Paderewskiego, Franciszkańska i Zamkowa.
Pierzeja północna.
Z północnej pierzei rynku wychodzą ulice: Rynkowa, Wroniecka i Żydowska.

</doc>
<doc id="339694" url="https://pl.wikipedia.org/wiki?curid=339694" title="Pieniądze">
Pieniądze



</doc>
<doc id="339703" url="https://pl.wikipedia.org/wiki?curid=339703" title="Veneto">
Veneto



</doc>
<doc id="339711" url="https://pl.wikipedia.org/wiki?curid=339711" title="Ving Rhames">
Ving Rhames

Ving Rhames, właśc. Irving Rameses Rhames (ur. 12 maja 1959 w Nowym Jorku) – amerykański aktor filmowy, który wystąpił m.in. w roli Luthera Stickella w serii filmów "" i jako Marsellus Wallace w "Pulp Fiction" (1994). Wystąpił także w takich filmach jak "Drabina Jakubowa" (1990), "Dave" (1993), "Striptease" (1996), "Con Air – lot skazańców" (1997), "Ciemna strona miasta" (1999), "Świt żywych trupów" (2004), "Dzień żywych trupów" (2008), "Pirania 3D" (2010) i "Bękarty" (2017).
Życiorys.
Urodził się i wychował w nowojorskim Harlemie, jako syn Reather i Ernesta Rhamesa, mechanika samochodowego. Jego rodzice wychowywali się jako dzierżawcy w Karolinie Południowej. Rodzice nadali mu imię Irving na cześć dziennikarza NBC Irvinga R. Levine’a.
Uczęszczał do nowojorskiej High School of Performing Arts na Manhattanie, gdzie zafascynował się aktorstwem. Po ukończeniu szkoły średniej, studiował dramat na State University of New York at Purchase w Harrison, gdzie jego przydomek „Ving” wymyślił dla niego student aktorstwa Stanley Tucci. W latach 1979–1983 studiował w Juilliard School, gdzie zaprzyjaźnił się z Eriqiem La Salle, znanym przede wszystkim jako dr Peter Benton z "Ostrego dyżuru".
W 1984 zadebiutował na Broadwayu w sztuce "The Winter Boys", gdzie partnerował Mattowi Dillonowi. Przez następne lata grał w przedstawieniach off-broadwayowskich, przyjmował też epizodyczne role w serialach, w tym "Policjanci z Miami" (1985). Był obsadzony w dramacie wojennym Briana De Palmy "Ofiary wojny" (1989) u boku Seana Penna i Michaela J. Foxa, a potem w dreszczowcu psychologicznym Adriana Lyne’a "Drabina Jakubowa" (1990) z Timem Robbinsem. Rolą przełomową okazała się postać twardego dealera narkotyków Marsellusa „Big Man” Wallace’a w filmie Quentina Tarantino "Pulp Fiction" (1994).
Wystąpił gościnnie jako Walter Robbins w kilku odcinkach serialu NBC "Ostry dyżur" (1994-1996), gdzie jedną z głównych ról odtwarzał jego przyjaciel ze studiów, Eriq La Salle. Na planie serialu poznał swą przyszłą żonę Valerie Scott, którą poślubił w 1994. Jednak w 1999 doszło do rozwodu.
W 1998 został uhonorowany Złotym Globem za kreację Dona Kinga w biograficznym filmie telewizyjnym HBO "Don King – król boksu" ("Don King: Only in America", 1997). Można go było zobaczyć także w takich hollywoodzkich produkcjach jak ' (1996) u boku Toma Cruise’a, "Striptease" (1996) czy "Con Air – lot skazańców" (1997) z Nicolasem Cage’em, a potem także "Co z oczu, to z serca" (1998) obok takich gwiazd jak George Clooney i Jennifer Lopez, "Osaczeni" (1999) z Seanem Connerym i Catherine Zeta-Jones, dramacie Martina Scorsese "Ciemna strona miasta" (1999) czy drugiej części ' (2000).

</doc>
<doc id="339719" url="https://pl.wikipedia.org/wiki?curid=339719" title="Rada Ligi Państw Arabskich">
Rada Ligi Państw Arabskich

Rada Ligi Państw Arabskich - naczelny organ Ligi Państw Arabskich. Składa się z przedstawicieli wszystkich członków. Zbiera się na szczeblu szefów państw, szefów rządów lub ministrów spraw zagranicznych. W zależności od rodzaju problemu decyzje podejmowane są jednomyślnie, zwykłą większością głosów, większością kwalifikowaną 2/3 lub przy spełnieniu wymogu quasi-jednomyślności. Rada zbiera się w marcu i wrześniu. Obecnie ma 16 Komitetów Wyspecjalizowanych.

</doc>
<doc id="339725" url="https://pl.wikipedia.org/wiki?curid=339725" title="ATR 72">
ATR 72

ATR 72 – pasażerski samolot turbośmigłowy, produkowany przez włosko-francuskie przedsiębiorstwo lotnicze ATR (wł. "Aerei da Trasporto Regionale", fr. "Avions de Transport Régional"), używany na regionalnych trasach przez linie lotnicze m.in. CSA Czech Airlines, Binter Canarias, Alitalia, Eurolot.
Dwie wersje – ATR 72-200 i ATR 72-500 różnią się zespołami napędowymi oraz wyposażeniem elektryczno-awionicznym. Liczba foteli na pokładzie zależna jest od konfiguracji samolotu. ATR 72 to metalowy, pasażerski górnopłat z dwoma turbośmigłowymi silnikami i niskopoziomowym podwoziem.
W okresie od kwietnia do lipca 2012 roku pięć takich samolotów eksploatowała linia lotnicza OLT Express.
Pierwszy z wybudowanych samolotów został w październiku 1989 roku dostarczony fińskim liniom Karair, działającym na rzecz Finnair. 17 lipca 2018 roku, producent przekazał liniom lotniczym tysięczny egzemplarz samolotu. Jego odbiorcą został niskokosztowy, indyjski przewoźnik IndiGo Airlines.

</doc>
<doc id="339726" url="https://pl.wikipedia.org/wiki?curid=339726" title="Bitwa pod Jeną-Auerstedt">
Bitwa pod Jeną-Auerstedt

Bitwa pod Jeną-Auerstedt – seria dwóch bitew stoczonych 14 października 1806 roku przez wojska napoleońskie pod wodzą cesarza Napoleona Bonaparte z siłami pruskimi króla Fryderyka Wilhelma III w czasie kampanii pruskiej.
W jej wyniku wojska francuskie rozbiły armię pruską, a w wyniku jej pościgu całe Królestwo Prus dostało się pod panowanie Francji.
W bitwie pod Jeną 95-tysięczna armia Napoleona rozbiła doszczętnie 38-tysięczną armię księcia Fryderyka Ludwika Hohenlohe. Ponad 25 tysięcy Prusaków poległo, zostało rannych i dostało się do francuskiej niewoli. Zdobycz wojenna była również imponująca – 20 armat i 30 sztandarów.
W bitwie pod Auerstedt marszałek francuski Louis Nicolas Davout pokonał liczniejsze siły pruskie pod osobistym dowództwem króla Fryderyka Wilhelma III, który uciekł z 63 tysiącami ludzi w noc przed bitwą pod Jeną. Davout natknął się na nich ze swoimi trzema dywizjami (27 tysięcy ludzi), którymi dowodzili tzw. trzej nieśmiertelni (Friant, Gudin i Morand), i pobił doszczętnie wroga.
Bonaparte, dowiedziawszy się o wygranej swojego marszałka, początkowo nie chciał uwierzyć w siłę przeciwnika. Kurierowi, który przywiózł raport, rzekł: „Twój dowódca widzi podwójnie” (co odnosiło się do słabego wzroku Davouta). Potem nie szczędził pochwał i na korpus Davouta posypał się deszcz odznaczeń. Lecz w oficjalnym biuletynie armii Bonaparte uznał bitwę pod Auerstedt za fragment bitwy pod Jeną, tj. jej prawe skrzydło. Współcześni uważali, że Napoleon był zazdrosny o sławę.
Po praktycznym wyeliminowaniu Prus z wojny z IV koalicją antyfrancuską kampania pruska skupiała się głównie na pościgu rozbitych wojsk pruskich, oraz zdobywaniu kolejnych twierdz, dopóki siły francuskie nie wkroczyły na tereny pruskiego zaboru Polski i zaczęła się tzw. przez Napoleona „Polska wojna wyzwoleńcza” z Rosją.
Przyczyny wybuchu wojny.
Prusacy byli przekonani, że Napoleon doceni ich neutralność w czasie wojny z III koalicją w 1805 r. i zgodzi się na aneksję Hanoweru. Tymczasem cesarz nie zamierzał ułatwiać Berlinowi zadania, co zaowocowało utworzeniem Związku Reńskiego. By osłodzić Fryderykowi Wilhelmowi gorycz porażki, rozwinął przed nim wizję drogi do korony cesarskiej poprzez utworzenie konfederacji północno-germańskiej z państw nie należących do Związku Reńskiego. Król wahał się jednak, wciąż spoglądając na Rosję.
Car Aleksander szykował się właśnie do wojny z Turcją i nie miał zamiaru wplątywać się w nową wojnę przeciw Napoleonowi. W Petersburgu istniała jednak silna partia anty-napoleońska, która roztoczyła przed carem wizję Rosji wypartej z Europy Środkowej, jeśli zaakceptuje zdobycze Francji.
Również w Wielkiej Brytanii dominowało stronnictwo prowojenne, prące do utworzenia nowej koalicji antyfrancuskiej. Aby sprowokować Prusy, rząd angielski poinformował Berlin, że rząd francuski zaproponował mu Hanower, jako zapłatę za pokój. Reakcja Fryderyka Wilhelma była łatwa do przewidzenia. Poczuł się oszukany. Hanower wydał mu się kartą przetargową w ręku Napoleona, chcącego za wszelką cenę kupić pokój. Uznał, że czas na wojnę i dowiedzenie, że armia pruska to nadal armia Fryderyka Wielkiego. I tak było w istocie: była to armia sprzed wielu dziesięcioleci. Wojskowi pruscy hołdowali doktrynie fryderycjańskiej. Artyleria pruska była zacofana technicznie, w piechocie obowiązywał przestarzały szyk linearny, do natarcia wojsko ruszało głębokimi kolumnami batalionowymi. Nie znano jeszcze powszechnej w armii francuskiej tyraliery. Dopiero Napoleon miał obnażyć w całej rozciągłości te niedostatki.
1 października 1806 Fryderyk Wilhelm wystosował do Napoleona ultimatum z żądaniem wycofania armii francuskiej za linię Renu i zapowiadające utworzenie konfederacji państw północnoniemieckich pod protektoratem Prus. Dla sztabu francuskiego ten akt wypowiedzenia wojny nie był zaskoczeniem. Napoleon od jakiegoś już czasu planował rozbicie armii pruskiej, nim nadejdzie ewentualna rosyjska odsiecz.
Przeciwnicy.
Obie armie podzielone były na oddzielne części.
Armia prusko-saksońska.
Pruska armia była w bardzo kiepskim stanie. Jej głównodowodzący Karol Wilhelm miał 71 lat, a jego polowi podkomendni mieli po 60-kilka lat. Armia ta swoją doktryną, wyszkoleniem i treningiem sięgała ciągle czasów Fryderyka Wielkiego. Jej największą słabością było słabe dowództwo i co za tym idzie organizacja i komunikacja pomiędzy poszczególnymi jednostkami. Największą jednostką była dywizja, a nie jak w przypadku wojsk francuskich korpus, mogący samodzielnie prowadzić bitwę lub stawiać opór całej armii wroga, co właśnie stało się pod Auerstedt. Kontyngent saski był lepiej wyszkolony i wyposażony od armii pruskiej, jednak liczebnie, organizacyjnie i taktycznie również nie mógł się mierzyć z francuską Wielką Armią. Siły prusko-saskie dzieliły się na:
Wielka Armia.
Armia Napoleona kochała swoich dowódców, była bardzo doświadczona i bardzo dobrze dowodzona przez wyważoną mieszankę marszałków o różnym wieku i doświadczeniu (generalnie byli znacznie młodsi od swoich pruskich i saskich odpowiedników). Siły Napoleona pod Jeną liczyły 95 tysięcy żołnierzy pod dowództwem:
Na północ od Jeny w sąsiedztwie Auerstedt znajdował się:
Plan bitwy.
Dla Napoleona najważniejsza w nadchodzącej konfrontacji była strategia sprowadzenia jak najwięcej oddziałów w miejsce głównej bitwy w możliwie jak najkrótszym czasie, ponadto starał się doprowadzić do odcięcia najkrótszej drogi potencjalnego odwrotu nieprzyjaciela. Samo rozmieszczenie jednostek na polu bitwy było zależne w dużej mierze od miejsca spotkania i dążono przy tym do natychmiastowego kontaktu bojowego z wrogiem z wykorzystaniem przewagi terenu jeżeli było to możliwe.
Dla Prusaków zasadniczym problemem był brak jednolitego łańcucha dowodzenia np. na jednym stanowisku w armii znajdowało się kilka osób. Prowadziło to do niesnasek i nieposłuszeństwa. Plan pruski był misternie przygotowywany i co za tym idzie długi i zajmujący dużo czasu do zrealizowania podczas bitwy, a w zasadzie tuż przed nią. O ile Napoleon dążył do natychmiastowej konfrontacji, o tyle Prusacy liczyli na to, że przed bitwą będą mogli rozwinąć skrzydła i zająć wyznaczone na planie pozycje, co było nie do zrealizowania w rzeczywistości.
Bitwa.
Bitwy rozpoczęły się, gdy główne siły Napoleona spotkały się z oddziałami Hohenlohe niedaleko Jeny. Na początku Napoleon miał do dyspozycji 48 tysięcy żołnierzy, ale wykorzystał swój plan koncentracji na polu bitwy 96 tysięcy żołnierzy. Kolejne jednostki francuskie nadchodziły w czasie bitwy tymczasem Prusacy byli zaskoczeni i wolno reagowali na rozwijającą się sytuację, co doprowadziło do tego, że 15 tysięcy żołnierzy Rüchela dotarło na miejsce bitwy z Weimaru w momencie, gdy 38 tysięcy żołnierzy Hohenlohe uciekało już z pola bitwy, zostawiając za sobą 10 tysięcy żołnierzy zabitych lub rannych i 15 tysięcy w niewoli. Pomimo to była to ciężka bitwa, która kosztowała Napoleona 5 tysięcy zabitych lub rannych żołnierzy. Napoleon był przeświadczony iż spotkał i pobił główne siły pruskiej armii.
Dalej na północ niedaleko Auerstedt, obaj, Davout i Bernadotte otrzymali rozkazy śpieszyć na pomoc Napoleonowi lub wzajemnie sobie, jeżeli spotkają siły wroga. Davout postanowił przebić się przez Eckartsbergę a Bernadotte przez Dornburg. Jednak droga Davouta na południe została zablokowana przez główne siły pruskie z samym królem, księciem brunszwickim i marszałkami polowymi Möllendorfem i Kalckreuthem. Rozpętała się zaciekła bitwa i pomimo dwukrotnej przewagi wojsk Pruskich to Davout i jego trzy świetnie wyszkolone dywizje Frianta, Gudina i Moranda odniosły zwycięstwo. Chociaż Bernadotte był w niedalekiej odległości od starcia, nie pomógł ani Davoutowi, ani Napoleonowi w toczonych przez nich jednocześnie bitwach, za co był później ukarany przez tego drugiego ostrą reprymendą. Napoleon miał powiedzieć o Bernadotte „Powinienem go rozstrzelać”.
Bitwa pod Jeną.
Bitwa zaczęła się rankiem 14 października 1806 roku na trawiastych polach niedaleko od Jeny. Pierwsza uderzyła armia francuska na oba skrzydła pruskich linii, co dało następnym nadchodzącym jednostkom czas na sformowanie ataku na centrum. Te pierwsze potyczki odniosły mały skutek poza przełamaniem, którego dokonała dywizja generała Saint Hilaire, która atakowała odizolowaną lewą flankę pruską.
W tym samym czasie Marszałek Michel Ney skończył formowanie jednostek jak rozkazał Napoleon, przy czym zdecydował się na rozpoczęcie ataku pomimo braku rozkazu. Skończyło się to prawie katastrofą. Jego początkowy atak był udany, lecz odsłonił swoje wojska na atak pruskiej artylerii. Widząc, że Ney ma zbyt rozciągnięte wojska, pruski dowódca zdecydował się na kontratak, który otoczył jego siły. Na co Ney rozkazał sformować czworobok, aby chronić wszystkie swoje flanki. Napoleon wyczuł zagrożenie i rozkazał marszałkowi Lannesowi przesunąć atak na centrum, aby wspomóc Neya. Ta decyzja osłabiła francuskie centrum, na którym Napoleon rozstawił Gwardię, którą osobiście kontrolował. Ta taktyka ocaliła wojska Neya, które mogły się wycofać. Chociaż Francuzi byli osłabieni w tym momencie, to jednak Prusacy nie wykorzystali okazji aby przejąć inicjatywę, co później przełożyło się na ich klęskę. Mała ruchliwość wojsk pruskich wystawiła ich na ogień francuskiej artylerii oraz lekkiej piechoty. Jak napisał później jeden z pruskich generałów: „Przestrzeń w okolicy wejścia do Jeny była sceną najstraszniejszego upływu krwi i rzezi”.
W tym czasie około godziny 13:00 Napoleon zdecydował się na decydujący atak. Rozkazał swoim wojskom przełamać się przez pruskie skrzydła i otoczyć i zniszczyć ich centrum. Ten atak okazał się skuteczny i pruskie dywizje na skrzydłach zaczęły uciekać z pola bitwy. Widząc to pruscy dowódcy zdecydowali się na całkowity odwrót. Bitwa była skończona. W sumie Prusacy stracili w niej 10 tys. zabitych lub rannych, 15 tys. wziętych do niewoli oraz 20 dział.
Bitwa pod Auerstedt.
Pierwsze starcie tej bitwy miało miejsce o 7:00, gdy dywizja Gudina i huzarzy starli się z pruską kawalerią i artylerią na zewnątrz wioski Poppel. Następnie walka zaczęła się, gdy tylko podniosła się mgła i wojska marszałka Davouta otrzymały rozkaz zajęcia pozycji w Hassenhausen.
Pruskim dowódcą na polu bitwy był Friedrich von Schmettau. Jego dywizja miała rozkaz podążać tą samą drogą, którą maszerowały wojska francuskie Davouta z celem zajęcia przejścia Kösen. Następny na pole bitwy nadciągnął generał Blücher ze swoją kawalerią, który zajął pozycję na jego lewym skrzydle. Razem zaatakowali oddziały Gudina i odrzucili je z powrotem do wsi.
Następnie o 8:30 na pole bitwy nadciągnęli Wartensleben z głównodowodzącym księciem brunszwickim, który rozkazał swojej piechocie zająć lewe skrzydło, a kawalerii prawe. Pół godziny później przybyła reszta kawalerii francuskiej i zajęła pozycje na lewym skrzydle Gudina. Następna dywizja Davouta dowodzona przez Frianta z jego 12 funtową artylerią przybyła o 9:30 i zajęła pozycję na prawym skrzydle Gudina formując czworoboki. Jej przybycie zmusiło do odwrotu kawalerię Blüchera. Nie widząc wyjścia książę Brunszwicki rozkazał uderzyć swojej kawalerii. W tym samym momencie dwa regimenty Wartenslebena zaatakowały Hassenhausen.
Wszystko zawiodło: trzy regimenty pruskiej kawalerii zostały rozbite, a piechota musiała się wycofać. W tym krytycznym momencie książę Brunszwicki musiał podjąć zdecydowane kroki. Krótko przed godziną 10:00 rozkazał pełny atak na Hassenhausen. O godzinie 10:00 książę odniósł śmiertelną ranę, a Schmettau również był ciężko ranny. Z powodu straty tych dwóch dowódców wojskom pruskim groziła klęska.
Następnie o godzinie 10:30 na pole bitwy nadciągnęła piechota Oswalda i książę Oranii (późniejszy król Holandii). Jego jedyną decyzją było rozdzielenie swoich sił na dwie części aby wzmocnić obie flanki armii pruskiej. Z kolei wojska francuskie wzmocniła trzecia dywizja Davouta pod dowództwem generała Moranda, która zajęła pozycję na lewym skrzydle Gudina. W tym momencie bitwy Davout zobaczył, że linia pruska się chwieje i o godzinie 11:00 rozkazał swojej piechocie kontratakować. Do południa centrum Schmettau zostało złamane i zmuszone do odwrotu przez strumień Lissbach. Kawaleria Bluchera została zmieciona a Wartensleben został odrzucony. Prusacy zrozumieli, że bitwa jest już przegrana i król Fryderyk Wilhelm III nakazał odwrót.
Wojska Davouta, mimo że odniosły zwycięstwo, poniosły duże straty – 7052 zabitych i rannych, podczas gdy Prusacy stracili 15 tys. zabitych i rannych.
Skutki.
Napoleon początkowo nie wierzył, że Davout pokonał główne siły pruskie bez pomocy innych korpusów i odpowiedział na pierwszy raport mówiąc „Powiedzcie swojemu Marszałkowi że widzi podwójnie”, co odnosiło się do jego słabego wzroku. Kiedy jednak sprawa stała się oczywista, zmienił zdanie. Bernadotte został prawie odwołany za nieśpieszenie na pomoc zarówno Napoleonowi, jak i Davoutowi, pomimo tego że był w zasięgu słuchu bitwy pod Auerstedt i w zasięgu marszu do Jeny, a zignorował swoje rozkazy i nie wziął udziału w żadnej z tych bitew. Davout został księciem Auerstedt, a Lannes – bohater spod Jeny – nie został w ten sam sposób uhonorowany.
Z kolei po pruskiej stronie, książę brunszwicki odniósł śmiertelne rany pod Auerstedt i przez kilka następnych dni jego siły nie były w stanie zorganizować jakiegokolwiek oporu przeciw pościgowi kawalerii Murata. 16 października skapitulował Erfurt i duża część sił pruskich dostała się do niewoli nie oddając prawie żadnego strzału. W bitwie pod Halle 17 października Bernadotte pobił rezerwę księcia Wirtembergii Eugeniusza Fryderyka. Davout z kolei wprowadził swoje wyczerpane wojska do Berlina 25 października. Siły Hohenlohe poddały się 28 października po bitwie pod Prenzlau. Krótko potem skapitulował Pasewalk. Korpus Bluchera został zniszczony w bitwie pod Lubeką 6 i 7 listopada. Odizolowane punkty oporu istniały, jak np. Gdańsk, ale głównym przeciwnikiem Napoleona była teraz Rosja i otwierała się możliwość powrotu Legionów Polskich do Polski.
Bitwa pod Jeną wpłynęła najbardziej na potrzebę reform feudalnego państwa pruskiego i jego armii. Przestarzała doktryna, sprzęt oraz feudalne zależności nie mogły się równać z tym, co oferowała ówczesna Francja. Francuski żołnierz walczył za ideały takie jak wolność, równość, braterstwo.
Upamiętnienie.
Na pamiątkę tej bitwy Napoleon kazał zbudować most w Paryżu, który nazwał na cześć tej bitwy, a kiedy został ostatecznie pokonany, żołnierze okupujący Francję chcieli go zburzyć, ale Talleyrand tymczasowo zmienił jego nazwę na most wielkiej armii francuskiej. Stacja Metra Paryskiego przy tym samym moście ma taką samą nazwę.
Bitwa ta jest wymieniona na Łuku Triumfalnym w Paryżu oraz na podłodze przy grobowcu Napoleona w Les Invalides.
Bitwa ta ma szczególne miejsce w polskiej narodowej epopei „Pan Tadeusz” Adama Mickiewicza, gdzie jest kilkukrotnie wymieniana.

</doc>
<doc id="339727" url="https://pl.wikipedia.org/wiki?curid=339727" title="Rebecca de Mornay">
Rebecca de Mornay



</doc>
<doc id="339729" url="https://pl.wikipedia.org/wiki?curid=339729" title="Alfa Camelopardalis">
Alfa Camelopardalis

Alfa Camelopardalis ("α Cam") – gwiazda uciekająca w gwiazdozbiorze Żyrafy o wielkości gwiazdowej 4,26. Znajduje się w odległości pomiędzy 1600 a 6900 lat świetlnych od Słońca. Jej wielkość absolutna wynosi -7,4m. Należy do typu widmowego O9.5 Ia. Temperatura powierzchni tego jasnego nadolbrzyma wynosi ok. 30 000 K.
Porusza się z prędkością pomiędzy 680 a 4200 km/s. Gwiazda została wprowadzona w tak szybki ruch przez oddziaływanie grawitacyjne znajdującej się w pobliżu gromady młodych, gorących gwiazd lub wybuch pobliskiej masywnej gwiazdy jako supernowej.

</doc>
<doc id="339731" url="https://pl.wikipedia.org/wiki?curid=339731" title="Α Cam">
Α Cam



</doc>
<doc id="339733" url="https://pl.wikipedia.org/wiki?curid=339733" title="Mistrzostwa Europy w Piłce Nożnej 1984">
Mistrzostwa Europy w Piłce Nożnej 1984

Mistrzostwa Europy w Piłce Nożnej 1984 (Euro 84) odbyły się we Francji. Były to siódme Mistrzostwa Europy w piłce nożnej. Turniej finałowy trwał od 12 czerwca do 27 czerwca 1984 roku.
W tym czasie tylko osiem państw wzięło udział w turnieju finałowym, spośród których siedem musiało przejść przez etap kwalifikacji. Francja zakwalifikowała się automatycznie jako gospodarz turnieju.
Maskotka.
Mistrzostwa Europy we Francji były drugimi, które miały maskotkę. Tym razem był nią kogut o imieniu Peno.
Kwalifikacje.
Mistrzostwa Europy w Piłce Nożnej 1984 (eliminacje)
Zakwalifikowane drużyny.
W finałach wzięły udział następujące reprezentacje narodowe:
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Faza pucharowa.
Finał.
MISTRZ EUROPY 1984
FRANCJA 1. TYTUŁ MISTRZA EUROPY
Statystyka turnieju.
Strzelcy goli.
9 goli
3 gole
2 gole
1 gol
Najszybszy gol.
4 minuta: Michel Platini w meczu Francja – Belgia.
Średnia goli.
2,73 na mecz

</doc>
<doc id="339737" url="https://pl.wikipedia.org/wiki?curid=339737" title="Marcin Piekarski (żużlowiec)">
Marcin Piekarski (żużlowiec)

Marcin Piekarski (ur. 21 czerwca 1989) – polski żużlowiec.
W 2002 reprezentował Polskę na Mistrzostwach Świata w Szwecji w miniżużlu, rok wcześniej zdobył drużynowe mistrzostwo Europy. Egzamin na "dużym torze" żużlowym zdał w 2005 i w tym samym roku debiutował w rywalizacji w ekstraklasie żużlowej, zdobywając w barwach Włókniarza Częstochowa brązowy medal mistrzostw Polski. Ma podpisany zawodowy kontrakt z Włókniarzem do 2010 roku. Do końca sezonu 2008 jest wypożyczony do PSŻ-u Poznań.
Do jego sukcesów należą wysokie miejsca w Memoriale Lubosa Tomička w Pradze w kategorii młodzieżowców - w 2004 był 4., w 2005 - 1. 
W roku 2011 oficjalnie zakończył karierę żużlową.

</doc>
<doc id="339738" url="https://pl.wikipedia.org/wiki?curid=339738" title="Liczba (ujednoznacznienie)">
Liczba (ujednoznacznienie)



</doc>
<doc id="339740" url="https://pl.wikipedia.org/wiki?curid=339740" title="Bitwa pod Frydlandem">
Bitwa pod Frydlandem

Bitwa pod Frydlandem – bitwa pomiędzy siłami Cesarstwa Francuskiego a Imperium Rosyjskiego stoczona 14 czerwca 1807 roku niedaleko Frydlandu (niem. "Friedland", obecnie Prawdinsk w obwodzie kaliningradzkim), nad dolną Łyną, około 43 km na południowy wschód od Królewca. Jedna z najważniejszych bitew wojen napoleońskich, która bezpośrednio doprowadziła do zakończenia wojny z IV Koalicją.
Po prawie 23 godzinach walki francuskie oddziały dowodzone przez Napoleona zdołały odnieść decydujące zwycięstwo nad armią rosyjską generała Bennigsena. Wojska francuskie miały całkowitą kontrolę nad polem bitwy, a rosyjska armia uciekała chaotycznie przez Łynę, w której wielu jej żołnierzy utonęło. W wyniku tej klęski cesarz Aleksander I został zmuszony do podpisania pokoju w Tylży.
Bitwa pod Frydlandem ma szczególne miejsce w historii Polski, ponieważ jednym z jej skutków było utworzenie Księstwa Warszawskiego.
Przed bitwą.
Po pokonaniu głównych sił pruskich pod Jeną i Auerstedt (14 X 1806) wojska Napoleona zajęły większość Królestwa Prus, w tym ziemie polskie zaboru pruskiego. Pruska para królewska przeniosła się z Berlina do Królewca, a na terenie Prus Wschodnich operowały jeszcze oddziały pruskie Lestocq’a oraz armia rosyjska generała Levina Bennigsena. Na początku lutego 1807 armia francuska wkroczyła do Prus Wschodnich, w celu pokonania i wypchnięcia z ich terytorium Rosjan. Po zimowej kampanii iławskiej zakończonej krwawą i nierozstrzygniętą bitwą pod Pruską Iławą (7–8 II 1807) Napoleon przerwał działania i wznowił je dopiero w czerwcu 1807 r.
Po uderzeniu na Dobre Miasto (5–9 VI) i nierozstrzygniętej oraz okupionej dużymi stratami bitwie pod Lidzbarkiem Warmińskim (10 VI) Napoleon postanowił się wycofać i zagrozić lewemu skrzydłu Rosjan. Bennigsen cofnął się w kierunku Frydlandu – swej wysuniętej bazy zaopatrzeniowej i rzeki Łyny. Przechodząc na prawy brzeg Łyny, Rosjanie odsłonili drogę na Królewiec, gdzie stacjonował korpus pruskiego generała Lestocqa (2 dywizje pruskie i 1 dywizja rosyjska – łącznie 25 000 żołnierzy). Napoleon wysłał przeciwko Lestocqowi korpusy Soulta i Davouta oraz jazdę Murata, podczas gdy w kierunku Frydlandu skierował jedynie korpus Lannesa. Sam z resztą sił zatrzymał się w Iławie Pruskiej. Decyzje Napoleona wynikały z błędnego mniemania, że główne siły Bennigsena wycofały się na Królewiec. Tymczasem 13 czerwca 1807 r., gdy jazda Lannesa została wyparta z Frydlandu, Napoleon dowiedział się, że właśnie wokół tego miasta Bennigsen skoncentrował swoje siły. Bennigsen, który zorientował się, że ma do czynienia tylko z jednym korpusem, postanowił rozbić Lannesa, którego siły osłaniały drogę do Królewca. Pewny powodzenia posłał Płatowa w kierunku Welawy, by zajął on przeprawy przez Pregołę. Rano 14 czerwca przewaga Rosjan była ogromna, ale na pole bitwy przez cały dzień przybywały nowe francuskie oddziały. Armia rosyjska zajmowała pozycje na lewym brzegu Łyny, pomiędzy lasami Sortlack i Domeraw. Na lewej stronie stanął Bagration (2 dywizje piechoty i 2 dywizje jazdy – razem 20 000 żołnierzy), prawą stronę zajął natomiast Gorczakow (4 dywizje piechoty i 2 dywizje jazdy – razem 35 000 żołnierzy). Odwody składały się z gwardii i dywizji jazdy (razem 20 000 żołnierzy). Cała artyleria rosyjska została skoncentrowana w odwodach.
Bennigsen nietrafnie wybrał teren z rzeką na tyłach. Pod naporem przeciwnika cała jego armia musiałaby forsować Łynę pod Frydlandem, mając na karku Francuzów.
Bitwa.
Rosyjskie siły pod dowództwem generała Golicyna wyparły posterunki francuskiej kawalerii z Frydlandu 13 czerwca i główne siły Bennigsena nocą zajęły miasto. Tymczasem znajdująca się w znacznym rozproszeniu armia Napoleona kierowała się różnymi drogami właśnie na Frydland, dlatego pierwsza faza starcia była czysto sytuacyjna i nieplanowana. Korpus marszałka Lannesa (7000 piechoty i 3000 jazdy) starł się z Rosjanami najpierw w lesie Sortlack i przed Posthenen między 2:30 a 3:00 w nocy 14 czerwca. Następnie obie strony użyły swojej kawalerii, aby ubezpieczyć formowanie swych szyków. Starcie kawalerii zakończyło się zdobyciem Heinrichsdorfu przez generała Grouchy.
W tym samym czasie Lannes toczył ciężkie boje, aby powstrzymać napierającego Bennigsena. Napoleon obawiał się, że Rosjanie chcą uniknąć bitwy po raz kolejny, jednak o godzinie 6:00 rano Bennigsen miał już prawie 50 000 żołnierzy przeprawionych przez rzekę i rozmieszczonych na zachód od Frydlandu. Jego piechota wraz z artylerią była zorganizowana w dwie linie, rozciągnięte na drodze pomiędzy Heinrichsdorfem a Frydlandem oraz na wyższych zakrętach rzek. Linię prawego skrzydła piechoty wydłużała kawaleria i Kozacy aż do lasu na północny wschód od Heinrichsdorfu. Niewielkie oddziały Kozaków docierały aż do "Schwönau". Na lewym skrzydle też znajdowała się kawaleria, ponadto dla osłony lewego skrzydła za rzeką Łyną rozmieszczone zostały baterie. Ciężka i nierozstrzygnięta wymiana ognia trwała pomiędzy Rosjanami i oddziałami Lannesa w lesie Sortlack.
Czoło francusko-polskiego korpusu Mortiera (wraz z polską dywizją Dąbrowskiego) pojawiło się przy Heinrichsdorfie i Kozacy zostali wyparci z Schwönau. Lannes utrzymał się na pozycji, a gdy w południe nadciągnął Napoleon z 40 000 żołnierzy, stan liczebny wojsk francuskich pod Frydlandem sięgnął 80 000 żołnierzy. Rozkazy Napoleona (który szybko zorientował się w fatalnym położeniu Rosjan, w którym znaleźli się na skutek nieudolności dowodzenia Bennigsena) były bardzo krótkie: korpus Neya miał zająć pozycję pomiędzy Postlienen i Lasem Sortlack, a Lannes miał się zbliżyć do jego lewej flanki, aby uformować razem z nim centrum. Korpus Mortiera przy Heinrichsdorfie miał stworzyć lewe skrzydło. I korpus generała Victora razem z Gwardią Cesarską znalazły się w rezerwie za Posthenen. Cała kawaleria została zgromadzona w Heinrichsdorfie. Główne uderzenie, które miał przeprowadzić Ney, miało być skierowane na rosyjskie lewe skrzydło (Bagration), które jak od razu zauważył Napoleon, było stłoczone na ciasnym paśmie ziemi pomiędzy rzeką a strumieniem napędzającym młyn. Trzy dywizje kawalerii zostały dołączone do generalnej rezerwy. Victor i Mortier mieli uderzyć na Gorczakowa. Napoleon postanowił wykorzystać nadarzającą się okazję i potężnym uderzeniem zepchnąć Rosjan do rzeki. Francuski wódz spędził popołudnie na formowaniu nowo przybyłych oddziałów. Operację tę osłaniał zmasowany ogień artylerii.
O godzinie 17:00 wszystkie przygotowania zostały zakończone i Ney przeprowadził poprzedzone ciężkim ostrzałem artylerii gwałtowne natarcie na las Sortlack. Atak został skierowany wzdłuż Łyny. Jedna z dywizji Neya (pod dowództwem Marchanda) wpędziła część rosyjskiego lewego skrzydła do wody przy lesie. Widząc, co się dzieje, Rosjanie przypuścili gwałtowne natarcie kawalerii przeciwko lewemu skrzydłu dywizji Marchanda, które jednak zostało odparte przez dywizję dragonów Latoura-Maubourga.
Ponieważ Rosjanie tłoczyli się w zakrętach Łyny, czyniło ich to łatwym celem dla dział Neya i rezerwy. Atak Neya został tu jednak powstrzymany, kiedy spychając Bagrationa do Łyny, dostał się on pod silny ogień artylerii rosyjskiej. Wykorzystał to Bennigsen i rzucił do walki rezerwę kawalerii, która natarła z wielką furią i odrzuciła Neya, zmuszając go do cofnięcia się w wielkim nieporządku. Tak jak pod Pruską Iławą, wydawało się, że nadejście nocy odroczy decydujący sukces. Tym razem jednak walka toczyła się nie zimą, tylko późną wiosną na twardym gruncie i przy dobrej pogodzie. W tych warunkach wielka mobilność i doświadczenie francuskich jednostek okazały się decydujące. Dywizja piechoty generała Duponta natarła gwałtownie z Posthenen, natomiast dywizje kawalerii francuskiej zepchnęły rosyjskie szwadrony na stłoczone masy piechoty znajdującej się na brzegu rzeki. Wkrótce generał artylerii Sénarmont podciągnął dużą liczbę dział, aby strzelać z krótkiego zasięgu. Dzięki temu Ney przeszedł do przeciwnatarcia i około godziny 19:00 wdarł się do Frydlandu, po czym ruszył do pościgu za rozbitymi regimentami lewego skrzydła Bennigsena. Działania przeciw siłom Gorczakowa wsparło uderzenie gwardii napoleońskiej. W tym samym czasie Lannes i Mortier powstrzymywali rosyjskie centrum i prawe skrzydło, a ich artyleria zadawała Rosjanom znaczne straty. Kiedy Frydland zaczął płonąć, obaj marszałkowie rzucili swoją piechotę do ataku. Świeże oddziały francuskie wkraczały na pole bitwy. Generał Dupont odznaczył się tego dnia po raz drugi dzięki przekroczeniu brodu na strumieniu młyńskim i uderzeniu na lewą flankę rosyjskiego centrum. Atak ten spotkał się z zażartym oporem. Mimo to wojska francuskie zdołały zepchnąć Rosjan w stronę rzeki.
Straty jakie ponieśli Rosjanie uciekając przez rzekę Łynę koło Frydlandu były bardzo ciężkie, wielu żołnierzy utonęło. Ciągle nie rozbite oddziały prawego skrzydła Rosjan dzięki znalezieniu brodu na północ od miasta wycofały się przez drogę na Allenburg. Francuska kawaleria lewego skrzydła, mimo że dostała rozkaz pościgu, pozostała z nieznanych przyczyn nieaktywna. Do godziny 23:00 walki ustały i tylko rosyjska bateria na przeciwległym brzegu rzeki prowadziła nadal ostrzał, osłaniając chaotyczny odwrót Rosjan. Bennigsen był o włos od całkowitej klęski. Francuskie straty wyniosły około 8000 żołnierzy, podczas gdy Rosjanie stracili prawie 20 000 zabitych i rannych.
Po bitwie.
Bennigsen nie mógł już dłużej udawać przed carem Aleksandrem, że wszystko idzie w dobrym kierunku i że zwycięstwo jest tylko kwestią czasu. Jego armia została pobita i nic nie mogło już zatrzymać Napoleona przed uderzeniem na Rosję. Aleksander, zdając sobie sprawę z rozmiarów klęski, poprosił 19 czerwca 1807 r. o zawarcie rozejmu. Napoleon, mając w pamięci krwawe bitwy z kampanii zimowej (szczególnie tą pod Pruską Iławą), zgodził się i przystąpił do wstępnych pertraktacji pokojowych, które zostały zakończone podpisaniem pokoju w Tylży. Baron Lejeune wspominał, że gdy przybył po bitwie do Frydlandu z wiadomością o zdobyciu Kołobrzegu Napoleon miał odpowiedzieć: „Ja też dzisiaj zdobyłem swoją wioskę Kołobrzeg, razem ze wszystkim co powstrzymywało moje natarcie. Frydland jest wart Austerlitz, Jeny czy bitwy pod Marengo, której rocznicę obchodzę właśnie dziś”.
Skutki.
Bitwa pod Frydlandem definitywnie zakończyła wojnę z IV Koalicją. 7 lipca 1807 r. Rosja i Francja podpisały pokój w Tylży, który doprowadził do zawarcia sojuszu pomiędzy obu krajami po dwóch latach wojny. Francja zawarła osobny traktat z Prusami dwa dni później, aby uniemożliwić im wpływ na główne negocjacje. Oficjalne warunki pokoju z Tylży wspominały ogólnikowo o wzajemnym zrozumieniu pomiędzy Napoleonem a Aleksandrem I. Natomiast te okryte tajemnicą dotyczyły konkretnych spraw światowych: Francja zezwoliła Rosji na przejęcie całkowitego wpływu nad polityką wobec Imperium osmańskiego, w zamian zyskując wpływ na Dalmację i Wyspy Jońskie. Rosja dostała również wolną rękę w sprawie Finlandii, za co Aleksander zgodził się przystąpić do Systemu Kontynentalnego, w razie gdyby wojna z Wielką Brytanią miała się przeciągnąć. W drugim traktacie Prusy zostały upokorzone. Wszystkie pruskie terytoria na zachód od Łaby zostały przekształcone w nowe Królestwo Westfalii, a te uzyskane dzięki drugiemu i trzeciemu rozbiorowi Polski zostały przekształcone w Księstwo Warszawskie. Białystok został wcielony do Rosji.
Bitwa ta jest wymieniona na Łuku Triumfalnym w Paryżu oraz u podstawy sarkofagu Napoleona w Katedrze Inwalidów w Paryżu.

</doc>
<doc id="339741" url="https://pl.wikipedia.org/wiki?curid=339741" title="Chad Lowe">
Chad Lowe

Charles Davis „Chad” Lowe II (ur. 15 stycznia 1968 w Dayton) – amerykański aktor, reżyser i producent filmowy i telewizyjny angielskiego, irlandzkiego, walijskiego i szkockiego pochodzenia. Jego starszy o cztery lata brat Rob został również aktorem.
Życiorys.
Wczesne lata.
Urodził się i wychowywał w niewielkiej miejscowości Dayton w stanie Ohio wraz ze starszym bratem Robertem Heplerem (ur. 17 marca 1964 w Charlottesville). Jego rodzice – ojciec prawnik Charles Davis Lowe i matka pisarka i emerytowana nauczycielka Barbara Lynn Wilson (z domu Hepler; 1939–2003) – rozwiedli się, gdy miał trzy lata. Został przy matce, która ponownie wyszła za mąż za Steve’a Wilsona. Miał także dwóch przyrodnich braci - Micaha Dyera i Justina Lowe. Uczęszczał do Santa Monica High School w Santa Monica, w Kalifornii, a jego kolegami byli: Emilio Estevez, Charlie Sheen, Sean Penn, Chris Penn i Robert Downey Jr.
Kariera.
Debiutował na dużym ekranie jako haker w komediodramacie sportowym "Jankes na Oksfordzie" ("Oxford Blues", 1984) u boku starszego brata Roba, Ally Sheedy, Amandy Pays i Juliana Sandsa.
Występował także na scenie w przedstawieniach: "Coming of Age in Soho" (1985) w nowojorskim Public Theatre, Martinson Hall, podczas New York Shakespeare Festival, "Przygody Hucka" (1990) jako Huckleberry Finn na Williamstown Theatre Festival, Williamstown, "Grotesque Love Songs" (1990) w roli Johna w nowojorskim Workshop of the Players Art Theatre, "Night of 100 Stars III" (1990) w Radio City Music Hall w Nowym Jorku, "Burning Blue" (2002) jako porucznik Will Stephenson w nowojorskim Samuel Beckett Theatre, "The Exonerated" w Forty-Five Bleecker Street Theatre (2002 i 2004), a także "Blue Denim" jako Arthur Bartley na scenie w Los Angeles.
W 1989 był nominowany do nagrody Emmy za postać Michaela Wellsa w jednym z odcinków serialu "CBS Schoolbreak Special" - pt. „No Means No” (1984). Przełomem okazała się telewizyjna rola Jessego McKenny, chorego na AIDS, w serialu ABC "Dzień za dniem" ("Life Goes On", 1991-93), za którą w 1993 roku otrzymał nagrodę Emmy i Quality TV Award.
Pojawiał się także gościnnie w innych serialach, w tym "Ostry dyżur", "Melrose Place" czy "Nowe wcielenie" ("Now and Again", 1999–2000) jako Craig Spence.
W 2007 zdobył nagrodę specjalną Jury Prize Sarasota Film Festival za debiut reżyserski komediodramatu "Beautiful Ohio" (2006) z udziałem Williama Hurta, Julianny Margulies i Rity Wilson.
Życie prywatne.
28 września 1997 roku poślubił aktorkę Hilary Swank. Jednak 9 stycznia 2006 roku doszło do separacji, a 1 listopada 2007 roku do rozwodu. W styczniu 2007 roku związał się z Kim Painter. Pobrali się 28 sierpnia 2010 roku Terranea Resort w Los Angeles. Mają trzy córki: Mabel (ur. 16 maja 2009), Fionę Hepler (ur. 15 listopada 2012) i Nixie Barbarę (ur. 25 marca 2016).

</doc>
<doc id="339743" url="https://pl.wikipedia.org/wiki?curid=339743" title="Rdest">
Rdest

Rdest ("Polygonum" L.) – rodzaj roślin należących do rodziny rdestowatych. Pod względem taksonomicznym jest to bardzo trudny rodzaj, o zmieniającej się klasyfikacji na przestrzeni lat. W pierwotnym, szerokim ujęciu ustalonym przez Karola Linneusza ("Polygonum" "sensu lato"), rodzaj ten obejmuje ponad 200 gatunków. Ponieważ w ujęciu tym rodzaj ma charakter parafiletyczny od wielu lat różni taksonomowie proponują nowe ujęcia mające na celu wyodrębnienie rodzajów monofiletycznych. Współczesne publikacje taksonomiczne wyodrębniają w miejscu dawnego rodzaju rdest ("Polygonum" "sensu lato") szereg drobniejszych rodzajów, spośród których we florze Polski przedstawicieli mają: "Polygonum" "sensu stricto", "Persicaria", "Bistorta", "Fallopia". W polskim piśmiennictwie z zakresu nomenklatury botanicznej zaadaptowano wyodrębnienie rodzaju "Fallopia" nazywając go odrębną nazwą polską jako „rdestówka”. Dodatkowo wyodrębnionemu rodzajowi "Reynoutria" nadana została nazwa „rdestowiec”. Nazwa „rdest” pozostaje w użyciu w stosunku do pozostałych rodzajów wydzielanych z szerokiego ujęcia rodzaju "Polygonum". 
Morfologia.
Charakterystyka rodzaju "Polygonum" w wąskim ujęciu ("sensu stricto"):
Systematyka.
"Avicularia" (Meisner) Börner, "Centinodium" (H. G. L. Reichenbach) Montandon, "Discolenta" Rafinesque
Rodzaj z plemienia "Polygoneae" i podrodziny "Polygonoideae" w obrębie rodziny rdestowatych "Polygonaceae".
Pod względem taksonomicznym jest to bardzo trudny rodzaj, o zmieniającej się klasyfikacji na przestrzeni lat. W pierwotnym, szerokim ujęciu ustalonym przez Karola Linneusza ("Polygonum" "sensu lato"), rodzaj ten obejmuje ponad 200 gatunków. Ponieważ w ujęciu tym rodzaj ma charakter parafiletyczny od wielu lat różni taksonomowie proponowali nowe ujęcia mające na celu wyodrębnienie rodzajów monofiletycznych. Przełomowy charakter miała publikacja Kerstin Haraldson z 1978, bowiem jej klasyfikacja została później w dużym stopniu potwierdzona dalszymi dowodami, w tym molekularnymi. W efekcie współczesne publikacje taksonomiczne wyodrębniają w miejscu dawnego rodzaju rdest ("Polygonum" "sensu lato") następujące rodzaje: "Polygonum" "sensu stricto" (z włączeniem lub wyodrębnieniem drobnego rodzaju "Polygonella"), "Persicaria", "Bistorta", "Oxygonum", "Fallopia", "Pteropyrum", "Atraphaxis" i "Calligonum". Rodzaje te wchodzą w skład dwóch plemion – "Polygoneae" i "Persicarieae". Plemię "Polygoneae" obejmuje 7–8 rodzajów, w tym: "Calligonum", "Atraphaxis", "Polygonum" ("sensu stricto"), "Fallopia", "Pteropyrum". 
W wąskim ujęciu w obrębie rodzaju "Polygonum" ("sensu stricto") wyróżnia się w zależności od ujęcia wielu drobnych taksonów od ok. 20 do ok. 65 gatunków.
Spośród gatunków zaliczanych do rodzaju "Polygonum" w wąskim ujęciu na terenie Polski występują (wszystkie reprezentują sekcję "Polygonum"):

</doc>
<doc id="339745" url="https://pl.wikipedia.org/wiki?curid=339745" title="Apostolskie wyznanie wiary">
Apostolskie wyznanie wiary



</doc>
<doc id="339746" url="https://pl.wikipedia.org/wiki?curid=339746" title="John Cullum">
John Cullum

John Curtis Cullum (ur. 2 marca 1930 w Knoxville) – amerykański aktor. Dwukrotny laureat Tony Award dla najlepszego aktora muzycznego: w 1975 za rolę Charliego Andersona w "Shenandoah" i w 1978 jako Oscar Jaffee w "O XX wieku".
Życiorys.
Urodził się w Knoxville w Tennessee jako syn bankiera. Uczęszczał do Knoxville High School i University of Tennessee. Był również wybitnym tenisistą, wygrywając mistrzostwa konferencji południowo–wschodniej w 1951 z Billem Davisem.
W 1956 zadebiutował na Broadwayu w sztuce George’a Bernarda Shawa "Święta Joanna". W 1960 powrócił na Broadway jako Sir Dinadan, jeden z wielu śpiewających Rycerzy Okrągłego Stołu w musicalu Alana Jaya Lernera "Camelot" z Julie Andrews i Richardem Burtonem. W 1962 wystąpił po raz pierwszy na off-Broadwayu jako król Francji w tragedii Williama Shakespeare’a "Król Lear". W 1964 zdobył uznanie krytyków w roli Laertesa w broadwayowskim "Hamlecie" w reżyserii Johna Gielguda z Richardem Burtonem. W 1966 zagrał w musicalu Alana Jaya Lernera "W pogodny dzień zobaczysz przeszłość" ("On A Clear Day You Can See Forever") u boku Barbary Harris, zdobywając nagrodę Theatre World. 
5 maja 1959 ożenił się z tancerką tańca współczesnego Emily Frankel. Mają syna Johna Davida „JD” (ur. 1 marca 1966), który również jest aktorem.

</doc>
<doc id="339750" url="https://pl.wikipedia.org/wiki?curid=339750" title="Bratislava">
Bratislava



</doc>
<doc id="339754" url="https://pl.wikipedia.org/wiki?curid=339754" title="Oceania (geografia)">
Oceania (geografia)



</doc>
<doc id="339758" url="https://pl.wikipedia.org/wiki?curid=339758" title="Pokój w Tylży">
Pokój w Tylży

Traktaty tylżyckie, pokój w Tylży – dwa porozumienia zawarte w Tylży przez I Cesarstwo Francuskie z Imperium Rosyjskim i Królestwem Prus w 1807.
Traktaty.
Traktat francusko-rosyjski.
Pierwszy traktat podpisany został 7 lipca 1807 roku przez cesarza Napoleona Bonaparte z carem Aleksandrem I. Do jego postanowień należało:
Rozmowy między Napoleonem a Aleksandrem prowadzono na tratwie zacumowanej pośrodku nurtu Niemna, tak by żaden z władców nie musiał przybywać do drugiego.
Traktat francusko-pruski.
Drugi traktat został zawarty przez Napoleona dwa dni później, 9 lipca, z Królestwem Prus. 
Prusy częściowo wprowadziły Kodeks Napoleona, w tym:
Traktat sprowokował Brytyjczyków do podjęcia akcji przeciw Danii i do zagarnięcia jej floty, by nie uczynił tego Napoleon. 
Postanowienia pokoju ukształtowały porządek polityczny i terytorialny, który przetrwał w ogólnym zarysie do roku 1813.

</doc>
<doc id="339759" url="https://pl.wikipedia.org/wiki?curid=339759" title="Tularemia">
Tularemia

Tularemia (łac. "tularaemia") – ostra bakteryjna choroba zakaźna. Czynnikiem etiologicznym jest pleomorficzna, Gram-ujemna pałeczka "Francisella tularensis". Cechą charakterystyczną jest obrzęk zmienionych węzłów chłonnych, może również wystąpić posocznica. Występuje u zwierząt i człowieka.
Objawy i postacie kliniczne.
W naturalnych warunkach ludzie mogą ulegać chorobie wyłącznie poprzez zakażenie skóry lub błon śluzowych krwią lub płynami tkankowymi chorych zwierząt, bądź też na skutek ukąszeń spowodowanych przez bąki jeleniowatych, komary lub kleszcze. Po ekspozycji inhalacyjnej pojawia się forma tyfoidalna, która w warunkach naturalnych może mieć miejsce podczas wdychania zakażonego kurzu. Tularemia tyfoidalna objawia się klinicznie w postaci gorączki, wyczerpania, spadku wagi ciała, bez zajęcia węzłów chłonnych (gruczoły limfatyczne większe niż 1 cm średnicy są pospolite w formie wrzodowej). Zapalenie gardła, któremu często towarzyszy zapalenie płuc, może wystąpić aż u 25% pacjentów. Ponad 50% pacjentów ma zajęte dolne drogi oddechowe. W przybliżeniu u 30% pacjentów z tularemią wrzodowo-gruczołową i u 80% pacjentów z tularemią tyfoidalną rozwija się zapalenie płuc.
Leczenie.
Lekiem z wyboru w leczeniu tularemii jest streptomycyna w dawce 7,5–10 mg na kg masy ciała. Wśród innych skutecznych antybiotyków można wymienić: gentamycynę, tetracykliny, chloramfenikol, ryfampicynę. Streptomycyna i gentamycyna są skuteczne przy podawaniu paranteralnym przez okres od 10 do 21 dni. Pacjenci zazwyczaj reagują pozytywnie w ciągu 48 godz. po rozpoczęciu leczenia. Również tetracyklina i chloramfenikol działają skuteczne, ale są doniesienia o znacznym spadku odsetków wyleczeń, jeżeli te leki nie są podawane dosyć długo.
Przy odpowiednim leczeniu przeciętny odsetek śmiertelności wynosi od 1 do 2,5%. Profilaktyka poekspozycyjna jest trudna; zalecana jest tetracyklina podawana w ciągu 24 godzin po ekspozycji aerozolowej i kontynuowana przez dwa tygodnie. Badania prowadzone w USA w czasie programu ofensywnego wykazały, że szczepionka z martwych bakterii jest nieskuteczna przeciw ekspozycji aerozolowej.

</doc>
<doc id="339762" url="https://pl.wikipedia.org/wiki?curid=339762" title="Czajka GAZ">
Czajka GAZ

Czajka – marka samochodów produkowanych przez fabrykę Gorkowskij Awtomobilnyj Zawod w Niżnym Nowogrodzie (wcześniejsza nazwa miasta: Gorki).
Modele:

</doc>
<doc id="339763" url="https://pl.wikipedia.org/wiki?curid=339763" title="Kompot">
Kompot

Kompot – napój owocowy z gotowanych owoców świeżych lub suszonych. Kompoty zaliczane są do grupy przetworów owocowych.
Mogą być przyrządzone z dodatkiem cukru lub przypraw, np. goździków. Kompot przyrządza się między innymi z jabłek, wiśni, porzeczek, czereśni, truskawek, gruszek i rabarbaru.
Na wieczerzę wigilijną przygotowuje się tradycyjny kompot z suszu.
Tradycja picia kompotu najprawdopodobniej ma ponad 700 lat historii i pochodzi z czasów Imperium Bizantyńskiego. Nie należy również mylić kompotu z francuskim deserem owocowym o nazwie "compote", który powstał 300 lat później, jest gęsty, bardzo słodki i nie nadaje się do picia.

</doc>
<doc id="339764" url="https://pl.wikipedia.org/wiki?curid=339764" title="Stefan Kuryłowicz">
Stefan Kuryłowicz

Stefan Marian Kuryłowicz (ur. 26 marca 1949 w Warszawie, zm. 6 czerwca 2011 w pobliżu Santiago del Monte w Asturii) – polski architekt, doktor habilitowany inż. architektury i urbanistyki o specjalności architektura budynków użyteczności publicznej, wykładowca Politechniki Warszawskiej.
Życiorys.
Ukończył studia na Wydziale Architektury Politechniki Warszawskiej (1972). Od 1983 prowadził własne biuro projektowe, obecnie pod nazwą Autorska Pracownia Architektury Kuryłowicz &amp; Associates. Był autorem projektów budynków handlowych, biurowych i przemysłowych, po 2000 także budynków mieszkalnych i osiedli. W 1990 uzyskał stopień doktora za pracę „Wpływ uwarunkowań zewnętrznych na kształt przestrzenny zespołów teatralnych” (promotor – profesor Małgorzata Handzelewicz-Wacławek), a w 2002 – doktora habilitowanego (praca pt. „Architektura – idea i jej realizacja 1998-1999”).
Uważany był za jednego z najbardziej wpływowych architektów polskich lat 90. XX wieku i początku XXI wieku. Był członkiem Rady Architektury i Rozwoju doradzającej prezydent Warszawy Hannie Gronkiewicz-Waltz. W 2010 został wybrany na jednego z architektów mających doradzać w kwestii renowacji budynków kwatery głównej ONZ w Nowym Jorku.
Był żonaty i miał dwóch synów. Zginął w wypadku lotniczym w na obszarze parafii Santiago del Monte, w gminie Castrillón w Asturii. 20 czerwca 2011 został pochowany na Cmentarzu Wojskowym na Powązkach w Warszawie w Alei Zasłużonych (kwatera D29-tuje-6).

</doc>
<doc id="339765" url="https://pl.wikipedia.org/wiki?curid=339765" title="Listerioza">
Listerioza

Listerioza, dawniej też listereloza (łac. "listeriosis") – bakteryjna choroba zakaźna, diagnozowana u ludzi i zwierząt. Wywołują ją bakterie "Listeria monocytogenes" (Gram-dodatnie pałeczki), które charakteryzują się szerokim rozpowszechnieniem w środowisku naturalnym, szybkim wzrostem i znaczną liczbą gatunków. 
Oprócz ludzi chorują: owce, świnie, bydło, konie, zające, króliki, kury, świnki morskie, szynszyle.
Znanych jest obecnie 13 odmian serologicznych gatunku "Listeria monocytogenes" patogennego dla człowieka. Inne gatunki bakterii rodzaju "Listeria" nie mają istotnego znaczenia w wywoływaniu choroby u ludzi.
Epidemiologia.
Rezerwuarem bakterii są zwierzęta, dlatego chorobę określa się mianem zoonozy. Zakażenia u ludzi wywoływane są najczęściej przez żywność zawierającą bakterie "L. monocytogenes" (nabiał, surowe owoce i warzywa oraz mięso). W 2005 roku w Polsce zanotowano 22 zachorowania na listeriozę.
Najczęściej chorują osoby z grupy ryzyka: kobiety w ciąży, noworodki, ludzie starsi i osoby z upośledzeniem odporności. Zakażenie "L. monocytogenes" należy do grupy zakażeń oportunistycznych.
Przebieg choroby.
Okres wylęgania choroby wynosi od kilku dni do trzech miesięcy. Jej przebieg może być ciężki i prowadzić do śmierci. 
Objawy w okresie noworodkowym:
Objawy w późniejszym okresie życia:
Zakażenie może być bezpośrednią przyczyną poronień u kobiet. Powoduje niepłodność, nieprawidłowy przebieg ciąży, powstawanie u noworodków wad rozwojowych.
Diagnostyka.
Chorobę u ludzi rozpoznaje się na podstawie objawów klinicznych oraz badań diagnostycznych (np. posiew, PCR), które wykażą obecność "Listeria monocytogenes" we krwi, płynie mózgowo-rdzeniowym, wydzielinie z pochwy, stolcu, smółce u noworodków lub innym materiale.
Leczenie.
Jedyną metodą leczenia jest antybiotykoterapia. Stosuje się amoksycylinę z aminoglikozydem, kotrimoksazol, makrolidy.
Zapobieganie.
Podstawą profilaktyki jest przestrzeganie zasad higieny. Osoby z obniżoną odpornością nie powinny spożywać produktów wytworzonych z surowego mleka.

</doc>
<doc id="339767" url="https://pl.wikipedia.org/wiki?curid=339767" title="DK43">
DK43



</doc>
<doc id="339769" url="https://pl.wikipedia.org/wiki?curid=339769" title="William Macy">
William Macy



</doc>
<doc id="339772" url="https://pl.wikipedia.org/wiki?curid=339772" title="Pallottinum">
Pallottinum

Pallottinum – wydawnictwo i drukarnia założone w 1948 w Poznaniu, prowadzone przez pallotynów. Budynki wydawnictwa mieszczą się w przy ulicy Przybyszewskiego 30 na terenie jednostki pomocniczej Osiedle Stary Grunwald na Grunwaldzie. Najbardziej znane z wydawania Biblii Tysiąclecia, a także dokumentów Kościoła, ksiąg liturgicznych i podręczników do nauki teologii (m.in. z serii AMATECA).
Historia.
Wydawnictwo Pallottinum rozpoczęło swoją pracę w Poznaniu w 1948, kontynuując działalność wydawniczą polskich pallotynów, zapoczątkowaną wydawaniem „Królowej Apostołów” w 1908, a potem związaną z Wydawnictwem Księży Pallotynów.
W okresie międzywojennym wydawanie książek i czasopism było jednym z naczelnych zadań pallotynów w Polsce. Od 1927 roku wydawnictwo, drukarnia i księgarnia mieściły się w Warszawie, na Krakowskim Przedmieściu 7. Tam też ukazywały się czasopisma, jak: „Przegląd Katolicki”, „Posiew”, „Rodzina Polska”, „Królowa Apostołów” oraz dziennik „Polak-Katolik”, kalendarze i wiele książek. We wrześniu 1939 roku w wyniku działań wojennych budynek drukarni spłonął doszczętnie.
Po wojnie, w 1946 roku, wydawnictwo i drukarnię reaktywowano w Ołtarzewie. W międzyczasie w 1947 roku uruchomiono wydawnictwo w Poznaniu. Na początku 1948 roku oba wydawnictwa połączono w jedno (drukarnię przeniesiono do Poznania) i nadano mu nazwę Pallottinum.
Przez wiele lat sytuacja bytowo-mieszkalna wydawnictwa była bardzo trudna. W 1972 r. rozpoczęto budowę domu wydawniczego i drukarni. 18 czerwca 1975 r. kard. Stefan Wyszyński dokonał poświęcenia gotowych pomieszczeń. Nowa drukarnia bardzo poprawiła warunki pracy. Dała możliwość zwiększenia produkcji zarówno pod względem ilości, jak i jakości.
Zmiana sytuacji politycznej po 1989 r. umożliwiła podział prowincji Księży Pallotynów pod wezwaniem Chrystusa Króla. Powstało też wtedy oddzielne, samodzielne wydawnictwo prowincji warszawskiej - Apostolicum, zaś Pallottinum zostało w nowo utworzonej prowincji poznańskiej Zwiastowania Pańskiego.
W tym samym budynku, co wydawnictwo ma swoją siedzibę Zarząd pallotyńskiej Prowincji Zwiastowania Pańskiego (Zachodniej).
Publikacje Wydawnictwa.
Najbardziej znaną pozycją wydawniczą jest Biblia Tysiąclecia, a także księgi liturgiczne, pomoce duszpasterskie, dokumenty Kościoła.
W zakresie literatury pięknej wydano m.in.: dzieła Zofii Kossak ("Krzyżowcy", "Suknia Dejaniry", "Gość oczekiwany", "Bez oręża", "Król trędowaty"), Gustawa Morcinka ("Byli dwaj bracia"), Jana Dobraczyńskiego ("Wybrańcy gwiazd", "Święty miecz"), Władysława J. Grabskiego ("Rapsodia świdnicka", "Saga o Jarlu Broniszu"), Jerzego Zawieyskiego ("Pokój głębi", "Owoc czasu swego", "Dramaty"), Jana Parandowskiego ("Mój Rzym"), Romana Brandstaettera ("Psałterz"), ks. Jana Twardowskiego (debiutancki tom "Wiersze").
Rozpoczynali swą działalność pisarską, drukując w Wydawnictwie Pallottinum, m.in.: Leszek Prorok, Zbyszko Bednorz, Zbigniew Pędziński, Tadeusz Kudliński.
Wydawnictwo Pallottinum rozpoczęło też wydawanie nowej serii podręczników teologii w serii AMATECA.
Ponadto drukarnia wykonała kilkanaście tytułów dla innych wydawnictw katolickich, m.in. "Encyklopedię Katolicką" dla Katolickiego Uniwersytetu Lubelskiego. Dla tegoż Uniwersytetu - "Poland's Millennium", a także książki dla Akademii Teologii Katolickiej w Warszawie, książki dla Księgarni św. Jacka i Wydawnictwa Apostolstwa Modlitwy.
Pallottinum miało koedycje m.in. z Apostolicum, Księgarnią św. Jacka i Reader’s Digest.

</doc>
<doc id="339773" url="https://pl.wikipedia.org/wiki?curid=339773" title="Maura Tierney">
Maura Tierney

Maura Lynn Tierney (ur. 3 lutego 1965 w Bostonie) − amerykańska aktorka.
Uczęszczała do New York University i kółka teatralnego w Square Theatre School. Ukończyła Notre Dame Academy w Hingham i żeńskie liceum katolickie. Zadebiutowała w 1987 w komedii telewizyjnej "Student Exchange". Popularność przyniosła jej rola pielęgniarki, a następnie lekarki Abigail 'Abby' Lockhart w serialu "Ostry dyżur". Otrzymała za nią nominację do Screen Actors Guild Awards i nagrody Emmy.
Jej mężem jest aktor Billy Morrissette, którego poznała w drzwiach obrotowych hotelu Hollywood Holiday Inn.
W 2009 roku u aktorki wykryto raka piersi. Choroba przerwała aktorce możliwość grania w serialu "Parenthood".
W 2016 roku zdobyła Złoty Glob w kategorii najlepsza aktorka drugoplanowa w serialu The Affair.

</doc>
<doc id="339777" url="https://pl.wikipedia.org/wiki?curid=339777" title="Choroba guzowata skóry">
Choroba guzowata skóry

Choroba guzowatej skóry bydła (łac. "Dermatitis nodularis bovum"), (LSD, lumpy skin disease) – choroba wirusowa bydła i bawołów. W Polsce choroba zwalczana z urzędu, podlega zakazowi szczepień. Cechą charakterystyczną są ospopodobne zmiany w skórze.
Objawami choroby są:
Zachorowalność na chorobę guzowatej skóry bydła wynosi 5–45%, a śmiertelność wynosi około 10%

</doc>
<doc id="339778" url="https://pl.wikipedia.org/wiki?curid=339778" title="Anthony Edwards (aktor)">
Anthony Edwards (aktor)

Anthony Charles Edwards (ur. 19 lipca 1962 w Santa Barbara) – amerykański aktor pochodzenia irlandzkiego. Występował w roli doktora Marka Greene’a w "Ostrym dyżurze". Także producent filmowy.
Życiorys.
Wczesne lata.
Urodził się w Santa Barbara w Kalifornii jako najmłodsze z pięciorga dzieci Eriki Kem Edwards Plack (z domu Weber), artystki / malarki krajobrazu i Petera Edwardsa, architekta. Jego dziadkiem ze strony matki był projektant Kem Weber. Dorastał z dwiema starszymi siostrami, Heidi i Ann-Marie oraz dwoma starszymi braćmi, Peterem i Jeffreyem. Od dzieciństwa był skłonny do występów. Lubił musicale z Gene’em Kellym.
Podczas nauki w szkole średniej jako członek Teatru Młodzieżowego w Santa Barbara występował w przedstawieniach, w tym musicalach. Po ukończeniu San Marcos High School w 1980 ukończył letni kurs aktorski w Royal Academy of Dramatic Art w Londynie. Następnie studiował aktorstwo na Uniwersytecie Południowej Kalifornii, ale w wieku dziewiętnastu lat porzucił studia teatralne, gdy zaoferowano mu kilku propozycji ról filmowych.
Ma czwórkę dzieci z Jeanine Lobell, z którą był żonaty od 1994 do 2015 roku.
Kariera.
Od 16 roku życia brał udział w reklamach telewizyjnych. Pierwszym jego filmem była komedia "Zemsta frajerów" ("Revenge of the Nerds") jako Gilbert Lowell, chociaż wystąpił także w małej roli w filmie z 1982 – "Beztroskie lata w Ridgemont High" ("Fast Times ar Ridgemont High"), jako Stoner Bud. Rolą, która dała mu popularność był RIO ("radar intercept officer") „Goose” w "Top Gun" – 1986, z Tomem Cruise’em oraz Decker w filmie "Sokoły" ("Hawks") – 1988, z Timothym Daltonem.
Zarobił 35 mln dolarów za trzy z ośmiu sezonów "Ostrego dyżuru".

</doc>
<doc id="339783" url="https://pl.wikipedia.org/wiki?curid=339783" title="William H. Macy">
William H. Macy

William Hall Macy Jr. (ur. 13 marca 1950 w Miami na Florydzie) – amerykański aktor, scenarzysta, reżyser i producent filmowy. Zdobywca nagrody Emmy, nominowany do Oscara, najbardziej znany z roli Jerry'ego Lundegaarda w filmie "Fargo" (1996).
Życiorys.
Wczesne lata.
Urodził się w Miami na Florydzie. Wychowywał się w stanie Georgia i Maryland. Jego ojciec, William Hall Macy, Sr. (1922–2007), był odznaczony Zaszczytnym Krzyżem Lotniczym i Medalem Lotniczym za pilotowanie bombowca Boeing B-17 Flying Fortress podczas II wojny światowej; później prowadził firmę budowlaną w Atlancie w stanie Georgia i pracował dla Dun &amp; Bradstreet, kiedy Macy miał dziewięć lat, zanim przejął agencję ubezpieczeniową z Cumberland w stanie Maryland. Jego matka, Lois Elizabeth (z domu Overstreet; 1920–2001), była wdową wojenną, która poznała ojca Macy po śmierci pierwszego męża w 1943.
W 1968 ukończył Allegany High School w Cumberland. Studiował medycynę weterynaryjną w Bethany College w Bethany w Wirginii Zachodniej. Jak sam przyznał, był kiepskim uczniem. Przeniósł się do Goddard College w Vermont, gdzie studiował pod kierunkiem dramaturga Davida Mameta.
Kariera.
Po ukończeniu college’u przez dziesięć lat występował na deskach teatrów w Chicago. W 1972, wspólnie z Davidem Mametem i scenarzystą Stevenem Schacterem, założył St. Nicholas Theater Company. Po przeprowadzce do Nowego Jorku studiował w Herbert Berghof Studio i przez kolejnych dziesięć lat grał w sztukach teatralnych na Off-Broadwayu i Broadwayu, ale utrzymywał się głównie dzięki zleceniom telewizyjno-reklamowym, w szczególności użyczając swojego głosu jako lektor. Zadebiutował na ekranie w roli krytyka teatralnego gratulującego Christopherowi Reeve’owi w melodramacie Jeannota Szwarca "Gdzieś w czasie" (1980). Występował też gościnnie na małym ekranie, w tym jako ordynans szpitalny w sitcomie CBS "Kate i Allie" (1986). W dramacie kryminalnym Davida Mameta "Dom gry" ("House of Games", 1987) z Lindsay Crouse został obsadzony w roli sierżanta Morana. Kreacja zdesperowanego sprzedawcy aut z Minnesoty, planującego porwanie własnej żony w czarnej komedii braci Ethana i Joela Coenów "Fargo" (1996) przyniosła mu nominację do Oscara dla najlepszego aktora drugoplanowego. W filmie przygodowym Joego Johnstona "Park Jurajski III" ("Jurassic park III", 2001) wystąpił jako sprzedawca Paul Kirby. W komediodramacie "Sesje" ("The Sessions", 2012) wcielił się w postać księdza. W 2011 przyjął rolę Francisa „Franka” Gallaghera, alkoholika borykającego się z problemami finansowymi w serialu Showtime "Shameless – Niepokorni".
Życie prywatne.
Macy jest prywatnie mężem aktorki Felicity Huffman, z którą poznał się, gdy ona była jego studentką w Atlantic Theater Company, nowojorskiej trupie teatralnej założonej przez Macy’ego i Davida Mameta. Mają dwie córki: Sofię Grace (ur. 1 sierpnia 2000) i Georgię Grace (ur. 14 marca 2002). Macy i Huffman, po 15 latach nieformalnego związku, wzięli ślub 6 września 1997.

</doc>
<doc id="339790" url="https://pl.wikipedia.org/wiki?curid=339790" title="GAZ-14 Czajka">
GAZ-14 Czajka

GAZ-14 Czajka, ros. "ГАЗ-14 Чайка" (pol. "mewa") – luksusowa radziecka limuzyna, produkowana wyłącznie dla wysokich urzędników państwowych w zakładach GAZ w latach 1977-1988.
Historia powstania i produkcja.
GAZ-14 był następcą pierwszego modelu Czajki, GAZ-13, będącej luksusowym samochodem służbowym dla funkcjonariuszy państwowych lub działaczy partyjnych wyższego szczebla w ZSRR oraz w państwach tzw. demokracji ludowej. Prace nad nowym modelem prowadzono od połowy lat 60., konstruktorami wiodącymi byli N. Juszmanow i Władimir Nosakow. Oprócz unowocześnienia wyglądu, zwiększeniu miały ulec wygoda i bezpieczeństwo pasażerów. Początkowo rozważano głęboką modernizację starego modelu, przy zachowaniu jego rozstawu osi. Pierwsza seria prototypów z 1967 roku miała nadwozia projektu Lwa Jeriemiejewa. Samochód jednak nie został uznany za udany. W kolejnej serii zwiększono rozstaw osi o 20 cm, a konkurs na projekt nadwozia wygrał młody projektant Stanisław Wołkow. Swobodę projektantów ograniczała narzucona wysokość maski silnika 1 metr, wymuszająca niższe mocowanie silnika. W 1969 r. projekt został zaakceptowany przez komisję makietową. Próby prototypów, prowadzone m.in. na drogach Krymu i Kaukazu, doprowadziły do dalszych zmian. Latem 1973 trzecia seria prototypów przeszła badania państwowe i została zaakceptowana do produkcji (oceniano, że ostatni z ośmiu prototypów bardziej odróżniał się od pierwszego, niż pierwszy od GAZ-13).
Produkcję samochodu uruchomiono dopiero w 1977 roku, produkując około 100 rocznie. Do 1981 roku była przy tym także produkowana stara Czajka GAZ-13. Cechą charakterystyczną systemu radzieckiego było, że luksusowe samochody, jak Czajka, były dostępne wyłącznie jako samochody służbowe dla funkcjonariuszy państwowych lub działaczy partyjnych, a przydział odpowiedniego samochodu zależał od rangi użytkownika, zgodnie z "tabelą rang". W związku z tym, że nowy samochód był większy i bardziej prestiżowy, przysługiwał on tylko części dotychczasowych użytkowników Czajek, stojących wyżej w komunistycznej lub państwowej nomenklaturze, a część musiała "przesiąść się" na mniej prestiżowe Wołgi GAZ-24 (powtórzyła się przy tym podobna sytuacja, jak po zastąpieniu GAZ-12 ZIM przez większe GAZ-13). Sytuację poprawił import „pośredniej” Tatry 613, a następnie wprowadzenie nowej Wołgi GAZ-3102. Produkcję GAZ-14 zakończono w 1988 roku w związku z pieriestrojką – reformami politycznymi wprowadzanymi przez nowego sekretarza generalnego partii komunistycznej M. Gorbaczowa, dążącego m.in. do ograniczania przywilejów ludzi władzy. Łącznie zbudowano ich 1114, a ostatni – 24 grudnia 1988. 
Oprócz limuzyn, wyprodukowano w niewielkiej liczbie kabriolet GAZ-14-05 przeznaczony do odbierania defilad wojskowych (z pulpitem z mikrofonami zamiast rozkładanych siedzeń). Cztery samochody przebudowano w zakładach RAF w Rydze na karetki pogotowia, z nadwoziem kombi i podniesionym dachem, z tego dwa przeznaczono dla przywódcy Kuby Fidela Castro, a dwa dla rządowej służby zdrowia ZSRR.
Opis.
GAZ-14 miał półsamonośne nadwozie oparte na ramie w formie X, zmodyfikowanej w stosunku do GAZ-13. Zawieszenie było takiego samego typu, jak w GAZ-13, ale zostało ulepszone. Z przodu było zawieszenie niezależne, na sprężynach, z tyłu - zależne, na resorach podłużnych. Silnik w układzie V8 nie był nowo opracowany, lecz zmodernizowany, m.in. zastosowano dwa gaźniki i zmieniono kolektor dolotowy i wylotowy. Moc silnika wzrosła ze 195 do 220 KM. Mimo większej o pół tony masy, samochód był szybszy (175 zamiast 160 km/h) i bardziej dynamiczny (rozpędzanie do 100 km/h w 15 zamiast 20 sekund), także dzięki lepszej aerodynamice. Ulepszono także hydromechaniczny układ przeniesienia napędu z trzystopniową automatyczną skrzynią biegów, w której przełożenia zmieniano już dźwignią, a nie przyciskami.
Samochód był teoretycznie siedmiomiejscowy - między przednimi fotelami kierowcy i pasażera a tylną kanapą były dwa rozkładane siedzenia, lecz w praktyce wyprofilowanie tylnej komfortowej kanapy pozwalało na wygodną jazdę na niej tylko dla dwóch osób (ogółem sześciu). Samochód miał efektywny podwójny system ogrzewania oraz układ klimatyzacji (produkcji japońskiej), mieszczący się w bagażniku i obsługiwany przez pasażerów tylnej kanapy. Również z tylnej kanapy obsługiwane było radio i magnetofon. Szyby w drzwiach i antena podnoszone były elektrycznie, również elektrycznie były regulowane siedzenia. W celu zapewnienia pracy wszystkich systemów, GAZ-14 został wyposażony w drugi akumulator. Samochód posiadał bezwładnościowe pasy bezpieczeństwa. Siedzenia i obicie wnętrza było z ochrowo-beżowego lub szaro-zielonego weluru. Standardowo nie było przegrody między przednimi siedzeniami a resztą salonu, lecz mogła być montowana. Po raz pierwszy w ZSRR wprowadzono spryskiwacze reflektorów oraz zarówno przednie i tylne światła przeciwmgielne.

</doc>
<doc id="339791" url="https://pl.wikipedia.org/wiki?curid=339791" title="Choroba Aujeszkiego">
Choroba Aujeszkiego

Choroba Aujeszkiego (używane również w postaci: choroba Aujeszkego, Aujeszkyego, Aujeskiego, Aujeszky’ego) (wścieklizna rzekoma, "meningoencephalitis infectiosa Aujeszky, paralysis bulbaris infectiosa") – choroba zakaźna zwierząt gospodarskich i wolno żyjących, głównie świń. Na zakażenie wirusem wrażliwe są niemal wszystkie gatunki ssaków, i małp bezogonowych.
Choroba opisana po raz pierwszy w roku 1902 przez węgierskiego lekarza weterynarii Aladára Aujeszkiego. Jest zakaźną i zaraźliwą chorobą zwierząt gospodarskich i wolno żyjących, występuje na całym świecie. Najbardziej wrażliwym gatunkiem są świnie, są też głównym rezerwuarem zarazka. Czynnikiem chorobotwórczym jest wirus SHV-1 (Herpesvirus suis typ 1) z rodziny Herpesviridae. Wirus ten jest wytrzymały na działanie czynników fizycznych. Zwierzęta mogą się zarażać kilkoma drogami: doustną, donosową, przez uszkodzenia skóry, w czasie krycia lub unasienniania (inseminacji), wewnątrzmacicznie (płody od matki). Wirus u świń wykazuje poliorganotropizm (atakuje wiele narządów), ponadto może się utrzymywać w stanie latentnym (uśpiony) nawet przez okres całego życia świni. Choroba zazwyczaj występuje w miejscach o dużym zagęszczeniu świń (fermy), u zwierząt nieodpowiednio żywionych (niedobory witaminy A, wapnia). Wirus u świń ma właściwości immunosupresyjne (obniża odporność). U świń typowe objawy choroby to: gorączka, szare zabarwienie skóry, duszność, biegunka, spadek ciężaru ciała, drżenie mięśni, wygięcie kręgosłupa, ślinotok, niedowłady, porażenia. Ponadto zwiększone zużycie paszy, spadek płodności, spadek liczby prosiąt w miocie, słabe mioty. U innych gatunków zwierząt domowych (psy, koty) choroba cechuje się głównie objawami ze strony układu nerwowego. Są to niedowłady, porażenia, bardzo silny świąd, który prowadzi do samookaleczeń zwierzęcia. Zwierzęta mięsożerne mogą zarazić się chorobą przez zjedzenie surowej wieprzowiny, w której znajdują się zdolne do zakażenia wiriony (cząsteczki wirusa).
Obecnie na terenie kraju prowadzi się program zwalczania choroby Aujeszkiego u świń. Podstawą prawną dla programu jest Rozporządzenie Ministra Rolnictwa i Rozwoju Wsi z dnia 22 stycznia 2021 r. w sprawie wprowadzenia programu zwalczania i monitorowania choroby Aujeszkyego u świń (). Program ma zakończyć się w 2022 r.
Choroba Aujeszkiego w Polsce.
Pierwszy przypadek tej choroby w Polsce stwierdzono u zwierząt futerkowych w 1958 r. Rok później odnotowano tę chorobę u świń. Od połowy lat 60. ubiegłego wieku w Polsce zaczęto prowadzić badania mające na celu wykrycie seroantygenów dla wirusa choroby Aujeszkiego, ale były to badania wyrywkowe. Systematycznie zaczął je prowadzić Zakład Chorób Świń Państwowego Instytutu Weterynaryjnego – Państwowego Instytutu Badawczego w Puławach od 1990 r. W 2006 r. Polska wdrożyła program zwalczania choroby Aujeszkiego u świń w województwie lubuskim, a dwa lata później rozszerzyła go na pozostałe województwa.
Na podstawie wyników tego programu, w latach 2006–2007, w województwie lubuskim stwierdzono 8 stad zakażonych oraz 44 zwierzęta zakażone wirusem choroby Aujeszkiego. Średni odsetek stad i zwierząt zakażonych na tym obszarze wynosił odpowiednio 0,21% i 0,04%. Na terytorium całej Polski w latach 2011–2013 stwierdzono 18 694 stad zakażonych oraz 46 662 zwierząt co dało średni odsetek zakażonych stad i zwierząt odpowiednio 1,74% i 0,54%.
W latach 2012–2013 zakażonych było już tylko 436 stad oraz 986 zwierząt. Odsetek zakażonych stad i zwierząt wyniósł 0,1% oraz 0,05%.
W wyniku realizacji programu zwalczania i monitorowania choroby Aujeszkiego u świń w latach 2006–2014 utworzono na terytorium Polski 91 regionów wolnych
od wirusa tej choroby u świń. Program ten będzie kontynuowany do 2017 r. Jego celem jest uznanie przez Komisję Europejską terytorium Rzeczypospolitej Polskiej za oficjalnie wolne od choroby Aujeszkiego u świń.

</doc>
<doc id="339792" url="https://pl.wikipedia.org/wiki?curid=339792" title="Wincenty Rzymowski">
Wincenty Rzymowski

Wincenty Rzymowski, ps. „Jan Gromnicki”, „Andrzej Boruta”, „Balbo” (ur. 19 lipca 1883 w Kuczborku-Osadzie, zm. 30 kwietnia 1950 w Warszawie) – polski literat, dziennikarz i polityk, minister kultury i sztuki (1944–1945), minister spraw zagranicznych (1945–1947) oraz minister (1947–1950), poseł do Krajowej Rady Narodowej i na Sejm Ustawodawczy. Przywódca Stronnictwa Demokratycznego (1944–1949), następnie do śmierci honorowy prezes SD.
Życiorys.
Urodził się w rodzinie Stanisława i Józefy z Cichowiczów – właścicieli niewielkiego majątku. Wykształcenie zdobywał studiując w Warszawie, Lozannie, Genewie i Odessie, gdzie ukończył studia na Wydziale Prawnym Uniwersytetu Noworosyjskiego. Pracował jako dziennikarz w „Myśli Niepodległej” i „Przeglądzie Społecznym”. W 1910 został redaktorem pisma „Prawda” Aleksandra Świętochowskiego. Przed wybuchem wojny wydał m.in. "Szaniec wolnej myśli" (1909). Angażował się w ruch postępowy, był m.in. uczestnikiem I Zjazdu Wolnomyślicielskiego, a także członkiem władz Polskiego Związku Postępowego. W czasie wojny za działalność publicystyczną został aresztowany przez Niemców, przebywał w obozie w Zelle-Schloss. Wydał publikacje: "Podboje Rosji" oraz "Niemcy a koalicja" (1916). Przetłumaczył "Księcia" Niccolò Machiavellego (1917). Wykładał psychologię i logikę w Gimnazjum Mariana Rychłowskiego w Warszawie.
W okresie II Rzeczypospolitej publicysta m.in. „Świata” i „Expresu Porannego”. Był redaktorem naczelnym „Kuriera Porannego” (1933–1937). W latach 1923–1926 przebywał w Rzymie – początkowo (1923) jako referent prasowy poselstwa RP w Rzymie, następnie jako włoski korespondent „Robotnika”. Za swe korespondencje w drugiej połowie 1926 został aresztowany i był więziony w Rzymie, został zwolniony w wyniku interwencji władz polskich i nacisku opinii międzynarodowej. Jego publicystyka w okresie II RP miała charakter antyfaszystowski i antyhitlerowski, choć jednocześnie krytyczny wobec ZSRR. Był jednocześnie przeciwnikiem „kołtunerii” i „bigoterii”. W 1933 przystąpił do Ligi Reformy Obyczajów. Początkowo popierał rządy Józefa Piłsudskiego, z latami stawał się jednak coraz bardziej krytycznie nastawiony do ekipy sanacyjnej, zwłaszcza po śmierci Piłsudskiego.
Z nominacji rządu RP zasiadał w Polskiej Akademii Literatury, którą opuścił, składając rezygnację 27 lutego 1937 w atmosferze skandalu, posądzony o plagiat. Był współorganizatorem lewicowego Zjazdu Pracowników Kultury we Lwowie w 1936. W 1937 zaangażował się w działalność Klubu Demokratycznego w Warszawie – zasiadł w jego władzach, następnie zaś Stronnictwa Demokratycznego. Był członkiem Rady Naczelnej SD. Publikował w pismach „Czarno na Białem” (związanym z SD) i „Dziennik Ludowy” (związanym z Polską Partią Socjalistyczną).
Wydał również kilka publikacji o charakterze społecznym, politycznym i historycznym, m.in. "Jak Józef Piłsudski walczył o Polskę? Życie i czyny" (1919), "Polskie arcypolskie" (1919), "Wojna bolszewicka. Rok 1920", "Sygnały historji" (1929), "Roman Dmowski: czciciel djabła" (1932), "W walce i burzy. Tadeusz Hołówko na tle epoki" (1933).
Po ataku III Rzeszy na Polskę we wrześniu 1939 ewakuował się z Warszawy. Po agresji ZSRR znalazł się na terenie okupacji sowieckiej. Przebywał w Białymstoku i Lwowie, ostatecznie zamieszkał wraz z żoną w Krzemieńcu. Sporadycznie publikował w polskojęzycznej prasie sowieckiej. Po wybuchu wojny niemiecko-sowieckiej i zajęciu Krzemieńca przez Niemców został w 1942 aresztowany wraz z żoną i przez 8 miesięcy więziony.
Po ponownym zajęciu Krzemieńca przez Armię Czerwoną podjął współpracę z ZSRR. 30 maja 1944 uczestniczył w okolicy Kiwerc w uroczystości wręczenia sztandaru żołnierzom 3 Dywizji Piechoty im. Romualda Traugutta z 1 Armii Polskiej w ZSRR. Na zaproszenie Wandy Wasilewskiej wyjechał do Moskwy. Kilka jego artykułów ogłosiła wówczas „Wolna Polska” i „Nowe Widnokręgi” – pisma Związku Patriotów Polskich. 15 lipca 1944 przemawiał na uroczystej akademii w rocznicę bitwy pod Grunwaldem. Uczestniczył w redagowaniu Manifestu Polskiego Komitetu Wyzwolenia Narodowego. 21 lipca 1944 został kierownikiem Resortu Kultury i Sztuki PKWN (w sierpniu i wrześniu 1944 pozostawał jednocześnie przedstawicielem PKWN przy rządzie ZSRR). Dokooptowano go również do Krajowej Rady Narodowej.
Po przekształceniu PKWN w Rząd Tymczasowy Rzeczypospolitej Polskiej 31 grudnia 1944 był w nim ministrem kultury i sztuki, a od 2 maja 1945 – ministrem spraw zagranicznych. Tę samą funkcję objął w Tymczasowym Rządzie Jedności Narodowej, w którego imieniu m.in. podpisał Kartę Narodów Zjednoczonych (16 października 1945 w Dumbarton Oaks, w Waszyngtonie). Po sfałszowanych wyborach do Sejmu Ustawodawczego w nowo powołanym rządzie Józefa Cyrankiewicza otrzymał stanowisko ministra bez teki, które zajmował do końca życia.
Działacz Stronnictwa Demokratycznego, pełnił m.in. funkcję przewodniczącego Zarządu Głównego (1944–1945) i przewodniczącego Centralnego Komitetu (1945–1949). Od października 1949 honorowy przewodniczący SD. Od lipca 1944 sprawował mandat poselski, kolejno w Krajowej Radzie Narodowej i Sejmie Ustawodawczym (wybrany do sejmu 19 stycznia 1947 r. z okręgu wrocławskiego). W latach 1947–1948 kierował Klubem Poselskim SD. Jako przedwojenny działacz SD posłużył komunistom do uwiarygodnienia nowego ustroju, pozostając – pomimo pełnionych funkcji – osobą pozbawioną wpływów politycznych, również w szeregach własnego ugrupowania, w którym władze komunistyczne osadziły własnych ludzi (m.in. Leona Chajna, Jana Rabanowskiego i Jana Karola Wende).
Był wolnomularzem.
Po wojnie nadal publikował artykuły i broszury, m.in. "Epoka Hitlera" i "Nowy Grunwald".
Zmarł w 1950 – zasłabł podczas akademii z okazji Święta Pracy. Pochowany na cmentarzu Powązkowskim (aleja zasłużonych-1-58,59).
Ocena i upamiętnienie.
W okresie PRL należał do panteonu twórców „odrodzonej państwowości”, był nazywany „współtwórcą osiągnięć Polski Ludowej”, a w odniesieniu do działalności przedwojennej „zwolennikiem wolności, demokracji i postępu (...), wrogiem wstecznictwa i nietolerancji”. W okresie PRL Stronnictwo Demokratyczne organizowało konkurs literacki im. Wincentego Rzymowskiego przeznaczony dla literatów i dziennikarzy.
Obecnie postać Rzymowskiego uległa zapomnieniu lub jest on oceniany krytycznie jako „poputczik” komunistów.
W okresie PRL był patronem ulic w Bełchatowie, Słupsku, Tarnowie, Gdyni i Białymstoku. Ich nazwy zostały zmienione w 2017 po wejściu w życie przyjętej przez Sejm RP ustawy dekomunizacyjnej. W Bełchatowie b. ulica Rzymowskiego nosi nazwę ks. Teodora Kwarto, w Słupsku – Bitwy Warszawskiej, w Tarnowie – Kazimierza Wierzyńskiego, w Białymstoku – Świętego Jerzego. 
Od 1961 imię Wincentego Rzymowskiego nosi ulica w dzielnicy Mokotów w Warszawie. W latach 70. na budynku Zespołu Szkół (nr 38) została wmurowana tablica upamiętniająca patrona ulicy. Decyzja wojewody mazowieckiego Zdzisława Sipiery o zmianie nazwy tej ulicy w 2017 na "Przemysława Gintrowskiego" została w 2018 uchylona przez Wojewódzki Sąd Administracyjny. W tym samym roku Naczelny Sąd Administracyjny oddalił skargę kasacyjną wojewody w tej sprawie.
Od 1989 do maja 2014 imię Rzymowskiego nosił Zespół Szkół Zawodowych nr 3 w Skierniewicach, obecnie nosi imię Wisławy Szymborskiej.
Życie prywatne.
Żonaty z Ireną Kopczyńską (Rzymowską), miał syna Adama. Był spokrewniony z Marią Dąbrowską. Jego starszym bratem był Jan Rzymowski (1873–1939), prezes Sądu Najwyższego (1933–1939).

</doc>
<doc id="339794" url="https://pl.wikipedia.org/wiki?curid=339794" title="Otręt bydła">
Otręt bydła

Otręt bydła lub grudkowe zakaźne zapalenie sromu i pochwy bydła (łac. "exanthema coitale vesiculosum bovis") – ostra wirusowa choroba bydła domowego.
Charakterystyczne są objawy grudkowego zapalenia błony śluzowej warg sromowych oraz pochwy. Zmiany kliniczne nie mają wpływu na płodność o ile nie są tak bolesne aby przeszkadzać w kryciu. Przenoszenie schorzenia jest możliwe w czasie aktywnego stadium choroby i powoduje podobne zmiany na zewnętrznych narządach płciowych.

</doc>
<doc id="339795" url="https://pl.wikipedia.org/wiki?curid=339795" title="Combi Coupé">
Combi Coupé

Combi Coupé – typ nadwozia stworzony przez Saaba. Jest to nadwozie typu hatchback z bardziej wydłużonym tyłem sprawiającym, że wygląda na większego od zwykłego hatchbacka, ale mniejsze niż nadwozie typu kombi. 
Po raz pierwszy wprowadzony przez firmę Saab jako chwyt marketingowy dla wypromowania modelu Saab 99 z roku 1974, stosowany w modelach 96, prototypowym 98, jak i późniejszych – 900 i 9000 oraz drugiej wersji modelu 626 firmy Mazda, choć niekoniecznie w ten sposób nazywany. 
W istocie combi coupé jest hatchbackiem, zbliżonym kształtem i rozmiarami bardziej do sedana. Na rynku amerykańskim nadwozie to znane jest jako "Waggon Back".
Trzydrzwiowe kombi coupe modelu Saab 900 uważano za bardziej sportowe od sedana, mając jednocześnie większą przestrzeń ładunkową, swoim kształtem przypominając fastbacka. 

</doc>
<doc id="339799" url="https://pl.wikipedia.org/wiki?curid=339799" title="Zupka chińska">
Zupka chińska



</doc>
<doc id="339801" url="https://pl.wikipedia.org/wiki?curid=339801" title="Zupki chińskie">
Zupki chińskie



</doc>
<doc id="339802" url="https://pl.wikipedia.org/wiki?curid=339802" title="1 Dywizja Piechoty Legionów im. Józefa Piłsudskiego">
1 Dywizja Piechoty Legionów im. Józefa Piłsudskiego



</doc>
<doc id="339806" url="https://pl.wikipedia.org/wiki?curid=339806" title="2 Pułk Szwoleżerów Rokitniańskich">
2 Pułk Szwoleżerów Rokitniańskich

2 Pułk Szwoleżerów Rokitniańskich (2 pszwol.) – oddział kawalerii Wojska Polskiego.
Rodowód pułku.
Pierwsze zawiązki polskiej jazdy powstały w Oddziałach Konnych lwowskiego i krakowskiego „Sokoła” w zaborze austriackim. Niezależna od formacji sokolich organizacja „Strzelec” utworzyła konny oddział, który potem otrzymał nazwę 1 szwadronu kawalerii Legionów. Oprócz tego w Krakowie zawiązały się dwa konne oddziały, 2 i 3 szwadron kawalerii Legionów, które w czerwcu 1915 r. połączyły się tworząc dywizjon kawalerii Legionów. Również w tym samym miesiącu koło Piotrkowa sformowano 5 i 6 szwadron kawalerii. Z tych szwadronów, oraz oddziału karabinów maszynowych i patrolu telefonicznego w październiku 1915 r. zorganizowany został II dywizjon kawalerii LP. 10 listopada 1915 r. doszło do połączenia się tych dwóch dywizjonów i powstał wówczas 2 pułk ułanów Legionów Polskich. Początkowo w skład jego wchodziły cztery szwadrony, a szwadron składał się z czterech plutonów po 24 ułanów każdy. Manifest dwóch cesarzy, niemieckiego i austriackiego z 5 listopada 1916 r. zapoczątkował kryzys w szeregach Legionów. Pułk ułanów odmówił złożenia przysięgi na wierność cesarzowi i 18 lutego 1918 r. został rozwiązany. Po upadku Austrii odrodził się w Krakowie 2 listopada 1918 r. jako 2 pułk ułanów Wojska Polskiego.
Pułk w walce o granice.
Bazą organizacyjną odradzającego się 2 pułku ułanów Wojska Polskiego stały się koszary na Zakrzówku pod Krakowem. Nowo sformowany i uzbrojony oddział wysyłano na front. 9 listopada 1918 r. jako pierwszy wyruszył pluton, który walczył pod Lwowem, Stawczanami, Basiówką i Bartałowem. W czerwcu 1919 r. powrócił do pułku już jako szwadron. Na front do Małopolski Wschodniej w dniu 3 grudnia 1918 r. wyruszył półszwadron, a w styczniu 1919 r. wyruszyły pozostałe szwadrony. Pułk jako zasłużony w bojach legionowych 1 stycznia 1919 r. otrzymał „gwardyjskie” miano – 2 pułk szwoleżerów. 
30 stycznia 1919 roku 3 i 4 szwadron pod dowództwem rtm. Ożegalskiego odeszły na front cieszyński, gdzie pełniły służbę zwiadowczą i wzięły udział w bitwie pod Skoczowem i Kończycami. Dozorowały również linię Wisły. Szwadron zapasowy pułku został w marcu 1919 r. przeniesiony do Brzezia pod Włocławkiem.
20 czerwca 1919 roku Minister Spraw Wojskowych, generał porucznik Józef Leśniewski dla upamiętnienia szarży pod Rokitnem nadał pułkowi nazwę „2-gi pułk szwoleżerów Rokitniańskich”.
Koncentracja wszystkich oddziałów pułku nastąpiła w sierpniu 1919 r. w Bielsku, oraz rejonie Bolska Cieszyńskiego i wówczas pułk zaczął działać jako całość. W październiku transportami kolejowymi przerzucono pułk w rejon Lipna na Kujawach. 23 października 1919 r. utworzono Front Pomorski, którego zadaniem było przejmowanie Pomorza z rąk zaborcy pruskiego. W drugiej fazie organizacji w skład 5 Brygady Jazdy wszedł również 2 pułk Szwoleżerów Rokitniańskich. W styczniu 1920 pułk przekroczył w rejonie Dobrzynia dawną granice niemiecką i maszerował na kierunku: Dobrzyń – Golub – Wąbrzeźno – Grudziądz – Bytoń, oraz 29 stycznia 1920 r. pod Zblewem na kierunku: Kościerzyna – Kartuzy – Wejherowo – Puck. Podczas przejmowania Pomorza pułk szedł triumfalnym marszem przy niekończących się owacjach i gościnności okazywanej przez ludność polską.
Szwadron honorowy reprezentował pułk podczas uroczystości zaślubin Polski z Bałtykiem w Pucku w dniu 10 lutego 1920 r., a dwa dni później również w Gdyni. Przez dwa miesiące pułk stacjonował w rejonie Wejherowa, Redy i Żarnowca osłaniając granicę z Niemcami i z Wolnym Miastem Gdańskiem. 
W dniach 10–17 kwietnia 1920 r. pułk przetransportowano na Front Ukraiński, do Galicji Wschodniej. Pułk liczył wówczas około 800 szabel i w dniach 20–27 kwietnia brał udział w ataku na Koziatyn, trzykrotnie nacierając na dworzec kolejowy w tej miejscowości. W rejon ten w maju 1920 r. przybyły oddziały Armii Konnej Siemiona Budionnego, z którymi w czerwcu pułk musiał walczyć.
Delegacji pułku 13 czerwca 1920 r. został w Krakowie na Wawelu wręczony sztandar pułkowy, z którym uczestniczył w dalszych walkach pod Szczurowicami (26 lipca), Klekotowem (3 sierpnia) i Radziechowem (13 sierpnia). Pułk brał udział w 33 ważniejszych i większych akcjach, a swój szlak bojowy zakończył 10 października 1920 r. udziałem w zdobyciu Korostenia. Straty pułku w kampanii 1920 r. oblicza się na 113 poległych, w tym 6 oficerów, 21 podoficerów i 86 szwoleżerów.
Pułk w okresie pokoju.
W listopadzie 1920 r. dowództwo pułku, 1 szwadron i szwadron ckm oraz plutony łączności i pionierów przedyslokowane zostały do Bielska, do Bochni przegrupował się 3 i 4 szwadron, do Pszczyny 1 szwadron.
W szwadronach dobrano konie maściami. W 1 szwadronie były kasztany, w drugim – jasnogniade i gniade, w trzecim – ciemnogniade, czwartym – szarogniade i kare, w plutonie łączności i w plutonie pionierów – szpakowate, a w orkiestrze – siwe i szpakowato-żelaziste.
W kwietniu 1926 r. 65 pułk piechoty opuścił Starogard na Kociewiu. Od czerwca poszczególne szwadrony 2 pułku zajmowały zwolnione koszary. W marcu 1930 r. ze Starogardu do Tczewa przeszedł 2 batalion strzelców. Pułk koszary przejął i tym samym po raz drugi poprawił swoje warunki bytowe.
Latem 1937 r. odbyła się w pułku inspekcja. Gen. Wieniawa-Długoszowski wysoko ocenił działanie szwadronów w polu, wysoki stan dyscypliny żołnierskiej oraz ład w izbach szwoleżerskich. Wyraził przekonanie, że starogardzcy szwoleżerowie „nie zawiodą w potrzebie”.
Sport w pułku to przede wszystkim biegi długodystansowe koni i konkursy hippiczne. W biegach duże sukcesy odnosili: płk Rudolf Rupp, rtm. Józef Młodecki, rtm. Tadeusz Kuźmiński i rtm. Konstanty Smolikowski. Do czołówki jeźdźców konkursowych należeli: mjr Michał Woysym-Antoniewicz i mjr Henryk Dobrzański.
W ramach walki z analfabetyzmem dla rekrutów organizowano kursy dokształcające. Szwoleżerów szkolono również na kursach zawodowych. Największą popularnością cieszyły się kursy rolnicze, ogrodnicze i spółdzielcze. Oficerowie pułku brali czynny udział w wykorzystaniu doświadczeń wojennych. Projektowali między innymi ujednolicone racje żywnościowe i sorty mundurowe. Proponowali odpowiednie struktury organizacyjne, pracowano nad nowelizacją regulaminów walki.
Ścisły był też kontakt dowództwa pułku z władzami miasta. W 1927 r. otwarto, dostępny dla mieszkańców Starogardu, gabinet historyczny. W 1928 r. część terenu należącego do pułku przeznaczono na boisko sportowe. Pomagano w budowie bursy gimnazjalnej. Zorganizowało też przedszkole dla dzieci z rodzin wojskowych. Święto pułkowe było zawsze okazją do manifestowania polskości Kociewia i całego Pomorza. W latach 1927, 1929 i 1934 do Starogardu przyjeżdżał prezydent RP Ignacy Mościcki.
Pułk organizował kolonie osadników w okolicach Klewania na Wołyniu. Weterani pułku osiedlili się w dwóch osadach „Rokitnianka” i „Szwoleżerów”. Delegacja pułku często odwiedzała Klewań, a osadnicy brali udział w uroczystościach w Starogardzie.
Mobilizacja 1939.
Podczas letniej koncentracji pomorskich jednostek w 1939 r. 2 pułk szwoleżerów przebywał w rejonie Czersk – Tuchola. W sierpniu wszedł w skład Grupy Operacyjnej „Czersk”. Pułk powrócił do Starogardu po otrzymaniu rozkazu o mobilizacji z 24 sierpnia 1939 gdzie przyjął rezerwistów oraz otrzymał ludzi i konie z Centrum Wyszkolenia Kawalerii w Grudziądzu. Pułk liczył wówczas prawie 1100 szabel. Nadwyżki etatowe skierowano do Ośrodka Zapasowego Brygady w Garwolinie. W trakcie mobilizacji alarmowej w grupie zielonej 2 pułk szwoleżerów w Starogardzie zmobilizowano własny pułk i Stację Radiotelegraficzną typ II nr 5. Dodatkowo w szwadronie zapasowym 2 p szw. we Włocławku, zmobilizowano w ramach mobilizacji alarmowej w grupie żółtej: szwadron marszowy pułku, kolumny taborowe dla PBK nr 841 i 842, a w I rzucie mobilizacji powszechnej szwadron marszowy 16 pułku ułanów i uzupełnienia marszowe dla szwadronów łączności i pionierów PBK.
2 p szw. w kampanii wrześniowej.
Działania bojowe 2 pułku Szwoleżerów Rokitniańskich.
W związku ze zbliżającą się wojną z Niemcami, Sztab Generalny w Warszawie postanowił utworzyć z dwóch dywizji piechoty i oddziałów towarzyszących tzw. Korpus Interwencyjny i skierować go na Pomorze. Koncentrującą się część tego Korpusu miały osłaniać Oddziały Wydzielone „Tczew”, „Wisła” i „Starogard”, którego trzon stanowił 2 pułk szwoleżerów wydzielony z Pomorskiej Brygady Kawalerii. Zadaniem pułku była osłona 27 DP od północy. Gdyby nieprzyjaciel zaczął napierać z północy, 2 pułk szwoleżerów miał go powstrzymać, cofając się na południe. Jednak do żadnych akcji nie doszło. 29 sierpnia dywizje piechoty wchodzące w skład Korpusu otrzymały rozkaz o wycofaniu się w rejon Koluszek koło Łodzi. 
W bitwie na Pomorzu
2 pułk szwoleżerów powrócił pod rozkazy dowódcy Pomorskiej Brygady Kawalerii. 30 sierpnia pułk po opuszczeniu koszar w Starogardzie przeszedł na postój ubezpieczony i przyjął ugrupowanie: 2 szwadron w rejonie Swarożyna z zadaniem zamknięcia szosy Starogard – Tczew, 3 szwadron w rejonie Linowca z obowiązkiem zablokowania szosy Starogard – Godziszewo – Gdańsk. Kierunek Starogard – Skarszewy w rejonie rozwidlenia szos ze Starogardu do Bączka i Skarszew zamykał szwadron kolarzy. Reszta pułku jako odwód rozlokowała się w Nowej Wsi, Żabnie i Kręgu (1 szwadron), oraz Borzechowie (4 szwadron). Stanowisko dowodzenia pułkiem zorganizowano w Starogardzie. 31 sierpnia w rejonie Godziszewa patrol rozpoznawczy pułku z 3 szwadronu wziął do niewoli samochód z 3 żołnierzami niemieckimi, którzy zabłądzili i przekroczyli polską granicę. 1 września patrol pułku zabrał do niewoli 2 strażników niemieckich z posterunku granicznego Postołowie. Pułk postawiono w stan pogotowia marszowego. W nocy z 1 na 2 września saperzy pułku wysadzili most kolejowy na Wierzycy pod Nową Wsią, a II pluton kolarzy – wiadukt kolejowy pod Skarszewami. 2 września pułk otrzymał rozkaz marszu na południe. Opuścił rejon Starogardu zabierając ze sobą kilku ochotników. Po dwugodzinnym odpoczynku w Lubichowie ruszył do Osia przez Drewniaczki. W czasie marszu był atakowany przez samoloty niemieckie, co powodowało zamieszanie i opóźnienie w marszu. Wysłany patrol do torowania drogi przez Osie został ostrzelany. W miejscowości Dwór Sierosławek dowódca pułku zarządził odpoczynek. Do punktu przeznaczenia pozostało zaledwie 15 km. Około godz. 23:00 jednostkę postawiono w stan alarmowy, gdyż groziło jej odcięcie dalszej drogi. Na godz. 1:00 zarządzono zbiórkę oddziałów na szosie Drzycim – Dąbrówka. Na zbiórkę przybyło nieco ponad 300 szwoleżerów. Stanowiło to mniej niż połowę stanu ewidencyjnego pułku. Pozostali nie zdążyli lub pomylili drogę, a zaskoczona potem przez Niemców została odcięta. Dowódca pułku od obecnych odebrał przysięgę na sztandar i zarządził wymarsz oddziałów. Około 3:00 od dowódcy brygady otrzymał rozkaz osiągnięcia forsownym marszem rozwidlenia szos w Grucznie i tym samym osłonę drogi odwrotu w kierunku na Bydgoszcz. Szwadron kolarzy pułku jako straż przednia brygady, otrzymał zadanie opanowania wzgórza w rejonie Gruczna. Stąd ubezpieczać miał rejon ześrodkowania brygady od zachodu. 3 szwadron ubezpieczał przejście brygady na szosę Przechowo – Gruczno. Dalej działał jako jej południowa straż boczna. Szwadron kolarzy wypierał nieprzyjacielskie patrole z Gruczna. Na kolumnę marszową od czoła i ze wzgórza na zachód od Luszkowa nacierali Niemcy. Szwadron kolarzy zaatakował bagnetami piechotę niemiecką. Pod Topolinkiem słabe siły wroga zostały rozbite, natomiast pod Topolnem rozgorzał zacięty bój, gdzie dobrze spisał się szwadron kolarzy idący w straży przedniej. Poniósł on jednak duże straty i stanowił już tylko siłę ekwiwalentnego plutonu. Idący w straży tylnej pluton łączności i 3 szwadron zostały odcięte ponosząc duże straty w czasie marszu ku Wiśle. Część ludzi przeprawiła się na drugi brzeg i wieczorem dołączyła do pułku. Był wśród nich pluton 4 szwadronu. 
Brygada przy decydującym udziale pułku zdołała przebić się z Borów Tucholskich w rejon Bydgoszczy. 3 września na szosie Drzycim – Dąbrówka nie stawiły się na zbiórkę pułku: 1 szwadron, 4 szwadron (bez plutonu), szwadron ckm (bez plutonu), pluton pionierów, poczet sztandarowy, adiutantura pułku oraz tabory. Siły te stanowiły większość pułku tj. ponad 400 szwoleżerów, nie wliczając w to 2 szwadronu odkomenderowanego do osłony 2 batalionu strzelców. Pododdziały, które przybyły na wyznaczone miejsce zbiórki z opóźnieniem, już nikogo tam nie zastały. Część ruszyła na południe w rejon Przysierska. Zostały one zbombardowane i rozczłonkowały się. 1 szwadron z plutonem pionierów, adiutantem pułku i pocztem sztandarowym ruszył na południowy wschód, gdzie dołączył do oddziałów 9 Dywizji Piechoty i 16 pułku ułanów, z którymi zaczął współdziałać. Oddział ten walczył na tyłach wroga ponosząc straty. Część żołnierzy dostała się do niewoli. Reszta doszła w rejon Bydgoszczy i tam się rozwiązała. Sztandar pułkowy z 1934 r. został zakopany w rejonie Gródka nad Wdą. Szwadron ckm ruszył w kierunku Świecia, a po napotkaniu Niemców skręcił na północ w kierunku Grupy. W walkach ponosił straty i nocą z 3 na 4 września, porzucając sprzęt i konie w rejonie Bratwina, przeprawił się przez Wisłę i 6 września dotarł do Włocławka, do Ośrodka Zapasowego pułku. 4 szwadron (bez I plutonu) podczas przeprawy przez Wisłę w rejonie Świecia, atakowany przez lotnictwo i broń pancerną został rozbity. Za rzekę dotarły tylko nieliczne grupki szwoleżerów. Również (3 września) na przeprawę w Orzechowie szły tabory pułku. 2 szwadron idący od Swarożyna w straży tylnej 2 batalionu strzelców w rejon Świecia przybył 3 września około godz. 6:00 i wszedł do akcji bojowej na południe od Przechowa. I pluton walcząc z wrogiem umożliwił wycofanie się pozostałym dwóm plutonom przez Kosowo w rejon Bydgoszczy i dołączenia szwadronu do pułku. W Kosowie I pluton został okrążony przez Niemców, walcząc do ostatniego naboju. Ocaleli szwoleżerowie wpław przebyli Wisłę. Szwadron walczył z nadzwyczajnym męstwem, godnym pięknych tradycji pułku.
W odwrocie i w bitwie nad Bzurą
Od 4 do 6 września pododdziały pułku przebywały w Łęgowie. Zreorganizowano brygadę na pułk zbiorowy Pomorskiej Brygady Kawalerii. 2 pułk szwoleżerów uzupełniono do stanu dwóch szwadronów liniowych, plutonu ckm, szwadronu kolarzy (100 żołnierzy), plutonu łączności i działka ppanc. W dniach 4–6 września zreorganizowany już 2 pułk szwoleżerów otrzymał zadanie dozorowania Wisły na odcinku Solec Kujawski – Toruń, a 7 września pułk został z niego zwolniony. 2 pułk przeszedł do Aleksandrowa Kujawskiego i wówczas do niego dołączyły grupy szwoleżerów, które w Orzechowie przeszły na drugą stronę Wisły. Część szwoleżerów wcielono do pułku, a pozostałych odesłano do Ośrodka Zapasowego w Garwolinie.
8 września pułk osiągnął rejon Izbicy, gdzie dowódca pułku nawiązał kontakt z dowódcą Armii „Poznań”. Pułk zbiorowy Pomorskiej BK, w składzie którego działał 2 pułk szwoleżerów otrzymał zadanie wzięcia udziału w uderzeniu armii na skrzydła i tyły nieprzyjaciela. 9 września pułk nawiązał styczność z Podolską Brygadą Kawalerii, a 10 września prowadził rozpoznanie w rejonie Parzęczewa – Piaskowic w kierunku na Zgierz nad Bzurą. 11 września 3 szwadron i szwadron kolarzy otrzymały zadanie natarcia na Niemców obsadzających Górę Ozorkową (Góra Bona). Szwadron kolarzy zdobył wzgórze z zaskoczenia i utrzymał je, a 3 szwadron wyszedł na tyły wroga zagrażając jego stanowiskom dowodzenia. Niemieckie przeciwnatarcie zostało odparte, a zdobyty teren utrzymany. Był to jedyny udział pułku w tej kampanii w niewymuszonej kontrofensywie wielkiej jednostki organizacyjnej. W dniach 19–23 września resztki pułku przebijały się przez Puszczę Kampinoską do Warszawy. Wielu szwoleżerów zginęło w puszczy lub dostało się do niewoli. Część dostała się do Warszawy i brała udział w jej obronie. 2 pułk szwoleżerów przestał istnieć. Szczegółowy opis działań i walk znajduje się w artykule Zbiorczy Pułk Kawalerii Pomorskiej Brygady Kawalerii.
Walki szwadronów marszowych nr 1 i 2 Pomorskiej BK.
Dowódca szwadronu zapasowego 2 pszwol. we Włocławku mjr Władysław Wichtowski w okresie od 27 sierpnia do 3 września 1939 roku sformował z nadwyżek pułku dwa szwadrony marszowe liczące po ok. 90 żołnierzy każdy:
5 września do szwadronów dołączył 1 oficer, 1 podchorąży i 14 szwoleżerów z rozbitego szwadronu ckm macierzystego pułku.
Na mocy rozkazu dowódcy Pomorskiej BK płk A. Zakrzewskiego wydanego 5 września z tych dwóch szwadronów utworzono "dywizjon detaszowany" 2 pułku szwoleżerów:
Dywizjon został podporządkowany dowódcy Oddziału Wydzielonego 5 Dywizji Piechoty ppłk. dypl. Stanisławowi Sadowskiemu. Wraz z nim osłaniał przedmoście włocławskie do 8 września, po wysadzeniu mostu dozorował zachodni odcinek Wisły pomiędzy Włocławkiem, Płockiem i Dobrzykowem w dniach 8-15 września. Stoczył pomyślne potyczki z próbującymi desantować się na zachodnim brzegu Wisły, niemieckimi pododdziałami rozpoznawczymi. 10 września pod Duninowem i Soczewką, odparł lądujący pododdział niemiecki, a 14 września następny, który był wspierany artylerią w pobliżu miejscowości Lucień. 15 września osłaniał tyły 15 Dywizji Piechoty i 27 Dywizji Piechoty walczących z desantem niemieckim pod Dobrzykowem. 16 września był atakowany przez lotnictwo wroga podczas marszów i osłony obu polskich dywizji pod Budami i Budami Iłowieckimi. Dywizjon przekroczył całością sił rzekę Bzurę 17 września pod ostrzałem niemieckiej artylerii i osobno szwadronami maszerując przez Puszczę Kampinoską dotarł do Kazunia. 2 szwadron marszowy stoczył w puszczy walkę z jednostką niemiecką w wyniku, której poległo kilkunastu szwoleżerów, kilku zostało rannych i zaginęło, wśród nich dowódca szwadronu i jeden z oficerów. Nad pozostałościami 2 szwadronu objął dowództwo adiutant dywizjonu. Następnie przez Palmiry, Czosnów i Młociny wałem wiślanym w nocy 18/19 września dotarł do Bielan, likwidując w Młocinach grupę dywersantów. 20 września rano dywizjon dotarł do Warszawy, tego samego dnia do dywizjonu wcielono pozostałość szwadronu marszowego 8 psk z por. rez. J. Około-Kułakiem. Do 19 września straty w poległych, rannych i zaginionych wynosiły 34 żołnierzy. Do 22 września dywizjon kwaterował w CIWF na Bielanach, dołączyły do niego resztki szwoleżerów ze szwadronów 3 i kolarzy macierzystego pułku. Dowództwo 2 szwadronu uzupełnionego szwoleżerami przejął por. A. Wojciechowski. Następnie od 22 września kwaterował w koszarach 1 pułku szwoleżerów. Poniósł straty od niemieckiego ostrzału artyleryjskiego, od nocy 24/25 września dywizjon szwoleżerów wspierał 9 pułk ułanów na Mokotowie. 25 września wykonał kontratak w rejonie Królikarni na pododdziały niemieckiej 46 DP. Kontratak spieszonych szwoleżerów i plutonu strzelców konnych 8 psk załamał się w niemieckim ostrzale, artylerii i broni maszynowej. Poległo 20 szwoleżerów, wśród nich rotmistrz Wieniawski, a 3 oficerów zostało rannych, wśród nich dowódca 1 szwadronu. Dywizjon bronił na barykadach rejon skrzyżowania ulic Belwederskiej i Piaseczyńskiej. Dowodzenie przejął por. Wojciechowski. W obronie Warszawy walczył też na Mokotowie sformowany z rozbitków 2 pułku po przeprawie pod Świeciem, pluton por. K. Branickiego. Szwoleżerowie skapitulowali wraz garnizonem Warszawy.
Działania jednostek II rzutu mobilizacyjnego 2 pułku Szwoleżerów Rokitniańskich.
Od 27 sierpnia 1939 roku w rejonie Garwolina we wsiach Głoskowo i Jagodno pod dowództwem rtm. Konstantego Smolikowskiego z Oddziału Zbierania Nadwyżek 2 pułku szwoleżerów rozpoczęto w ramach Ośrodka Zapasowego Pomorskiej BK formowanie pododdziałów kawalerii mających stanowić uzupełnienie i podstawy do odtworzenia rozbitych pułków Pomorskiej BK. W Głoskowie został sformowany szwadron pieszy 2 p szwol. pod dowództwem rtm. Mieczysława Nestorowicza. Z uwagi na zagrożenie przepraw przez Wisłę. W dniu 4 września po wzmocnieniu plutonem ckm ze szwadronu ckm 2 p szwol. szwadron rtm. Nestorowicza wszedł w skład Oddziału Wydzielonego „Maciejowice” rtm. Jana Tyblewskiego. Jeden wzmocniony pluton szwadronu zajął przyczółek mostowy na zachodnim brzegu Wisły, a większość szwadronu na brzegu wschodnim obok mostu. 9 września na przyczółek mostowy uderzyły niemieckie czołgi 1 Dywizji Lekkiej. Po zniszczeniu mostu i poniesionych stratach 3 poległych, pluton znajdujący się na przedmościu wraz z dowódcą szwadronu dostał się do niewoli niemieckiej. 5 września na szwadrony broniące zachodniego brzegu Wisły ataków dokonało lotnictwo niemieckie. Szwadrony z innych pułków i pluton ckm 2 p szwol. wycofały się do rejonu Garwolina i miejsc formowania, natomiast pozostające na wschodnim brzegu pozostała część szwadronu pieszego 2 p szwol. rozproszyły się i częściowo zdezerterowały, oprócz dowódców plutonów. Po przybyciu rtm. Gwidona Salomona i jego improwizowanych pododdziałów do Maciejowic, oficerowie 2 p szwol. odeszli do macierzystego OZN. 
10 września sformowane szwadrony konny rtm. Stefana Krzyżanowskiego (4 plutony) i szwadron ckm ppor. rez. Michała Rudowskiego (4 plutony - 14 ckm wz.30) weszły w skład utworzonego dywizjonu 2 pułku szwoleżerów:
Tego dnia opuściły rejon formowania wraz z Zgrupowaniem Ośrodków Zapasowych Kawalerii „Garwolin”. Dywizjon maszerował przez Żelechów i 13 września dotarł do okolic Radzynia Podlaskiego, gdzie wszedł w skład organizującej się Grupy Kawalerii ppłk. Edwarda Wani. Wraz z Grupą Kawalerii dywizjon maszerował przez Suchowolę, Parczew, Łęczną, Pawłów do Rejowca. Dowództwo dywizjonu sprawował rtm. Krzyżanowski, po nim szwadron konny przejął por. rez. Jan Sędzimir. W nocy 18/19 i od rana 19 września dywizjon szwoleżerów osłaniał Warszawski pułk ułanów i pododdziały 39 Dywizji Piechoty rez. w walkach o Krasnystaw, dywizjon w tych walkach osłonowych poniósł znaczne straty. 22 września podczas walk w rejonie Łabuńki i Łabunie stanowił odwód Grupy Kawalerii ppłk. Wani. Pod Cześnikami w lesie Bożydar prowadził walki z piechotą niemiecką, uległ częściowemu rozproszeniu. Po ponownym zebraniu się większości dywizjonu, szwadron ckm odłączył się od dywizjonu szwoleżerów i pomaszerował wraz z Warszawskim pułkiem ułanów w kierunku południowym. Wspierał dywizjon 7 pułku ułanów mjr Głuchowskiego podczas prowadzonego 23 września natarcia na Jacnię. Niemiecki batalion 68 DP wyszedł na tyły dywizjonu ułanów mjr. Głuchowskiego i szwadronu ckm szwoleżerów, rozbijając oba pododdziały. Resztki szwadronu tj. kilkunastu szwoleżerów wraz z dowódcą szwadronu przedarły się w szyku konnym przez pierścień okrążenia na południe od Tomaszowa Lubelskiego i dołączyły do 11 pułku ułanów, z którym skapitulowały 27 września w rejonie Janowa Lubelskiego. Pozostałość dywizjonu tj. część szwadronu por. Sędzimira po potyczkach 23 września, weszły już bez dowódcy w skład zbiorczego szwadronu, złożonego z rozbitków 16 puł. i 2 pszw. pod dowództwem rtm. C. Dmochowskiego. Szwadron rtm. Dmochowskiego prowadził potyczki z wojskami niemieckimi, przebił się przez lasy janowskie i biłgorajskie do lasów bychawskich, gdzie 27 września został rozwiązany. Grupa 12 konnych, wśród nich 3 oficerów 2 pułku szwoleżerów usiłowała się przedrzeć do Warszawy, lecz 30 września we wsi Orlicz k. Kurowa dostali się do niemieckiej niewoli.
Symbole pułkowe.
Sztandar.
Pułk posiadał trzy sztandary.
Pierwszy został ofiarowany przez gminę miasta Krakowa w czerwcu 1920. W lipcu 1920 na Wawelu delegacja 2 pułku szwoleżerów rokitniańskich otrzymała chorągiew. W środku prawej strony wyhaftowano podobiznę Matki Boskiej Częstochowskiej, poniżej herb Krakowa. Lewą stronę stanowił srebrny krzyż z napisem na górnym ramieniu „PUŁK”, poniżej cyfrę „2” i jeszcze niżej „SZWOLEŻERÓW”. Na bocznych ramionach dewiza „HONOR I OJCZYZNA”. Pośrodku krzyża znajdował się orzeł z koroną w wieńcu laurowym. W rogach płatu wyhaftowano w wieńcach laurowych cyfry „2”. Chorągiew towarzyszyła pułkowi w czasie walk o granice.
Sztandar ten towarzyszył również pułkowi w wojnie 1939 r. po zaprzestaniu walk został ukryty, a odnaleziony dopiero w 1973 r. we wsi Piotrów pod Sochaczewem.
W 1922 (?) pułk przejął też sztandar 2 pułku szwoleżerów Armii gen. Józefa Hallera.
11 sierpnia 1934 prezydent RP Ignacy Mościcki w Starogardzie wręczył pułkowi kolejny sztandar ufundowany przez społeczeństwo Krakowa. Po prawej stronie płata, w wieńcu laurowym widniała dewiza „HONOR I OJCZYZNA”. W rogach u góry z prawej strony wyhaftowano odznakę 2 p uł. LP, z lewej – herb miasta Krakowa, u dołu z prawej strony obraz Matki Boskiej Częstochowskiej, z lewej – odznakę 2 p.szwol. Pomiędzy ramionami krzyża wyhaftowano napisy: u góry „ROKITNA 13 VI 1915”, u dołu „11 VIII 1934”, po bokach – z prawej strony „KRAKÓW 2 XI 1918”, z lewej „KRAKÓW 11 VIII 1914”. Lewa strona sztandaru zawierała m.in. godło państwowe z napisami na ramionach krzyża „2 SZWOL”.
Po kampanii wrześniowej sztandar trafił w ręce Niemców. Do 1973 eksponowany był w Muzeum Historii w Berlinie. W tym właśnie roku przekazany został do Muzeum Wojska Polskiego w Warszawie.
Odznaka pamiątkowa.
Odznaka pamiątkowa 2 puł LP
21 kwietnia 1920 minister spraw wojskowych rozporządzeniem L. 872/20 B.P. 1 zatwierdził odznakę pamiątkową 2 pułku ułanów Legionów Polskich.
Stanowi ją tarcza, na której wpisano inicjał i numer „2 U”. Na górze tarczy czapka szwoleżerska wojska Księstwa Warszawskiego etyszkietami zwisającymi na ramię tarczy. Oficerska – jednoczęściowa, wykonana w srebrze. Wymiary: 41×27 mm. Autorem projektu odznaki był S. Filipkowicz, a wykonawcą Stanisław Lipczyński z Warszawy.
13 grudnia 1921 generał porucznik Kazimierz Sosnkowski rozkazem G.M. 7428.21.I zezwolił na noszenie odznak pamiątkowych wyłącznie tych, które zostały zatwierdzone przez ministra spraw wojskowych lub Naczelnego Wodza. Wśród tych odznak została wymieniona odznaka pamiątkowa 2 pułku szwoleżerów.
Odznaka o wymiarach 41x41 mm ma kształt krzyża Orderu Virtuti Militari z ramionami emaliowanymi na biało o złoconych krawędziach. Na środku krzyża wizerunek czapki szwoleżerskiej emaliowanej na amarantowo i czarno oraz złocone pół-słońce. Na ramionach wpisano numer i inicjały „2 SzR” oraz daty „1914 1915 1918”. Między ramionami krzyża skrzyżowane lance z proporczykami w barwie białej z amarantowym paskiem pośrodku. Odznaka oficerska – dwuczęściowa, wykonana w tombaku złoconym, emaliowana. Autorem projektu odznaki był rtm. Stanisław Lewicki, a wykonawcą Józef Michrowski z Warszawy.
6 września 1929 minister spraw wojskowych, w uzupełnieniu rozkazu G.M. 7428.21.I z 13 grudnia 1921, zatwierdził regulamin odznaki pamiątkowej 2 pułku szwoleżerów, dostosowany do przepisów o odznakach pamiątkowych formacji, ogłoszonych 21 kwietnia 1928.
Wykonanie jak odznaka koleżeńska; jednak bez dat na ramionach krzyża. Na dolnym ramieniu krzyża wpisano numer i inicjały „2 SzR”. Dwuczęściowa – oficerska, wykonana w srebrze. Wykonanie: Stefan Cegiełka – Warszawa.
Rokitniańscy szwoleżerowie.
Kawalerowie Virtuti Militari.
Ponadto Krzyżem Walecznych zostało odznaczonych 58 oficerów, 138 podoficerów i 206 szeregowych. Wśród odznaczonych był szwoleżer Jan Pańpuch.
Obsada personalna w 1930 roku.
Obsada oficerska pułku w 1930
Żołnierze 2 pułku szwoleżerów - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Upamiętnienie.
Ulice w Starogardzie Gdańskim i Ozorkowie noszą nazwę 2 Pułku Szwoleżerów Rokitniańskich.
Od 2006 działa w Starogardzie Gdańskim "Stowarzyszenie Szwadron 2 Pułku Szwoleżerów Rokitniańskich". Stowarzyszenie wystawia 12 osobowy pododdział konny w pełni umundurowany i wyposażony. 13 czerwca 2007 szwadron, podczas święta pułkowego organizowanego po raz pierwszy od zakończenia wojny, otrzymał sztandar będący wierną kopią sztandaru pułku z okresu międzywojennego. Szwadron lub jego poczet sztandarowy uczestniczy w najważniejszych wydarzeniach związanych z historią kawalerii np. asysta pocztu podczas pogrzebu ks. prałata Zdzisława Peszkowskiego – kapelana Rodzin Katyńskich oraz współczesną kawalerią, a także utrzymuje kontakty z innymi pododdziałami konnymi kawalerii ochotniczej.

</doc>
<doc id="339808" url="https://pl.wikipedia.org/wiki?curid=339808" title="Eberhard Schaefer">
Eberhard Schaefer

Eberhard Schaefer (ur. 23 sierpnia 1924, zm. 9 kwietnia 1944) – niemiecki lotnik bombowy, służył podczas II wojny światowej.
Życiorys.
Urodził się w Magdeburgu (w dzielnicy Sudenburg), następnie jego rodzina przeprowadziła się do Detmold. Interesując się lotnictwem, ukończył w wieku 15 lat kurs szybowcowy. Podczas II wojny światowej, 1 grudnia 1941 ochotniczo zgłosił się do niemieckiego lotnictwa Luftwaffe. Po podstawowym szkoleniu w Detmold, w lutym 1942 trafił do szkoły oficerskiej w Dreźnie, którą ukończył uzyskując odznakę pilota 26 listopada 1942. W stopniu chorążego ("Fähnrich") następnie do marca 1943 dalej szkolił się w Kołobrzegu (wówczas Kolberg).
Na początku czerwca 1943 Schaefer w stopniu podporucznika ("Leutnant") został skierowany na front wschodni, do eskadry bombowej 5./KG51 (II. Gruppe) stacjonującej koło Rosławia w obwodzie smoleńskim. Latał tam jako pilot bombowca Junkers Ju 88 w misjach bojowych, w tym przeciwpartyzanckich. 18 września 1943]jego dywizjon został przeniesiony do Salonik w Grecji, bombardując cele na opanowanych przez aliantów wyspach Leros, Samos, Kos i Chios i atakując żeglugę. Za intensywną służbę - wykonanie w ciągu niecałych trzech miesięcy służby bojowej 110 lotów bojowych, w październiku nadano mu złotą odznakę latania operacyjnego ("Frontflugspange"). Został też odznaczony Krzyżem Żelaznym II (31 sierpnia 1943) i I klasy (26 września 1943).
30 listopada 1943 jednostka Schaefera powróciła na front wschodni, bazując w Kalinowce, następnie od stycznia 1944 w Zamościu. Jego jednostka 5./KG51 została przemianowana na 8./KG3, wchodząc teraz w skład III/KG3. Schaefer był wówczas oficerem operacyjnym dywizjonu III/KG3, w dalszym ciągu uczestnicząc w misjach bojowych przeciw nacierającym wojskom Armii Czerwonej. Załoga jego samolotu zniszczyła m.in. most na Dniestrze i zestrzeliła trzy samoloty radzieckie. 30 marca 1944 jego samolot został uszkodzony przez ogień przeciwlotniczy i lądował przymusowo koło Brodów, jednak załoga zdołała powrócić na teren niemiecki.
6 kwietnia 1944 podczas ataku bombowego z małej wysokości w rejonie Brodów, samolot Schaefera został ostrzelany z broni maszynowej i Schaefer został poważnie raniony w brzuch fragmentami pistoletu, który miał przy pasie, a który został rozbity radzieckim pociskiem. Mimo to, zdołał doprowadzić samolot z załogą na lotnisko w Zamościu i wylądować. 8 kwietnia ranny Schaefer został w szpitalu odznaczony Krzyżem Rycerskim Krzyża Żelaznego, jako prawdopodobnie najmłodszy jego kawaler w Luftwaffe (z datą nadania 7 kwietnia). Jednakże, 9 kwietnia 1944 zmarł w polowym szpitalu nr 608 w Zamościu.
Po śmierci, został obwołany bohaterem przez niemiecką propagandę i urządzono mu państwowy pogrzeb na terenie pomnika-mauzoleum "Tannenberg-Denkmal", ostatecznie spoczął w Detmold. Promowano go też pośmiertnie do porucznika ("Oberleutnant"; z datą 1 kwietnia 1944). Podczas wojny odbył 156 misji bojowych, co było dużym osiągnięciem zważywszy na krótki okres służby.

</doc>
<doc id="339811" url="https://pl.wikipedia.org/wiki?curid=339811" title="The Fisher King">
The Fisher King



</doc>
<doc id="339815" url="https://pl.wikipedia.org/wiki?curid=339815" title="Międzynarodowe Towarzystwo Fonetyczne">
Międzynarodowe Towarzystwo Fonetyczne

Międzynarodowe Towarzystwo Fonetyczne (ang. "International Phonetic Association" – IPA, fr. "L'Association Phonétique Internationale"; początkowo "Dhi Fonètik Tîtcerz' Asóciécon") – stowarzyszenie powstałe w 1886 roku w Paryżu, z inicjatywy grupy nauczycieli języków z Wielkiej Brytanii, Francji, Danii oraz Niemiec. Jego celem jest szerzenie wiedzy na temat fonetyki jako dyscypliny naukowej oraz promowanie różnych praktycznych zastosowań tej nauki. W tym celu towarzystwo opracowało i propaguje międzynarodowy alfabet fonetyczny.

</doc>
<doc id="339819" url="https://pl.wikipedia.org/wiki?curid=339819" title="Kampania bałkańska">
Kampania bałkańska

Kampania bałkańska (plan Marita) – działania wojenne prowadzone w 1941 roku na terenie Jugosławii i Grecji, podczas II wojny światowej. Niemiecki plan inwazji na Grecję pod kryptonimem „Marita” został opracowany wiosną 1941 roku. W związku ze sprzeciwem Jugosławii na przemarsz wojsk niemieckich przez jej terytorium, plan poddano modyfikacjom, tak aby uwzględniał podporządkowanie siłą także tego kraju. Do agresji po stronie III Rzeszy przyłączyły się także Węgry oraz Bułgaria. Atak rozpoczął się 6 kwietnia 1941 roku i zakończył się wygraną państw Osi. Jugosławia skapitulowała już 17 kwietnia, natomiast armia grecka, wspomagana przez wojska brytyjskie, poddała się 23 kwietnia. Walki w kontynentalnej części Grecji z wycofującymi się Brytyjczykami trwały jednak aż do 29 kwietnia. Kampania zakończyła się 1 czerwca 1941 roku, wraz z opanowaniem Krety przez niemieckie wojska powietrznodesantowe (operacja „Merkur”).
Geneza.
Tuż po zakończeniu zwycięskiej dla Niemiec kampanii francuskiej, Hitler rozpoczął polityczne i militarne przygotowania do inwazji na Związek Radziecki. W tym celu dążył do podporządkowania sobie krajów Europy południowo-wschodniej, stanowiących naturalne zaplecze dla przyszłego frontu walk. Niebagatelne znaczenie miało także zabezpieczenie dostaw ropy z rumuńskich pól naftowych Ploeszti. Dlatego też wkrótce po podpisaniu 27 września 1940 roku Paktu Trzech, dyplomacja niemiecka zaczęła wywierać naciski na państwa regionu, aby również do niego przystąpiły.
W międzyczasie, 28 października, włoski dyktator Benito Mussolini zaatakował z terenu okupowanej Albanii Grecję. Bardzo szybko jednak ofensywa zamieniła się w całkowitą klęskę. 14 listopada siły greckie przeszły do kontrofensywy i odepchnęły armię włoską w głąb terytorium Albanii. Po niespodziewanej śmierci premiera Metaksasa, przeciwnego takiej opcji, jako grożącej niemiecką agresją, kolejny grecki rząd przyjął brytyjską propozycję pomocy na kontynencie i zezwolił Wielkiej Brytanii na wykorzystanie baz wojskowych Krety. Wobec groźby usadowienia się Brytyjczyków w kontynentalnej Grecji, Hitler wydał rozkaz opracowania planu inwazji na Grecję o kryptonimie „Marita”. Wbrew późniejszym doniesieniom, włoski atak był skonsultowany z Niemcami.
Jednakże o ataku lądowym nie mogło być mowy, dopóki armia niemiecka nie dostałaby zgody na przemarsz przez terytoria Jugosławii i Bułgarii. Był to kolejny powód, dla którego Hitlerowi zależało na rozciągnięciu Paktu Trzech na kraje Półwyspu Bałkańskiego. Wkrótce do grona sojuszników Niemiec dołączyły Węgry (20 listopada), Rumunia (23 listopada) i Słowacja (24 listopada). Nadal jednak niechętne sygnowaniu paktu pozostawały Bułgaria i Jugosławia.
W końcu, 1 marca 1941 roku rząd bułgarski ugiął się pod naciskami III Rzeszy i wyraził zgodę na przystąpienie do sojuszu oraz przemarsz wojsk niemieckich. Natychmiast przerzucono do Bułgarii 12 Armię pod dowództwem feldmarszałka Wilhelma Lista, z zamiarem wykorzystania jej w nadchodzącej kampanii greckiej. Jednakże aby ułatwić jej zadanie i ominąć dobrze ufortyfikowaną Linię Metaksasa, osłaniającą Grecję przed atakiem od strony bułgarskiej, należało uzyskać także zgodę Jugosławii na przemarsz przez jej terytorium. Książę Paweł (regent jugosłowiański) nadal się jednak wahał i ustąpił dopiero w obliczu niejasnego stanowiska Wielkiej Brytanii, w sprawie pomocy na wypadek niemieckiego ataku. W końcu rząd, po wynegocjowaniu pewnych warunków (dotyczących m.in. rezygnacji Włoch i Niemiec z przemarszu przez Jugosławię), zgodził się przystąpić do Paktu Trzech. Podpisano go 25 marca, pod wpływem ultimatum wystosowanego przez Joachima von Ribbentropa, pomimo niezadowolenia ludności i kół wojskowych oraz ostrzeżeń ze strony Wielkiej Brytanii i Stanów Zjednoczonych. Jednakże już 27 marca doszło w Belgradzie do bezkrwawego zamachu stanu, inspirowanego przez brytyjskie SOE, w wyniku którego obalono regencję. Władzę objął niepełnoletni jeszcze król Piotr II Karadziordziewić. Powołano także nowy rząd, który natychmiast zerwał porozumienie z Niemcami, natomiast 1 kwietnia zawarł układ o przyjaźni ze Związkiem Radzieckim. W międzyczasie, 7 marca zaczęły przybywać do Grecji (Pireus, Velos) wojska brytyjskie („W Force” pod dowództwem generała Henry’ego Wilsona).
Wobec niepewnej sytuacji politycznej w Jugosławii Hitler zdecydował się na zbrojne rozwiązanie. Błyskawicznie opracowano plan inwazji, modyfikując plan „Marita”. Do ataku na Jugosławię wyznaczono 2 Armię generała Maximiliana von Weichsa stacjonującą na terenie Austrii oraz część 12 Armii. W ofensywie wzięły także udział wojska włoskie (2 Armia generała Vittoria Ambrosia) i węgierskie (3 Armia generała Eleméra Gorondy-Nováka), które to kraje zostały skuszone widmem łatwych zdobyczy terytorialnych.
Rozmieszczenie sił i plan kampanii.
Atakujący.
W założeniach kampania miała być kolejnym pokazem skuteczności niemieckiego Blitzkriegu, którego rdzeń stanowiły szybkie rajdy korpusów pancernych i zmotoryzowanych na tyły wroga oraz doskonała współpraca z lotnictwem, zwłaszcza eskadrami bombowców nurkujących.
Główną rolę w ataku na zachodnią Jugosławię miała odegrać niemiecka 2 Armia, a zwłaszcza XLVI Korpus Pancerny rozmieszczony w zachodnich Węgrzech, na południe od jeziora Balaton. Wraz z XLIX Korpusem Górskim i LI Korpusem Armijnym (atakującymi z terenu Austrii), miały opanować Słowenię i jak najszybciej dotrzeć do Zagrzebia, wychodząc na tyły obrońców. Następnie, jednostki szybkie XLVI Korpusu miały się rozdzielić i w szybkim marszu opanować Slawonię, Bośnię i zachodnią Serbię oraz spotkać się ponownie w stolicy Bośni – Sarajewie. Jednostki tej armii miały współpracować z włoską 2 Armią (rozmieszczoną w rejonie Triestu), posuwającą się wzdłuż wybrzeża Adriatyku. Jej zadaniem było opanowanie Dalmacji oraz, wspólne z jednostkami niemieckimi, eliminowanie oporu jugosłowiańskiego w południowej Chorwacji. Pomocnicze uderzenie miała wykonać część włoskiej Grupy Armii „Albania”, którego celem było opanowanie Czarnogóry i nawiązanie kontaktu z jednostkami 2 Armii w Dubrowniku. Reszta wojsk w Albanii miała wiązać walką siły greckie i spróbować zepchnąć je na południe. Zdobycie Wojwodiny przypadło w udziale węgierskiej 3 Armii. Jej korpusy miały posuwać się w kierunku południowym wzdłuż dwóch rzek: Dunaju i Cisy, tworząc kleszcze, które miały zamknąć się w pobliżu Nowego Sadu, zamykając wewnątrz wojska jugosłowiańskie.
Ambitne zadanie przypadło w udziale niemieckiej 12 Armii. Przeznaczona ona była pierwotnie wyłącznie do ataku na Grecję, jednak wobec zaistniałej sytuacji, jednostki 1 Grupy Pancernej musiały wspomóc atak na Jugosławię. XLI KZmot, nacierając z terytorium Rumunii, miał zdobyć Belgrad, natomiast XIV KZmot miał opanować wschodnią Serbię i wraz z XL KPanc, poprzez jugosłowiańską Macedonię, zaatakować centralną Grecję, omijając fortyfikacje na Linii Metaksasa i odcinając siły obrońców od zaplecza. Było to najważniejsze uderzenie kampanii, którego powodzenie zapewniało szybkie zwycięstwo. Oba korpusy szybkie były rozmieszczone w zachodniej Bułgarii. Atak na Grecję miały także wspierać dwa niemieckie korpusy nacierające z południowej Bułgarii. XVIII KGór miał zdobyć umocnienia w greckiej Macedonii oraz dotrzeć do Salonik. XXX KA miał zająć zachodnią Trację i greckie wyspy na Morzu Egejskim.
Obrońcy.
W chwili wybuchu konfliktu Jugosławia była całkowicie nieprzygotowana do obrony. Wciąż trwała mobilizacja i wiele jednostek nie miało pełnego stanu. Część nie zdążyła dotrzeć do wyznaczonych im pozycji. Sytuację pogarszały warunki polityczno-geograficzne: z wyjątkiem wybrzeża adriatyckiego i krótkiej granicy z Grecją kraj był z każdej strony otoczony przez państwa Osi i ich sojuszników. Do tego dochodziło także zagrożenie ze strony wewnętrznego wroga, jakim byli chorwaccy separatyści – ustasze – dążący do uzyskania niezależności od dominującej w Jugosławii Serbii. Poza tym jugosłowiańskie dywizje były bardzo słabo nasycone bronią przeciwpancerną. Przeciwko ok. 500 niemieckim czołgom posiadali zaledwie ok. 30 armat ppanc.
Planowane rozmieszczenie armii było następujące:
Sytuacja Grecji wydawała się dużo lepsza. Przez ostatnich pięć miesięcy skutecznie radziła sobie z włoską agresją. W związku z tym Armie Epiru oraz Zachodniej Macedonii były w pełnej gotowości bojowej i co więcej, odnosiły sukcesy. Od strony Bułgarii kraj chroniła linia fortyfikacji, zwana linią Metaksasa, którą obsadzała Armia Wschodniej Macedonii. Sytuacja jednak diametralnie się zmieniła w obliczu pokojowego lub zbrojnego zajęcia przez Niemcy Jugosławii. Granica z Jugosławią stanowiła teraz najsłabszy odcinek greckiej obrony. Stacjonujące tam oddziały Armii Środkowej Macedonii nie miałyby najmniejszych szans w walce z niemieckimi jednostkami pancernymi. Tym bardziej że na etacie greckiej dywizji piechoty nie było żadnych armat ppanc. Aby wspomóc obronę w tym rejonie, rozmieszczono w nim brytyjskie siły „W Force”, które przybyły do Grecji w marcu.
Przebieg kampanii.
Zgodnie z oczekiwaniami, agresorzy czynili na froncie jugosłowiańskim niebywale szybkie postępy.
6 i 7 kwietnia 1941 4 Flota Powietrzna Luftwaffe pod dowództwem gen. A. Löhra dokonała nalotów na Belgrad, w których zginęło od 5 do 10 tys. cywilów. Atak nastąpił z zaskoczenia, bez uprzedniego wypowiedzenia wojny Jugosławii i miał na celu zdezorganizowanie obrony, złamanie oporu i sterroryzowanie ludności cywilnej.
Atak XIV KZmot całkowicie zdezorganizował obronę 5 Armii. Po dotarciu do Niszu, 11. DPanc uderzyła od południa na Belgrad, natomiast 5. DPanc skierowała się na południe, ku Macedonii. Tam połączyła się z XL KPanc, który już 7 kwietnia zdobył Skopje, a dwa dni później dotarł do granicy Grecji. Jugosłowiańska 3. Armia nie była w stanie zahamować niemieckich postępów. Tego samego dnia padły również greckie Saloniki, zdobyte przez 2. DPanc, która okrążyła lewe skrzydło umocnień Linii Metaksasa. Tym samym grecka Armia Wschodniej Macedonii została okrążona i skapitulowała. W obliczu okrążenia przez XL KPanc, Armia Zachodniej Macedonii rozpoczęła odwrót z Albanii.
10 kwietnia oddziały niemieckiej 2. Armii bez większych przeszkód dotarły do Zagrzebia. Było to spowodowane działalnością ustaszy, którzy operowali na tyłach jugosłowiańskiej 4 Armii. Już 13 kwietnia, niemal jednocześnie, do Belgradu dotarły 8. DPanc, 11. DPanc, oraz XLI KZmot. Dwa dni później XLVI KZmot zajął Sarajewo. Oznaczało to, że obrona została generalnie całkowicie rozbita i walkę kontynuują jedynie samodzielne oddziały. 17 kwietnia podpisano akt kapitulacji Jugosławii.
Na froncie greckim walkę kontynuowano. Pod wpływem naporu niemieckiego XVIII KGór oraz XL KPanc, najpierw siły brytyjskie, następnie odsłonięte tak powstałymi wyrwami w obronie siły greckie w środkowej Macedonii 16 kwietnia zaczęły wycofywać się w głąb kraju. Niemcy ruszyli w pościg, jednak na skutek złego stanu sieci drogowej, fatalnej organizacji ruchu i świadomych zniszczeń czynionych przez obrońców, ulegał on opóźnieniu. Dało to Brytyjczykom czas na spokojny odwrót na linię Delfy – Termopile. Okazało się jednak, że Grecy nie będą w stanie wspomóc obrony w tym rejonie, gdyż wojska brytyjskie podejmowały decyzje o odwrocie szybciej i następnie wycofywały się znacznie szybciej niż nie posiadające odpowiednich środków transportu oraz wiązane w walki osłonowe wojska greckie. A że siły „W Force” były zbyt małe, by następnie samodzielnie sprostać zadaniom, podjęto decyzję o ewakuacji całości korpusu.
20 kwietnia BPZmot SS LSSAH dotarła do Janiny i osiągnęła brzeg Morza Jońskiego. Oznaczało to okrążenie Armii Epiru, która poddała się następnego dnia. Wobec niecelowości i niemożności dalszej walki oraz wycofywania się sił brytyjskich, 23 kwietnia Grecy podpisali akt kapitulacji. Następnego dnia rozpoczęła się ewakuacja „W Force” na Kretę i do Aleksandrii, która trwała do 29 kwietnia. W międzyczasie, 25 kwietnia Niemcy zajęli historyczne Termopile, 27 kwietnia wkroczyli do Aten, a do końca miesiąca opanowali cały teren Półwyspu Peloponeskiego. 20 maja rozpoczęła się największa, do czasu lądowań anglo-amerykańskich w Europie, operacja powietrznodesantowa w czasie II wojny światowej, w wyniku której niemieccy spadochroniarze opanowali Kretę (operacja „Merkur”).
Podsumowanie.
Operacja „Marita” okazała się wielkim sukcesem Wehrmachtu. W niespełna miesiąc podbito dwa sporej wielkości kraje za cenę niewielkich strat. W Jugosławii Niemcy ponieśli straty w wysokości 150 zabitych i 390 rannych. W Grecji niemieckie straty były wyższe: 1685 zabitych i 3750 rannych. Podczas całej kampanii na Bałkanach Włosi stracili 13 755 zabitych, 25 067 zaginionych (głównie w trakcie wojny włosko-greckiej) i 115 350 rannych oraz żołnierzy z ciężkimi odmrożeniami. Ogółem do niewoli dostało się 374 000 żołnierzy jugosłowiańskich i 223 000 greckich. Adolf Hitler ogłosił następnie, że tylko Grecy stawili jego armii opór godny uwagi historycznej.
Po zakończeniu walk oba kraje podzielono między zwycięzców. Niemcy anektowali północną Słowenię. Bezpośrednio do Włoch przyłączono południową część Słowenii i północno-zachodnią część Dalmacji (ze Splitem), a Kosowo, Metochię i niewielką część Macedonii Wardarskiej do należącej wówczas do Włoch Wielkiej Albanii. Poza tym Czarnogóra została włoskim protektoratem. Włochy zdobyły także niewielką flotę jugosłowiańską. Duże zdobycze terytorialne dostały się Bułgarii, mianowicie znaczna część jugosłowiańskiej Macedonii Wardarskiej i część greckiej Macedonii Egejskiej, a także grecka Tracja Zachodnia. Węgry wynagrodzono Wojwodiną (Baczką), słoweńskim Prekmurjem i chorwacką Baranją i Međimurjem (w przypadku Bułgarii i Węgier oraz częściowo Niemiec można tu mówić o odzyskaniu terytoriów utraconych po I wojnie światowej). Na terenie Chorwacji, Bośni, Hercegowiny, Slawonii i Sremu proklamowano Niepodległe Państwo Chorwackie, całkowicie zależne od Niemiec. Serbia i Grecja zostały strefami okupowanymi.
Mimo klęski, rządy oraz głowy obu państw emigrowały do Wielkiej Brytanii, gdzie kontynuowały walkę z najeźdźcą. W obu krajach narodził się także silny ruch oporu, głównie lewicowy i komunistyczny.
Operacja „Marita” opóźniła moment uderzenia Niemców na ZSRR o co najmniej 2 miesiące, czego skutkiem było zbyt szybkie zahamowanie postępów wojsk inwazyjnych przez rosyjską zimę. Trwają dyskusje, czy okoliczność ta nie zdeterminowała całego wyniku operacji „Barbarossa”, a co najmniej, czy nie wpłynęła na szybsze zakończenie II wojny światowej.
Nieoczekiwanie wysoki okazał się też koszt, który Rzesza i jej sojusznicy ponosili następnie za utrzymywanie Grecji i Jugosławii w posłuchu. Samo tylko zabezpieczenie greckich dróg transportowych i selektywna okupacja, głównie niektórych dzielnic miast, doprowadziły do zaangażowania łącznie 290 tysięcy żołnierzy niemieckich, włoskich i bułgarskich.
Ordre de Bataille.
W poniższym zestawieniu ujęto tylko duże związki operacyjne i taktyczne, a także samodzielne pułki. Nie ujęto w nim jednak armijnych ani korpuśnych jednostek artylerii, saperów, rozpoznawczych i innych pomocniczych.

</doc>
<doc id="339824" url="https://pl.wikipedia.org/wiki?curid=339824" title="Drzewo kołczanowe">
Drzewo kołczanowe



</doc>
<doc id="339825" url="https://pl.wikipedia.org/wiki?curid=339825" title="CP852">
CP852

CP852 (Code page 852, CP 852, IBM 852, OEM 852, MS-DOS Latin 2, PC Latin 2, Slavic (Latin II)) – 8-bitowe kodowanie znaków stosowane w systemach operacyjnych MS-DOS, PC-DOS, DR-DOS i FreeDOS, w zamyśle mające zawierać znaki języków krajów Europy Wschodniej opartych na alfabecie łacińskim. Analogicznie jak w przypadku kodowania CP850, niektóre litery ze znakami diakrytycznymi zastąpiły niektóre istniejące w CP437 znaki semigrafiki i symbole matematyczne. Od czasu rozpowszechnienia się systemów operacyjnych Windows 3.x, a zwłaszcza Windows 95 i Windows NT 4.0, wykorzystujących kodowanie Windows-1250 i (w różnym stopniu) unikod, znaczenie kodowania CP852 zaczęło bardzo szybko maleć, choć nadal jest ono wykorzystywane w aplikacjach pisanych dla systemu operacyjnego DOS lub nieposiadających interfejsu graficznego (przeznaczonych do uruchamiania w oknie DOS względnie oknie konsoli), w tym programach księgowych, magazynowych itp.
Historia.
Strona kodowa CP852 po raz pierwszy pojawiła się w systemie MS-DOS w wersji 5.0, wydanej we wrześniu 1991 r.
Zestaw znaków.
Kodowanie CP852 zawiera litery ze znakami diakrytycznymi używane w następujących językach: albańskim, białoruskim (Łacinka), bośniackim, chorwackim, czeskim, irlandzkim, dolno- i górnołużyckim, niemieckim, polskim, rumuńskim (patrz poniżej), słowackim, słoweńskim, turkmeńskim i węgierskim.
Kodowanie to zostało zaprojektowane z myślą o możliwie najpełniejszym pokryciu języków dawnego bloku sowieckiego używających alfabetu łacińskiego. Wbrew jednej z nazw (kodowanie języków słowiańskich) zawiera litery używane w języku albańskim (należącym do grupy języków ilirskich), niemieckim (należącym do grupy języków germańskich), językiem rumuńskim (należącym do grupy języków romańskich) i węgierskim (należącym do grupy języków ugrofińskich), a nie pozwala na użycie z językami opartymi na cyrylicy. Nie zawiera wszystkich znaków używanych w poprawnej typografii języka rumuńskiego.
Braki znaków.
Kodowanie CP852 nie zawiera cudzysłowów używanych w typografii języków obsługiwanych przez to kodowanie (np. stosowanych w Polsce „ i ”). Brak również czterech znaków używanych w języku rumuńskim, pisanych z przecinkiem pod spodem:
Przyjęto, że będą stosowane analogiczne litery z cedillą:
W czasach projektowania kodowania CP852 uznawano, że przecinek pod spodem jest typograficzną odmianą cedilli, nie osobnym znakiem diakrytycznym.
Tablica kodów.
      znaki posiadają podwójną funkcję: mogą pełnić rolę znaków sterujących, ale również mogą reprezentować znaki graficzne
Mapowanie na unikod.
Poniższa tabela przedstawia kody Unicode znaków zawartych w stronie kodowej CP852. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII. Wszystkie kody podane jako szesnastkowe.
Różnice między kodowaniami MS-DOS CP852 a IBM CP852.
Objaśnienia:

</doc>
<doc id="339826" url="https://pl.wikipedia.org/wiki?curid=339826" title="Wollongong">
Wollongong

Wollongong – miasto satelickie dla Sydney, położone na wschodnim wybrzeżu Australii w stanie Nowa Południowa Walia. Graniczy ze stolicą stanu od północnej strony, natomiast śródmieście położone jest ok. 68 km na południe od centrum Sydney w części wybrzeża zwanej Illawarra. Nazwa miasta ma pochodzenia aborygeńskie „Wol-lon-yuh „, po ang. „sound of the sea” i oznacza „odgłos morza”, przypisuje się także inne znaczenia tej nazwy np. blisko wody, wiele węży oraz pięć wysp, które są widoczne z linii brzegowej oceanu w Wollongong. Wollongong jest obecnie trzecim pod względem wielkości miastem stanu Nowa Południowa Walia po Sydney oraz Newcastle i jest zamieszkane przez ok. 307 tys. osób (2021).
W mieście rozwinął się przemysł metalowy, materiałów budowlanych, chemiczny, lekki oraz koksowniczy.

</doc>
<doc id="339834" url="https://pl.wikipedia.org/wiki?curid=339834" title="IBSA">
IBSA

IBSA – International Blind Sport Asociation (obecnie: Federation) – Międzynarodowa Federacja Sportu Niewidomych.
Nadzoruje takie sporty jak: goalball, torball, piłka nożna dla niewidomych, kolarstwo tandemowe, judo, lekkoatletykę, narciarstwo alpejskie i inne sporty uprawiane przez osoby z wadą wzroku.
IBSA działa w Hiszpanii i jest organizatorem wielu imprez międzynarodowych. Obecnym prezydentem jest Michael Barredo.

</doc>
<doc id="339839" url="https://pl.wikipedia.org/wiki?curid=339839" title="Rodzima Wiara">
Rodzima Wiara

Rodzima Wiara – rodzimowierczy związek wyznaniowy, odwołujący się do etnicznych, przedchrześcijańskich wierzeń Słowian (wyznający rodzimowierstwo słowiańskie). W 2011 roku grupa wyznaniowa liczyła 180 osób i 7 starszych, w 2019 roku 260 osób i 5 starszych, zebranych w 20 miejscach kultu. Rodzima Wiara jest członkiem Europejskiego Kongresu Religii Etnicznych oraz Konfederacji Rodzimowierczej.
Historia związku.
Związek został założony przez Stanisława Potrzebowskiego oraz Macieja Czarnowskiego – członka międzywojennej Zadrugi. Pierwotnie zarejestrowany w 1996 pod nazwą "Zrzeszenie Rodzimej Wiary", w 1999 roku nazwę związku zmieniono na "Rodzima Wiara", a także zmieniono symbol na obecny.
4 marca 1996 roku Zrzeszenie Rodzimej Wiary zostało wpisane do rejestru MSWiA pod numerem 108. Oficjalna działalność grupy rozpoczęła się 23 marca 1996 roku na I Wiecu Wyznawców zwołanym we Wrocławiu. Tam też omówiono zasady i cele Zrzeszenia Rodzimej Wiary, wybrano też władze naczelne – Naczelnikiem został Stanisław Potrzebowski (Staszko z Wrocławia). Jesienią 1996 roku zawiązano Oddział Wielkopolski z siedzibą w Poznaniu, zaś w 1997 powstały kolejno: Oddział Pomorski z siedzibą w Szczecinie i Oddział Małopolski z siedzibą w Krakowie.
W 2013 roku Rodzima Wiara współzorganizowała I Ogólnopolski Zjazd Rodzimowierczy. W 2015 roku związek wszedł do grona założycieli Konfederacji Rodzimowierczej.
W marcu 2017 roku ZW Rodzima Wiara w wyniku propozycji wystosowanych w ramach Konfederacji Rodzimowierczej przez wspólnoty członkowskie wydał oświadczenie, w którym ogłoszono rozpoczęcie prac nad zmianą Wyznania Wiary tegoż związku, a także zagwarantowano wspólnotom przystępującym do związku zachowanie autonomiczności na określonych w owym oświadczeniu zasadach. 22 marca 2017 – kilka dni po wydaniu oświadczenia – do ZW RW dołączyło Stowarzyszenie Kołomir, tworząc Obwód Ziemi Warmińsko-Mazurskiej Kołomir z siedzibą w Olsztynie.

</doc>
<doc id="339844" url="https://pl.wikipedia.org/wiki?curid=339844" title="Szczep Rogate Serce">
Szczep Rogate Serce

Szczep Rogate Serce – grupa artystyczna założona w 1929 przez polskiego rzeźbiarza Stanisława Szukalskiego, skupiająca plastyków poszukujących inspiracji w nacjonalizmie i kulturze dawnej słowiańszczyzny.
Historia.
Szczepowym zawołaniem grupy było hasło „Miłować, walczyć”. Grupa działała do 1936 roku, organizując liczne wystawy na terenie całej Polski – publikując artykuły w pismach krajowych, wydając pocztówki z reprodukcjami swoich prac, oraz własny organ prasowy, pismo „Krak”. Członkowie Szczepu przybierali pseudonimy artystyczne o brzmieniu słowiańskim. Szczep Rogate Serce wytworzył swoistą ideologię łączącą kult młodości i czynu, antyklerykalizm o neopogańskiej tendencji i wszechsłowiański biologiczny nacjonalizm z tendecjami profaszystowskimi. Działalność Szczepu wywarła także wyraźny wpływ na artystów formalnie niebędących jego członkami, np. rzeźbiarza i medaliera Józefa Gosławskiego.
Członkowie.
Do grupy należeli:
Po 1932 roku przybyli nowi członkowie Szczepu:

</doc>
<doc id="339845" url="https://pl.wikipedia.org/wiki?curid=339845" title="Charles Curran">
Charles Curran

Charles Curran (ur. 30 marca 1934) – amerykański katolicki teolog moralny, wykładowca Southern Methodist University w Dallas, doktor Papieskiego Uniwersytetu Gregoriańskiego i Academia Alfonsiana. Czołowy przedstawiciel liberalnego skrzydła Kościoła.
Życiorys.
Wyświęcony w Rzymie, w 1958 podjął pracę w diecezji Rochester (Nowy Jork). Po raz pierwszy stało się o nim głośno, gdy w 1968 napisał podpisaną przez 600 teologów odpowiedź na encyklikę "Humanae Vitae" papieża Pawła VI, zabraniającą sztucznego zapłodnienia. W latach 70. i 80. Curran krytykował oficjalne nauczanie kościelne w sprawach seksu przedmałżeńskiego, masturbacji, antykoncepcji, aborcji, czynów homoseksualnych, rozwodów, eutanazji i zapłodnienia in vitro. W roku 1986 Curran został pozbawiony przez władze kościelne katedry na Amerykańskim Uniwersytecie Katolickim za poglądy dysydenckie wobec oficjalnych wypowiedzi Kościoła katolickiego oraz przyjęcie możliwości istnienia tez o "niezgodności odpowiedzialnej" z Urzędem Nauczycielskim, ale przez Kościół dopuszczanych.

</doc>
<doc id="339846" url="https://pl.wikipedia.org/wiki?curid=339846" title="Koło Czcicieli Światowida">
Koło Czcicieli Światowida

Lechickie Koło Czcicieli Światowida – zwane inaczej "Świętym Kołem Czcicieli Światowida", było odwołującą się do wierzeń słowiańskich grupą religijną założoną w 1921. Jej założycielem i duchowym przywódcą był Władysław Kołodziej (1897-1978). W 1941 roku została powołana Wielka Rada Drzewidów Lechii Polskiej, która działała do końca wojny.
Po wojnie grupa próbowała na nowo podjąć działalność. Władysław Kołodziej powołał w 1945 Wielką Radę Drzewidów Roji, a w 1946 założył w Łodzi "Stowarzyszenie Lechitów "Sława"". W 1947 władze zakazały jego działalności.
W późniejszym okresie grupa działała nieformalnie, organizując w Warszawie, gdzie od 1956 mieszkał lider grupy, tajne spotkania. W latach 60. i 70. bezskutecznie próbowano zarejestrować Lechickie Stowarzyszenie Czcicieli Światowida. Działalność grupy zamarła na początku lat 80.

</doc>
<doc id="339848" url="https://pl.wikipedia.org/wiki?curid=339848" title="Stowarzyszenie Lechitów Sława">
Stowarzyszenie Lechitów Sława



</doc>
<doc id="339858" url="https://pl.wikipedia.org/wiki?curid=339858" title="Cholesteryna">
Cholesteryna



</doc>
<doc id="339865" url="https://pl.wikipedia.org/wiki?curid=339865" title="Alfredo Ormando">
Alfredo Ormando

Alfredo Ormando (ur. 15 grudnia 1958 w San Cataldo, zm. 22 stycznia 1998 w Rzymie) – pisarz włoski, który 13 stycznia 1998 dokonał samospalenia na Placu św. Piotra w Watykanie w proteście przeciwko postawie i polityce Kościoła katolickiego wobec chrześcijan o orientacji homoseksualnej.
Ormando zmarł 11 dni później w wyniku poparzeń. W liście napisanym w Palermo w Boże Narodzenie 1997 mówił:
Jak podkreśla Fabrizio Marrazzo, prezes Arcigay, włoskiej organizacji LGBT, która corocznie organizuje manifestacje przypominającą o przesłaniu Ormando, Watykan w żaden sposób nigdy nie ustosunkował się do tego wydarzenia. W styczniu 2008 roku w 10 rocznicę samobójstwa Alfredo Ormando w Watykanie protestowało ok. 100 gejów i lesbijek.

</doc>
<doc id="339878" url="https://pl.wikipedia.org/wiki?curid=339878" title="Pierwotek">
Pierwotek

Pierwotek ("Pleurococcus", "Protococcus", "Desmococcus") – rodzaj zielenic, o spornej pozycji systematycznej. 
Charakterystyka.
Jest aerofitycznym glonem. Tworzy zielony nalot na skałach, murach i korze drzew, zadowalając się wodą w postaci pary. Pierwotki są organizmami jednokomórkowymi, tworząc czasem kilkukomórkowe skupienia. Odżywia się samożywnie (fotosynteza), oddycha tlenowo, a rozmnaża bezpłciowo (podział komórki). Kosmopolityczny. Może przeżyć w silnie zanieczyszczonym środowisku. Prosta budowa jest najprawdopodobniej efektem uproszczenia, a przodkami pierwotka mogły być nitkowate glony. W porównaniu do wielu glonów, których nasycenie plechy wodą sięga kilkuset procent suchej masy, pierwotek ma bardzo małą pojemność wodną – 60% suchej masy.
Systematyka.
Organizmy określane w polskiej algologii nazwą pierwotek początkowo zaliczano do rodzaju "Protococcus" lub "Pleurococcus". Gatunkiem typowym jest "Pleurococcus vulgaris" Nägeli. Obecnie jednak w niektórych systemach nazwa "Pleurococcus vulgaris" dotyczy gatunku opisanego przez innego botanika, tj. "Pleurococcus vulgaris" Menegh., podczas gdy gatunek opisany przez Nägelego zostaje uznany za synonim gatunku "Desmococcus olivaceus" (Pers. ex Ach.) J.R. Laundon) (znany również pod kolejnymi synonimicznymi nazwami: "Lepraria olivacea" Persoon ex Acharius, "Desmococcus viridis" (C. Agardh) Brand, "Protococcus viridis" C.Agardh 1824, "Pleurococcus naegelii" Chodat 1902, "Desmococcus vulgaris" F. Brand 1925). Gatunkiem typowym rodzaju "Protococcus" jest "Protococcus nivalis" (F.A. Bauer) C. Agardh, obecnie z kolei uważany za synonim gatunku "Chlamydomonas augustae" Skuja 1943 (początkowo opisany jako "Uredo nivalis" F.A. Bauer).
W XX w. pierwotka zaliczano do rodziny pierwotkowatych ("Protococcaceae") w rzędzie pierwotkowców ("Protococcales"), czasem łączonym z rzędem chlorokokowców. Pod koniec XX w. rodzaj "Pleurococcus" zaliczano do wstężnicowców ("Ulotrichales"). W nowszych systemach zarówno "Pleurococcus vulgaris" Menegh., jak i "Desmococcus olivaceus" (Pers. ex Ach.) J.R. Laundon włączane są do rodziny "Chaetophoraceae" w rzędzie "Chaetophorales", podczas gdy "Chlamydomonas augustae" należy do rodziny "Chlamydomonadaceae" w rzędzie toczkowców lub zawłotniowców, a pozycja innych gatunków rodzaju "Protococcus" jest nieustalona.

</doc>
<doc id="339879" url="https://pl.wikipedia.org/wiki?curid=339879" title="Encefalopatia wątrobowa">
Encefalopatia wątrobowa

Encefalopatia wątrobowa – zespół neurologiczny polegający na zaburzeniu funkcjonowania centralnego układu nerwowego na skutek działania toksyn pojawiających się w układzie w związku z uszkodzeniem wątroby przez niektóre leki, substancje toksyczne, ostre zakażenia podczas innych chorób wątroby, krwotoki do przewodu pokarmowego, wirusy (wirusowe zapalenie wątroby) lub alkohol.
Patogeneza.
Jedną z najczęstszych przyczyn encefalopatii wątrobowej jest zaburzenie funkcjonowania wątroby w przebiegu marskości. Na skutek zaburzonej detoksykacji w organizmie powstaje wiele substancji, mających szkodliwy wpływ na czynność układu nerwowego. Należą do nich m.in.:
Dochodzi również do zwiększenia gęstości receptorów dla kwasu γ-aminomasłowego i nadmiernej stymulacji układu GABA-ergicznego.
Postacie.
Encefalopatię wątrobową można podzielić na:
Objawy.
Stopnie kliniczne encefalopatii wątrobowej.
Rozpoznanie klinicznie niejawnej encefalopatii wątrobowej (stopień 1–2) jest możliwe na podstawie stwierdzenia zaburzeń w badaniach psychometrycznych, do których należą m.in.:
Leczenie.
Przewlekła encefalopatia wątrobowa.
Najbardziej skuteczną metodą w leczeniu przewlekłej encefalopatii wątrobowej jest przeszczepienie wątroby.

</doc>
<doc id="339880" url="https://pl.wikipedia.org/wiki?curid=339880" title="Ekwiwalent">
Ekwiwalent



</doc>
<doc id="339883" url="https://pl.wikipedia.org/wiki?curid=339883" title="Stradom">
Stradom



</doc>
<doc id="339885" url="https://pl.wikipedia.org/wiki?curid=339885" title="Dziesięć najpiękniejszych eksperymentów z fizyki">
Dziesięć najpiękniejszych eksperymentów z fizyki

10 najpiękniejszych eksperymentów z fizyki (ang. "The Prism and the Pendulum: The Ten Most Beautiful Experiments in Science") – książka historyka nauki Roberta P. Crease wydana w 2003 roku. Została sporządzona na podstawie ankiety przeprowadzonej wśród fizyków z całego świata. Prezentuje najsłynniejsze i najpiękniejsze eksperymenty z fizyki:
Inne brane pod uwagę doświadczenia to:
Pomiar Eratostenesa (ok. roku 230 p.n.e.) – pomiar obwodu Ziemi.
Eratostenes dokonał dokładnych (jak na rok 230 p.n.e.) pomiarów obwodu Ziemi. Ich wyniki przedstawił w dziele „O pomiarach Ziemi”, które nie przetrwało do naszych czasów. Część obliczeń dokonanych przez Eratostenesa można znaleźć w pracach innych autorów (takich jak: Kleomedes, Teon ze Smyrny i Strabon).
Eratostenes porównał długość cieni rzucanych w południe, w czasie letniego przesilenia, pomiędzy Syene (dzisiejszy Asuan w Egipcie nad Nilem) i Aleksandrią. Założył przy tym, że Słońce jest tak odległe, że promienie światła w obu miejscach są praktycznie równoległe. W tym okresie promienie słoneczne w Syene oświetlały dno głębokiej studni, padały więc pionowo (Słońce było w zenicie), podczas gdy w tym samym czasie w Aleksandrii, leżącej według Eratostenesa na tym samym południku (co nie jest prawdą, ale popełniany błąd jest niewielki), padały one pod kątem 7,2 stopnia (co stanowi 7,2/360, czyli 1/50 część kąta pełnego).
Od przewodników karawan wiedział także, że odległość pomiędzy tymi miastami wynosi ok. 5000 stadionów (ok. 800 km; dokładna wartość długości stadionu nie jest znana, ale średnio antyczny stadion miał długość ok. 185 m). Obwód Ziemi powinien być więc 50 razy większy, czyli wynosić ok. 40 000 km.
Pomimo iż w obliczeniach były pewne niedokładności (rzeczywista średnia wartość obwodu Ziemi wynosi 40 041 km, a uważa się, że Eratostenes podał ją w granicach od 39 690 km do 46 620 km), do dnia dzisiejszego używa się tej metody do dokładnych pomiarów Ziemi.
Eksperyment Galileusza (rok 1600) – spadek swobodny ciał o różnej masie.
Arystoteles twierdził, że ciało spada na ziemię tym szybciej, im jest cięższe. Aż do późnych lat XVI wieku było to bardzo popularne mniemanie, co uzmysławia, jak bardzo zaniedbywano w okresie średniowiecza fizykę doświadczalną, skoro nadal opierano się na błędnej w tym wypadku wiedzy starożytnych Greków (klasycyzm – powtarzana była teoria, lecz bez empirycznej weryfikacji). Dopiero Galileusz przeciwstawił się temu twierdzeniu, stawiając na szali cały swój autorytet i stanowisko dziekana katedry matematyki na Uniwersytecie w Pizie.
Zrobił to zrzucając kule o różnych masach z Krzywej Wieży w Pizie i mierząc czas ich spadania. Jednocześnie upuścił z wieży dwie kule: ciężką kulę armatnią o masie 8 kg i lżejszą kulkę muszkietową o masie 20 g. Oba ciała (które miały podobną formę) dosięgnęły ziemi w tym samym momencie.
Udowodnił zatem, że czas ich opadania jest taki sam (przy zaniedbaniu nieznacznego w tym przypadku efektu wynikłego z oporu powietrza). Dowód ten stanowi jedną z podwalin mechaniki klasycznej.
Eksperyment Galileusza (rok 1600) – obserwacja ruchu ciał staczających się z równi pochyłej.
Jakkolwiek prawdziwość eksperymentu ze spadającymi kulami z Krzywej Wieży w Pizie (o którym wzmianka pojawiła się po raz pierwszy w pracy jego ucznia Vincenzo Viviani) jest obecnie podawana przez niektórych uczonych i historyków w wątpliwość, to nikt nie wątpi w to, że Galileusz wykorzystał kule toczące się w dół na równi pochyłej w celu badania ich prędkości i przyspieszenia.
Jego równia składała się z blatu (o długość 20 kubitów i szerokość połowy kubita, czyli ok. 6 m na 15 cm), który pośrodku miał precyzyjnie nacięty rowek. Galileusz pochylił blat tak, że utworzył on równię pochyłą i staczał po nim mosiężne kule. Jednocześnie mierzył czas ich toczenia za pomocą zegara wodnego – dużego naczynia z wodą, która wypływała przez cienką rurkę. Za każdym razem ważył wodę, która wypłynęła z naczynia i porównywał wyniki z przebytym przez kulę dystansem.
Arystoteles błędnie przypuszczał, że prędkość toczącej się kuli powinna być stała. Jeśli podwoimy czas toczenia się, to kula powinna przebyć dwa razy dłuższą drogę. Galileusz za pomocą tego eksperymentu obalił to twierdzenie. W rzeczywistości przy podwojeniu czasu toczenia kula przebyła drogę cztery razy dłuższą. Droga ta jest wprost proporcjonalna do kwadratu czasu. A powodem tego jest przyspieszenie wnoszone przez grawitację.
Oba eksperymenty (ze zrzucaniem kul z wieży i z toczeniem ich na równi pochyłej) dowodziły tej samej rzeczy: spadające lub toczące się obiekty (toczenie się jest wolniejszą wersją spadania tak długo, jak rozłożenie masy w obiekcie jest takie samo) zwiększają prędkość niezależnie od ich masy. Było to jak na wiek XVII rewolucyjne stwierdzenie.
Eksperyment Newtona (lata 1665–1666) – rozszczepienie światła za pomocą pryzmatu.
Światło białe, które po przejściu przez pryzmat rozszczepia się na różne kolory, można z powrotem złożyć (np. za pomocą pryzmatu lub luster) w światło białe. Na ten fakt zwrócił uwagę po raz pierwszy Isaac Newton w swoich opublikowanych notatkach pt. "On Colour" ("O kolorach"), które później rozwinął w większe dzieło pt. "Optics" ("Optyka"). Praca ta była zarzewiem gorących dyskusji dotyczących natury światła, a nawet personalnych kłótni i niesnasek w świecie naukowym tamtych czasów. Tym niemniej większość z tych, którzy widzieli na własne oczy rozszczepienie światła (czy to na pryzmacie, czy też w naturze, np. tęczę) przyznaje, że jest to zjawisko nad wyraz piękne i malownicze.
Eksperyment Cavendisha (rok 1798) – wyznaczenie stałej grawitacji G za pomocą wagi skręceń.
Może to być pewnym zaskoczeniem dla przeciętnego człowieka, ale wartość jednej z fundamentalnych stałych naszego świata – stałej grawitacji G jest jedną z najgorzej poznanych wartości fizycznych. Z najnowszych badań przeprowadzonych w roku 2000 przez H. Gundlacha i Stephena M. Merkowitza z Uniwersytetu Waszyngtońskiego w Seattle wynika, że wynosi ona 6,6742x10−11 Nm²/kg²(15) przy maksymalnym błędzie pomiaru szacowanym na 0,0014% tej wartości („Physical Review Letters”, t. 85, nr 14, 2000). Pomiary te zwiększyły dokładność znajomości stałej G o jeden rząd wielkości, czyli o jedną cyfrę znaczącą na końcu wyniku. Do tej pory opieraliśmy się na wartości wielkości stałej G zmierzonej w roku 1798 przez angielskiego uczonego Henry’ego Cavendisha.
Trzy uniwersalne prawa ruchu i prawo powszechnego ciążenia sformułował inny angielski uczony, Sir Isaac Newton w dziele Philosophiae Naturalis Principia Mathematica ("Matematyczne podstawy filozofii naturalnej", bardziej znane dzisiaj jako "Principia"). Jako pierwszy oszacował on także stałą G.
Cavendish sądził, że jest w stanie podać ją z większą dokładnością niż Newton. Brakowało mu jedynie odpowiedniego przyrządu, który mógłby dowieść, że wszystkie ciała przyciągają się wzajemnie niezależnie od grawitacji Ziemi.
Eksperymenty, które doprowadziły do wyznaczenia stałej G, a jednocześnie do zmierzenia masy Ziemi, przeprowadzał on w latach 1797–1798. Użył przyrządu i oparł się na metodzie opisanej przez Johna Michella, który zmarł przed ukończeniem swoich badań. Aparat zwany wagą skręceń składał się z cienkiej nici kwarcowej, na której zawieszony był lekki pręt. Na końcach pręta zawieszone były małe kule. Do nici było przymocowane lusterko. Aparat wykorzystywał fakt, że siła potrzebna do skręcenia nici jest bardzo mała, a wiązka światła padająca i odbijająca się od lusterka i padająca następnie na skalę mogła precyzyjnie wyznaczyć kąt skrętu.
Cavendish umieścił następnie w pobliżu małych kulek (na pręcie) symetrycznie dwie duże kule ołowiane (o znanych masach, dokładnie po 350 funtów każda) i zmierzył kąt skrętu, o jaki obrócił się pręt. Na podstawie tych pomiarów obliczył wartość stałej G.
Potem eksperyment ten był znany także pod nazwą „ważenie Ziemi”, ponieważ znając precyzyjnie stałą grawitacji G, można z prawa powszechnego ciążenia wyznaczyć z równą dokładnością masę Ziemi:
gdzie: g to przyspieszenie ziemskie, a Rz to długość promienia Ziemi.
Cavendish podał także tę masę, a niejako „z rozpędu” obliczył masy Słońca, Jowisza i innych planet, których satelity były znane w tamtych czasach. Można je obliczyć ze wzoru, np. dla masy Słońca:
gdzie: R to odległość Ziemi od Słońca, F to działająca siła między tymi ciałami.
Najnowsze obliczenia stałej G informują, że masa Ziemi wynosi 5,9722450 × 1024 kg (która to wartość różni się tylko o 1% od wartości obliczonej przez Cavendisha), zaś Słońca 1,9884350 × 1030 kg.
Waga skręceń, zwana także wagą Cavendisha, mimo upływu lat nie zmieniła znacząco swojego wyglądu i budowy i nadal jest wykorzystywana w laboratoriach i uczelniach całego świata do wyznaczania stałej grawitacji G.
Doświadczenie Younga (rok 1801) – interferencja światła na dwu szczelinach.
Thomas Young wykonał eksperyment, który miał rozstrzygnąć trwający od niemal 200 lat spór o to, czy światło jest strumieniem cząstek, tak jak twierdził to Newton, czy falą. Young rozumował w następujący sposób: zjawiskiem które zachodzi dla fali, a nie zachodzi dla strumienia cząstek jest interferencja. Gdy przepuści się światło poprzez dwa pobliskie otwory w przesłonie i rzuci na ekran można na nim zaobserwować charakterystyczne prążki, które nie wystąpiłyby, gdyby światło nie było falą. Eksperyment ten potwierdza więc falową naturę światła. Poniższy rysunek w poglądowy sposób wyjaśnia zaobserwowane zjawiska.
Wahadło Foucaulta (rok 1851) – doświadczalne potwierdzenie ruchu obrotowego Ziemi.
Ruch wahadła Foucaulta (dzięki dużej masie obciążnika i zawieszeniu tylko w jednym punkcie) jest długotrwały i praktycznie niezależny od ruchu obrotowego Ziemi. Dla wahadła zawieszonego nad biegunem Ziemia niejako „ucieka” spod niego i przy każdym następnym wahnięciu wahadło nie powraca do tego samego punktu, ale nieco dalej. Ponieważ w ciągu ok. 24 godzin punkty te zakreślają okrąg, a ruch odbywa się zawsze tylko w jednym kierunku, jest to dowodem na obrót Ziemi wokół własnej osi. Poza biegunami jest podobnie, ale okres „obrotu” wahadła jest dłuższy (w szczególności na równiku płaszczyzna drgań nie zmienia położenia względem powierzchni Ziemi). Wynalazca, Jean Bernard Léon Foucault, zademonstrował je po raz pierwszy w 1851 w Panteonie w Paryżu.
O tym, że Ziemia cały czas się obraca można przekonać się także w Polsce:
Doświadczenie Millikana (rok 1909) – wyznaczenie ładunku elektronu za pomocą spadającej w polu elektrycznym kropli oleju.
Fizyk amerykański Robert Millikan w roku 1910 przeprowadził doświadczenie, w którym wykazał stałość ładunku elektronu i wyznaczył jego wartość. Użył do tego rozpylonych kropel oleju, które spadały swobodnie w polu elektrycznym. Opracowując wyniki wielu powtórzeń swojego eksperymentu stwierdził, że ładunek elektryczny kropli może osiągnąć tylko wartości będące wielokrotnościami podstawowej wartości pojedynczego ładunku elektrycznego elektronu wartość bezwzględna ładunku elektronu równa 1,6·10−19C.
Eksperyment Rutherforda (rok 1911) – odkrycie jądra atomowego.
W roku 1897 fizyk angielski, profesor Uniwersytetu Cambridge, noblista sir Joseph John Thomson odkrył elektron. Odkrycie ujemnie naładowanego elektronu, który można oderwać od atomu, zachwiało poglądami na temat budowy atomu – wcześniej uważano, że atomy to niepodzielne kulki bez struktury wewnętrznej. Skoro elektron ma ładunek ujemny, to reszta musi mieć ładunek dodatni. Ilości tych ładunków równoważą się tak, że atom w całości ma ładunek obojętny. Kwestią sporną było jak to jest rozłożone w przestrzeni atomu. Koncepcji, jak zawsze w takim przypadku, pojawiło się sporo, ale w końcu przeważyła hipoteza samego Thomsona, zwana "modelem ciasta z rodzynkami". Głosiła ona, że dodatnio naładowany ładunek rozłożony jest w całej objętości atomu a elektrony tkwią w nim punktowo tak, jak rodzynki w cieście. Teoria ta wydawała się najbardziej stabilnym i wiarygodnym opisem materii; w dodatku nie kłóciła się z intuicyjnym przekonaniem o ciągłości i spoistości materii. Odkrycie nowego rodzaju promieniowania, znanego obecnie jako promieniowanie jądrowe, wywołało nową falę niejasności i niepewności w świecie nauki. Model ciasta z rodzynkami nie nadawał się do wyjaśnienia przyczyny zjawiska emisji atomów przez inne atomy.
Hipotezę Thomsona podważył jego dawny uczeń i następca na katedrze fizyki, Nowozelandczyk sir Ernest Rutherford, będący notabene pierwszym cudzoziemskim studentem na katedrze im. Cavendisha.
Rutherford zaprojektował eksperyment polegający na bombardowaniu bardzo cienkiej złotej folii promieniowaniem alfa (pozyskiwanymi przy użyciu radioaktywnego radonu jądrami helowymi) i obserwacji charakteru rozkładu kątowego przechodzących przez nią cząstek alfa, co miało pozwolić określić strukturę budowy atomu. Przyrząd do badania zjawiska zawierał źródło cząstek alfa w ołowianym pojemniku z niewielkim otworem skierowanym na złotą folię, zaś funkcję detektora scyntylacyjnego pełnił ekran pokryty siarczkiem cynku. Podczas eksperymentu detektor scyntylacyjny umieszczano pod różnymi kątami względem pierwotnego kierunku promieniowania alfa. Obserwacja ekranu przez lupę umożliwiała zobaczenie błysków, gdy cząstka alfa trafiała w scyntylator.
Wyznaczając zależność liczby cząstek alfa trafiających w ekran od kąta rozpraszania, uzyskać można dane o nierównomierności rozkładu ładunku w jądrze, a także o liczbie elektronów w atomie.
Eksperyment przeprowadzony został w maju 1909 roku przez stażystę Hansa Geigera (od którego nazwiska nazwany został także przyrząd pomiarowy, licznik Geigera) oraz studenta Ernesta Marsdena.
Zgodnie z teorią Thomsona wszystkie cząstki alfa powinny bez przeszkód przejść przez daną folię. Eksperyment wykazał, iż niewielka część (średnio jedna na 8000) wystrzelonych cząstek alfa odbija się od złotej folii, co zadziwiło eksperymentatorów i obaliło teorię Thomsona. Rutherford skomentował to słynnymi słowami: „To było chyba najbardziej niewiarygodne zdarzenie w moim życiu. To tak, jakby pocisk artyleryjski wielkiego kalibru, wystrzelony w kierunku serwetki, odbił się od niej i powrócił do strzelającego”.
Na początku 1911 roku Rutherford opublikował wnioski. Jego model atomu zakładał istnienie stosunkowo niewielkiego jądra o bardzo dużej masie, a w znacznej odległości od niego elektrony umieszczone na orbitach. Ze względu na wyraźną analogię pomiędzy budową atomu i budową Układu Słonecznego, koncepcja Rutherforda nazywana jest planetarną budową atomu.
Model planetarny został udoskonalony w roku 1913 przez Nielsa Bohra.
Eksperyment Rutherforda wraz z wypływającymi zeń wnioskami okazał się być pierwszym kamieniem milowym dla rozwoju współczesnej fizyki kwantowej. Także idea planetarnej budowy atomu, choć niedoskonała, stanowi punkt wyjścia dla współcześnie znanego modelu atomu (zobacz: atom, mechanika kwantowa).
Doświadczenie Davissona i Germera (rok 1927) – dyfrakcja niskoenergetycznych elektronów na monokrysztale niklu.
W 1909 r. Albert Einstein w jednym ze swoich artykułów snuł rozważania nad kwantową teorią światła. Wielki fizyk zastanawiał się, dlaczego światło, składające się przecież z cząstek, zachowuje się jednocześnie jak typowa fala ze wszystkimi charakterystycznymi dla niej cechami (takimi jak interferencja, dyfrakcja i inne).
Dociekania te „natchnęły” młodego francuskiego arystokratę, księcia Louisa Victora de Broglie’a, który w roku 1924 w swojej pracy doktorskiej zaproponował, aby ten dziwny podwójny charakter światła uznać za fundamentalną właściwość przyrody. Teorię tę można więc wykorzystać także do rozważań nad zachowaniem innych cząstek, takich jak np. elektron. Jeśli fale mogą być jednocześnie cząstkami, to analogicznie rzecz biorąc, cząstki mogą być falami. De Broglie poszedł dalej i przedstawił także równanie opisujące zależność między energią cząstek a długością ich fali.
Były to jednak tylko dociekania teoretyczne. Brakowało doświadczenia, które potwierdziłoby te hipotezy w praktyce.
Takie doświadczenie wykonali dopiero w 1927 dwaj amerykańscy naukowcy, Clinton Davisson i Lester Germer, którzy w owym czasie pracowali w słynnym Laboratorium Bella i zajmowali się badaniem lamp próżniowych. Praca ich polegała m.in. na badaniu zachowania się powierzchni metalowych pokrytych różnymi tlenkami poddanych bombardowaniu strumieniem wolno poruszających się elektronów.
W jednym z tych eksperymentów naukowcy kierowali wiązkę elektronów w kierunku kryształu niklu (próbka miała formę małej tarczy) w wyniku czego następowała wtórna emisja elektronów z tego kryształu. Tarcza umieszczona była w specjalnie skonstruowanym urządzeniu do badania emisji, które otoczone było ekranem. Kolektor ten zbudowany był z płytki metalowej, której zadaniem było zbieranie padających na nią elektronów i pozwalał na ocenę charakteru ich rozkładu. Ekran był ruchomy i można nim było obracać wokół próbki.
Ponieważ w czasie doświadczeń doszło do utlenienia jednej z tarczek niklu, naukowcy podgrzali ją, aby usunąć powstały na jej powierzchni tlenek. Po wznowieniu eksperymentów okazało się jednak, że ich wyniki są różne od poprzednich. Podgrzanie tarczy zmieniło właściwości materiału. Powstał jeden duży monokryształ niklu. Doświadczenie wykazało, że chociaż tak, jak przedtem elektrony dalej były emitowane w różnych kierunkach i pod różnymi kątami, to jednak dla niektórych z tych kątów emisja była wyraźnie większa.
Germera, pracującego pod kierunkiem Davissona, zastanowił rozkład elektronów powstały przy odbiciu od kryształów niklu. Uzyskany obraz zdawał się dziwnie podobny do wzorów interferencyjnych. Davisson o koncepcji de Broglie’a usłyszał w 1926, będąc na sympozjum w Anglii. Natychmiast skojarzył oba te fakty i po powrocie do USA gorączkowo zabrał się za analizowanie zgromadzonych do tej pory danych z badań. Po uważnej analizie doszedł on do wniosku, że wiązka elektronów była rozpraszana na powierzchni atomów niklu pod dokładnie takim samym kątem, który był przewidziany dla dyfrakcji promieni X zgodnie z równaniem Bragga, dla długości fali otrzymywanej z równania de Broglie’a.
Okazało się więc, że wyniki badań doskonale potwierdzają teorię de Broglie’a. Zaobserwowany przez Germera rozkład odbić elektronów to obraz interferencyjny powstały na skutek dyfrakcji fal płaskich. Elektrony zachowują się więc tak jak fale, a ich długość zależy od energii. Był to więc pierwszy „namacalny” dowód na falową naturę cząstek.
Dla celów dydaktycznych fizycy często wykorzystują eksperyment myślowy, w którym doświadczenie Younga z dyfrakcją fali na podwójnej szczelinie przenoszą w mikroświat na poziomie kwantowym, w którym wiązkę światła zastępujemy wiązką elektronów. Zgodnie z prawami mechaniki kwantowej, strumień cząstek powinien ulec podziałowi na dwie wiązki i słabsze strumienie powinny interferować każdy z każdym, tworząc taki sam wzór (złożony z jasnych i ciemnych kręgów), jaki byłby utworzony przez światło w makroświecie. Cząstki powinny zachowywać się jak fale.
Pośpiesznie przygotowany i opublikowany artykuł wyprzedził wyniki podobnych badań, przeprowadzane w tym samym czasie w Laboratorium im. Cavendisha w Szkocji (Wielka Brytania) przez George’a Pageta Thomsona (syna sławnego Josepha Johna Thomsona), podczas których można było zaobserwować zjawisko dyfrakcji przy bombardowaniu cienkiej folii strumieniem mających dużą energię elektronów. Po przejściu przez folię wiązka elektronów tworzyła na ekranie koncentryczne kręgi, przypominające bardzo wzory powstające przy naświetlaniu promieniami X powierzchni pokrytej proszkiem drobno zmielonych polikryształów (wynikiem tego typu dyfrakcji, powodowanym przez wiele przypadkowo skierowanych ziaren kryształu, są koncentrycznie położone okręgi). Przy zmianie długości fali (przez zmianę energii elektronów), Thomson obserwował proporcjonalną zmianę średnicy pierścieni. Podobnie jak dla obrazów dyfrakcyjnych powstających w sieciach krystalicznych, długość fali można obliczyć z równania Bragga, znając odległość między warstwami kryształu.
Eksperymenty te dowiodły, że fale de Broglie’a nie są tylko teoretycznymi koncepcjami, ale można je także zaobserwować w praktyce. Wkład Thomsona w empiryczne badania fali elektronów został również doceniony i w 1937 roku wspólnie z Davissonem otrzymał Nagrodę Nobla.

</doc>
<doc id="339889" url="https://pl.wikipedia.org/wiki?curid=339889" title="Ustawa o Brytyjskiej Ameryce Północnej">
Ustawa o Brytyjskiej Ameryce Północnej

Ustawa o Brytyjskiej Ameryce Północnej (ang. "British North America Act", fr. "Actes de l'Amérique du Nord britannique") – ustawa przyjęta przez parlament brytyjski w 1867. W istocie był to akt ratyfikacji postanowień konferencji w Charlottetown, konferencji w Quebecu i konferencji londyńskiej tworzących Konfederację Kanady. Ustawa ta nadawała Kanadzie ograniczoną suwerenność. Ustawa została zmodyfikowana m.in. uchwaleniem Statutu Westminsterskiego w 1931.

</doc>
<doc id="339890" url="https://pl.wikipedia.org/wiki?curid=339890" title="Marcelina Sembrich-Kochańska">
Marcelina Sembrich-Kochańska

Marcella Sembrich-Kochańska, właśc. Prakseda Marcelina Kochańska, znana też jako Marcelina Sembrich (ur. 15 lutego 1858 w Wiśniowczyku, zm. 11 stycznia 1935 w Nowym Jorku) – światowej sławy polska śpiewaczka (sopran), pierwsza Polka występująca w Metropolitan Opera w Nowym Jorku.
Życiorys i przebieg kariery.
Dzieciństwo spędziła w Bolechowie, wielokulturowym podgórskim miasteczku galicyjskim. Ojciec jej był wędrownym nauczycielem muzyki i organistą w kościele parafialnym w Bolechowie. Dzięki staraniom emerytowanego nauczyciela Jana Radwana Janowicza, który uwierzył w jej talent, trafiła do Konserwatorium Galicyjskiego Towarzystwa Muzycznego we Lwowie, gdzie opiekowała się nią zamożna rodzina Zellingerów.
Studia muzyczne odbywała we Lwowie, Wiedniu i Mediolanie początkowo w zakresie gry na fortepianie i na skrzypcach, a później także i śpiewu (u. V. Rokitansky’ego, i G.B. Lampertiego). W pierwszych latach operowej kariery niejednokrotnie popisywała się na koncertach swymi trojakimi umiejętnościami, co stanowiło sensację. Pod względem wszechstronnej i praktycznej wiedzy muzycznej z pewnością nie miała sobie równych wśród śpiewaczek tamtej doby.
Debiutowała w Atenach partią Elwiry w "Purytanach" Vincenza Belliniego 3 czerwca 1877 roku"." 
Brała udział w otwarciu Metropolitan Opera w Nowym Jorku. Debiutowała jako tytułowa Łucja z Lammermoor w operze Gaetana Donizettiego 24 października w drugim spektaklu na tej scenie. 
W Metropolitan Opera wystąpiła 487 razy, śpiewała tam stale w latach 1898–1909. 
Była solistką oper Drezna, Londynu (Covent Garden), Sankt Petersburga, Mediolanu (Teatro dal Verme), występowała gościnnie w Madrycie, Paryżu, Brukseli, Berlinie, Kolonii, Hamburgu, Frankfurcie, Monachium, Amsterdamie, Genewie, Pradze, Wrocławiu, Wiedniu, Budapeszcie. 
Na koncertach i przedstawieniach śpiewała dla koronowanych głów i otrzymywała w darze bezcenne klejnoty. Wiele z nich zachowało się, m.in. bransoletka wysadzana diamentami, z wygrawerowanym napisem od cara Aleksandra II, wręczona Sembrich na siedem dni przed zamachem, w którym zginął (1881).
Mieszkała w Dreźnie (najdłużej), Berlinie, Ouchy-Chamblandes pod Lozanną, Nicei, Nowym Jorku i Bolton Landing w USA. 
Nawiązywała kontakty z szeregiem wybitnych osobistości. Więzi przyjacielskie i artystyczne łączyły ją z Ignacym J. Paderewskim, śpiewała partię Ulany w premierze jego opery "Manru" w Nowym Jorku (1902), spotykała się z Heleną Modrzejewską. Brała udział w koncertach obok Johannesa Brahmsa i Józefa Wieniawskiego, śpiewała w "Weselu Figara" W.A. Mozarta pod dyrekcją Gustava Mahlera (1909). Jej partnerami bywali najsławniejsi w ówczesnym świecie opery artyści, jak Enrico Caruso i Mattia Battistini, a z Polaków Adam Didur, Jan Reszke i jego brat Edward. Zyskała uznanie sławnego krytyka Eduarda Hanslicka, który wywarł wpływ na świadomość estetyczną muzyki XIX wieku. Ceniono ją zwłaszcza za role mozartowskie i za romantyczne "bel canto" we wczesnoromantycznych operach włoskich (Belliniego, Donizettiego, Verdiego). Była też znakomitą interpretatorką pieśni, wypełniała nimi swe programy recitali. 
Pozostało po niej wiele nagrań (około stu) dokonywanych w latach 1900–1919. 
Po zakończeniu kariery w 1917 zajmowała się pracą pedagogiczną w nowojorskiej Juilliard School, Instytucie Muzycznym Curtisa w Filadelfii oraz we własnym studio w Bolton Landing. Jej uczennicami były m.in. Maria Jeritza i Dusolina Giannini.
Miała duże osiągnięcia pedagogiczne będąc pod koniec życia profesorem wokalistyki w Curtis Institute of Music w Filadelfii i w Juilliard School w Nowym Jorku.
Ambasadorka polskiej kultury.
Przez długie lata swej muzycznej działalności czuła się ambasadorką kultury polskiej. Od roku 1880 nieprzerwanie na wszystkich swych koncertach wykonywała po polsku pieśń Chopina "Życzenie" przy własnym akompaniamencie fortepianowym; gdy to było możliwe włączała też ją do występów operowych (np. do sceny „lekcji śpiewu” w II akcie "Cyrulika sewilskiego" Rossiniego) traktując jako symbol polskości narodu, którego państwa nie ma na mapie.
W programach jej recitali figurowały zawsze pieśni polskie: Moniuszki, Niewiadomskiego, Zarzyckiego, Paderewskiego, Stojowskiego. 
Wielokrotnie odwiedzała ojczyznę, jej występy stanowiły muzyczne święto: sześciokrotnie wystąpiła w Warszawie (1879, 1880, 1886, 1889, 1895, 1909), dwukrotnie w Krakowie (1886, 1898) i Lwowie (1886, 1909), dwa razy w Łodzi, kilka razy w Wilnie.
W roku 1914 kierowała w Nowym Jorku pracami The American-Polish Relief Committee i działała na rzecz pomocy ofiarom wojny w Polsce, współpracując z Sienkiewiczem i Paderewskim; Komitet upowszechniał też materiały o historii i kulturze Polski propagując ideę odzyskania niepodległości. 
Oboje z mężem, Wilhelmem Stenglem (ze spolonizowanej rodziny niemieckiej, profesorem Konserwatorium Lwowskiego) pisywali do siebie listy po polsku i w domu mówili tym językiem.
Śmierć i spuścizna.
Zmarła w Nowym Jorku. Żona pierworodnego syna, Willy’ego Stengla, stała się opiekunką jej archiwum (zdeponowanym w New York Public Library for The Performing Arts) i założycielką Stowarzyszenia Pamięci Marcelli Sembrich (The Marcella Sembrich Memorial Association), które nadal działa, administrując Muzeum jej imienia w Bolton Landing. Szczątki Marcelli Sembrich-Kochańskiej, wraz ze szczątkami jej męża syn przewiózł do Drezna. Znajdują się w rodzinnym grobie Stenglów na cmentarzu Johannisfriedhof.
Kanclerz Orderu Odrodzenia Polski, Jan Kochanowski, wystawił świadectwo, iż „Prezydent RP, dekretem z dn. 28 listopada 1924 roku zaliczył Marcellę Sembrich-Kochańską w poczet Kawalerów Orderu Odrodzenia Polski, nadając jej odznakę Krzyża Oficerskiego tego Orderu.
Repertuar (partie operowe).
Vincenzo Bellini 
Georges Bizet 
Isidore De Lara 
Léo Delibes 
Gaetano Donizetti
Friedrich von Flotow 
Charles Gounod 
Fromental J.F. Halévy 
Leoncavallo Ruggero
Filippo Marchetti 
Jules Massenet 
Giacomo Meyerbeer 
Wolfgang Amadeus Mozart 
Otto Nicolai 
Ignacy Jan Paderewski 
Giacomo Puccini 
Gioachino Rossini 
Anton Rubinstein 
Johann Strauss 
Ambroise Thomas
Giuseppe Verdi 
Richard Wagner 

</doc>
<doc id="339891" url="https://pl.wikipedia.org/wiki?curid=339891" title="Marcella Sembrich">
Marcella Sembrich



</doc>
<doc id="339894" url="https://pl.wikipedia.org/wiki?curid=339894" title="Droga ekspresowa R5 (Słowacja)">
Droga ekspresowa R5 (Słowacja)

Droga ekspresowa R5 (słow. "rýchlostná cesta R5") - projektowana droga ekspresowa na Słowacji, łącznica projektowanej i częściowo budowanej autostrady D3 z granicą z Czechami. Po stronie czeskiej obecna droga krajowa I/11 na odcinku Mosty u Jablunkova - Czeski Cieszyn (D48) będzie zmodernizowana do klasy drogi ekspresowej (realizacja planowana do 2020 roku). Obie te drogi pokryją się z przebiegiem trasy europejskiej E75. 

</doc>
<doc id="339900" url="https://pl.wikipedia.org/wiki?curid=339900" title="Ostrava">
Ostrava



</doc>
<doc id="339902" url="https://pl.wikipedia.org/wiki?curid=339902" title="Podział administracyjny Haiti">
Podział administracyjny Haiti

Departamenty Haiti – Haiti jest podzielone na dziesięć departamentów (fr. "départements"):

</doc>
<doc id="339904" url="https://pl.wikipedia.org/wiki?curid=339904" title="Osobowość antysocjalna">
Osobowość antysocjalna



</doc>
<doc id="339905" url="https://pl.wikipedia.org/wiki?curid=339905" title="Piotr Hertel">
Piotr Hertel

Piotr Hertel (ur. 19 maja 1936 w Łodzi, zm. 19 listopada 2010 tamże) – polski kompozytor muzyki filmowej i teatralnej.
Twórca muzyki do piosenek, np. „Parasolki” i „Moja bezsenność” do słów Janusza Słowikowskiego, a także autor muzyki do seriali dla dzieci, m.in. produkcji Studia Filmowego Se-ma-for: "Miś Uszatek", "Przygody Gapiszona", "Mały pingwin Pik-Pok" czy "Trzy misie" i "Plastusiowy pamiętnik".
Życiorys.
Studiował w PWSM w Łodzi fortepian w klasie H. Ilcewicz, później Z. Szymonowicza, a następnie kompozycję w klasie T. Paciorkiewicza. W 1972 roku ukończył studia kompozytorskie u T. Kiesewettera. Od 1992 roku prowadził w macierzystej uczelni zajęcia w Studiu Komputerowym Muzyki Elektronicznej, którego był współzałożycielem i kierownikiem. W latach 1992–1997 wykładał w łódzkiej PWSFTViT, gdzie prowadził zajęcia z interpretacji piosenki. Przez ponad trzydzieści lat do 1997 roku sprawował funkcję kierownika muzycznego w Teatrze im. S. Jaracza w Łodzi.
Komponowaniem zajął się na przełomie lat 50. i 60. W 1956 roku był jednym ze współzałożycieli Studenckiego Teatru Satyryków „Pstrąg”, w którym działał do roku 1967 jako kompozytor, pianista i reżyser. Współpracował z teatrami w Łodzi, Warszawie (Teatr Powszechny, Teatr Nowy, Teatr Dramatyczny), Katowicach (Teatr Śląski), Szczecinie (Teatr Współczesny), z łódzkim i warszawskim Teatrem Telewizji, a ponadto teatrami w Zielonej Górze, Opolu, Płocku i w byłej Jugosławii (Zenica, Mostar, Sarajewo). Współpracował z takimi reżyserami jak Jerzy Antczak, Józef Gruda, Jerzy Afanasjew, Jerzy Grzegorzewski, Jan Maciejowski, Maciej Prus, Bogdan Hussakowski. W dorobku Piotra Hertla znajduje się kilkanaście komedii muzycznych i musicali, wystawianych m.in. w teatrach muzycznych Łodzi i Gdyni.
Pochowany na Starym Cmentarzu w Łodzi.
W maju 2012 w Alei Gwiazd w Łodzi odsłonięto gwiazdę upamiętniającą Piotra Hertla.

</doc>
<doc id="339906" url="https://pl.wikipedia.org/wiki?curid=339906" title="Osobowość socjopatyczna">
Osobowość socjopatyczna



</doc>
<doc id="339907" url="https://pl.wikipedia.org/wiki?curid=339907" title="Departament Nippes">
Departament Nippes

Departament Nippes – jeden z dziesięciu departamentów Haiti, utworzony we wrześniu 2003 roku w wyniku podziału departamentu Grand'Anse. Stolicą departamentu jest miasto Miragoâne.
Departament dzieli się na trzy "arrondissements":

</doc>
<doc id="339910" url="https://pl.wikipedia.org/wiki?curid=339910" title="Glikolipidy">
Glikolipidy

Glikolipidy – organiczne związki chemiczne, których cząsteczki zbudowane są z części lipidowej (sfingozyny lub kwasów tłuszczowych) do której przyłączone są fragmenty cukrowe najczęściej galaktoza lub glukoza. Glikolipidy są ważnym składnikiem błon komórkowych.

</doc>
<doc id="339913" url="https://pl.wikipedia.org/wiki?curid=339913" title="Shōhō (1935)">
Shōhō (1935)

 - japoński lotniskowiec lekki. Drugi z dwóch okrętów typu "Zuihō" (pierwszym ukończonym jako lotniskowiec był "Zuihō"). 
Zwodowany 1 czerwca 1935 jako "Tsurugisaki" - okręt-baza okrętów podwodnych według projektu, który zakładał łatwą przebudowę jednostki na lotniskowiec; został ukończony 15 stycznia 1939. Poczynając od stycznia 1941 roku w bazie Yokosuka dokonano jego przebudowy na lotniskowiec z jednoczesną zmianą nazwy 22 grudnia 1941 na "Shōhō". Już 26 stycznia 1942 roku "Shōhō" został skierowany do prób na morzu. Dwa miesiące później dołączył do bliźniaczego "Zuihō" tworząc 4 dywizjon lotniskowców.
Służba bojowa.
W chwili wybuchu wojny 4. Dywizjon lotniskowców nie był przygotowany do działań operacyjnych. Grupy lotnicze obu lotniskowców prowadziły intensywny trening w bazie Yokosuka. 
3 stycznia 1942 r. "Shōhō" opuścił bazę i siedem dni później przybył na wyspy Truk (obecnie Chuuk). Tam na pokład załadowano 4. Korpus lotniczy. Zadaniem "Shōhō" było przetransportowanie jednostki do Rabaul. 15 lutego 4. Korpus został wyładowany i okręt powrócił do Truk. Między 20 a 26 lutego "Shōhō" patrolował rejon Truk, lecz nie napotkał wroga. 
10 kwietnia 1942 przybył do bazy Yokosuka. Pomiędzy 18 a 22 kwietnia poszukiwał wrogich sił, które dokonały nalotu na Japonię (rajd bombowców B-25 startujących z lotniskowca USS "Hornet"). 
W maju 1942 "Shōhō" został przydzielony do osłony dywizjonu krążowników 4. Floty i uczestniczył w próbie opanowania Port Moresby. W tym czasie na lotniskowcu stacjonowało: 6 myśliwców, 7 bombowców i 12 samolotów torpedowych. 2 maja okręt przybył na Wyspy Salomona skąd wraz z 6. Dywizjonem krążowników wypłynął w celu realizacji operacji "MO" (bitwa na Morzu Koralowym). 3 maja wspierał działania sił desantowych podczas opanowania Tulagi. 7 maja "Shōhō" został zaatakowany przez samoloty amerykańskie należące do lotniskowców USS "Lexington" i USS "Yorktown". Po trafieniu przez 12 bomb i 7 torped, "Shōhō" zatonął o godzinie 11.35. Został przez to pierwszym lotniskowcem zatopionym podczas wojny na Pacyfiku, jednocześnie stanowił pierwszą wojskową ofiarę najnowszych amerykańskich torped lotniczych Mark 13 Mod 0.

</doc>
<doc id="339917" url="https://pl.wikipedia.org/wiki?curid=339917" title="Myszarka zielna">
Myszarka zielna

Myszarka zielna, znana jako: mysz zielna ("Apodemus uralensis") – gatunek gryzonia z rodziny myszowatych (Muridae).
Nazwa zwyczajowa.
We wcześniejszych polskich publikacjach dla określenia gatunku "Apodemus uralensis" używana była nazwa zwyczajowa „mysz zielna”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę rodzajową „mysz” zarezerwowano dla rodzaju "Mus". W konsekwencji rodzajowi "Apodemus" nadano nazwę myszarka, zaś niegdysiejszej "myszy zielnej" myszarka zielna.
Charakterystyka.
Wyglądem przypomina mysz domową, jednak ma mniejsze oczy (około 3,5 mm średnicy) i małe uszy.
Nazewnictwo i występowanie.
Jako "Apodemus microps", opisana ze wschodniej Słowacji w 1952 roku, następnie znaleziona na Morawach i na Śląsku, występuje też na Ukrainie i w Azji Mniejszej, północno-zachodnich Chinach i w Mongolii oraz północnej Afryce. W Polsce można ją spotkać w okolicach Wrocławia i w Pieninach. Od 2011 r. objęta ochroną częściową w Polsce.
Środowisko naturalne.
Środowiskiem naturalnym myszy zielnej są lasy mieszane i lasostepy, a także brzegi rzek, pola i ogrody. Jest aktywna głównie o zmierzchu. Jej pokarm stanowią przede wszystkim nasiona drzew, w mniejszym stopniu jagody, owady i zielone części roślin. Okres godowy przypada od kwietnia do września, na rok przypada od 2 do 3 miotów, po 2 do 9 młodych. Ciąża samicy trwa 21 dni.

</doc>
<doc id="339919" url="https://pl.wikipedia.org/wiki?curid=339919" title="Shōkaku">
Shōkaku

 
 – japoński lotniskowiec z okresu II wojny światowej, pierwszy okręt typu "Shōkaku". Jego bliźniaczą jednostką był lotniskowiec „Zuikaku”.
Historia.
W związku z intensywnym rozwojem japońskich sił morskich w latach 30. Cesarska Marynarka Wojenna osiągnęła limit tonażu przewidziany w traktatach rozbrojeniowych już w 1934 roku, po wprowadzeniu do służby lotniskowców „Sōryū” i „Hiryū”. Nie był to jednak koniec planów japońskich strategów, dlatego 29 grudnia 1934 poinformowali oni Stany Zjednoczone i Wielką Brytanię, że nie zamierzają respektować traktatu waszyngtońskiego. W odpowiedzi, podczas odbywającej się w Londynie Konferencji Rozbrojeniowej 1935 roku oba te państwa nie wyraziły zgody na propozycję Japonii zmierzającej do wyrównania niekorzystnego dla niej układu sił. Nieustępliwe stanowisko obu morskich potęg doprowadziło ostatecznie do zerwania rokowań i wypowiedzenia przez Cesarstwo Japonii dotychczasowych traktatów rozbrojeniowych, wytyczając tym samym drogę do Trzeciego Morskiego Programu Uzupełnień Floty (jap. "Maru San Keikaku"). Przewidywał on budowę dodatkowych 70 jednostek różnych typów, w tym dwóch lotniskowców „Shōkaku” i „Zuikaku” (25 675 ts, 84 samoloty) powstających według projektu G 114. Rozpoczęcie montażu kadłubów w postaci położenia stępek nastąpiło odpowiednio w grudniu 1937 i maju 1938 roku. Były to pierwsze japońskie lotniskowce zaprojektowane bez ograniczeń narzucanych wspomnianym już traktatem waszyngtońskim. 
Konstrukcja.
Przy opracowywaniu założeń konstrukcyjnych dla nowego typu lotniskowca wykorzystano doświadczenia płynące z eksploatacji pozostających w użyciu „Sōryū” i „Hiryū”. Projekt wyglądem przypominał poprzedników wykorzystując sprawdzone rozwiązania konstrukcyjne. Początkowe założenia zakładały osiągnięcie następujących parametrów: wyporność 24 500 ts, prędkość maksymalną 37 węzłów, zasięg przy prędkości ekonomicznej 18 węzłów – 9780 Mm, uzbrojenie główne składające się z 16 armat uniwersalnych kal. 127 mm oraz 96 samolotów. Później, w toku prac projektowych w Instytucie Badań Technicznych Marynarki, liczbę samolotów pokładowych zmniejszono do 72 bojowych i 12 rezerwowych. Wynikało to ze słusznego przekonania, że przyszłe bazujące na lotniskowcu samoloty będą miały większe wymiary i masę. Zmniejszono także wymagania odnośnie do prędkości maksymalnej, która ostatecznie wynosiła 34 węzły. Ponadto zwrócono również uwagę na dopracowanie hydrodynamiczne kadłuba – kadłub „Shōkaku” wyposażono w gruszkę dziobową Taylora zmniejszającą opór falowy kadłuba podczas marszu z dużą prędkością. Wsporniki śrub napędowych ukształtowano tak, by stawiały możliwie mały opór; w tym samym celu przesunięto ku tyłowi stępki przeciw przechyłowe. Okręt wyposażono w dwa stery rufowe, jednak w odróżnieniu od powszechnie stosowanego układu równoległego zainstalowano je w układzie jeden za drugim – osie sterów oddalono od siebie o 13,5 metra. 
Opancerzenie.
Miało ono chronić najważniejsze elementy konstrukcji, a więc: siłownię okrętową, zbiorniki benzyny lotniczej oraz magazyny amunicji, które umieszczono we wnętrzu pancernej cytadeli. Rozciągała się ona na długości ⅔ okrętu, z zewnątrz chroniona dodatkowo przez zbiorniki wody oraz paliwa okrętowego. Dalej przebiegał pancerz ze stali pancernej NVNC o grubości 105 mm za którym umieszczone były kolejne zbiorniki z wodą. Cytadelę zamykał od góry pancerz wykonany z tego samego rodzaju stali o grubości 84 mm. Pokłady okrętu znajdujące się ponad cytadelą chronione były przez płyty o grubości 16 mm typu Duocol Steel, z wyjątkiem pomieszczeń znajdujących się bezpośrednio nad silnikami głównymi, zbiornikami paliwa lotniczego oraz magazynów bomb i torped, gdzie grubość ta osiągała 19 mm. Ogólna masa opancerzenia sięgała 2993 ton.
Hangary.
Na lotniskowcach typu "Shōkaku" znajdowały się dwa pokłady hangarowe, każdy podzielony na trzy hangary zdolne pomieścić łącznie 84 samoloty. Bezpośrednio pod nimi znajdowały się magazyny uzbrojenia lotniczego, skąd za pośrednictwem podnośników dostarczano bomby, torpedy oraz amunicję. Na pokładach hangarowych, a także na pokładzie głównym przy nadbudówce zainstalowane były dystrybutory paliwa lotniczego dostarczanego z najniżej położonej części okrętu. Uzbrajanie i obsługa samolotów zarówno przed startem jak i po wylądowaniu odbywała się w hangarach.
Transport samolotów pomiędzy pokładem startowym a hangarami odbywał się za pomocą trzech ramp. Wszystkie pokłady hangarowe były wentylowane – system wentylacyjny stworzony pierwotnie dla „Shōkaku” był w stanie wymienić powietrze w ciągu 10 minut. Po bitwie pod Midway podczas której stracono główne lotniskowce Cesarskiej Marynarki między innymi z powodu wtórnych eksplozji oparów paliwa lotniczego i spowodowanych tym pożarów, dokonano jego modernizacji oraz oddzielono hangary od zbiorników paliwa dodatkowym betonowym pasem.
Nadbudówka.
Pierwotnie planowano dla „Shōkaku” nadbudówkę podobną do tych znajdujących się na "Hiryū" i Akagi, a więc umieszczoną na bakburcie okrętu. Okazało się jednak, że taki układ konstrukcyjny powoduje wiele kłopotów na jakie skarżyli się piloci przy podchodzeniu do lądowania. Konstruktorzy okrętu zdecydowali się przeprowadzić szereg testów w tunelach aerodynamicznych Instytutu Badawczego w Kisumigaura. Wyniki tych wszechstronnych badań potwierdziły powstawanie silnych zawirowań powietrza na ścieżce podejścia, co pociągnęło za sobą przeprojektowanie nadbudówki i przeniesienie jej na sterburtę okrętu przed wyloty kominów głównych. Wewnątrz umieszczono cztery pokłady – idąc od poziomu pokładu startowego były to:
Pokład startowy.
„Shōkaku” i „Zuikaku” wyposażono w pojedynczy nieopancerzony pokład w układzie prostym (czyli umieszczony w osi okrętu). Miał on długość całkowitą 242,20 m oraz szerokość na śródokręciu 29 m – zwężając się ku dziobowi do 18 m i w kierunku rufy do 26 m. Jego pokrycie stanowiły klepki z drewna tekowego położonego na nieopancerzonej płycie stalowej. Wyjątkiem były tu powierzchnie podnośników lotniczych oraz fragment znajdujący się w bezpośredniej bliskości kominów. Jego konstrukcja opierała się o 9 segmentów połączonych ze sobą za pomocą łączeń kompensacyjnych. Z tego też względu okrętu nie wyposażono w katapulty parowe. Na jego powierzchni zlokalizowane były trzy podnośniki lotnicze:
Siłownia.
Okręt wyposażony był w napęd turbinowy składający się z czterech turbin KanPon konstrukcji "Kansei Honbu" (departamentu Technicznego Marynarki) wraz z przekładniami redukcyjnymi. Ich łączna moc nominalna wynosiła 160 000 KM (120 000 kW), jednak podczas prób odbiorczych udało się uzyskać 161 280 KM. Do zasilania turbin w parę służyło 8 kotłów parowych opalanych mazutem, konstrukcyjnie zbliżonych do kotłów typu Yarrow. Umieszczono je w przedniej części okrętu, każdy w osobnym przedziale wodoszczelnym. W celu większej ochrony zostały dodatkowo podzielone grodzią na prawo i lewo burtowe. Generowały one parę przegrzaną, której temperatura osiągała 350 °C pod ciśnieniem dochodzącym do 30 Kg/m²
Służba.
Okręt zbudowany został w stoczni w Yokosuce. Ukończony w sierpniu 1941 roku. Uczestniczył we wczesnych ofensywach japońskich podczas II wojny światowej, poczynając od ataku na Pearl Harbor, rajdu na Oceanie Indyjskim oraz bitwie na Morzu Koralowym. Podczas tej ostatniej, 8 maja 1942 roku, został uszkodzony przez bombowce nurkujące z amerykańskiego lotniskowca USS „Yorktown”. W drodze powrotnej udało mu się uniknąć zastawionej na niego przez amerykańskie okręty podwodne pułapki w pobliżu Truk, a po naprawie w Japonii, powrócił do działań wojennych. W sierpniu 1942 roku brał udział w bitwie koło wschodnich Wysp Salomona oraz październikowej bitwie u wysp Santa Cruz, gdzie został ponownie poważnie uszkodzony. W latach 1943–1944 kontynuował walki jako jeden z najważniejszych lotniskowców floty japońskiej. „Shōkaku” został zatopiony 19 czerwca 1944 roku przez amerykański okręt podwodny USS „Cavalla”, w czasie bitwy na Morzu Filipińskim.
Uzbrojenie podlegało zmianie w czasie trwania działań wojennych i polegało na zwiększaniu ilości działek przeciwlotniczych.

</doc>
<doc id="339920" url="https://pl.wikipedia.org/wiki?curid=339920" title="Badylarka pospolita">
Badylarka pospolita

Badylarka pospolita ("Micromys minutus") – gatunek ssaka z podrodziny myszy (Murinae) w obrębie rodziny myszowatych (Muridae), występujący w Eurazji.
Zasięg występowania.
Badylarka pospolita występuje od północnej Hiszpanii i Wielkiej Brytanii na wschód przez Europę, Rosję i Kazachstan po północną Mongolię, Chińską Republiką Ludową, Koreę i Japonię.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1771 roku niemiecki przyrodnik Peter Simon Pallas nadając mu nazwę "Mus minutus". Holotyp pochodził z Uljanowska, z obszaru środkowego biegu rzeki Wołga, w Rosji. 
Obecnie uważa się, że populacje "M. minutus" w południowo-wschodniej Azji i południowo-zachodniej Chińskiej Republiki Ludowej reprezentują odrębny gatunek, ale potrzebne są dodatkowe okazy i ocena, aby to potwierdzić i granice rozmieszczenia między tymi dwoma taksonami. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 48–80 mm, długość ogona 39–72 mm, długość ucha 8–10 mm, długość tylnej stopy 12–16 mm; masa ciała 4–11 g. Jest jednym z najmniejszych gryzoni, z długim, nieowłosionym i chwytnym ogonem. Jej ubarwienie jest żółtawe do rdzawobrunatnego, zawsze z białym brzuchem. 
Ekologia.
Zamieszkuje wilgotne łąki, o wysokiej trawie. Jest aktywna za dnia. Żywi się nasionami i owadami.
Buduje kuliste gniazda na łodygach, na wysokości 20 do 100 cm od ziemi. Jest aktywna w dzień i w nocy. Żywi się nasionami traw i ziół, pąkami i pędami roślin, jagodami, owadami oraz ziarnami. Jej okres godowy trwa od kwietnia do września, a na rok przypada od 2 do 4 miotów, po 4 do 7 młodych. Gniazda zakłada wśród łąk i pól, lubi tereny wilgotne. Ciąża samicy trwa 21 dni. Po urodzeniu młode są ślepe, otwierają oczy po 8 do 10 dniach i pozostają z matką przez dwa tygodnie, potem stają się samodzielne. W wieku pięciu tygodni są dojrzałe płciowo.
Status zagrożenia i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”). W Polsce od 2011 r. objęta jest częściową ochroną gatunkową.

</doc>
<doc id="339926" url="https://pl.wikipedia.org/wiki?curid=339926" title="Jeff Bridges">
Jeff Bridges

Jeffrey Leon „Jeff” Bridges (ur. 4 grudnia 1949 w Los Angeles) – amerykański aktor i producent filmowy, piosenkarz, muzyk, fotograf, autor tekstów piosenek, artysta malarz, laureat Oscara za pierwszoplanową rolę w filmie "Szalone serce".
W 1994 otrzymał własną gwiazdę w Alei Gwiazd w Los Angeles znajdującą się przy 7065 Hollywood Boulevard.
Życiorys.
Wczesne lata.
Urodził się w Los Angeles jako trzecie z czworga dzieci pary aktorskiej – Dorothy Dean Bridges (z domu Simpson; 1915–2009) i Lloyda Verneta Bridgesa, Jr. (1913-1998). Wychowywał się w Hollywood, miał dwóch starszych braci – Beau (ur. 9 grudnia 1941) i Gary’ego (ur. 1947, zm. 1947 – śmierć łóżeczkowa) i młodszą siostrę Lucindę (ur. 1954). Jako trzymiesięczne niemowlę pojawił się na planie filmowym w ramionach aktorki Jane Greer na stacji kolejowej w dramacie "Przedsiębiorstwo ona utrzymuje" ("The Company She Keeps", 1951). Mając osiem lat wystąpił u boku swojego ojca w dwóch odcinkach serialu Ziv TV "Morskie polowanie" ("Sea Hunt", 1958). Będąc jeszcze w szkole podstawowej jako 14-latek odbył razem z ojcem tournée po Stanach Zjednoczonych ze spektaklem "Rocznicowy walc" ("Anniversary Waltz"). Po ukończeniu Palisades High School w Pacific Palisades i University High School w Los Angeles, służył przez siedem lat w Amerykańskiej Straży Przybrzeżnej.
Kariera.
Jako utalentowany gitarzysta początkowo myślał o karierze muzyka, do aktorstwa przekonał go w końcu ojciec. Uczęszczał na kurs aktorski w Herbert Berghof Studio w Nowym Jorku i odbył praktykę sceniczną, zanim wrócił na duży ekran w dreszczowcu "Trzecie oko" ("The Yin and the Yang of Mr. Go", 1970) i dramacie "Sale gniewu" ("Halls of Anger", 1970).
Był pięciokrotnie nominowany do nagrody Oscara; jako wrażliwy, nękany problemami dorastania Duane Jackson z małego miasteczka w dramacie Petera Bogdanovicha "Ostatni seans filmowy" ("The Last Picture Show", 1971), za drugoplanową rolę ‘Lekkiej Stopy’ w sensacyjno-przygodowej komedii kryminalnej Michaela Cimino "Piorun i Lekka Stopa" ("Thunderbolt and Lightfoot", 1974) u boku Clinta Eastwooda, uhonorowany nagrodą Saturna za kreację gwiezdnego przybysza, który przybrał postać ludzką w melodramacie sci-fi Johna Carpentera "Gwiezdny przybysz" ("Starman", 1984), jako prezydent Jackson Evans w dreszczowcu "Ukryta prawda" ("The Contender", 2000) i rola piosenkarza country Otis “Bad” Blake w dramacie "Szalone serce" ("Crazy Heart", 2010). Za tę rolę otrzymał Nagrodę Akademii.
Chociaż często obsadzany był w rolach buntujących się ludzi, to jednak pozornie silny ekranowy wizerunek aktora był jednocześnie nieco zwodniczy; występował bowiem w filmach bardzo nietypowych, są wśród nich dzieła artystyczne, które w Stanach Zjednoczonych nie zdobyły sobie popularności, "Zachłanne miasto" ("Fat City", 1972), "Ostatni amerykański bohater" ("The Last American Hero", 1973), "Niedosyt" ("Stay Hungry", 1976) czy udziwniony "Sposób Cuttera" ("Cutter’s Way", 1981). Są także szeroko reklamowane superfilmy, które poniosły spektakularne klęski kasowe, jak choćby "King Kong" (1976), western "Wrota niebios" ("Heaven’s Gate", 1980) Michaela Cimino czy sci-fi "Tron" (1982). Na uwagę zasługuje postać reportera radiowego, który pod maską cynizmu skrywa wielkie uczucie w melodramacie "The Fisher King" (1991), za którą zdobył nominację do nagrody Złotego Globu. Za rolę zwolnionego z więzienia złodzieja kuszonego przez dawnego wspólnika proponującego mu udział w skoku, który usiłuje stworzyć synowi (Edward Furlong) normalny dom w dramacie kryminalnym "Serce Ameryki" ("American Heart", 1992) odebrał Independent Spirit Awards na festiwalu filmów niezależnych w Santa Monica. Zachwycił także rolą lirycznego i gwałtownego, naiwnego i cudownie ujmującego wziętego architekta z San Francisco, przeżywającego katastrofę samolotową, po której doznaje swoistej iluminacji w intrygującym filmie Petera Weira "Bez lęku" ("Fearless", 1993). Za rolę psychopatycznego nauczyciela chemii Barneya Cousinsa w dreszczowcu psychologicznym "Zaginiona bez śladu" ("The Vanishing", 1993) był nominowany do Nagrody Saturna w kategorii najlepszy aktor.
28 stycznia 2015 ukazała się jego płyta „Sleeping Tapes”.
Życie prywatne.
Spotykał się z aktorką Candy Clark (1972–1973), poznaną na planie filmu "Zachłanne miasto" (1972), Valerie Perrine (1973), Cybill Shepherd (1973-74) i Farrah Fawcett (1977).
W 1975 roku podczas kręcenia zdjęć do filmu "Rancho Deluxe" poznał swoją przyszłą żonę, Susan Geston, pracującą jako pokojówka na rancho. W dniu 5 czerwca 1977 roku wzięli ślub. Mają trzy córki: Isabelle Annie (ur. 6 sierpnia 1981), Jessicę Lily „Jessie” (ur. 14 czerwca 1983) i Hayley Roselouise (ur. 17 października 1985) i ze związku jego córki Isabelle, wnuczkę Grace (ur. 31 marca 2011).

</doc>
<doc id="339927" url="https://pl.wikipedia.org/wiki?curid=339927" title="Juninho">
Juninho



</doc>
<doc id="339929" url="https://pl.wikipedia.org/wiki?curid=339929" title="Kallinik I (patriarcha Konstantynopola)">
Kallinik I (patriarcha Konstantynopola)

Kallinik I, również "Kalinik I", gr. "Καλλίνικος" ["Kallinikos"] (zm. 705 w Rzymie) – patriarcha Konstantynopola w latach 693–705, święty Kościoła prawosławnego.
Życiorys.
Zanim został patriarchą, Kallinik był kapłanem w kościele św. Bogurodzicy w Blachernach, jednym z najważniejszych świątyń Konstantynopola. Po śmierci patriarchy Pawła III został wyniesiony na tron patriarszy.
Wkrótce po objęciu urzędu, Kallinik wszedł w ostry spór z cesarzem Justynianem II, który podczas rozbudowy pałacu cesarskiego polecił zburzyć cerkiew św. Bogurodzicy w Blachernach.
W 695 r. uzurpator Leoncjusz obalił Justyniana II i skazał na wygnanie w Chersonezie. Kallinik zgodził się wtedy koronować Leoncjusza na cesarza, koronował także kolejnego cesarza, Tyberiusza III. Dziesięć lat później Justynian przy pomocy wojsk bułgarskich chana Terweła powrócił do władzy, rozkazał oślepić Kallinika, odciąć mu język i nos (dlatego dostał przydomek "Krótkonosy"'), a następnie zamurować żywcem. Gdy po czterdziestu dniach mur rozebrano, Kallinik żył jeszcze, zmarł jednak kilka dni później.
Na polecenie papieża Jana VI Kallinik został pochowany w kościele Świętych Apostołów w Rzymie. Istnieje legenda, zgodnie z którą stało się to za sprawą Świętych Piotra i Pawła, którzy ukazali się papieżowi we śnie i poprosili o należyty pochówek dla zmarłego patriarchy.
Kult.
Kallinik został ogłoszony świętym prawosławnym, a jego święto obchodzone jest 23 sierpnia według kalendarza juliańskiego a 5 września według obowiązującego kalendarza gregoriańskiego.

</doc>
<doc id="339930" url="https://pl.wikipedia.org/wiki?curid=339930" title="Amplistat">
Amplistat

Amplistat wzbudzenia – specjalny transformatorowy wzmacniacz magnetyczny umożliwiający bezstykową, bezstopniową i bezoporową regulację natężenia prądu w obwodach elektrycznych.
Zasada pracy amplistatu.
Uzwojenie nawinięte na zamknięty rdzeń z materiału ferromagnetycznego (dławik) będzie wykazywało różny opór przy zasilaniu prądem stałym, jak i przy zasilaniu prądem przemiennym wskutek występowania oporu indukcyjnego w czasie przepływu prądu przemiennego ze względu na to, iż opór indukcyjny jest wielokrotnie większy niż opór uzwojenia dławika przy przepływie prądu stałego.
Dzięki temu powstaje możliwość zmiany natężenia prądu w uzwojeniu dławika przez zmianę jego oporu indukcyjnego. Najczęściej wykonuje się to, wykorzystując nieliniową część krzywej magnesowania rdzenia ferromagnetycznego.
Zwiększając natężenie prądu przepływającego przez uzwojenie dławika, uzyskuje się taką wartość prądu, przy której strumień magnetyczny już nie wzrasta. Następuje wtedy nasycenie rdzenia.
Opór indukcyjny dławika z rdzeniem nasyconym jest znacznie mniejszy od oporu z rdzeniem nienasyconym.
W celu zmiany stopnia nasycenia rdzenia, należy nawinąć na rdzeń jeszcze jedno uzwojenie nazywane uzwojeniem magnesowania wstępnego i zasilić je ze źródła prądu stałego. Zwiększenie natężenia prądu w tym uzwojeniu będzie powodowało wzrost strumienia magnetycznego w rdzeniu. Opór indukcyjny pierwszego uzwojenia włączonego w obwód prądu przemiennego będzie malał, a natężenie prądu w tym uzwojeniu będzie rosło.
Przy zastosowaniu permaloju lub innych wysokomagnetycznych materiałów na rdzeń okazuje się, że siła magnetomotoryczna uzwojenia magnesowania wstępnego (prąd stały) jest równa sile magnetomotorycznej uzwojenia prądu przemiennego. Dlatego też przy braku prądu w uzwojeniu magnesowania wstępnego przepływa bardzo mały prąd przez uzwojenie prądu przemiennego.
Zwiększenie prądu w uzwojeniu magnesowania wstępnego wywołuje odpowiedni wzrost prądu w uzwojeniu prądu przemiennego. Ta właściwość dławika z rdzeniem magnesowanym wstępnie stanowi podstawową zasadę pracy wzmacniaczy magnetycznych.
Wzmacniacz magnetyczny składa się z dwóch dławików z magnesowaniem wstępnym. Uzwojenia prądu przemiennego mogą być połączone szeregowo lub równolegle.
Na rysunku 2 przedstawiono schemat prostego wzmacniacza magnetycznego z równolegle połączonymi uzwojeniami prądu przemiennego, nazywanymi uzwojeniami roboczymi.
Szeregowo z uzwojeniami roboczymi jest połączony przez układ prostownikowy opornik obciążający. Jeżeli w uzwojeniach roboczych przepływa prąd przemienny, to w uzwojeniach magnesowania wstępnego będzie wywołana przemienna siła elektromotoryczna (SEM), jak w transformatorze.
Ta SEM może wywołać przepływ prądu w uzwojeniach magnesowania wstępnego; prąd ten będzie osłabiał działanie wzmacniacza. Dla uniknięcia tego, uzwojenia magnesowania wstępnego są włączone tak, że powstające w nich SEM transformacji są przeciwnie skierowane i wzajemnie się znoszą.
Znajdujący się w obwodzie opornika obciążającego Ro układ prostowników zapewnia przepływ prądu stałego przez opornik; zamiast tego opornika może być włączone np. uzwojenie wzbudzenia prądnicy (IK).
We wzmacniaczu magnetycznym liczba zwojów w uzwojeniu magnesowania wstępnego jest znacznie większa od liczby zwojów w uzwojeniu roboczym. W tym układzie moc potrzebna do regulacji jest wielokrotnie mniejsza od mocy regulowanej. Stosunek tych mocy nazywa się stopniem wzmocnienia wzmacniacza.
W uzwojeniach roboczych płynie prąd pulsujący, który także magnesuje wstępnie rdzeń.
Uzwojenie magnesowania wstępnego jest tak dobrane, że do uzyskania maksymalnego prądu w oporniku obciążającym (uzwojeniu wzbudzenia) potrzebna jest mniejsza siła magnetomotoryczna, gdyż każde zwiększenie prądu magnesowania wstępnego wywołuje zwiększenie prądu uzwojeń roboczych, a to z kolei powoduje magnesowanie wstępne rdzenia i dalsze zwiększanie prądu. Jest to wewnętrzne sprzężenie zwrotne.
Wewnętrznym sprzężeniem zwrotnym nazywamy sprzężenie zwrotne uzyskiwane za pośrednictwem prostownika włączanego szeregowo z każdym uzwojeniem prądu zmiennego wzmacniacza.
Wzmacniacze z wewnętrznym sprzężeniem zwrotnym znalazły najszersze zastosowanie i niekiedy są nazywane wzmacniaczami z samowzbudzeniem lub samopodmagnesowaniem. Dlatego charakterystyka wzmacniacza magnetycznego, przedstawiająca zależność prądu roboczego od prądu magnesowania wstępnego jest bardzo stroma. Taki wzmacniacz magnetyczny z wewnętrznym sprzężeniem zwrotnym jest nazywany amplistatem.
Charakterystyka wzmacniacza magnetycznego, to zależność Ir (prądu roboczego) od Is (prądu magnesowania wstępnego).
Charakterystyka zwykłego wzmacniacza magnetycznego (rys.3) pokazuje, że przy prądzie magnesowania wstępnego Is=0, w uzwojeniach roboczych płynie prąd Ir. Przy wzroście prądu Is niezależnie od kierunku jego przepływu, następuje szybki wzrost prądu Ir aż do ustalonej wartości maksymalnej.
Z charakterystyki amplistatu (rys.3) widać, że przy prądzie magnesowania wstępnego Is=0, w uzwojeniach roboczych płynie prąd Ir o nie najmniejszej swojej wartości. Jest to wywołane wewnętrznym sprzężeniem zwrotnym. Przebieg narastania prądu roboczego Ir jest bardziej stromy.
Charakterystyka wzmacniacza magnetycznego praktycznie nie zależy od temperatury, co jest bardzo ważne w układach sterowania i regulacji lokomotywy.
Amplistaty mogą mieć po kilka różnych uzwojeń sterujących, umożliwiających regulację prądu w uzwojeniu roboczym w zależności od kilku różnych niezależnych od siebie czynników założonych w pracy układów elektrycznych. Te uzwojenia sterujące mogą wywoływać strumienie magnetyczne zgodnie skierowane (uzwojenie magnesujące) bądź przeciwnie skierowane (uzwojenie rozmagnesowujące).
Ze względu na bardzo krótki czas działania (regulacji) amplistaty znalazły zastosowanie w układach samoczynnej regulacji pracy lokomotyw spalinowych.
W układach tych zastosowano również do współpracy z amplistatem tzw. Transformatory prądu stałego, działające w sposób podobny do amplistatu.
Przykładowe zastosowanie.
Amplistat wzbudzenia typu AW-3A (rys.1) stosowany jest w lokomotywie (PKP) serii ST44 („Gagarin”).
Transformatorowy wzmacniacz magnetyczny z wewnętrznym sprzężeniem zwrotnym, pozwalający na drodze indukcji magnetycznej za pomocą małych wartości prądów regulacji sterować znacznymi wartościami natężenia prądu stałego w układzie wzbudzenia prądnicy głównej.
Służy on do samoczynnej regulacji wartości natężenia prądu w uzwojeniach wzbudzenia prądnicy wzbudzenia (wzbudnicy) typu W-600 w zależności od:
Do wykonywania tych zadań służą w amplistacie dwa uzwojenia robocze oraz cztery uzwojenia magnesujące, pokazane na rys.4.
Uzwojenia te są umieszczone na dwusłupowym rdzeniu:
Cztery uzwojenia (Us + Uz + Uu + Ur) wytwarzają wypadkowy strumień magnetyczny zmieniający odpowiednio opór indukcyjny uzwojenia roboczego (Uro).

</doc>
<doc id="339932" url="https://pl.wikipedia.org/wiki?curid=339932" title="Lid">
Lid



</doc>
<doc id="339933" url="https://pl.wikipedia.org/wiki?curid=339933" title="Autostrada D56 (Czechy)">
Autostrada D56 (Czechy)

Autostrada D56 (, także – beskidzka autostrada) – autostrada w Czechach w kraju morawsko-śląskim o długości 12 km. Przebiega południkowo łącząc Ostrawę z Frýdkiem-Místkiem – stanowi tym samym główną oś transportu drogowego w konurbacji ostrawsko-frydeckiej.
Zbudowana została w latach 80. i 90. XX wieku; gruntowną modernizację przeszła w latach 2001–2002. Planowane jest przedłużenie jej biegu:
Do 31 grudnia 2015 r. arteria posiadała oznaczenie drogi ekspresowej R56 ("rychlostní silnice R56").

</doc>
<doc id="339936" url="https://pl.wikipedia.org/wiki?curid=339936" title="R56">
R56



</doc>
<doc id="339939" url="https://pl.wikipedia.org/wiki?curid=339939" title="R5">
R5

R5 – nazwa specyficznego formatu DVD, stosowana do oznaczania kopii bootleg filmów rozpowszechnianych w internecie. R5 nawiązuje do regionu DVD (Region 5), odnoszącego się do krajów byłego ZSRR, Afryki oraz Indii.
Przemysł filmowy stworzył ten format DVD, który może być produkowany znacznie szybciej i taniej niż tradycyjne DVD, aby rywalizować z pirackimi kopiami filmów, pojawiającymi się w internecie bardzo szybko. Różnica między dystrybucją R5 a standardowym DVD to przede wszystkim sposób powstania. R5 to bezpośredni transfer typu TeleCine bez dodatkowego przetwarzania. To również mniej dodatków specjalnych. Dzięki temu R5 może być wydany równo z premierą DVD Screenera, a tym samym może konkurować czasowo z wydaniami pirackimi.
W niektórych przypadkach DVD R5 może być wydany bez angielskiej ścieżki audio. W tym wypadku piracka kopia musi mieć zapożyczoną ścieżkę audio z innego źródła. Takie pozycje są często oznaczane literami ".LiNE". Jakość obrazu R5 jest porównywalna z DVD Screenerem, przy czym R5 nie zawiera żadnych dodatkowych tekstów czy czarno-białych scen. Ogólna jakość jest lepsza niż w przypadku kopii Telecine, ponieważ transfer jest wykonywany przy użyciu profesjonalnego sprzętu.
Ze względu na jakość i brak ściśle określonych standardów bardzo często wydania R5 DVD są na scenie pirackiej nazywane Telecine, DVD Screener lub nawet DVDRip. Dopiero pod koniec 2006 roku kilka grup (DREAMLiGHT, mVs, PUKKA, COALiTiON) zaczęły stosować nazewnictwo "R5", lub "R5.LiNE".

</doc>
<doc id="339941" url="https://pl.wikipedia.org/wiki?curid=339941" title="Most drogowy w Tczewie">
Most drogowy w Tczewie

Most drogowy w Tczewie ("most tczewski, most lisewski") – most drogowy w Tczewie na dolnej Wiśle zbudowany w latach 1851–1857 jako most drogowo-kolejowy, zaprojektowany przez , i Friedricha Augusta Stülera, wpisany do rejestru zabytków nieruchomych województwa pomorskiego.
Nazwa.
Po wybudowaniu był najdłuższym mostem w Europie. Nazwa "most lisewski" wywodzi się od nazwy wsi Lisewo Malborskie, bezpośrednio do której prowadzi. Znajduje się on pomiędzy Mostem Knybawskim, leżącym 4,5 km na południe, a mostem kolejowym w Tczewie, położonym 40 m na północ.
Historia.
Budowa i przeznaczenie mostu.
Most został wybudowany według projektu architekta Friedricha Augusta Stülera (portale i wieże), i inżynierów: i (konstrukcja) na trasie Kolei Wschodniej (Ostbahn), która połączyła Berlin z Prusami Wschodnimi. Zostało zaproponowanych kilka lokalizacji (Ostromecko, Toruń), ale w styczniu 1845 roku podjęto decyzję o budowie mostu kolejowego pod Tczewem. Zaplanowano również odgałęzienie linii z Tczewa do Gdańska.
6 lipca 1845 roku dekretem królewskim została powołana komisja, której zadaniem była budowa mostów w Tczewie (Wisła) i w Malborku (Nogat). Siedzibą komisji stał się Tczew, a do jej zadań należała również regulacja Wisły, aby móc zmniejszyć długość mostu. W tym celu zostały usypane wały przeciwpowodziowe, zmieniono też miejsce odgałęzienia Nogatu od Wisły . Prace hydrotechniczne kosztowały około 12 milionów marek.
Aby rozpocząć prace, na potrzeby budowy zbudowano warsztaty w których wykonywano konstrukcje, otwarto cegielnię i wytwórnię cementu. Na terenie budowy zatrudniono 7700 robotników, ale z powodu braku pieniędzy prace musiano w czerwcu 1847 przerwać na rok. Właściwe prace mostowe wznowiono dopiero w 1850 roku. "W latach 1850-1852 były wykonywane prace fundamentowe. Najpierw za pomocą kafara parowego zabijano ścianki szczelne, po czym pod ich osłoną murowano filary mostu. W 1853 roku kończono budowę filarów, do których wykonania użyto granitu, bazaltu oraz piaskowca. W 1854 na ukończonych filarach zmontowano dwa pierwsze (środkowe) przęsła. Pozostałe przęsła były montowane w latach 1856 - 1857. Dopiero po montażu przęseł można było przystąpić do murowania na filarach okrągłych neogotyckich wież".
Z uwagi na epidemię cholery oraz chorobę króla nie odbyły się z okazji otwarcia mostu żadne wielkie uroczystości. Było to jednak wielkie wydarzenie, bowiem w momencie otwarcia most w Tczewie był najdłuższym mostem w Europie. Jego długość całkowita wynosiła 837,3 m, a po odliczeniu przyczółków 785,28 m.
Kamień węgielny został położony 27 lipca 1851 roku przez Fryderyka Wilhelma IV. W 1855 roku Carl Lentze, który kierował projektem wydał w Berlinie książkę opisującą most "Die im Bau begriffenen Brücken über die Weichsel bei Dirschau und über die Nogat bei Marienburg". Projekt techniczny przygotował Rudolf Edward Schinz, który zmarł na zawał serca podczas prób obciążeniowych mostu i został pochowany na cmentarzu w Tczewie (jego grób zachował się do lat 70. XX wieku).
Pierwszy pociąg przejechał po moście 12 października 1857 roku. Pomimo że oddanie mostów umożliwiło bezpośrednią komunikację kolejową z Berlina do Królewca, podróżni w latach (1852-1857) musieli przesiadać się w Tczewie i Malborku.
Budowa drugiego mostu.
Most w Tczewie był jednotorowy. Wraz z rozwojem kolei i uruchomieniem kolejnych szlaków kolejowych " "stał się wąskim gardłem"" na ich trasie. Dodatkowym problemem był wzrost nacisków osi parowozów i wagonów. Dlatego podjęto decyzję o budowie równoległego w odległości około 40 metrów nowego mostu kolejowego. Dodatkowo filary nowego mostu usytuowano na przedłużeniu osi filarów istniejącego mostu, co miało nie przeszkadzać w żegludze po Wiśle. Budowa została ukończona w latach 1888-1891.
Wówczas to starszy z mostów zamieniono na drogowy. Pierwotnie oba mosty były krótsze od dzisiejszych, ponieważ wówczas wał ochronny znajdował się bliżej koryta rzeki. W 1912 roku wał przesunięto w stronę Lisewa, dokonano przedłużenia mostów i zbudowano przybudówki ze wspólną bramą. Długość mostu zwiększyła się wówczas do 1030 m. W obydwu mostach występują wszystkie możliwe rozwiązania techniczno-konstrukcyjne stosowane w sztuce budowlanej mostów od XIX wieku.
II wojna światowa.
1 września 1939 roku rano mosty zostały zbombardowane, a celem nalotu było uszkodzenie przewodów minerskich. Polscy kolejarze uniemożliwili wjazd na most pociągowi towarowemu, który nadjechał od strony Malborka i wiózł kompanię saperów Wehrmachtu. Po naprawieniu kabli o 6.10 polscy saperzy wysadzili wschodnią część mostów, a potem zachodnie filary. W odwecie hitlerowcy rozstrzelali 21 polskich kolejarzy, celników i członków ich rodzin.
Most drogowy nie został odbudowany przez Niemców w związku z budową kilka kilometrów dalej mostu w Knybawie. Jedynie część udostępniono do ruchu pieszych, prowizorycznie łącząc go kładkami z Lisewem oraz z mostem kolejowym. Dzięki brakowi znaczenia strategicznego, dawny most drogowy nie został wysadzony pod koniec wojny, natomiast wysadzono w 1945 roku most kolejowy.
Okres powojenny.
Po wojnie most drogowy w Tczewie został odbudowany i 8 marca 1947 roku otwarty do użytku. Już jednak 23 marca most został uszkodzony przez powódź, która zerwała przęsła. Odbudowano go następnie prowizorycznie, wykonując łącznik do mostu kolejowego, na którego dwóch przęsłach ułożono drewnianą jezdnię. Do 1958 roku ruch drogowy odbywał się po zachowanych przęsłach i po moście kolejowym, na którym zamontowano w ramach odbudowy przęsła mostu wojskowego pozyskanego w ramach pomocy UNRA. W grudniu 1958 roku ukończono remont obu mostów, w wyniku którego most kolejowy zyskał szersze dwutorowe przęsła, a jego dwa dotychczasowe przęsła z brytyjskich elementów stalowych ESTB skręcanych śrubami zostały zamontowane w moście drogowym. Jezdnia mostu została pokryta asfaltem. Z uwagi na małą szerokość, ruch odbywał się wahadłowo, regulowany sygnalizacją świetlną. W 1959 roku most drogowy został oddany do użytku. Ze względu na zły stan techniczny kwietniu 2000 roku most został zamknięty dla ruchu zarówno pieszego, jak i kołowego.
W lipcu 2015 rozpoczął się jego remont. Kompleksowe prace o wartości 35,5 mln zł podjęto z kolei na początku 2019; miały one na celu odtworzenie historycznego kształtu mostu poprzez rozbiórkę przęseł ESTB (ich niewielki fragment miał trafić na wystawę plenerową Muzeum Politechniki Gdańskiej), budowę wzmocnionego przyczółka od strony Tczewa, umocnienie brzegów, budowę filaru oraz prace przy przebudowie drogi, schodów i chodników.
Na początku października 2019 wojewódzki konserwator zabytków nakazał wstrzymanie prac rozbiórkowych, argumentując, że najmłodsze historycznie przęsła nr 2 i 3 typu ESTB z 1947 są jedynymi zachowanymi przęsłami tego typu w Polsce, a być może również w Europie. Tymczasem 3 lata wcześniej ten sam urząd wydał decyzję zezwalającą na zdemontowanie przęseł. Po krótkim czasie Wojewódzki Konserwator Zabytków zezwolił na wznowienie budowy pod warunkiem, że rozebrany zostanie jedynie niewielki fragment jednego z przęseł tego typu. Uzyskana decyzja pozwoliła na wznowienie prac przy przyczółku i zabezpieczeniu filarów. Jednocześnie konserwator zgłosił zawiadomienie o przestępstwie w związku z pocięciem jednego z przęseł ESTB palnikami. Faktycznie jednak ustalenie to zaburzyło cały program rzeczowo-finansowy inwestycji, w związku z czym zaprzestano realizacji inwestycji z wyjątkiem prac związanych z zabezpieczaniem konstrukcji części przęsła, które planowane było do rozbiórki. Z powodu decyzji konserwatora dużej części planowanych robót nie udało się wykonać, zakończenie całej inwestycji opóźniło się o cztery miesiące, a do zakończenia realizacji remontu zabrakło 12 mln zł.
W kwietniu 2019 odnaleziono kapsułę czasu oraz kamień węgielny (tablicę pamiątkową), umieszczone z okazji oddania mostu do użytku w 1851.
Architektura.
Most mierzący 837 m długości, wsparty na siedmiu filarach był najdłuższym w Europie i jednym z największych na świecie. W momencie oddania miał sześć przęseł, ale tylko dwa przęsła znalazły się nad nurtem rzeki (od strony Tczewa), pozostałe powstały na terenie zalewowym. ""Rozpiętość wszystkich przęseł była jednakowa i wynosiła w osiach filarów 130,88 m. Rozpiętość podporowa wynosiła 128,60 m, zaś rozpiętość w świetle otworów 121 m. Przyjęty schemat statyczny mostu to układ trzech dwuprzęsłowych belek ciągłych. W środku każdej z belek, to znaczy na pierwszym, trzecim i piątym filarze, zastosowano podpory nieprzesuwne. Na końcach belek usytuowano natomiast podpory przesuwne. Znalazły się one na każdym z przyczółków oraz na filarach drugim i czwartym, na których konstrukcja mostu się rozdziela. Przęsła mostu mają gęsto skratowane dźwigary równoległe ze słupkami i krzyżulcami wykonanymi z płaskowników. Górne i dolne pasy tworzą tak zwane "otwarte profile komorowe", składające się z kątowników oraz poziomych i pionowych walcowanych płyt połączonych nitami. Wysokość dźwigarów wynosi 8,68 m, zaś ich wzajemna odległość 6,43 m. Obydwa dźwigary główne łączą od spodu kratowe poprzecznice, przenoszące ciężar jezdni wraz z obciążeniem eksploatacyjnym. Wzmocnienie konstrukcji przęsła stanowią trzy poziome wiatrownice, jedna w pasie dolnym i dwie w pasie górnym"".
Pośrodku mostu umieszczono tor, a po bokach znalazły się jezdnie. Piesi mogli poruszać się po chodnikach, które umieszczono na zewnątrz ścian mostu. Gdy przez most przejeżdżał pociąg ruch samochodów był wstrzymywany.
Filary, które podtrzymują przęsła mostu, mają 10 metrów szerokości i 26 długości. Umieszczono na nich dodatkowo wieże, które oprócz roli ozdobnej miały zabezpieczyć konstrukcję przed poprzecznymi przesunięciami.
Neogotyckie portale (bramy wjazdowe) mostu do 1920 roku zdobiły płaskorzeźby przedstawiające:
Płaskorzeźby usunięto w 1920 roku. Bramę portalową od strony Tczewa rozebrano w 1926 roku podczas prac nad wzmocnieniem przyczółka mostu, a brama portalowa od strony Lisewa oraz dalej położony wspólny portal mostów zostały wysadzone w 1939 roku. Przetrwały tylko cztery wieżyczki, a pozostałe rozebrano pod koniec lat 40. ze względu na uszkodzenia lub wcześniej.
Upamiętnienie.
2 maja 2018 Poczta Polska wyemitowała w nakładzie 180 tys. znaczek pocztowy o nominale 5 zł, przedstawiający wizerunek mostu, zaprojektowany przez Rocha Stefaniaka na podstawie zdjęcia Przemysława Świderskiego. Znaczek ten wziął udział w międzynarodowym konkursie na najpiękniejszy znaczek serii "Europa 2018". W 2018 tematem emisji filatelistycznej tej ukazującej się od 1956 serii były mosty.

</doc>
<doc id="339944" url="https://pl.wikipedia.org/wiki?curid=339944" title="Cmentarz Janowski we Lwowie">
Cmentarz Janowski we Lwowie

Cmentarz Janowski (ukr. Янівське кладовище) – cmentarz we Lwowie, na Kleparowie, założony w 1888 funkcjonujący do chwili obecnej; zajmuje około 45 ha powierzchni, jednak jest uboższy i mniej okazały od Cmentarza Łyczakowskiego.
W okresie II Rzeczypospolitej na Cmentarzu Janowskim wybudowano istniejące do dziś kwatery ofiar walk polsko-ukraińskich o Lwów z lat 1918–1920, zarówno żołnierzy polskich jak i żołnierzy Ukraińskiej Armii Halickiej.
Na Cmentarzu Janowskim mieszczą się także groby jeńców wojennych z okresu I wojny światowej.
Do cmentarza przylegał cmentarz żydowski z nowoczesną ogromną halą pogrzebową z 1912. Cmentarz ten, jak i hala pogrzebowa zostały zniszczone przez Niemców podczas II wojny światowej i w czasie powojennych rządów sowieckich. Po 1962 cmentarz był dostępny dla nie-Żydów. Jest tu pochowany historyk Holokaustu Jakub Honigsman.

</doc>
<doc id="339948" url="https://pl.wikipedia.org/wiki?curid=339948" title="Idol ze Zbrucza">
Idol ze Zbrucza

Idol ze Zbrucza, idol zbruczański, idol z Liczkowiec, bałwan ze Zbrucza, pot. Światowid – kamienny idol pochodzący z XI wieku, wydobyty w 1848 roku z rzeki Zbrucz w pobliżu wsi Liczkowce koło Husiatyna na Podolu.
Nazwa rzeźby wynika z podwójnej pomyłki: nadana została przez Joachima Lelewela, który oceniając wygląd rzeźby uznał ją błędnie za przedstawienie połabskiego Świętowita, którego imię zapisane po łacinie w formie "Svantevit" rozszyfrował błędnie jako "Światowid", co miało znaczyć „patrzący w cztery strony świata”.
Idol – wysoki na 2,57 m – wykonany jest z wapienia, ma w przybliżeniu kwadratowy przekrój szerokości 29–30 cm i waży ok. pół tony. Od 1851 roku Światowid ze Zbrucza znajduje się w zbiorach Muzeum Archeologicznego w Krakowie.
Badania archeologiczne.
Przeprowadzone w latach 80. XX wieku badania Borysa Tymoszczuka i Iriny Rusanowej wykazały, że pierwotnie idol znajdował się prawdopodobnie na położonej niedaleko Zbrucza górze Bohod (Bogit), gdzie odkryto kamienny krąg z ośmioma ogniskami i miejscem na czworokątną figurę. Dzięki analizie chemicznej wykryto na posągu ślady pokrywającej go niegdyś czerwonej farby.
Datowanie zabytku.
Czas powstania rzeźby pozostaje dyskusyjny, a tym samym nie ma całkowitej pewności co do jej etnicznej atrybucji. Według opinii części badaczy możliwe jest inne niż słowiańskie pochodzenie Światowida; zgodnie z tymi hipotezami idol pierwotne należał np. do Traków albo ludów irańskich, tureckich lub też do Waregów czy nawet Celtów. Od któregoś z tych ludów miał trafić w ręce Słowian. Spotyka się też opinie, że idol jest XIX-wieczną mistyfikacją, powstałą na fali zainteresowania słowiańskimi starożytnościami w epoce romantyzmu; powstanie obiektu mogło mieć np. związek z zainteresowaniami literackimi i historycznymi zamieszkałego w Liczkowcach Tymona Zaborowskiego.
Zdaniem Janusza Cieślika posąg, mimo pogańskiego charakteru, pochodzi już z czasów po chrystianizacji, a sposób przedstawienia zawartych na nim treści wskazuje na inspirację twórcy XI-wieczną sztuką ruskiego chrześcijaństwa.
Układ.
Posąg zdobią płaskorzeźby ułożone w trzy poziome pasy. Cztery górne figury połączone są wspólnym kapeluszem. Na stronie A u góry znajduje się postać z rogiem w prawej ręce, w środkowym pasie zaś figura żeńska. Na stronie B widnieje postać z pierścieniem (lub naramiennikiem), pod którą znajduje się figura żeńska. Na stronie C umieszczono mężczyznę z szablą u pasa i konia, poniżej nich zaś figurę męską. Na stronie D znajduje się postać męska bez atrybutów, a pod nią figura tej samej płci. W pasie dolnym posągu, na jego trzech stronach, umieszczona jest postać z rękami wyciągniętymi do góry. Nie przedstawiono jej na stronie D, która zawiera jedynie niewielki wizerunek koła.
Symbolika.
Symboliczne znaczenie posągu jest przedmiotem sporów. Powszechnie przyjęty dawniej pogląd, że posąg przedstawia „Światowida” (błędnie odczytane imię połabskiego Świętowita), uznaje się obecnie za niewłaściwy, gdyż wedle zachowanych opisów kronikarskich wyobrażenia Świętowita różniły się znacznie od słupa zbruczańskiego.
Według koncepcji Borisa Rybakowa górny pas posągu wyobraża główne bóstwa słowiańskiego panteonu, czyli kolejno: postać z rogiem – Mokosz, postać z pierścieniem – Ładę, postać z mieczem i koniem – Peruna, postać bez atrybutów zaś Dażboga. Figura u dołu posągu miałaby być Welesem (Trzygłowem). Rybakow utożsamiał posąg jako całość z Rodem, jego zdaniem naczelnym bóstwem słowiańskim. Rzeźba ma, według tegoż uczonego, kształt falliczny, oddający ideę płodności. Zdaniem Leszka Pawła Słupeckiego interpretacji Rybakowa przeczy jedna głowa postaci, a cztery jej oblicza wyobrażają cztery aspekty Peruna. Janusz Kotlarczyk dopatrywał się w „Światowidzie” przedstawienia Swarożyca.
Według Adama Łapińskiego całość posągu stanowi symboliczne odwzorowanie osi kosmicznej. Górny pas posągu interpretuje się jako sferę niebiańską, środkowy jako świat zamieszkany przez ludzi, dolny zaś utożsamiany jest z podziemiami.

</doc>
<doc id="339951" url="https://pl.wikipedia.org/wiki?curid=339951" title="Olgierd Jagiełło">
Olgierd Jagiełło

Olgierd Jagiełło (ur. 1947 w Warszawie) – polski architekt.
Życiorys.
W 1971 ukończył studia na Wydziale Architektury Politechniki Warszawskiej, a w 1979 został absolwentem Akademii Sztuk Pięknych w Warszawie. W latach 1974–79 i 1984–85 był pracownikiem na Wydziale Architektury Politechniki Warszawskiej. W latach 1984–88 prowadził wspólnie z Jerzym Szczepanikiem-Dzikowskim pracownię autorską w ramach Spółdzielni Pracy Twórczej Architektów i Artystów Plastyków ESPEA. Od 1988 jego działalność architektoniczna ściśle związana jest z pracownią JEMS Architekci, którą założył razem z Jerzym Szczepanikiem-Dzikowskim i Maciejem Miłobędzkim. Laureat Honorowej Nagrody SARP w 2002.

</doc>
<doc id="339952" url="https://pl.wikipedia.org/wiki?curid=339952" title="Aster alpejski">
Aster alpejski

Aster alpejski ("Aster alpinus" L.) – gatunek rośliny należący do rodziny astrowatych. Występuje w stanie dzikim w górach Europy, Azji i Ameryki Północnej. W Polsce w Tatrach i Pieninach. Jest rośliną rzadką.
Biologia i ekologia.
Bylina. Przedprątne kwiaty zapylane przez błonkówki kwitną od maja do czerwca. Siedlisko: w górach rośnie na skalnych półkach, w szczelinach skał i u ich podnóża, na żwirku wapiennym lub niskich murawach, na stanowiskach słonecznych lub półcienistych. Roślina wapieniolubna i ciepłolubna, w związku z tym dużo częściej występuje na południowej stronie skał. Jej pionowy zasięg wynosi w polskich Tatrach do 2000 m n.p.m. W Alpach ta górska roślina rośnie aż do wysokości 3195 m n.p.m.

</doc>
<doc id="339955" url="https://pl.wikipedia.org/wiki?curid=339955" title="Maciej Miłobędzki">
Maciej Miłobędzki

Maciej Miłobędzki (ur. 1959 w Warszawie) – polski architekt. Od 1988 ściśle współpracuje ze współtworzoną przez siebie pracownią JEMS Architekci. Laureat Honorowej Nagrody SARP w 2002, wykładowca Wydziału Architektury Politechniki Warszawskiej.
Życiorys.
Młodość.
Urodził się w 1959 jako syn Adama Miłobędzkiego (1924–2003) i Joanny z Kąkolewskich (1927–1988). Wychował się w rodzinie o tradycjach inteligenckich. Jego ojciec, profesor Uniwersytetu Warszawskiego, był również architektem oraz historykiem architektury i sztuki, natomiast dziad Tadeusz Miłobędzki był profesorem chemii na Uniwersytecie Jagiellońskim i Politechnice Warszawskiej oraz rektorem SGGW. Jego przodkiem był gen. Michał Pełczyński.
W 1985 Miłobędzki ukończył studia na Wydziale Architektury Politechniki Warszawskiej. W ramach pracy dyplomowej wykonał projekt kościoła. W latach 1984–88 pracował w Spółdzielni Pracy Twórczej Architektów i Artystów Plastyków ESPEA, prowadzonej przez Olgierda Jagiełło i Jerzego Szczepanika-Dzikowskiego.
Pracownia JEMS.
W 1988, po wygranym konkursie SARP "Centrum hotelowo-kongresowe" na placu marsz. J. Piłsudskiego, wraz z Jagiełło i Szczepanikiem-Dzikowskim, założył biuro JEMS Architekci. Od tej pory cała jego działalność jest związana z tą pracownią. W ciągu kilkunastu lat swojej działalności nowa firma z niewielkiego studia projektowego przeistoczyła się w zespół architektoniczny liczący blisko 50 osób. W połowie lat 90. JEMS był już rozpoznawalną marką w Polsce. Kolejnym przełomem stał się projekt nowej siedziby Agory w Warszawie. Biurowiec spółki medialnej miał nawiązywać do demokratycznych zmian w kraju. Ponadto Miłobędzki ze swoją pracownią jest laureatem wielu prestiżowych nagród. W 2000 budynek przy ul. Hozjusza w Warszawie zdobył nagrodę główną w konkursie na najlepszy budynek mieszkalny w latach 1989-1999. Siedziba Agory była wielokrotnie nagradzana m.in.: za najlepszy budynek zrealizowany w 2002, a także w konkursie na najlepszy budynek użyteczności publicznej w latach 2002-03. W 2002 jako biuro JEMS Architekci w składzie z Jagiełło, Szczepanikiem-Dzikowskim i Sadowskim został ogłoszony laureatem Honorowej Nagrody SARP za wkład w rozwój architektury polskiej.
Biuro JEMS nie ma centralnej postaci. Maciej Miłobędzki, jako jeden z kluczowych architektów, pełni zazwyczaj rolę odpowiednika dyrektora artystycznego. Przeważnie to on przygotowuje pierwsze szkice, czuwa nad wizualną i artystyczną oprawą przedsięwzięcia. Jak zaznaczył jeden z byłych współpracowników, ma ogromną wiedzę o historii kultury. W jednym z wywiadów Stanisław Fiszer określił Miłobędzkiego „genialnym artystą”.
Działalność dydaktyczna.
Od 2004 promotor prac dyplomowych na Wydziale Architektury Politechniki Poznańskiej. Od 2008 pracownik Wydziału Architektury Politechniki Warszawskiej na stanowisku starszego wykładowcy.
Styl i metody projektowania.
Od 1988 działalność Macieja Miłobędzkiego jest ściśle związana z pracownią JEMS Architekci. Jak sam podkreślił, architektura jego biura jest bardzo strukturalna, dążąca do klarownej i wyrazistej struktury przestrzennej, a drugą cechą charakterystyczną jest to, iż wraz ze swoim zespołem zamiast powielać dane schematy, w kolejnych projektach rozwija i modyfikuje rozmaite wątki. Projekty JEMS określane są jako stonowane, bez ekstrawagancji, ascetyczne oraz minimalistyczne.
W jednym z wywiadów Miłobędzki podkreślić, iż postać jego ojca, Adama Miłobędzkiego, miała również wpływ na jego architekturę. Jest sceptyczny względem potrzeb zaskakiwania ekspresyjną formą bez względu na treść, a także nieustannego postępu w architekturze. Krytycznie odnosi się do architektów „ulegających ciągłej presji zapotrzebowania na nowość i oryginalność za wszelką cenę”.
W swoich publikacjach często wymienia nazwiska: Miesa van der Rohe, Adolfa Loosa, Jørna Utzona czy Petera Zumthora, których najbardziej podziwia za „sensualny, poetycki, ale też racjonalny sposób budowania, kult dobrej roboty wynikający z obcowania i zrozumienia materiału”.

</doc>
<doc id="339960" url="https://pl.wikipedia.org/wiki?curid=339960" title="Nieświszczuk">
Nieświszczuk

Nieświszczuk ("Cynomys") – rodzaj ssaka z podrodziny afrowiórek (Xerinae) w obrębie rodziny wiewiórkowatych (Sciuridae). Nieświszczuki zostały po raz pierwszy naukowo opisane w 1805 roku podczas ekspedycji Lewisa i Clarka.
Rozmieszczenie geograficzne.
Występują w Ameryce Północnej i Środkowej. W Stanach Zjednoczonych nieświszczuki głównie występują na zachód od rzeki Missisipi, choć można je spotkać w kilku rejonach na wschodzie. Zostały wytępione w pewnych rejonach Wielkich Równin, ponieważ farmerzy uważali je za szkodniki.
Opis.
Są to nieduże, o zwartej budowie, kopiące obszerne nory gryzonie z krótką szczęką. Długość ciała (bez ogona) 290–440 mm, długość ogona samic 46–100 mm, samców 40–105 mm; masa ciała samic 460–930 g, samców 460–1300 g. Nazywane są „pieskami”, ponieważ w chwili zagrożenia lub zainteresowania wydają odgłosy podobne do szczekania. Są roślinożerne. Na wolności mieszkają w licznych koloniach nazywanych potocznie „miastami”, które podzielone są na rodziny, zwane też koteriami. Sieć płytkich tuneli i komór zamieszkiwana przez jedną kolonię zajmuje zwykle ok. 100 ha powierzchni, jednak największa odkryta kolonia obejmowała obszar 65 tys. km2 i mieszkało w niej 400 mln osobników.
Zagrożenia i udomawianie.
W wielu rejonach rolniczych powodują poważne straty finansowe – kolonia skupiająca 25 tys. nieświszczuków zjada tyle pożywienia, co 100 krów lub 800 owiec, przez co od wielu lat są ofiarą zarówno masowego trucia i zatapiania całych kolonii, jak i niekontrolowanego odstrzału zwierząt. Szacuje się, że w porównaniu z rokiem 1800, pod koniec lat 90. XX wieku w USA przetrwało tylko 5% populacji zwierząt. Takie zmniejszenie liczebności doprowadziło do zagrożenia wymarciem tchórza czarnonogiego, który poluje na te zwierzęta.
Z uwagi na ukształtowane podczas życia w koloniach duże umiejętności społeczne oraz czytelną mowę ciała, od początku lat 90. XX wieku coraz częściej są udomawiane – najpierw w USA, a potem również w Europie. Udomawianie tych gryzoni przyczynia się do coraz większego nacisku opinii publicznej na wprowadzenie prawnej ochrony nieświszczuków.
W USA stwierdzono też, iż coraz częściej nieświszczuki potrafią się adaptować do życia w wielkich miastach, budując mniejsze kolonie na niezabudowanych obszarach miast.
Również w USA farmerzy coraz częściej zachowują „miasta” nieświszczuków, traktując je jako atrakcję turystyczną, pokazywaną odpłatnie przyjezdnym.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe z plejstocenu Stanów Zjednoczonych:

</doc>
<doc id="339961" url="https://pl.wikipedia.org/wiki?curid=339961" title="Podziałka transwersalna">
Podziałka transwersalna

Podziałka transwersalna (czasami błędnie podziałka złożona) – dużo bardziej skomplikowana niż podziałka liniowa, chociaż jej budowa opiera się właśnie na niej. Obecnie nie rysuje się jej na mapach, a także kartografowie rzadko ją rysują na nowo, bowiem w swoich pracach wykorzystują gotowe, wygrawerowane na mosiężnych płytkach podziałki, o wymiarach 250×40 mm. Najczęściej mają 4 gotowe skale 1:500, 1:1000, 1:2000, 1:5000. Budowę podziałki transwersalnej najlepiej rozpocząć od naszkicowania podziałki liniowej i wyznaczenia podstawy podziałki równej 10, 100 lub 1000 m. Po zbudowaniu takiej podziałki z poszczególnych jej punktów należy przedłużyć linie prostopadłe.
Podziałka transwersalna i zasada odczytu na niej odległości:

</doc>
<doc id="339962" url="https://pl.wikipedia.org/wiki?curid=339962" title="Podziałka liniowa">
Podziałka liniowa

Podziałka liniowa – graficzny obraz skali mapy mający postać odcinaka podzielonego na równe części w wybranych jednostkach miary. Dzięki podziałce liniowej można dokonywać szybkiego pomiaru długości na mapie. Zasada budowy podziałki opiera się na linii prostej odpowiednio podzielonej i opisanej, na której jest przedstawiony stosunek odległości na mapie i odpowiadającej jej rzeczywistej w terenie.
Na mapach i planach o dużej skali, tych obejmujących niewielki obszar, oraz na rysunkach inżynieryjnych i architektonicznych, chcąc wyznaczyć długość odcinaka wystarczy odłożyć go na podziałce. W większości odwzorowań skala liniowa jednak zmienia się wraz z szerokością geograficzną, dlatego na mapach o małej skali, obejmujących duże obszary i szeroki zakres szerokości geograficznych, skala liniowa powinna być przedstawiana za pomocą podziałki złożonej. 
Ze względu na to, że większość map morskich jest skonstruowana przy użyciu odwzorowania Merkatora, którego skala liniowa różni się zaleznie od szerokości geograficznej, podziałki liniowe nie są stosowane na mapach o skalach mniejszych niż około 1:80 000.

</doc>
<doc id="339963" url="https://pl.wikipedia.org/wiki?curid=339963" title="Rupert Grint">
Rupert Grint

Rupert Alexander Lloyd Grint (ur. 24 sierpnia 1988 w Stevenage) – brytyjski aktor filmowy; występował w roli Rona Weasleya w serii filmowej "Harry Potter".
Życiorys.
Rupert jest najstarszym z pięciorga rodzeństwa (ma brata Jamesa i trzy siostry: Georginę, Samanthę i Charlottę). Jego ojciec, Nigel, sprzedaje pamiątki po samochodach wyścigowych, a matka, Jo, zajmuje się domem. Rupert uczęszczał do męskiej szkoły podstawowej. To właśnie tam związał się z kółkiem dramatycznym i miał okazję pojawić się między innymi w roli gangstera Roostera w przedstawieniu pt. „Annie” oraz Titeliturego w „Baśniach Braci Grimm”. Młody aktor zagrał także w „Piotrusiu Panie”.
W 2011 wystąpił w teledysku do piosenki „Lego House” Eda Sheerana.
W 2020 urodziła mu się córka.

</doc>
<doc id="339964" url="https://pl.wikipedia.org/wiki?curid=339964" title="Aleksander Franta">
Aleksander Franta

Aleksander Franta (ur. 1 lutego 1925 w Krakowie, zm. 1 maja 2019 w Chorzowie) – polski architekt, laureat Honorowej Nagrody SARP (1975); zajmował się też teorią architektury. 5-krotnie był sędzią konkursów międzynarodowych, a krajowych 90-krotnie.
Życiorys.
Urodzony w Krakowie, uczeń szkół powszechnych w Katowicach (1930–1935), Warszawie (1935–1938) i gimnazjum w Zakopanem (1939). W czasie II wojny światowej ewakuowany z Warszawy, przez Wołyń, Polesie, Lwów i Przemyśl dostał się do Nowego Targu. Absolwent Technikum Wodno-Melioracyjnego w Nowym Targu (1941–1944). Studia w zakresie architektury rozpoczął na filii Wydziału Architektury Politechniki Warszawskiej w Zakopanem. Od drugiego roku naukę kontynuował na Wydziale Architektury AGH w Krakowie (dyplom w 1949), gdzie od 1945 do 1947 był młodszym asystentem, a następnie do 1952 asystentem. Od 1949 pracował w Miastoprojekcie Katowice jako projektant w zespole z Henrykiem Buszką i Jerzym Gottfriedem (tzw. Zielone Konie). Od 1958 prowadził z Henrykiem Buszką samodzielną autorską Pracownię Projektów Budownictwa Ogólnego (PPBO) w Katowicach. W latach 1959-1961 był przewodniczącym katowickiego oddziału SARP. W latach 1970–1979 wykładał na Wydziale Architektury Politechniki Śląskiej.
Zmarł 1 maja 2019. Został pochowany 11 maja 2019 na cmentarzu Nowym Targu.
Życie prywatne.
Z żoną Danutą Aleksander Franta miał syna Piotra i córkę Annę; oboje zostali architektami. Jego synowa Ewa, wnuk Julian oraz wnuk Maciej również zostali architektami.

</doc>
<doc id="339967" url="https://pl.wikipedia.org/wiki?curid=339967" title="Księgi liturgiczne">
Księgi liturgiczne

Księgi liturgiczne Kościoła katolickiego – dokumenty zawierające teksty i przepisy odnoszące się do obrzędów Kościoła, zatwierdzonych przez Stolicę Apostolską. W księgach liturgicznych zawarte są też objaśnienia dotyczące poszczególnych obrzędów zwane rubrykami (nazwa pochodzi od czerwonego koloru, którym te objaśnienia są pisane; tekst podstawowy jest w kolorze czarnym).

</doc>
<doc id="339971" url="https://pl.wikipedia.org/wiki?curid=339971" title="Ignacy Tokarczuk">
Ignacy Tokarczuk

Ignacy Marcin Tokarczuk (ur. 1 lutego 1918 w Łubiankach Wyższych, zm. 29 grudnia 2012 w Przemyślu) – polski duchowny rzymskokatolicki, doktor filozofii, biskup diecezjalny przemyski w latach 1966–1993 (od 1992 arcybiskup metropolita przemyski), arcybiskup ad personam w latach 1991–1992, od 1993 arcybiskup senior archidiecezji przemyskiej. Kawaler Orderu Orła Białego.
Życiorys.
Urodził się 1 lutego 1918 w Łubiankach Wyższych. W latach 1931–1937 był uczniem Państwowego Gimnazjum im. Henryka Sienkiewicza w Zbarażu, gdzie w 1937 złożył egzamin dojrzałości. W 1937 rozpoczął studia filozoficzno-teologiczne na Wydziale Teologicznym Uniwersytetu Jana Kazimierza oraz formację kapłańską w Metropolitalnym Wyższym Seminarium Duchownym we Lwowie. Jesienią 1939, po zajęciu Lwowa przez Sowietów i zlikwidowaniu wydziału i seminarium, musiał przerwać studia. Do września 1940 ukrywał się w Łubiankach Wyższych przed przymusowym poborem do Armii Czerwonej. W latach 1940–1942 kontynuował konspiracyjne studia w seminarium lwowskim. Święceń prezbiteratu udzielił mu 21 czerwca 1942 w kościele pokarmelickim (kościele seminaryjnym) we Lwowie miejscowy biskup pomocniczy Eugeniusz Baziak. W latach 1946–1949 uzupełniał edukację w Studium Zagadnień Społeczno-Gospodarczych Wsi przy Wydziale Ekonomii i Prawa Katolickiego Uniwersytetu Lubelskiego, a w latach 1947–1950 studiował także na Wydziale Filozofii tej samej uczelni, uzyskując tamże w 1950 magisterium, a w 1951 doktorat na podstawie dysertacji "Zależność rozwoju indywidualno-społecznego człowieka od dóbr materialnych w nauce św. Tomasza z Akwinu".
Od sierpnia 1942 był wikariuszem parafii św. Stanisława Biskupa w Złotnikach, gdzie angażował się w tajne nauczanie. W lutym 1944 ostrzeżony o wydaniu na niego wyroku śmierci przez Ukraińską Powstańczą Armię zbiegł do Lwowa. W miejscowej parafii św. Marii Magdaleny pracował jako wikariusz. W listopadzie 1945 wydalony z miasta, przez Łańcut udał się do Katowic. Tam w grudniu 1945 objął wikariat w parafii Chrystusa Króla. Po kilku miesiącach, popadłszy w konflikt z lokalnymi działaczami Polskiej Partii Robotniczej, został skierowany na studia na Katolickim Uniwersytecie Lubelskim, dzięki czemu uniknął represji. W trakcie studiów w latach 1947–1950 świadczył posługę duszpasterską w Lęborku i organizował placówkę parafialną św. Michała Archanioła w Łebuni. W latach 1951–1952 pełnił funkcję kapelana studentek Katolickiego Uniwersytetu Lubelskiego. W 1952 wyjechał do Olsztyna, rezygnując z pracy na KUL-u w proteście przeciwko wprowadzeniu na uniwersytet komunistycznego Związku Młodzieży Polskiej. W diecezji warmińskiej pomagał w pracy duszpasterskiej w Orzechowie i w Pluskach, w latach 1953–1956 był administratorem parafii św. Wawrzyńca w Gutkowie, od 1957 do 1959 prowadził duszpasterstwo akademickie dla studentów Wyższej Szkoły Rolniczej w Kortowie, a w 1959 objął stanowisko sędziego prosynodalnego w sądzie biskupim w Olsztynie.
W 1947 został młodszym asystentem przy Seminarium Ekonomicznym, a w 1951 asystentem na Wydziale Filozofii Katolickiego Uniwersytetu Lubelskiego. W latach 1951–1952 prowadził na KUL-u proseminarium, a w Wyższym Seminarium Duchownym w Lublinie historię filozofii. Od 1952 do 1962 wykładał przedmioty filozoficzne i katolicką naukę społeczną w Wyższym Seminarium Duchownym „Hosianum” w Olsztynie. W latach 1962–1965 był zatrudniony na stanowisku adiunkta na Sekcji Teologii Pastoralnej Wydziału Teologicznego Katolickiego Uniwersytetu Lubelskiego. W 1964 został członkiem Komisji ds. Studentów oraz drugim zastępcą dyrektora konwiktu księży-studentów w Lublinie.
Biskupem został w wyniku niedopatrzenia władz PRL, które – mając możliwość zawetowania nieakceptowanego nominata – nie złożyły sprzeciwu w wyznaczonym terminie. 3 grudnia 1965 papież Paweł VI mianował go biskupem diecezjalnym diecezji przemyskiej. Diecezję objął kanonicznie 21 grudnia 1965. 6 lutego 1966 otrzymał święcenia biskupie i odbył ingres do bazyliki katedralnej Wniebowzięcia Najświętszej Maryi Panny i św. Jana Chrzciciela w Przemyślu. Głównym konsekratorem był kardynał Stefan Wyszyński, prymas Polski, zaś współkonsekratorami biskupi pomocnicy przemyscy: Wojciech Tomaka i Stanisław Jakiel. Na zawołanie biskupie wybrał słowa „"Deus Caritas"” ("Bóg jest Miłością").
Jako biskup diecezjalny polecił wybudować nowy gmach seminarium. Wprowadził reformę studiów teologicznych. Przyczynił się do reaktywowania w 1975 kapituł kolegiackich w Jarosławiu i Brzozowie. Pomimo braku zezwoleń władz komunistycznych na budowy kościołów i nakładania kar na budowlańców za jego rządów w diecezji przemyskiej wzniesiono 430 świątyń. Ustanowił 220 nowych parafii, znacząco powiększył liczbę dekanatów, w 1978 podzielił diecezję na 10 archiprezbiteratów. Wspierał opozycję demokratyczną z Komitetu Obrony Robotników, Ruchu Obrony Praw Człowieka i Obywatela, Komitetu Samoobrony Chłopskiej Ziemi Lubelskiej i NSZZ „Solidarność”. Za swoją bezkompromisową postawę wobec PRL, w szczególności za wystąpienia przeciwko zakłamaniu systemu i ateizacji społeczeństwa, był inwigilowany i szykanowany przez władze i służbę bezpieczeństwa. Zyskał miano „biskupa niezłomnego”. 2 czerwca 1991, goszcząc papieża Jana Pawła II w Rzeszowie w czasie jego IV podróży apostolskiej do Polski, został wyniesiony do godności arcybiskupa ad personam, zaś 25 marca 1992 ustanowiony metropolitą nowo powstałej metropolii przemyskiej. Paliusz metropolitalny otrzymał 29 czerwca 1992 w bazylice św. Piotra w Rzymie. 17 kwietnia 1993 Jan Paweł II przyjął jego rezygnację z urzędu arcybiskupa metropolity przemyskiego.
W ramach prac Episkopatu Polski był członkiem Rady Głównej (1967–1993), przewodniczącym Komisji „Iustitia et Pax” (1970–1972), należał do Komisji ds. Duszpasterstwa Ogólnego (1967–1989) oraz Komisji ds. Budowy Kościołów. W 1967 prymas Stefan Wyszyński powołał go do Komisji Wspólnej Episkopatu Polski i Rządu PRL. Nominacja ta została oprotestowana przez stronę rządową i skutkowała wstrzymaniem prac komisji do 1980. W latach 1990–1991 był współprzewodniczącym Komisji Wspólnej Episkopatu Polski i Rządu RP. W 1987 brał udział w Synodzie Biskupów w Rzymie.
Konsekrował biskupów pomocniczych przemyskich: Tadeusza Błaszkiewicza (1970), Stefana Moskwę (1984), Edwarda Białogłowskiego (1988) i Edwarda Frankowskiego (1989). Asystował podczas sakr biskupów: Bolesława Pylaka (1966), Jana Nowickiego (1968), Antoniego Adamiuka (1970), Mariana Rechowicza (1974), Józefa Życińskiego (1990), Jana Styrny (1991) i Wacława Świerzawskiego (1992).
Zmarł 29 grudnia 2012 w Przemyślu. 2 stycznia 2013 został pochowany w krypcie archikatedry przemyskiej.
Stryj polityka Antoniego Tokarczuka.
Odznaczenia, wyróżnienia, upamiętnienie.
3 maja 2006 został odznaczony przez prezydenta RP Lecha Kaczyńskiego Orderem Orła Białego. W latach 2007–2009 był członkiem kapituły tego orderu. 13 marca 2018 prezydent RP Andrzej Duda odznaczył go pośmiertnie Krzyżem Wolności i Solidarności.
Tytuł doktora honoris causa nadały mu Akademia Teologii Katolickiej w Warszawie (1991) oraz Uniwersytet Rzeszowski (2009). W 2006 miało miejsce uroczyste odnowienie jego doktoratu na Katolickim Uniwersytecie Lubelskim.
Nadano mu honorowe obywatelstwo: Przemyśla (1993), Rzeszowa (1994), Stalowej Woli (1994), Jarosławia (1995), Jasła (1998) i Łańcuta (2006).
Otrzymał Krzyż Obrońcy Lwowa (1981), Honorową Odznakę Żołnierza AK Korpusu „Jodła” (1981), Krzyż Obrony Lwowa 1939–1944 (1987), Odznakę Obszaru Lwowskiego AK, odznakę honorową „Zasłużony dla Województwa Podkarpackiego”. Został wyróżniony Nagrodą Fundacji im. Janiny Ławruk za ratowanie cerkwi greckokatolickich (1979), medalem PTTK „za pomoc i współpracę” (1990), dwukrotnie Medalem im. Franciszka Kotuli – za wkład prac w ratowanie i rozwój zabytków kultury sakralnej Podkarpacia (1991) i za wsparcie dla twórców i badaczy kultury regionu rzeszowskiego (1994). Ponadto uhonorowano go Nagrodą im. Włodzimierza Pietrzaka, Nagrodą im. Stefana Kardynała Wyszyńskiego (1996), medalem Polonia Mater Nostra Est (2003), nagrodą „Świadek Historii” (2012). Przyznano mu honorowe członkostwo: NSZZ „Solidarność” (1995), Związku Sybiraków i Towarzystwa Pomocy im. Brata Alberta. Otrzymał tytuł Małopolanina Roku 1997.
W 2006 otwarto w Sandomierzu Centrum Badań nad Myślą i Dziełem abp. Tokarczuka.
28 czerwca 2017 Sejm RP zdecydował o ustanowieniu roku 2018 Rokiem Arcybiskupa Ignacego Tokarczuka.

</doc>
<doc id="339982" url="https://pl.wikipedia.org/wiki?curid=339982" title="Niedźwiedź (posąg)">
Niedźwiedź (posąg)

„Niedźwiedź” (inna nazwa: „Niedźwiedzica”, „Dzik”) – posąg o nieznanym zastosowaniu, domniemany jako element religijny, powstały prawdopodobnie w okresie lateńskim (około 400–200 roku p.n.e.), umieszczony w 1903 roku na szczycie Ślęży.
Charakterystyka.
Rzeźba wykonana dość prymitywnie z jasnego granodiorytu biotytowego, tzw. granitu strzeblowskiego, zapewne ślężańskiego, długa na około 148 cm, o szerokości od 47 do 57 cm, wysoka na około 100 cm przedstawia schematycznie przedstawione zwierzę stojące na czterech łapach, zapewne niedźwiedzia lub dzika, z niedźwiedzim ogonem. Pary łap zostały przedstawione jako kolumny. Posąg jest uszkodzony – brak dolnych części łap, a powierzchnia głowy jest zniszczona. Na rzeźbie wyryto dwa znaki: jeden starszy na boku rzeźby (obecnie zatarty) i drugi w postaci ukośnego krzyża na brzuchu, wykonany prawdopodobnie na początku XX wieku.
Historia.
Obiekt powstał prawdopodobnie w okresie lateńskim, w przedziale czasowym od 200 roku p.n.e. do około 400 roku p.n.e. Rzeźba została odkryta przy drodze w okolicy Strzegomian; prawdopodobnie nie była to pierwotna lokalizacja posągu. Możliwe, że znajdował się w jednym ze świętych kręgów na Ślęży. W czasach nowożytnych była znana co najmniej od XVIII wieku, leżała wówczas na boku. Rzeźba stała się bardziej znana od 1853 roku, kiedy to została już ustawiona pionowo. W 1903 roku posąg przeniesiono na szczyt Ślęży, początkowo w okolice nowego schroniska, następnie w pobliże kościoła Nawiedzenia Najświętszej Maryi Panny, gdzie stoi pod jaworem.
Drugi posąg niedźwiedzia w obrębie masywu Ślęży znajduje się poniżej, przy żółtym szlaku prowadzącym z Wieżycy. Został umieszczony w zadaszonej wiacie obok posągu znanego jako Panna z rybą. Możliwe, że tworzył „parę” z rzeźbą znalezioną w Strzegomianach.
Rzeźba w kulturze.
Posąg był łączony w średniowiecznej legendzie z postacią Piotra Włostowica, który miał spotkać dzika na polowaniu. Rzeźbie nadawano ludowe nazwy: „Maciora”, „Dzika Świnia” lub „Dzik”. Mieszkańcy Strzegomian mieli pozdrawiać rzeźbę okrzykiem: "Dziku, masz tu prosię", jednocześnie obrzucając ją kamieniami; rzucanie kamieniami w „Niedźwiedzia” zdarzało się w czasach historycznych. Powody tego nie są znane. Obok rzeźby znajdował się kopczyk kamieni, którym została obrzucona.
Sylwetka rzeźby znajdowała się w herbie Sobótki, zaprojektowanym w 1960 roku.
Rzeźba w religii.
Już w czasach antycznych do wczesnego średniowiecza rzeźba mogła być elementem kultu animistycznego świętej góry i/lub czarnej magii. Po Reakcji Pogańskiej, kościół nad Dolnym Śląsku przestał interesować się rejonem Ślęży, ograniczając się do okolic Wrocławia. Za czasów Kazimierza Odnowiciela, rozpoczęły się stopniowe zmiany, chrystianizacja i fuzja elementów szamanistycznych z chrześcijaństwem, co zmieniło krajobraz Ślęży. Mimo wielu wieków, oraz zniknięciu niektórych elementów z powodu wydarzeń i upływu czasu, dawne obyczaje przetrwały kolejne okresy. Współczesnym przykładem synkretyzmu można znaleźć między innymi w Sulistrowiczkach, gdzie pod mensą ołtarzową w kaplicy Matki Bożej Dobrej Rady znajdują się dwie rzeźby niedźwiedzi, zbliżone do posągów ze Ślęży, nawiązujące do miejscowych kultów pogańskich. Współcześni rodzimowiercy słowiańscy zwracają uwagę na zły stan w jakim znalazły się zabytki kultowe na Ślęży po tak dużym upływie czasu, oraz wandalizm dokonywany przez mieszkańców i turystów.
Autorstwo.
Na podstawie badań znaleziska stworzono teorię, iż Niedźwiedź jak i cała góra, była ośrodkiem druidyzmu, a jej autorami byli celtyccy imigranci. Argumentem była przede wszystkim jedna z wersji interpretacji, według której posąg miał przedstawiać dzika, który to w kulturze Galii pełni wyjątkowo ważną rolę. Ciągle jednak trwają dyskusję, o to czy przedstawia on dzika (symbol celtycki), czy niedźwiedzia (symbol słowiański/syberyjski). Istotną kwestią są testy wykluczające pokrewieństwo ówczesnych mieszkańców Ślęży od celtyckich imigrantów, na rzecz ciągłości osadniczej i pokoleniowej, oraz stopniowej ewolucji kultury.

</doc>
<doc id="339984" url="https://pl.wikipedia.org/wiki?curid=339984" title="Roślina doniczkowa">
Roślina doniczkowa



</doc>
<doc id="339986" url="https://pl.wikipedia.org/wiki?curid=339986" title="Bronowice Małe">
Bronowice Małe

Bronowice Małe – obszar Krakowa wchodzący w skład Dzielnicy VI Bronowice, dawna podkrakowska wieś. Faktycznie włączone do Krakowa przez Niemców w 1941 roku, a formalnie 18 stycznia 1945 roku jako XXXV dzielnica katastralna. Nie stanowi jednostki pomocniczej niższego rzędu w ramach dzielnicy.
Położenie.
Bronowice Małe graniczyły:
Historia.
Od 1294 roku miejscowość należała do dóbr kościoła Mariackiego w Krakowie. Każdorazowi archiprezbiterzy (proboszczowie) mariaccy czerpali dochody z ziemi w postaci czynszów i dziesięcin. W roku 1573 proboszcz Mikołaj Wathek, wykupiwszy uprzednio sołectwo, założył tutaj folwark. W początkach XIX w. zbudowano drewniany „Dworek Mariacki”, w którym urządzono kaplicę prywatną.
20 listopada 1900 r. w bronowickim dworku Włodzimierza Tetmajera, nazwanym później Rydlówką, odbyło się wesele poety Lucjana Rydla i mieszkanki Bronowic Jadwigi Mikołajczykówny. Wydarzenie to stało się kanwa dramatu "Wesele" Stanisława Wyspiańskiego.
W latach 1934 – 1941 wieś wchodziła w skład istniejącej wówczas gminy zborowej Bronowice Małe. Została przyłączona przez Niemców do Krakowa w 1941 r. jako dzielnica, w wyniku starań generalnego gubernatora Hansa Franka. W tym samym roku do granic Bronowic doprowadzono z centrum Krakowa linię tramwajową, biegnącą nowym torowiskiem przez obecną ulicę Królewską. Linię zakończono pętlę tramwajową przy skrzyżowaniu ulic L. Rydla i Bronowickiej (koło dawnej rogatki miejskiej). W 1975 roku przedłużono trasę tramwajową z Bronowic w kierunku os. Widok (obecnie Bronowice Małe).
Przez środek Bronowic Małych biegnie linia kolejowa Kraków – Katowice,
Układ ruralistyczny północnej części dawnej wsi Bronowice Małe (okolice ulic Tetmajera, Pod Strzechą, Katowickiej, Żeleńskiego) został wpisany do gminnej ewidencji zabytków Krakowa.

</doc>
<doc id="339988" url="https://pl.wikipedia.org/wiki?curid=339988" title="Baraż">
Baraż

Baraż – w wielu dyscyplinach sportu np. szermierce, kajakarstwie czy żużlu dodatkowy mecz, wyścig, walka lub dogrywka, rozstrzygająca o miejscu zajętym przez zwycięską drużynę lub zawodników, rozgrywany w przypadku braku rozstrzygnięcia dotychczasowych rozgrywek np. remisu, zdobycia równej ilości punktów czy też identycznego czasu.
Baraże mogą być rozgrywane także z innych powodów. W grach lub sportach zespołowych (np. piłce nożnej, ręcznej czy żużlu) jest to dodatkowy mecz, dogrywka lub runda decydująca o awansie do wyższej klasy rozgrywek. Baraże rozgrywano obowiązkowo np. w polskiej Ekstraklasie piłkarskiej, pomiędzy 3. drużyną od końca Ekstraklasy a 3. drużyną I ligi do sezonu 2008/2009.

</doc>
<doc id="339990" url="https://pl.wikipedia.org/wiki?curid=339990" title="Dwójłomność optyczna">
Dwójłomność optyczna



</doc>
<doc id="339992" url="https://pl.wikipedia.org/wiki?curid=339992" title="Pistolet Remington Model 51">
Pistolet Remington Model 51

Remington Model 51 - pistolet samopowtarzalny opracowany krótko po I wojnie światowej w firmie Remington Arms Company.
Historia.
W czasie pierwszej wojny światowej Remington produkował na zamówienie rządowe pistolety Colt M1911. Po zakończeniu wojny produkcję Coltów zakończono, ale zarząd firmy Remington produkującej przed wojną rewolwery i karabiny postanowił rozszerzyć ofertę i rozpocząć produkcję pistoletu przeznaczonego do sprzedaży na rynku cywilnym.
Konstruktorem nowego pistoletu był John D. Pedersen. Skonstruowany przez niego pistolet pomimo zasilania stosunkowo słabym nabojem 9 x 17 mm Short działał na zasadzie odrzutu zamka półswobodnego. Dzięki temu działanie automatyki broni było płynniejsze niż w pistoletach z zamkiem swobodnym, ale pistolet miał bardziej skomplikowaną konstrukcję, i był droższy w produkcji.
Produkcję nowego pistoletu który otrzymał nazwę "Model 51" uruchomiono w 1918 roku. Poza wersją kalibru 9 mm Short w mniejszych ilościach produkowano pistolety w wersji kalibru 7,65 x 17 mm SR Browning.
Model 51 był bronią cieszącą się dobrą opinią, ale wysoka cena zmniejszała popyt. Dlatego w 1927 roku produkcję zakończono.
Opis.
Model 51 działał na zasadzie krótkiego odrzutu zamka półswobodnego. Zasilany był z jednorzędowego magazynka pudełkowego o pojemności 7 nabojów. Mechanizm uderzeniowy kurkowy z kurkiem wewnętrznym. Mechanizm spustowy bez samonapinania. Pistolet wyposażony był w automatyczny bezpiecznik chwytowy (w tylnej części chwytu) i bezpiecznik nastawny (skrzydełko z lewej strony). Celownik stały.

</doc>
<doc id="339999" url="https://pl.wikipedia.org/wiki?curid=339999" title="Xabi Alonso">
Xabi Alonso

Xabier Alonso Olano (baskijska wymowa: []; ur. 25 listopada 1981 w Tolosie) – hiszpański piłkarz narodowości baskijskiej, który występował na pozycji pomocnika. Złoty medalista Mistrzostw Świata 2010, Mistrzostw Europy 2008 i 2012. Od października 2022 trener Bayeru Leverkusen.
Alonso rozpoczął karierę w Realu Sociedad, a po krótkim okresie spędzonym w SD Eibar powrócił do występującego w Primera División zespołu. John Toshack wyznaczył Alonso na kapitana drużyny, a ten poprowadził klub na drugie miejsce w lidze w sezonie 2002/2003. W sierpniu 2004 za sumę 10,5 miliona funtów dołączył do Liverpoolu. W pierwszym sezonie gry zwyciężył z zespołem w Lidze Mistrzów. W kolejnych rozgrywkach klub z Hiszpanem w składzie zdobył Tarczę Wspólnoty oraz Puchar Anglii. W 2009 za kwotę 30 milionów funtów przeszedł do Realu Madryt. W trzech pierwszych sezonach w klubie wygrał Mistrzostwo i Puchar Hiszpanii.
Debiut w Reprezentacji Hiszpanii zaliczył w kwietniu 2003 w wygranym 4:0 spotkaniu z Ekwadorem. Wystąpił na Mistrzostwach Świata 2006, 2010 i 2014, a także Mistrzostwach Europy 2004, 2008 i 2012. Z reprezentacją zwyciężył na Mundialu 2010 oraz UEFA Euro 2008 i 2012, podczas którego zaliczył swój setny występ w kadrze narodowej. 27 sierpnia 2014 roku zakończył karierę w reprezentacji.
Kariera piłkarska.
Początki.
Alonso urodził się w rodzinie o długich tradycjach piłkarskich. Jego ojciec, Miguel Ángel Alonso, w barwach Realu Sociedad dwukrotnie zwyciężył w Primera División, zaś kolejny triumf w lidze zaliczył po dołączeniu do FC Barcelona. Zanotował również udane występy na arenie międzynarodowej, zwyciężając we wszystkich 20 spotkaniach kadry, w których wziął udział. Urodzony w Tolosie, małej baskijskiej miejscowości, Xabi Alonso pierwsze sześć lat życia spędził w Barcelonie, po czym przeprowadził się z rodziną do San Sebastián. Tam zainteresował się futbolem, gdzie od wczesnych lat zaczął występować w klubie Playa de la Concha ("Muszlowa Plaża"). Grając na baskijskich plażach Alonso zaprzyjaźnił się z Mikelem Artetą. Hiszpan był zafascynowany futbolem, co spowodowało, że ojciec często prowadzał go i jego starszego brata Mikela na klubowe boisko klubu CE Sabadell FC, gdzie wspólnie trenowali. Duży wpływ na grę Alonso miał jego ojciec, zawodnikowi większą przyjemność od strzelenia bramki sprawiało celne podanie piłki partnerowi z zespołu. W młodym wieku zadecydował, że będzie występował na pozycji defensywnego pomocnika, na której miał zamiar nauczyć się, jak z korzyścią dla drużyny rozprowadzać piłkę po boisku. W późniejszych latach umiejętność ta okazała się kluczowym elementem w jego klubowej i międzynarodowej karierze.
Alonso i Arteta marzyli o wspólnej grze w pierwszej drużynie Realu Sociedad. Chociaż uczęszczali do różnych szkół, razem stanowili o sile lokalnej drużyny młodzieżowej Antiguoko, rozgrywając mecze w weekendy. Ich występy przyciągały uwagę poszukiwaczy talentów z czołowych klubów hiszpańskich, i wkrótce drogi obu młodzieńców rozeszły się, kończąc tym samym dziewięć lat przyjacielskiej rywalizacji. Alonso dołączył do Realu Sociedad, zaś Arteta związał się z FC Barcelona. Mimo to, po zmianie barw Alonso nie czuł się w klubie samotnie, gdyż dołączył do starszego brata, Mikela, który stał się ważnym zawodnikiem drużyny.
Real Sociedad.
Debiut i opaska kapitańska.
Alonso stale czynił postępy występując w drużynach młodzieżowych oraz rezerwach klubu, dzięki czemu w wieku 18 lat otrzymał szansę debiutu w pierwszym zespole. Premierowy mecz w dorosłej drużynie miał miejsce w grudniu 1999 w spotkaniu o Puchar Króla przeciwko Logroñés CF. W sezonie Alonso nie wystąpił już w żadnym meczu pierwszego zespołu, jednak kolejny rok przyniósł więcej okazji do gry. Na początku rozgrywek 2000/2001 trener Javier Clemente wysłał zawodnika na wypożyczenie do drugoligowego SD Eibar, aby zebrał doświadczenie. Ojciec Alonso uznał, że w mniejszym klubie piłkarz szybciej podniesie swoje umiejętności. Jednak ciągła zmiana menedżerów, wliczając także dwumiesięczny okres, w którym trenerem był ‘Periko’ Alonso, sprawiła, że w Realu Sociedad nastały ciężkie chwile. W styczniu 2001, gdy zespół był na dnie tabeli, nowy menedżer John Toshack sprowadził piłkarza z wypożyczenia z nadzieją, że pomoże on w uzyskaniu lepszych wyników. Co wzbudziło powszechne zaskoczenie, walijski trener ustanowił 19-letniego Alonso kapitanem drużyny, którą to funkcję sprawowali dotychczas starsi gracze. Sociedad zdołało uchronić się przed spadkiem i zakończyło rozgrywki na 14. miejscu. Toshack stwierdził, że Alonso sprawił na nim szczególne wrażenie, zwłaszcza jako zawodnik młodzieżowych zespołów.
Pod wodzą Toshacka i Alonso w roli kapitana, Sociedad notowało coraz lepsze wyniki na boisku. Toshack wiedząc, jaki potencjał ma Alonso, nie tylko uczynił z niego kapitana, lecz opracował dla niego także indywidualny program treningowy. Zespół bez problemów utrzymał się w lidze, kończąc sezon 2001/2002 na 13. miejscu. Alonso regularnie występował w drużynie, zaliczając w rozgrywkach ligowych 30 spotkań, a także zdobył swojego pierwszego gola dla klubu. W lecie 2002 trenerem zespołu został Raynald Denoueix, ale Alonso miał już na tyle silną pozycję w klubie, że zdołał zachować miejsce w wyjściowej jedenastce.
Sezon 2002/2003 i debiut w reprezentacji.
Sezon 2002/2003 był najlepszym ligowym sezonem klubu od rozgrywek 1981/1982, kiedy to zdobył mistrzostwo. Baskijska drużyna uplasowała się na 2. miejscu w tabeli tracąc dwa punkty do Realu Madryt, zdobywając zarazem najwięcej punktów w tabeli w swojej historii oraz po raz pierwszy kwalifikując się do Ligi Mistrzów. Alonso otrzymał wiele pochwał za wkład włożony w sukces zespołu, został również wybrany Zawodnikiem Roku w Hiszpanii przez magazyn „Don Balón”. Dodatkowo Alonso znacznie przyczynił się do liczby zdobytych przez drużynę bramek, będąc autorem dwunastu trafień we wszystkich rozgrywkach. Jego występy sprawiły, że selekcjoner reprezentacji Hiszpanii Iñaki Sáez zdecydował się powołać zawodnika do kadry. Alonso zadebiutował w kwietniu 2003 w wygranym 4:0 towarzyskim meczu z Ekwadorem. Sáez był zachwycony zawodnikiem, mówiąc: „On ma fantastyczną zdolność precyzyjnego podawania piłki, pojmuje futbol niezwykle przejrzyście i dojrzale”.
Sezon 2003/2004 i transfer do Liverpoolu.
Sezon 2003/04 nie był tak udany, jak poprzedni. Alonso ze względu na swoje występy zdobywał w Europie coraz większą sławę, zaś Real Sociedad zakwalifikował się do fazy pucharowej Ligi Mistrzów. Jednak zespół odczuł zmęczenie dużą liczbą spotkań, co spowodowało odpadnięcie z rozgrywek po porażce z Olympique Lyon oraz zakończenie zmagań ligowych na 15. miejscu. Zaczęły pojawiać się głosy, że Alonso po udanych występach i słabym sezonie w wykonaniu zespołu, odejdzie z klubu. Pomimo zainteresowania ze strony Realu Madryt, zawodnik pozostał w Sociedad. Madrycki klub nie chciał zapłacić 13 milionów euro żądanych przez prezesa baskijskiego klubu Jose Luis Astiazarana, w związku z czym transakcja nie doszła do skutku.
Alonso koncentrował się w tym czasie na występach w reprezentacji Hiszpanii na Mistrzostwach Europy 2004. Wszedł jako zmiennik w wygranym 1:0 spotkaniu z Rosją oraz zaliczył pełne 90 minut w meczu z Portugalią. Jednak Alonso został pozbawiony szansy pokazania się w kolejnych meczach, gdyż Hiszpania nie wyszła z grupy, ustępując przyszłym finalistom turnieju, Grecji i Portugalii. Pomimo tego, występ piłkarza na turnieju był mocno analizowany, szczególnie były duński zawodnik Jan Mølby był pod wrażeniem umiejętności hiszpańskiego pomocnika.
W lecie z Realem Sociedad kontrakt podpisał przyjaciel Hiszpana z dzieciństwa, Mikel Arteta. Arteta był zachwycony perspektywą gry u boku Alonso, jednak radość nie trwała długo. Alonso nie uczestniczył w przedsezonowych meczach Realu, sygnalizując poważne zainteresowanie ze strony Liverpoolu. 20 sierpnia 2004 baskijski klub ogłosił porozumienie, na mocy którego piłkarz za sumę 10,5 miliona funtów podpisał kontrakt z angielskim zespołem. Alonso nie narzekał, że jego transfer do Madrytu, który zamieszkuje wiele osób o pochodzeniu baskijskim, nie doszedł do skutku. Zamiast tego skoncentrował się na jak najszybszej integracji z zespołem, do którego za sprawą nowego menedżera Rafaela Beníteza zaczęło przybywać coraz więcej hiszpańskich zawodników.
Liverpool.
2004/05: Zwycięstwo w Lidze Mistrzów.
Przybycie Alonso na Anfield Road wraz z rodakiem Luisem García z FC Barcelona zapoczątkowało nową erę w Liverpoolu. Menedżer Rafael Benítez dążył do wprowadzenia dużych zmian w klubie, a szczególnie w kadrze zespołu, wpajając zawodnikom wartości, mające pomóc osiągnąć jak najlepszą dyspozycję na boisku. Dwaj Hiszpanie byli pierwszymi zakupami Beníteza, który zwrócił uwagę, że to ich umiejętności techniczne, a nie siła i wytrzymałość, wniosą dużo ożywienia do gry zespołu. Alonso zadebiutował w Premiership 29 sierpnia 2004 w wyjazdowym meczu z Bolton Wanderers. Liverpool przegrał to spotkanie 0:1, jednak Alonso zebrał pochlebne opinie od prasy, która chwaliła go za umiejętność celnych i precyzyjnych podań. Pojedynek z Fulham pokazał, jak ważnym zawodnikiem dla klubu jest Alonso. Liverpool przegrywał do przerwy 0:2, po której Benítez zdecydował się wprowadzić zawodnika na zmianę. Jego wejście zupełnie odmieniło grę zespołu, zaś mecz skończył się ostatecznie zwycięstwem Liverpoolu 4:2. Co więcej, Hiszpan zdobył gola bezpośrednio z rzutu wolnego, co było zarazem jego pierwszą bramką dla klubu.
Piłkarz w kolejnych meczach kontynuował strzelanie ważnych bramek, zdobywając swojego pierwszego gola na Anfield w wygranym 2:1 spotkaniu przeciwko Arsenalowi Londyn. Hiszpan był zadowolony ze swoich dokonań i czuł, że w pełni się już zaaklimatyzował w Anglii. W meczu z Arsenalem, po kontuzji powrócił do zespołu Steven Gerrard, lecz obaj pomocnicy nie zdążyli ze sobą zagrać, gdyż tym razem to Alonso doznał urazu. 1 stycznia 2005 w przegranym spotkaniu z Chelsea, Alonso po interwencji Franka Lamparda złamał nogę w kolanie, co spowodowało trzymiesięczną przerwę w grze.
Na boisko powrócił w rozegranym w ramach ćwierćfinału Ligi Mistrzów rewanżowym meczu z Juventusem. Nie był jeszcze w optymalnej dyspozycji, jednak ze względu na kontuzję Stevena Gerrarda, rozegrał pełne 90 minut, a Liverpool remisując 0:0 zapewnił sobie awans do kolejnej fazy rozgrywek. Dziennikarz „The Guardian”, Kevin McCarra z podziwem wypowiedział się o umiejętnościach Hiszpana i poświęceniu w grze, mówiąc: „Ten wielce utalentowany piłkarz udowodnił na Stadio delle Alpi, że technika może zwyciężyć z bólem spowodowanym nie w pełni wyleczonym urazem”. W półfinałowym meczu z Chelsea F.C., zakończonym bezbramkowym remisem, otrzymał żółtą kartkę, przez co nie mógł wystąpić w kolejnym spotkaniu. Alonso był zrozpaczony niemożnością występu w meczu i miał wątpliwości co do słuszności decyzji sędziego. Gerrard powrócił do gry na rewanżowe spotkanie, które po golu Luisa García Liverpool zwyciężył 1:0, awansując do finału.
Piąte miejsce Liverpoolu w lidze na mecie sezonu było zasłużone, jednak klub zdołał osiągnąć sukces w Lidze Mistrzów. Angielski zespół przegrywał do przerwy z Milanem 0:3, jednak w drugiej połowie zdołał odrobić straty. Przy wyniku 3:2 został podyktowany dla Liverpoolu rzut karny, który zdecydował się wykonywać Alonso. Dida, bramkarz włoskiego zespołu, obronił strzał, jednak do odbitej piłki najszybciej dobiegł Alonso i mocnym strzałem doprowadził do wyrównania. Po dogrywce, w której nie doszło do rozstrzygnięcia, miały miejsce rzuty karne, w których Liverpool zwyciężył 3:2. Hiszpan był chwalony za swój wkład w sukces klubu, a menedżer Benítez podkreślił, jak ważną postacią Alonso jest w drużynie. Pomocnik był podekscytowany zwycięstwem, mówiąc: „Jest to najpiękniejsza chwila w mojej dotychczasowej karierze”. Dla Alonso było to zwieńczenie udanego pierwszego sezonu w Anglii, a triumf w najważniejszych klubowych rozgrywkach piłkarskich w Europie rysował przed 23-letnim Hiszpanem świetlaną przyszłość.
2005/06: Triumf w Pucharze Anglii.
Alonso przez cały sezon 2005/06 występował w pierwszym składzie, unikając poważniejszych kontuzji, które zdarzały mu się w poprzednich rozgrywkach. W lecie z klubem kontrakt podpisał napastnik Peter Crouch, i zaczęto podejrzewać, że wpłynie to na zmianę stylu podań Liverpoolu, ze względu na wysoki wzrost Croucha. Anglik zaprzeczył temu, wyróżniając umiejętności Alonso oraz Gerrarda, które nadawały styl gry Liverpoolowi. Ze względu na przybycie do klubu Mohameda Sissoko, występującego na tej samej pozycji co Alonso, Hiszpan coraz częściej zasiadał na ławce rezerwowych. Jednak kontuzje Stevena Gerrarda oraz przywiązanie Rafael Beníteza do taktyki 4-5-1 spowodowały powrót piłkarza do pierwszego składu. Wystąpił we wszystkich spotkaniach Ligi Mistrzów, w której to nie udało się klubowi obronić tytułu sprzed roku, odpadając w fazie pucharowej z Benfiką Lizbona.
7 stycznia 2006, w meczu trzeciej rundy Pucharu Anglii z Luton Town, Alonso w dużym stopniu przyczynił się do odrobienia dwubramkowej straty i ostatecznego zwycięstwa 5:3. Hiszpan zdobył dwie niesamowite bramki z dystansu: pierwszą z odległości 35, a drugą 65 jardów. W wyniku tego ostatniego trafienia, pewien kibic, który założył się o 200 funtów, że Alonso zdobędzie bramkę z własnej połowy boiska, wygrał 25 000 funtów. W wygranym 3:1 pojedynku z Portsmouth piłkarz doznał kontuzji kolana, przez którą jego występ w finale Pucharu Anglii był bardzo wątpliwy. Zdążył jednak wyleczyć uraz i wystąpił od początku w decydującym meczu z West Ham United. Steven Gerrard trzecią bramkę dla Liverpoolu zdobył po dograniu Alonso z rzutu wolnego, czym wyprowadził zespół na prowadzenie. Hiszpan z powodu dokuczającego bólu został zmieniony w drugiej połowie spotkania. Liverpool zwyciężył w rzutach karnych, zaś Alonso otrzymał swój pierwszy medal za zwycięstwo w rozgrywkach o Puchar Anglii.
Piłkarz został powołany do kadry na Mistrzostwa Świata 2006, i zdobył pierwszego gola dla Hiszpanii na turnieju, a miało to miejsce w spotkaniu z Ukrainą, 14 czerwca 2006. Pomimo dobrej gry w fazie grupowej, gdzie Hiszpania wygrała we wszystkich trzech meczach, Alonso nie zdołał osiągnąć sukcesu z reprezentacją, odpadając w ćwierćfinale z późniejszym finalistą Francją.
Sezony 2006/07 i 2007/08.
20 września 2006 w wygranym 2:0 spotkaniu z Newcastle United ponownie zdobył bramkę z własnej połowy, którą stacja BBC nazwała „niezwykłym trafieniem”. Dziennikarz Andy Hunter piszący dla „The Independent” określił tego gola „jednym z najbardziej śmiałych w bogatej, 115-letniej historii Anfield”. Alonso stwierdził, że bramka z odległości 70 jardów nie była dziełem przypadku, przyznał, że na każdym treningu dużo czasu poświęca na doskonalenie strzałów z dystansu. Pomimo podobieństwa zdobytych w ten sposób goli, Alonso nie miał wątpliwości, który z nich był najładniejszy, mówiąc: „Myślę, że właśnie ten był najlepszy. W meczu z Luton piłka kilka razy skozłowała, a z Newcastle leciała dosyć prosto. Bramkę z Luton zdobyłem wyjątkowo z lewej nogi, jestem szczęśliwy z jej zdobycia, jednak utrzymuję, że najpiękniejsze trafienie miało miejsce w meczu z Newcastle”.
8 czerwca 2007 podpisał nowy pięcioletni kontrakt z klubem, zaprzeczając tym samym plotkom o ewentualnym transferze. Dobrze czuł się w Liverpoolu i po złożeniu podpisu powiedział: „Wiedziałem o zainteresowaniu kilku klubów moją osobą, jednak bardzo chciałem tu zostać. Jestem już tutaj trzy sezony i czuję niezwykłą więź z klubem i kibicami. Rozumiem, co Liverpool znaczy dla ogromnej liczby ludzi. Jest to wyjątkowy klub i nie chciałem go opuszczać”. Sezon 2007/08 rozpoczął się dla Hiszpana udanie: absencja Gerrarda spowodowała, że coraz częściej występował na bardziej ofensywnych pozycjach, a w wygranym 6:0 spotkaniu z Derby County dwukrotnie wpisał się a listę strzelców. Jednak w meczu z Portsmouth sam doznał niewielkiego urazu, który pogłębił się na treningu. Kontuzja kości śródstopia na sześć tygodni wyeliminowała go z treningów, zdecydował się jednak wcześniej powrócić do gry, lecz uraz odnowił się w pierwszym meczu po powrocie. Alonso był z tego powodu przygnębiony, zaś później w wywiadzie powiedział: „Czułem się przybity tą całą sytuacją, ponieważ to było moje pierwsze spotkanie po kontuzji i trwało dla mnie tak krótko. Jednak jako piłkarz nie możesz od tego uciec, szczególnie kiedy drużyna zwycięża, więc się nie poddałem”.
Do gry powrócił pod koniec roku, jednak coraz częściej tracił miejsce w składzie na rzecz Javiera Mascherano i Lucasa Leivy. Mimo to, Rafael Benítez określił Hiszpana „kluczowym piłkarzem zespołu”, utrzymując, że Alonso ma umiejętności, dzięki którym może zmienić obraz gry drużyny i przełamać obronę przeciwnika. 12 stycznia 2008 w spotkaniu z Middlesbrough wystąpił po raz setny w barwach klubu.
Mistrzostwo Europy 2008 i sezon 2008/09.
W następnym sezonie Liverpool nie zwyciężył w żadnych rozgrywkach, jednak Alonso miał jeszcze szansę osiągnąć sukces: wziął udział z kadrą na Mistrzostwach Europy 2008. Hiszpan zazwyczaj wchodził na boisko z ławki rezerwowych, jednak w ostatnim spotkaniu grupowym z Grecją, w którym to selekcjoner Luis Aragonés dał odpocząć kluczowym zawodnikom, Alonso otrzymał opaskę kapitańską i został uznany piłkarzem meczu. Pomimo dobrego występu, nie zdołał wywalczyć miejsca w pierwszym składzie, co pokazało, jak silna była reprezentacja. Hiszpanie ostatecznie zwyciężyli w turnieju, a Alonso wystąpił w czterech z sześciu spotkań rozegranych przez Hiszpanię. W rozmowie z dziennikarzem Guillemem Balague powiedział, że triumf reprezentacji był zasłużony oraz że największe znaczenie w podtrzymywaniu passy meczów bez porażki miało zgranie zespołu. Bask był podekscytowany tym osiągnięciem, mówiąc: „Teraz wszyscy żyjemy chwilą. To niesamowite, czujemy się jak we śnie. Fantastyczne uczucie”. Zawodnik kontynuował międzynarodowe sukcesy, zdobywając dwie bramki w rozegranym w sierpniu spotkaniu z Danią, zakończonym zwycięstwem 3:0.
W lecie pojawiły się spekulacje, jakoby Alonso miał odejść z klubu, zaś w jego miejsce Liverpool miałby sprowadzić reprezentanta Anglii, Garetha Barry’ego. Transfer ostatecznie nie doszedł do skutku, zaś Alonso poważnie zaczął zastanawiać się nad swoją pozycją w zespole. Jednak kibice przywrócili mu pogodę ducha, wspierając go na boisku, jak i poza nim, zaś Alonso stwierdził:
„[Fani] nie mogli mnie bardziej pocieszyć, jak tylko pokazując mi, że są ze mną... Kiedy wychodziłem na lunch czy kawę, zawsze był ktoś, kto podchodził i mówił 'Z całego serca chcemy, żebyś został’. Jestem zadowolony, że ostatecznie nic z tego [transferu] nie wyszło, szczerze mówiąc nie bardzo podobał mi się ten pomysł”.
Pomimo wydarzeń z lata, Alonso pewnie zaczął sezon i zarówno jego koledzy z drużyny, jak i dziennikarze chwalili siłę jego charakteru, uznając jego wpływ na grę Liverpoolu jako ważny czynnik wpływający na dobre wejście zespołu w rozgrywki. Szczególne znaczenie miała jedyna bramka strzelona w wygranym 1:0 meczu z Chelsea F.C., w którym „The Reds” zostali pierwszą drużyną, która wygrała na Stamford Bridge od ponad czterech lat. Także badania statystyczne potwierdziły formę Alonso: 11 grudnia został pierwszym graczem z tysiącem celnych podań w obecnym sezonie Premier League.
3 stycznia 2009 w wygranym 2:0 spotkaniu Pucharu Anglii z Preston North End doznał kontuzji stopy, na którą konieczne było założenie siedmiu szwów. Do gry powrócił 20 stycznia w zremisowanym 1:1 spotkaniu z Evertonem, którego to barwy reprezentował przyjaciel Alonso, Mikel Arteta. Liverpool zakończył sezon na drugim miejscu w ligowej tabeli, ustępując Manchesterowi United.
W czerwcu zawodnik otrzymał powołanie na Puchar Konfederacji rozgrywany w Południowej Afryce. W pierwszym spotkaniu Hiszpania pokonała Nową Zelandię 5:0, a Alonso rozegrał pełne 90 minut. Hiszpanie byli faworytami do sięgnięcia po zwycięstwo w turnieju, lecz w półfinale przegrali 0:2 ze Stanami Zjednoczonymi. W meczu o trzecie miejsce "La Selección" wygrała po dogrywce z gospodarzami, Republiką Południowej Afryki, a Alonso w 107. minucie strzałem z rzutu wolnego zapewnił reprezentacji wygraną oraz został uznany graczem meczu.
Real Madryt.
Sezon 2009/2010.
W lecie 2009 roku zainteresowanie piłkarzem wykazał Real Madryt, zaś sam Alonso złożył pisemną prośbę o zgodę na transfer. 5 sierpnia pozytywnie przeszedł testy medyczne i za sumę 30 milionów funtów podpisał kontrakt z Realem. Dwa dni później zadebiutował w nowym klubie, wchodząc na boisko w 61. minucie wygranego 5:1 meczu towarzyskiego z Toronto FC. 29 sierpnia w wygranym 3:2 spotkaniu z Deportivo La Coruña po raz pierwszy wystąpił w lidze w barwach Realu.
Bayern Monachium.
29 sierpnia 2014 roku, Alonso podpisał 2 letni kontrakt z Bayernem Monachium. W nowym klubie otrzymał numer 14. Po 2 sezonach przedłużył swój kontrakt o kolejny rok. Po zakończeniu sezonu 2016/2017 zdecydował się zakończyć swoją karierę. Z Bayernem wywalczył 3 mistrzostwa kraju oraz 1 puchar Niemiec.
Kariera szkoleniowa.
W 2018 roku powrócił do Realu Madryt, aby trenować młodzież.
Rok później wrócił do swojej innej byłej drużyny, Realu Sociedad, gdzie został trenerem rezerw.
6 października 2022 został trenerem Bayeru Leverkusen.
Życie prywatne.
Alonso uważany jest przez kolegów z drużyny za osobę niezwykle spokojną i przyjazną.
11 marca 2008 urodził się Jontxu Alonso Aranburu, pierwsze dziecko Alonso i jego długoletniej narzeczonej, Nagore Aranburu, z którą 11 lipca 2009 wziął ślub. Podczas porodu syna, piłkarz pozostał w Liverpoolu, by towarzyszyć partnerce, mówiąc później: „Było mi trochę szkoda rezygnować z gry w meczu z Interem, jednak musiałem być w tym momencie z rodziną”. Decyzja ta wywołała wściekłość Rafy Beníteza, który nie powołał zawodnika do składu na rewanżowe spotkanie z Interem na wyjeździe, z czego bardzo niezadowolony był Alonso. 30 marca 2010 roku na świat przyszło drugie dziecko Alonso i jego żony, córka Ane Alonso Aranburu. 2 grudnia 2013 roku urodziło się jego trzecie dziecko Emma Alonso Aranburu.
Alonso i zawodnik Arsenalu Mikel Arteta w dzieciństwie mieszkali na tej samej ulicy w San Sebastián, i dopóki Alonso występował w Anglii, żyli również blisko siebie w Liverpoolu. Przekonał Artetę do podpisania kontraktu z Evertonem mówiąc, jak dobrze jest mu w Liverpoolu. Hiszpan nakłonił także byłego kolegę z Realu Sociedad, Juana Ugarte do przejścia do walijskiego Wrexham w 2004.
Brat piłkarza, Mikel Alonso, sezon 2007/08 spędził na wypożyczeniu w Bolton Wanderers z opcją transferu definitywnego. Ostatecznie do transferu nie doszło i zawodnik powrócił do Hiszpanii trenować z Realem Sociedad, w którym niegdyś występował jego młodszy brat. Alonso zdołał jednak nakłonić brata na powrót do Wielkiej Brytanii, i Mikel dołączył do Swansea City. Alonso ma także brata Jona, który jest sędzią piłkarskim.
Statystyki kariery.
Trener.
"Aktualne na 12 listopada 2022."
Sukcesy.
Klubowe.
Real Madryt
Liverpool
Bayern Monachium
Real Sociedad

</doc>
<doc id="340002" url="https://pl.wikipedia.org/wiki?curid=340002" title="Przejście przez granicę">
Przejście przez granicę



</doc>
<doc id="340003" url="https://pl.wikipedia.org/wiki?curid=340003" title="Welwiczia przedziwna">
Welwiczia przedziwna



</doc>
<doc id="340006" url="https://pl.wikipedia.org/wiki?curid=340006" title="Człopa (grodzisko)">
Człopa (grodzisko)

Człopa – wczesnośredniowieczne grodzisko w miejscowości Człopa, u ujścia Cieszynki (Deszli) do jeziora Kamień.
Grodziska stożkowe otoczone wałem wysokości 6 m i o obwodzie ok. 400 m oraz średnicy ok. 100 m. W północno-zachodniej części grodziska znajdują się pozostałości fosy. Jedyne prace archeologiczne były prowadzone w 1926 roku przez niemieckich archeologów. Odkryli oni dwie warstwy kulturowe, artefakty pochodzące z późnej epoki żelaza m.in. części przedmiotów z żelaza: igłę, sierp, część klingi noża. Badania wykazały, iż grodzisko było zasiedlone już w X wieku.
W XIII wieku właścicielami okolicznych dóbr był ród Nałęczów-Czarnkowskich, którzy ziemie te otrzymali od Przemysła II w 1280 roku. W XIV wieku istniał tu już murowany zamek, będący w posiadaniu rodu von Wedlów, w granicach ziem Brandenburgii, a następnie dzięki zbrojnej interwencji króla Kazimierza Wielkiego w 1368 roku trafił ponownie w ręce Czarnkowskich. W 1406 roku trafił pod panowanie krzyżaków i został zniszczony. Położenie zamku jest identyfikowane z położeniem grodziska, choć nie zostało to potwierdzone.
Obecnie (2009) jest to obiekt prawnie chroniony.

</doc>
<doc id="340009" url="https://pl.wikipedia.org/wiki?curid=340009" title="Mistrzostwa Świata w Piłce Nożnej 2006 (eliminacje strefy CONCACAF)">
Mistrzostwa Świata w Piłce Nożnej 2006 (eliminacje strefy CONCACAF)

Kwalifikacje do Mistrzostw Świata w Piłce Nożnej 2006 w strefie CONCACAF były podzielone na trzy etapy (rundy). W rundzie preeliminacyjnej 34 zespoły były podzielone na 10 grup po 3 zespoły oraz na 2 grupy po 2 zespoły. Grupy trzydrużynowe miały dwie fazy, w której najlepsza według FIFA drużyna zagrała ze zwycięzcą meczu między pozostałą dwójką. W grupach dwudrużynowych była tylko jedna faza. Zespoły grały systemem mecz i rewanż.
Dwunastu zwycięzców rundy preeliminacyjnej awansowało do półfinału, w którym drużyny podzielono na 3 grupy po 4 zespoły w każdej. Każda z drużyn zagrała mecz u siebie i na wyjeździe, a zespoły mające na koniec rundy najwięcej punktów były promowane do rundy finałowej.
W finale sześć ekip zagrało w jednej grupie ze sobą także systemem mecz i rewanż. Trzy najlepsze zespoły zakwalifikowały się do Mistrzostw Świata, czwarta rozegrała dodatkowy baraż ze zwycięzca dodatkowego meczu między drużynami z Azji.
Runda preeliminacyjna.
Grupa 1.
Faza 1
Faza 2
Grupa 2.
Faza 1
Faza 2
Grupa 3.
Faza 1
Faza 2
Grupa 4.
Faza 1
Faza 2
Grupa 5.
Faza 1
Faza 2
Grupa 6.
Faza 1
Faza 2
Grupa 7.
Faza 1
Faza 2
Grupa 9.
Faza 1
Faza 2
Grupa 10.
Faza 1
Faza 2
Grupa 11.
Faza 1
Faza 2
Runda półfinałowa.
Legenda:
Grupa 1.
Wyniki:
Grupa 2.
Wyniki:
Grupa 3.
Wyniki:
Runda finałowa.
Wyniki:

</doc>
<doc id="340010" url="https://pl.wikipedia.org/wiki?curid=340010" title="Castell (Bawaria)">
Castell (Bawaria)

Castell – miejscowość i gmina w Niemczech, w kraju związkowym Bawaria, w rejencji Dolna Frankonia, w regionie Würzburg, w powiecie Kitzingen, wchodzi w skład wspólnoty administracyjnej Wiesentheid. Liczy 818 mieszkańców (31 grudnia 2011).
Dzielnice.
W skład gminy od 1977 wchodzą następujące dzielnice: Greuth, Wüstenfelden oraz Castell.
Historia.
Miejscowość została wymieniona już w 812 jako jeden z majątków klasztoru Münsterschwarzach. Nazwa pochodzi od łac. "castellum" – zamek, i jest jedną z niewielu miejscowości w Niemczech, która już w bardzo wczesnym średniowieczu posiadała zamek. W 1091 wieś dostała się w dziedziczne władanie rycerza Ruperta z Castello ("de Castello"), przodka rodu Castellów i pozostała majątkiem rodzinnym w prostej linii po mieczu do dziś dnia – w 22 generacji. W 1266 bracia Henryk i Herman Castellowie podzielili wieś na dwie połowy, część wokół zamku na tzw. "Schlossbergu" i drugą wokół dolnego zamku na tzw. "Herrenbergu". W latach 1321-1328 dolna wieś przeszła w drodze zastawu do Hohenzollernów, burgrabiów Norymbergi i ich potomków margrabiów z Ansbach. W czasie buntu chłopów w 1525 oba zamki zostały spalone, odbudowano po jakimś czasie tylko górny zamek Castellów, później powiększony i upiększony w stylu baroku na początku XVII w. W 1684 r. hrabia Wolfgang Dietrich zu Castell wykupił od Hohenzollernów ich część wsi i wybudował tam w latach 1686-1691 nową barokową rezydencję, do dziś dnia siedzibę jego potomków. W 1774 powstał "Hrabiowski Bank Kredytowy Castellów", który jako jeden z niewielu prywatnych banków w RFN istnieje do tej chwili. W 1806 posiadłości Castellów zostały w drodze mediatyzacji włączone do Królestwa Bawarii.
Gospodarka.
Głównymi pracodawcami w Castell są "Fürstlich Castell'sche Bank, Credit-Kassa KGaA", wielkie winnice książęce oraz cztery mniejsze winnice znajdujące się w rękach chłopskich. Rozwinięte są także usługi turystyczne i gospodarka leśna oraz rolna.

</doc>
<doc id="340016" url="https://pl.wikipedia.org/wiki?curid=340016" title="Amperogodzina">
Amperogodzina

Amperogodzina [Ah] – miara pojemności ogniw galwanicznych, w tym akumulatorów elektrycznych. Określa ona zdolność do zasilania przez ten akumulator obwodu elektrycznego prądem o danym natężeniu przez określony czas.
Amperogodzinę można zdefiniować w oparciu o wzór na ładunek, jaki wypływa z ogniwa w czasie formula_1 gdy natężenie wypływającego prądu wynosi formula_2
gdzie:
Amperogodzina jest jednostką ładunku elektrycznego i odpowiada całkowitemu ładunkowi elektrycznemu, jaki może wytworzyć ogniwo.
gdzie:

</doc>
<doc id="340021" url="https://pl.wikipedia.org/wiki?curid=340021" title="Alaksandr Asipowicz">
Alaksandr Asipowicz

Alaksandr Iwanawicz Asipowicz (, , "Aleksandr Iwanowicz Osipowicz"; ur. 22 marca 1977 w Mińsku) – białoruski piłkarz występujący na pozycji napastnika.

</doc>
<doc id="340023" url="https://pl.wikipedia.org/wiki?curid=340023" title="Henryk Buszko">
Henryk Buszko

Henryk Bronisław Buszko (ur. 3 września 1924 we Lwowie, zm. 31 lipca 2015 w Katowicach) – polski architekt, przedstawiciel modernizmu, urbanista, nauczyciel akademicki, od 1949 członek Stowarzyszenia Architektów Polskich; jeden z najwybitniejszych architektów doby modernizmu w Polsce, laureat Honorowej Nagrody SARP (1975) i Nagrody im. Karola Miarki (2012).
Życiorys.
Urodzony we Lwowie, po śmierci ojca przeniósł się z matką do Hrubieszowa (1931), następnie (od 1936) mieszkał w Nowym Targu. W czasie II wojny światowej walczył w kompanii obrony Podhala. Po kampanii wrześniowej wrócił do Nowego Targu. Absolwent Technikum Wodno-Melioracyjnego w Nowym Targu (1941-1944), naukę kontynuował na Wydziale Architektury przy Akademii Górniczo-Hutniczej w Krakowie (1945-1949).
W latach 1949–1958 pracował w biurze architektonicznym Miastoprojekt Katowice, we współpracy z Aleksandrem Frantą i Jerzym Gottfriedem. Od 1958 prowadził z Aleksandrem Frantą państwową Pracownię Projektów Budownictwa Ogólnego (PPBO) w Katowicach. W latach 1970–1978 uczył na Politechnice Śląskiej. W latach 1957–1959 – prezes Zarządu Okręgowego SARP Katowice. W latach 1965–1969 i 1972-1975 – prezes Zarządu Głównego Stowarzyszenia Architektów Polskich. Przyczynił się m.in. do ustanowienia Honorowej Nagrody SARP (1966), adaptacji zamku w Tucznie na Dom Architekta (ukończona w 1976) oraz budowy pawilonu wystawowego przy Pałacu Zamoyskich – siedzibie SARP w Warszawie.

</doc>
<doc id="340028" url="https://pl.wikipedia.org/wiki?curid=340028" title="Przegląd Artystyczno-Literacki">
Przegląd Artystyczno-Literacki

Przegląd Artystyczno-Literacki (PAL) – miesięcznik przeznaczony dla humanistów i literatów. Ukazywał się w latach 1993–2002.
Został założony w Toruniu przez grupę naukowców humanistów i literatów związanych z UMK w Toruniu. Jednym z założycieli i długoletnim redaktorem naczelnym był Mirosław Strzyżewski.
Największy rozkwit czasopismo przeżyło pod redakcją filozofa kultury i politologa prof. Lecha Witkowskiego od roku 1997 do 2001. PAL zgromadził wtedy wokół siebie znakomitych współpracowników, naukowców, pisarzy, artystów, recenzentów z Warszawy, Krakowa, Gdańska, Torunia i Bydgoszczy. Jednym z czołowych współpracowników był wówczas Zbigniew Kresowaty. Ostatnim redaktorem naczelnym był Jerzy Rochowiak.

</doc>
<doc id="340035" url="https://pl.wikipedia.org/wiki?curid=340035" title="Małgorzata Potocka (aktorka)">
Małgorzata Potocka (aktorka)

Małgorzata Maria Potocka (ur. 17 sierpnia 1953 w Łodzi) – polska aktorka, reżyserka, producentka filmowa.
Życiorys.
Wczesne lata i edukacja.
Po rozwodzie rodziców została wysłana do szkoły niepokalanek w Nowym Sączu, gdzie była wychowanką siostry Eny. Ukończyła XXIX LO w Łodzi, ponadto uzyskała dyplom Wydziału Aktorskiego (1978) i Reżyserskiego (1981) Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi.
We wrześniu 2019 na Wydziale Operatorskim i Realizacji Telewizyjnej macierzystej uczelni otrzymała stopień doktora sztuk filmowych i teatralnych na podstawie cyklu fotografii „Re-Fotografie”, filmu pt. "Byt intencjonalny – Stanisław Fijałkowski" oraz aneksu teoretycznego pt. "Gen buntowniczki. Moje inspiracje", promotorem pracy był Janusz Tylman.
Kariera.
Jest laureatką Nagrody im. Zbyszka Cybulskiego (1975) za role w filmach "Hubal" (1973) w reżyserii Bohdana Poręby, "Orzeł i reszka" (1974) w reżyserii Ryszarda Filipskiego oraz "Jarosław Dąbrowski" (1975) w reżyserii Bohdana Poręby, a także nagrody Komitetu do spraw Radia i Telewizji „Polskie Radio i Telewizja” za role w spektaklach telewizyjnych (1979). W 1985 zagrała w teledysku do piosenki Lady Pank „Minus Zero”, anglojęzycznej wersji przeboju „Mniej niż zero”.
Za zasługi w pracy artystycznej w 1996 otrzymała Złoty Krzyż Zasługi. Laureatka Czarnego Machinera, nagrody miesięcznika „Machina” za serial "Klasa na obcasach" (2001), który wyreżyserowała oraz zgierskiego Anioła Kultury za osiągnięcia związane z filmem i telewizją oraz za wspieranie działań artystycznych (2006).
Gościnnie występuje w warszawskich teatrach: Nowym Praga Warszawa jako Abby w "Strefie O" (2005) Neila LaBute’a w reżyserii Magdaleny Łazarkiewicz oraz Capitol jako Pani Rubin w "Alibi od zaraz" (2017) Jeana Poireta w reżyserii Marcina Sławińskiego.
1 stycznia 2006 została mianowana dyrektorem łódzkiego oddziału TVP3, jednak w lutym 2010 została odwołana z tej funkcji; do odwołania Potockiej miały przyczynić się wyniki kontroli Najwyższej Izby Kontroli, obejmującej lata 2007–2009, z której wynikało, iż dyrektor pobierała co miesiąc tysiąc złotych tzw. dodatku mieszkaniowego, nie przedstawiając umowy najmu mieszkania oraz wykupienie za niespełna dziesięć procent wartości prawie dwustumetrowego mieszkania w luksusowej kamienicy w Łodzi. W 2011 została dyrektorką artystyczną łódzkiej Szkoły Filmowej i Telewizyjnej „On Air”, gdzie można było studiować na sześciu kierunkach: aktorskim, reżyserii filmowej i telewizyjnej, muzyce wokalnej, reżyserii dźwięku, charakteryzacji i fotografii.
Od 1 września 2019 jest dyrektorką naczelną i artystyczną Teatru Powszechnego im. Jana Kochanowskiego w Radomiu.
Życie prywatne.
Jest córką scenografa Ryszarda Potockiego (1915–1975). Ma dwoje starszego, przyrodniego rodzeństwa.
Dwukrotnie rozwiedziona. Z pierwszym mężem, artystą i fotografem Józefem Robakowskim, ma córkę Matyldę (ur. 1978), a z drugim mężem, piosenkarzem Grzegorzem Ciechowskim, ma córkę Weronikę (ur. 1987).

</doc>
<doc id="340037" url="https://pl.wikipedia.org/wiki?curid=340037" title="Kazimierz Czartoryski (1674–1741)">
Kazimierz Czartoryski (1674–1741)

Kazimierz Czartoryski (ur. 4 marca 1674 w Warszawie, zm. 31 sierpnia 1741 w Warszawie) – książę na Klewaniu i Żukowie, syn Michała Jerzego Czartoryskiego i Joanny Olędzkiej.
W 1695 był posłem na Sejm z ziemi liwskiej. Poseł sejmiku wołyńskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. W 1699 roku został podczaszym wielkim litewskim, w latach 1707–1709 był podskarbim wielkim litewskim, z nominacji króla polskiego – Stanisława Leszczyńskiego. Następnie w latach 1712–1724 był podkanclerzym litewskim, a od 1724 kasztelanem wileńskim. Był także starostą krzemienieckim, wieliskim, uświackim.
Był uczestnikiem Walnej Rady Warszawskiej 1710 roku. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. W 1733 roku podpisał elekcję Stanisława Leszczyńskiego.
W roku 1730 został odznaczony Orderem Orła Białego.
Potomstwo.
Ożenił się w 1693 roku z Izabelą Elżbietą Morsztyn (26 sierpnia 1671–24 lutego 1758, Warszawa), córką Andrzeja Morsztyna i Katarzyny Gordon. Miał z nią 3 synów oraz 2 córki:

</doc>
<doc id="340043" url="https://pl.wikipedia.org/wiki?curid=340043" title="Roztoka (województwo dolnośląskie)">
Roztoka (województwo dolnośląskie)

Roztoka (niem. "Rohnstock") – wieś w Polsce położona w województwie dolnośląskim, w powiecie świdnickim, w gminie Dobromierz.
Demografia.
Jest to największa miejscowość w tej gminie. Według Narodowego Spisu Powszechnego (III 2011 r.) liczyła 1077 mieszkańców.
Położenie.
Wieś położona jest w wzdłuż rzeki Nysy Szalonej na wysokości 225–325 m n.p.m., w Obniżeniu Podsudeckim. Nieopodal Roztoki znajdują się miasta: Jawor (odległość: 10 km), Strzegom (odległość: 10 km) oraz Świebodzice (odległość: 15 km).
Nazwa.
Nazwa Rohnstock pochodzi od staro-wysoko-niemieckiego „rono”, średnio-wysoko-niemieckiego „rone” = pień drzewa i Ahd., mhd. „stoc” = drzewostan i powstała z faktu, że drzewa były ścinane, a patyki (korzeniowe) oczyszczane w ten punkt. Wcześniejsza pieczęć miejska przedstawia kij drzewny z dwoma toporami (Rode).
W 1305 r. po raz pierwszy nazwa wsi została wymieniona w "Liber Foundationis..." jako Rostock.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Rostock". Nazwa wsi ewoluowała w ciągu wieków. Nazywano ją "Rodistoc", "Rodestuk", "Rodestocke", a od XVIII w. ostatecznie "Rohnstock". Władze polskie spolonizowały w roku 1945 tę nazwę do formy "Roztoka".
Zabytki.
Do wojewódzkiego rejestru zabytków wpisane są:
nieistniejące zabytki:
Historia Roztoki.
Średniowiecze.
Wieś pojawia pojawia się po raz pierwszy w roku 1305 pod nazwą "Rostock" w „Liber Fundationis Episcopatus Wratislavienisis”: „Item in Rostock XXVI mansi, scultetus habet tres, ecclesia duos.” ("Także w Roztoce jest 26 domów, z których sołtys posiada 3, a kościół 2").
Do Roztoki należał także przysiółek "Weidenpetersdorf". W „Liber Fundationis Wratislaviensis” pojawia się zapis: “(...) Item in Petri villa sunt VIII mansi guos occupat Rostock (...)”, który mówi o 8 domach w Weidenpetersdorf, będących w posiadaniu Roztoki. W roku 1890 osadę przemianowano na "Ober-Rohnstock" ("Roztoka Górna"), dziś wchodzi ona w skład wsi Roztoka.
Roztoka musiała być ważną miejscowością, skoro księżna Agnieszka, żona Bolka II Świdnickiego, nadała jej w roku 1318 przywilej handlu solnego. W tym czasie wieś należała częściowo do Hentschela von Rybnitcz (von Reibnitz) i do rodziny von Ronow (von Ronau). Przypuszczalnie do roku 1411 było kilku właścicieli. Później panującymi byli von Ronau: w roku 1411 Nikol von Ronau, w roku 1439 Nikol und Heinz von Ronau.
Zwrot w historii Roztoki nastąpił 2 stycznia 1497, kiedy to Conrad von Hoberg (von Hochberg) kupił tę posiadłość od braci von Reibnitz. Przypuszczalnie żona nowego właściciela, Catharina von Reibnitz, była siostrą braci von Reibnitz. Od tego dnia aż do roku 1945 wieś była nieprzerwanie związana z rodziną von Hochberg, rycerskim rodem pochodzącym z okolic Miśni. Pierwszym członkiem rodziny, który pojawia się na Śląsku jest Kitzold Hoberg. XIII-wieczne akta Bolka I Świdnickiego wskazują na bliższe związki Hochbergów z Piastami. Nazwisko rodowe zapisywane było na wiele sposobów - "Hoberc", "Hoberg", "Hohberg", a od XVIII wieku ostatecznie "Hochberg".
Stare dokumenty wzmiankują Conrada von Hoberga jako kapitana zamku Grodziec w okresie 1490–1491. Szlachcic ten w roku 1509 nabył dobra w Książu, które do roku 1942 również pozostawały własnością Hochbergów. W roku 1520 Conrad zmarł i został pochowany w kościele w Roztoce. Dzieląc majątek, jego synowie wyodrębnili dwie linie rodziny Hochbergów: roztocką i książańską. Ta ostatnia powiększyła w roku 1850 swoje dobra o posiadłość w Pszczynie (Księstwo pszczyńskie), przez co została wyniesiona do grona najznakomitszych rodów arystokratycznych w Europie. Losy obu linii przeplatały się ze sobą wzajemnie.
Pierwsza wzmianka o kościele katolickim w Roztoce pochodzi z roku 1318. Opis z roku 1662 stwierdza, że był to kamienny budynek mający wieżę z trzema dzwonami. W środku znajdował się ołtarz, na którym stała figura Najświętszej Marii Panny. Były tam epitafia, poświęcone panującym z rodziny Hochbergów - najznaczniejszy z nich należał do Conrada von Hoberg, urodzonego w roku 1594, i jego żony Margarety.
Reformacja.
Po roku 1520 wśród mieszkańców Śląska szybko rozprzestrzeniały się idee reformacji. Dotychczasowy kościół katolicki w Roztoce został oddany w użytkowanie protestantom. W roku 1553 obszar ten został nawiedzony przez ospę, która także w Roztoce pochłonęła wiele ofiar. Po wojnie trzydziestoletniej w drugiej połowie XVII wieku nastąpiła forsowana przez państwo austriackie rekatolicyzacja prowincji. Dawne kościoły katolickie stają się obiektem rewindykacji. Wyznawcy protestantyzmu w Roztoce utracili w ten sposób swój dom modlitwy. Od około roku 1653 uczęszczali oni do Kościoła Pokoju w Jaworze, który był jednym z zaledwie trzech - obok Świdnicy i Głogowa – tolerowanym przez władze po wojnie trzydziestoletniej kościołem protestanckim. Wszystkie pozostałe musiały zostać zamknięte.
Długie działania wojenne bardzo zniszczyły Śląsk. Największe szkody dotyczyły Księstwa Świdnicko-Jaworskiego, w skład którego wchodziła także Roztoka. Śmiertelne żniwo wśród ludzi ponownie zebrała w roku 1633 kolejna epidemia ospy.
Okres pruski.
W roku 1741 król pruski Fryderyk II podbił dotąd austriacki Śląsk i przyłączył go do Prus. W czasie wojen Śląskich, Roztoka weszła w centrum wojennych wydarzeń. Po bitwie pod Dobromierzem 4 czerwca 1745 swoją kwaterę w Roztoce miał zwycięski król Fryderyk II. Był tak oczarowany pałacowym ogrodem, że nocował w namiocie pod gołym niebem. Wówczas właścicielem wsi był Hans Heinrich IV von Hochberg. Jemu to król pruski Fryderyk II podarował obraz, przedstawiający swoją podobiznę. Odtąd aż do roku 1945 znajdował się on w roztockim pałacu. Po drugiej wojnie światowej zaginął. Odnaleziony, od 1993 wisi w pałacu Sanssouci w Poczdamie.
W wyniku przejęcia Śląska przez króla pruskiego zaczęła następować liberalizacja życia religijnego. Zaczęły odbywać się nabożeństwa ewangelickie. W Roztoce do roku 1742 odprawiano je w powozie, tzw. "Wagenhaus", który stał na miejscu dzisiejszego kościoła katolickiego. Pierwsza msza odbyła się 24 grudnia 1741. Rok później wybudowano drewniany dom modlitwy, tzw. "Bethaus", który został poświęcony 24 grudnia 1747 pod wezwaniem Żłóbka Jezusa: „Zum Kripplein Christi”. Organy zbudował Georg Meiner, a koszt ich wyniósł 825 guldenów. Plac pod budowę kościoła został ofiarowany przez Hansa Heinricha IV von Hochberg. Tenże Bethaus został upamiętniony w roku 1748 przez Friedricha Bernharda Wernera na rysunkach. W roku 1820 dobudowano wieżę z dwoma dzwonami. Fundatorem dzwonów stał się hrabia Hans Melchior Julius von Schweinitz z Kłaczyny. W roku 1742 powstaje, obok już istniejących katolickich, ewangelicka szkoła i plebania.
Wejście Śląska pod panowanie Prus było motorem do zmian w rolnictwie. Zaczęto uprawiać roślinę, uważaną dotychczas za niejadalną, ziemniaki. Zakładano sady, łąki, hodowle owiec. W 1756 r. wieś liczyła 38 zagród rolnych. Majątek Hochbergów w 1765 r. wyceniono na 39 288 talarów. Mieszkało 17 kmieci, 16 zagrodników, 37 chałupników i 17 rzemieślników. Wówczas uważało się Roztokę za jedną z najbogatszych posiadłości w okolicy. Miała 557 mieszkańców, młyn wodny, 17 rolników, 16 ogrodników oraz pałac z folwarkiem (dominium). Z okazji 300. rocznicy Reformacji wieś otrzymała od panującego wówczas Hansa Heinricha X von Hochberg cmentarz ewangelicki. 1 listopada 1847 odbyła się duża uroczystość, podczas której został on poświęcony.
Liczba wyznawców nauki Lutra w Roztoce zwiększała się. Dom modlitwy stawał się zbyt ciasny. Źródła historyczne podają, że w roku 1760 do diecezji legnickiej należało 67 228 protestantów i 23 517 katolików. Do kościoła ewangelickiego w Roztoce należały także sąsiednie wsie: Borów, Dzierżków, Gniewków, Kłaczyna, Jugowa, Godzieszówek. Razem było w roku 1760 około 3030 dusz, a w roku 1927 liczba ich wzrosła do około 4300. W roku 1825 właścicielem Roztoki był hrabia Hans Heinrich VI von Hochberg. Wieś liczyła 82 domy, około 665 mieszkańców, pałac ze wspaniałym parkiem i oranżerią, folwark, 6 warsztatów tkackich. Za panowania jego następcy, Hansa Heinricha X von Hochberg, było w roku 1840: 92 domów, 1 browar, 2 gospody. Trzymano 281 sztuk bydła i 1116 merynosów. Wśród mieszkańców 6 było tkaczami, 22 rzemieślnikami, a 4 handlarzami.
Nowy kościół ewangelicki powstał najprawdopodobniej w latach 1873-1874 na miejscu wcześniejszego domu modlitwy, dzięki ogromnemu zaangażowaniu ówczesnego właściciela Hansa Heinricha Bolka XIV von Hochberg. Jako patron poniósł on największe koszty budowy. Wzorem stała się katedra cesarska w Spirze, która w roku 1981 została wpisana przez UNESCO na światową listę dziedzictwa kulturowego. Nowa budowla powstała z kamienia. Jej dach z dwiema wieżami pokryto szarym łupkiem. Na nich wisiały trzy dzwony. W czasie I wojny światowej dwa z nich, wraz z kilkoma piszczałkami organowymi, zabrano jako materiał dla potrzeb przemysłu zbrojeniowego. W latach 1923 i 1928 otrzymała Roztoka dwa nowe dzwony, które ponownie w roku 1943 skonfiskowano w celach wojennych. Do dzisiaj dzwoni ten pozostały. Wcześniej przed wejściem do kościoła znajdowała się skrzyneczka z napisem: „Pomóż biednym”, którą po mszy zabierano. W tym czasie obok bramy kościelnej mieszkał stróż. Z jego domu na kościół wychodziło małe okienko, gdzie parafianie mogli rozmieniać pieniądze.
Wszystkie wykonane w budynku freski i malowidła są dziełem znanego malarza i rysownika Carla Andrae. Pod ołtarzem znajdowała się krypta, gdzie podczas powodzi zostały przeniesione sarkofagi i trumny rodziny Hochbergów z kościoła katolickiego. Wiele z nich uległo jednak zniszczeniu. Organy zostały zbudowane w 1905 r. przez firmę „Eule” z Budziszyna. Miały 1800 piszczałek. Początkowo miech musiały obsługiwać dwie osoby. Potem były napędzane elektrycznie. W zimie ogrzewano kościół. Od 1945 r. stał się miejscem modlitwy dla katolików.
Osoba hrabiego Bolka von Hochberga była niewątpliwie najbardziej znaczącą w całej rodzinie Hochbergów. Ten niezwykły człowiek, erudyta, urodził się 30 stycznia 1843 w Książu. Był najmłodszym dzieckiem Hansa Heinricha X von Hochberga, którego nazywano „dzieckiem szczęścia”. Tenże okazał się bardzo dobrym gospodarzem. To właśnie on otrzymał od swojego bezdzietnego wuja księcia Heinricha von Anhalt-Köthen posiadłość w Pszczynie, a od Heinricha von Reichenbacha wolne państwo stanowe Nowy Zamek koło Milicza. Swój odziedziczony majątek powiększył czterokrotnie. To wyniosło Hochbergów na najwyższe szczyty arystokratycznej hierarchii w Europie.
Bolko studiował prawo na uniwersytecie w Bonn i Berlinie. Pracował jako attaché wojskowy ambasady Prus w Petersburgu i Florencji. Po śmierci Heinricha X w roku 1855 jego najstarszy syn Hans Heinrich XI odziedziczył dobra pszczyńskie i książańskie. Stał się w roku 1891 teściem sławnej Angielki Daisy. W swoich pamiętnikach wspomina ona wizytę syna Lexela w Roztoce w 1915 r.
Pod pseudonimem J.H. Franz komponował on własne utwory: pieśni, opery i symfonie. Jego działalność artystyczna i zdolności organizacyjne znalazły szybko uznanie na dworze królewskim w Berlinie, gdzie w 1886 r. cesarz Wilhelm I powierzył mu funkcję dyrektora Królewskiej Opery. Na jej scenie zatrudnił wiele znanych osób, m.in. Richarda Straussa. Później, po jego śmierci w 1936 r., jeden z placów w Berlinie otrzymał nazwę Hochbergplatz.
W 1889 r. wybudowano pierwszy dworzec kolejowy w Roztoce. Inicjatorem tego przedsięwzięcia był ponownie hrabia, który dał na ten cel częściowo pieniądze i grunt. Rok później doprowadzono tutaj jednotorową linię kolejową ze Strzegomia, a potem z Jawora, którą w 1899 r. przedłużono do Marciszowa przez Bolków. Rozwój przemysłu na tym obszarze, a szczególnie wydobycie granitu, zwiększył zapotrzebowanie na komunikację kolejową. W roku 1912 zbudowano na miejscu dotychczasowego nowy dworzec. Otrzymał on 4 tory, przejście podziemne, 2 zadaszone perony. Budynek posiadał także poczekalnię, okienko kasowe, szopę towarową z rampą oraz mieszkanie kolejarza. Był to okres tak wzmożonego ruchu, że na peronie codziennie stał sprzedawca, oferujący gorące kiełbaski lub słodkie przekąski.
Było to bardzo komfortowe wyposażenie wsi, którego wiele małych miasteczek jeszcze nie miało. Roztoczanie pracowali w grupujących się wokół Borowa i Zimnika zakładach, zajmujących się wydobyciem i obróbką kamienia. Komunikacja kolejowa ułatwiła im pracę i poprawiła przemysł wydobywczy. Elektryfikacja wsi zaczęła się mniej więcej w roku 1900, dwa lata później zbudowano budynek pocztowy.
Jeszcze do końca XIX w. ludność wiejska była samowystarczalna. Drobne artykuły można było kupić u wędrownych handlarzy lub na targach. Pod koniec XIX stulecia zaczął rozprzestrzeniać handel pojedynczy. W pierwszych sklepach, które powstają też w Roztoce, zaopatrywano się przede wszystkim w niektóre artykuły żywnościowe. Praca na roli do połowy XIX w. dokonywała się ludzkimi rękoma z pomocą zwierząt pociągowych. Od 1860 r. pojawiają się w okolicach Roztoki pierwsze siewniki, młocarnie i kosiarki.
W latach 1914-1918 trwała I wojna światowa. Chociaż nie było na tym obszarze żadnych walk, mieszkańcy Roztoki brali w niej udział. Około roku 1920 pracowało we wsi: 2 lekarzy, 1 weterynarz, 1 dentysta, 2 fryzjerów, 3 rzeźników 2 krawców, 3 piekarzy, 1 zegarmistrz, 6 murarzy, 1 dekarz, 1 fabryka drewniaków, 5 szewców, 4 kowali. Ponadto po 3 ślusarzy i blacharzy, po 2 koszykarzy i malarzy oraz kołodziej, bednarz, siodlarz, rzeźbiarz, 9 kupców i 3 handlarz węglem. Było 20 gospodarstw o powierzchni od 50 do 350 mórg i kilka mniejszych. Folwark liczył 6000 mórg i dysponował 12 koni zaprzęgowych. Działała też Kasa Oszczędnościowa i Pożyczkowa. Mieszkańcy mieli do dyspozycji: wiejską orkiestrę, 2 kluby golfowe, Ochotniczą Straż Pożarną, chór, związek rzemieślników, związek młodzieżowy, związek gimnastyczny. 9 września 1923 zorganizowano w Roztoce okręgowe młodzieżowe święto współzawodnictwa. Tutejszy związek gimnastyczny wygrał przechodnia plakietkę, ufundowaną przez Zarząd Okręgowy. W tym czasie, od 1816 r. wieś należała do powiatu bolkowskiego. Wcześniej do powiatu bolkowsko-kamiennogórskiego, a od roku 1930 do jaworskiego.
Bliskość Nysy Szalonej sprawiała wsi zawsze wiele problemów. Wielokrotnie powtarzały się niszczące wylewy rzeki. Pierwsza zapisana w dokumentach powódź pochodzi z roku 1567, potem z 1570, 1573, 1702, 1725, 1736, 1894, 1897, 1903, 1907, 1908, 1909, 1926, a ostatnio w 1997. Największa katastrofa wydarzyła się w 1898 r. Przerwany został wówczas całkowicie jaz. Pięć lat później (1903) zniszczony został most na skrzyżowaniu dróg na Jawor, Dobromierz i Kłaczynę. Wszystkie powodzie czyniły ogromne zniszczenia i ofiary śmiertelne wśród ludzi i zwierząt. Dopiero, gdy w 1907 r. uregulowano rzekę, sytuacja poprawiła się.
Bardzo duże szkody we wsi uczyniła zima na przełomie roku 1928/1929. Wymarzła cała aleja czereśniowa na drodze do Strzegomia. Później posadzono tam jabłonie. 10 lutego 1929 zanotowano w Bolkowie temperaturę –37° Celsjusza. Około roku 1930 pojawił się w Roztoce pierwszy telefon. Wieś liczyła 1014 mieszkańców i dwie stacje benzynowe: Aral i Shell.
Roztoka w państwie polskim.
W 1945 r. wieś weszła w skład Polski. Dotychczasowych mieszkańców wysiedlono do Niemiec.
Pierwsi Polacy przybyli tu w 1939 r. i byli zatrudnieni do prac przymusowych. Napływ stałych osadników nastąpił jednak dopiero w latach 1945–1946. Byli to głównie przesiedleńcy z terenów wschodnich. Zajmowali się przede wszystkim rolnictwem.
W latach 1975–1998 miejscowość należała administracyjnie do województwa wałbrzyskiego.
Po rozwiązaniu PGR, wiele osób szuka pracy poza rolnictwem. W roku 2000 jest to 507 osób z 1098 wszystkich mieszkańców.

</doc>
<doc id="340050" url="https://pl.wikipedia.org/wiki?curid=340050" title="Kwartalnik Akademicki">
Kwartalnik Akademicki

Kwartalnik Akademicki - pismo założone przez ówczesnego prorektora prof. Wojciecha Tomasika i redagowane przez Wiesława Trzeciakowskiego, bydgoskiego pisarza i tłumacza literatury niemieckiej (Novalis), jako pismo Akademii Bydgoskiej (obecnie Uniwersytet Kazimierza Wielkiego) w Bydgoszczy. 
Pierwszy numer KA ukazał się wiosną 2003 r. Oprócz działu o uczelni, kwartalnik proponował wiersze, Galerię Kwart-Aka (fotosy, malarstwo, rzeźba), dzienniki z podróży naukowych, cykl "Profesorów portret własny" (profesorowie o sobie, zdjęcia z domowego albumu), dział recenzji, ciekawe szkice, artykuły. Współpracownicy W.Trzeciakowskiego: M.Zawodniak (dział o uczelni), M.Habel (promocja, sprawy organizacyjne), G.Klonowski (skład komp., oprac.graficzne). 
Pismo osiągnęło wysoki poziom i miało bardzo dobrą opinię w różnych kręgach. Miało też duży wpływ na kształtowanie wizerunku bydgoskiego środowiska humanistycznego. Na łamach kwartalnika ukazywały się publikacje takich autorów, jak: prof. Andrzej Lam (Warszawa), prof. J.Banaszak (Bydgoszcz), prof.UKW A.S.Dyszak (Bydgoszcz), Wiesław Trzeciakowski, K.Kuczkowski (Sopot, redaktor dwumiesięcznika literackiego TOPOS), prof. Z.Zarębianka (Kraków), prof. S.Kaczmarek (Poznań, Bydgoszcz), prof. J.Speina (Toruń), prof. J.Kryszak (Toruń), i inni. 
Pismo uległo rozwiązaniu w lipcu 2005 w wyniku rezygnacji redaktora naczelnego oraz decyzji rektora UKW (A.Marcinkowski). Ostatni numer pisma (10) ukazał się w czerwcu 2005 r. 

</doc>
<doc id="340052" url="https://pl.wikipedia.org/wiki?curid=340052" title="Andrzej Dera">
Andrzej Dera

Andrzej Mikołaj Dera (ur. 10 września 1961 w Ostrowie Wielkopolskim) – polski polityk i prawnik. W latach 2005–2015 poseł na Sejm V, VI i VII kadencji, od 2015 sekretarz stanu w Kancelarii Prezydenta RP.
Życiorys.
Ukończył w 1987 studia na Wydziale Prawa i Administracji Uniwersytetu im. Adama Mickiewicza w Poznaniu i został magistrem prawa.
Od 1990 do 1991 działał w Komitecie Obywatelskim „Solidarność”. W latach 1991–1993 należał do Porozumienia Centrum, od 1996 do 1999 do Zjednoczenia Chrześcijańsko-Narodowego, w okresie 1999–2001 do Ruchu Społecznego AWS, od 2001 do 2011 działał w Prawie i Sprawiedliwości, a w latach 2011–2015 w Solidarnej Polsce (od momentu rejestracji partii w 2012 zasiadał w jej zarządzie, do 2013 był też jej sekretarzem generalnym).
Do 1998 był zatrudniony w administracji samorządowej. W latach 1999–2002 był starostą ostrowskim. Później pracował jako specjalista do spraw inwestycji w komunalnej grupie kapitałowej Holdikom w Ostrowie Wielkopolskim. Od 1998 do 2005 zasiadał w radzie powiatu.
W 2005 z listy PiS został wybrany na posła V kadencji w okręgu kaliskim liczbą 7520 głosów. W wyborach parlamentarnych w 2007 po raz drugi uzyskał mandat poselski, otrzymując 13 190 głosów. Od lipca do listopada 2007 był członkiem Rady Służby Publicznej. W VI kadencji Sejmu został członkiem komisji śledczej do zbadania okoliczności porwania i zabójstwa Krzysztofa Olewnika. Po śmierci Zbigniewa Wassermanna w katastrofie lotniczej w Smoleńsku został 7 maja 2010 na jego miejsce powołany do komisji śledczej ds. tzw. afery hazardowej. W wyborach do Sejmu w 2011 z powodzeniem ubiegał się o reelekcję, dostał 17 606 głosów. W Sejmie VII kadencji przystąpił do klubu parlamentarnego Solidarna Polska (po jego rozpadzie w 2014 zasiadł w kole SP). Był kandydatem partii o tej nazwie w wyborach do Parlamentu Europejskiego w 2014. W lipcu 2014 zasiadł w klubie poselskim Sprawiedliwa Polska (od marca 2015 działającym pod nazwą Zjednoczona Prawica). W listopadzie tego samego roku kandydował z własnego komitetu na prezydenta Ostrowa Wielkopolskiego (z poparciem PiS), zajmując 3. miejsce spośród 6 kandydatów. Powołał także konkurencyjny wobec PiS komitet w wyborach do rady powiatu. W 2015 nie wystartował w kolejnych wyborach parlamentarnych.
16 listopada 2015 prezydent RP Andrzej Duda powołał go na sekretarza stanu w Kancelarii Prezydenta RP.
Posiada tytuły szachowe kandydata na mistrza w grze klasycznej i korespondencyjnej. Jest złotym i brązowym medalistą Drużynowych Mistrzostw Polski w szachach korespondencyjnych.

</doc>
<doc id="340053" url="https://pl.wikipedia.org/wiki?curid=340053" title="Andrzej Ćwierz">
Andrzej Ćwierz

Andrzej Bogusław Ćwierz (ur. 20 sierpnia 1947 w Przeworsku) – polski polityk, nauczyciel i fizyk, poseł na Sejm RP V i VI kadencji.
Życiorys.
W 1973 ukończył studia z zakresu fizyki na Wydziale Matematyczno-Fizyko-Chemicznym Uniwersytetu Jagiellońskiego. W 1987 uzyskał stopień doktora nauk technicznych w Akademii Górniczo-Hutniczej w Krakowie. W latach 1974–1975 i 1979–1990 był pracownikiem naukowym AGH, a w latach 1975–1979 Politechniki Rzeszowskiej. Od 1990 do 2005 uczył fizyki w liceum ogólnokształcącym w Jarosławiu.
Z listy Prawa i Sprawiedliwości w 2001 bez powodzenia kandydował do Sejmu (jako członek Przymierza Prawicy, rozwiązanego w 2002), a w 2005 został wybrany na posła V kadencji w okręgu krośnieńskim. W wyborach parlamentarnych w 2007 po raz drugi uzyskał mandat poselski, otrzymując 6903 głosy. Został jednym z reprezentantów polskiego parlamentu w Zgromadzeniu Parlamentarnym Rady Europy, gdzie przystąpił do komisji ds. równouprawnienia kobiet i mężczyzn, w ramach której wnioskował o podjęcie rezolucji wzywającej Komitet Ministrów Rady Europy o podjęcie kroków w sprawie ukrócenia przez państwa członkowskie ekstremalnych form pornografii.
W wyborach do Parlamentu Europejskiego w 2004, 2009 i 2014 bez powodzenia kandydował z listy PiS. W 2011 nie uzyskał reelekcji do Sejmu. W 2014 i 2018 startował także bezskutecznie do sejmiku podkarpackiego. Mandat radnego VI kadencji przypadł mu jednak w 2019 w miejsce Teresy Pamuły.

</doc>
<doc id="340054" url="https://pl.wikipedia.org/wiki?curid=340054" title="Andrzej Mikołaj Dera">
Andrzej Mikołaj Dera



</doc>
<doc id="340057" url="https://pl.wikipedia.org/wiki?curid=340057" title="Mercedes Ruehl">
Mercedes Ruehl

Mercedes Ruehl (ur. 28 lutego 1948 w Queens, Nowy Jork, USA) − amerykańska aktorka. Zdobywczyni Oscara za rolę drugoplanową w filmie "Fisher King".
Życiorys.
Urodziła się w nowojorskiej dzielnicy Queens jako córka agenta FBI i nauczycielki. Mercedes Ruehl ma korzenie niemieckie, irlandzkie i kubańskie; jest katoliczką. Mercedes uczęszczała do College of New Rochelle, który ukończyła w 1969 roku. Z mężem malarzem Davidem Geiserem ma dwójkę adoptowanych synów: Jake’a i Christophera.
Karierę zaczynała w lokalnym teatrze Denver Center Theatre Company. W 1991 roku otrzymała nagrodę Tony dla najlepszej aktorki za rolę w sztuce "Lost in Yonkers". W późniejszych latach jeszcze dwukrotnie otrzymała nominację do tej nagrody.
W kinie debiutowała rolą epizodyczną w filmie "Dona Flor i jej dwóch mężów". W latach 80. zagrała w kilku docenionych filmach, jak: "Zgaga", "84 Charing Cross Road", "Złote czasy radia" czy "Poślubiona mafii".
W 1991 roku zagrała w filmie Terry’ego Gilliama "Fisher King" u boku Robina Williamsa i Jeffa Bridgesa. Za wcielenie się w postać Anne Napolitano, partnerki głównego bohatera otrzymała Oscara i Złoty Glob dla najlepszej aktorki drugoplanowej.
Później wróciła do Nowego Jorku i grywała w teatrze, serialach i filmach telewizyjnych. W 2006 roku wystąpiła w telewizyjnym filmie reżyserii Agnieszki Holland "Historia Gwen Araujo".

</doc>
<doc id="340060" url="https://pl.wikipedia.org/wiki?curid=340060" title="Andrzej Fedorowicz (polityk)">
Andrzej Fedorowicz (polityk)

Andrzej Fedorowicz (ur. 30 grudnia 1950 w Łomży) – polski polityk, technik weterynarii, poseł na Sejm RP IV i V kadencji.
Życiorys.
W 1969 ukończył technikum weterynaryjne. Do 1978 pracował w lecznicy dla zwierząt, a następnie m.in. w ZOKM Białystok.
Od 1980 był członkiem NSZZ „Solidarność”. W wyborach parlamentarnych w 1993 bez powodzenia kandydował do Senatu z ramienia Narodowego Komitetu Wyborców w województwie łomżyńskim, a w wyborach w 1997 do Sejmu z listy Narodowo-Chrześcijańsko-Demokratycznego Bloku dla Polski w województwie białostockim. W 1999 został prezesem Okręgu Stronnictwa Narodowego. W 2001 przystąpił do Ligi Polskich Rodzin. Objął funkcję przewodniczącego władz wojewódzkich oraz przewodniczącego głównej komisji rewizyjnej partii.
W 2001 i 2005 z ramienia LPR uzyskiwał mandat poselski w okręgu podlaskim (otrzymał kolejno 3920 i 12 752 głosów). Od 2005 do 2007 pełnił funkcję zastępcy przewodniczącego Komisji Rolnictwa i Rozwoju Wsi. W 2006 startował na urząd prezydenta Białegostoku, uzyskując 2,16% (1909 głosów, 5. miejsce). W wyborach parlamentarnych w 2007 bez powodzenia ubiegał się o reelekcję (dostał 1821 głosów).
W 2018 otrzymał Krzyż Oficerski Orderu Odrodzenia Polski oraz Krzyż Wolności i Solidarności.

</doc>
<doc id="340061" url="https://pl.wikipedia.org/wiki?curid=340061" title="Andrzej Pałys">
Andrzej Pałys

Andrzej Józef Pałys (ur. 2 stycznia 1957 w Solcu-Zdroju) – polski polityk i samorządowiec, z wykształcenia inżynier ogrodnik, poseł na Sejm V i VI kadencji.
Życiorys.
W 1984 ukończył studia na Wydziale Ogrodniczym Akademii Rolniczej w Poznaniu, a w 1998 na Wydziale Inżynierii Środowiska Akademii Rolniczej w Krakowie. Od 1985 pracował w urzędzie gminy Solec-Zdrój, będąc w latach 1988–1990 naczelnikiem, następnie do 2005 wójtem tej gminy. Od 1998 do 2001 zasiadał także w sejmiku świętokrzyskim.
W 2001 został prawomocnie skazany za prowadzenie samochodu w stanie nietrzeźwości.
W 2005 został wybrany na posła na Sejm z listy Polskiego Stronnictwa Ludowego. W wyborach parlamentarnych w 2007 po raz drugi uzyskał mandat poselski, otrzymując w okręgu kieleckim 7654 głosy.
22 października 2010 został zawieszony w prawach członka klubu parlamentarnego PSL, po ujawnieniu przez jednego z dziennikarzy materiału, na którym poseł przed hotelem poselskim poruszał się chybotliwie i wsiadł do cudzego samochodu. Nie kandydował w wyborach parlamentarnych w 2011.
W 2012 został prezesem zarządu Wojewódzkiego Funduszu Ochrony Środowiska i Gospodarki Wodnej w Kielcach. W tym samym roku poseł PiS Tomasz Kaczmarek upublicznił nagranie rozmowy, w której Andrzej Pałys jego zdaniem instruował lokalnych przedsiębiorców, jak omijać przepisy ustawy uzdrowiskowej oraz zawiązać zmowę cenową.
W czerwcu 2017 został zatrzymany przez funkcjonariuszy Centralne Biuro Antykorupcyjne w sprawie inwestycji w Połańcu, został zawieszony wówczas w obowiązkach służbowych. W tym samym roku w związku z wejściem w życie nowelizacji prawa ochrony środowiska utracił funkcję prezesa zarządu WFOŚiGW w Kielcach.
Odznaczenia.
W 2000 otrzymał Złoty Krzyż Zasługi.

</doc>
<doc id="340063" url="https://pl.wikipedia.org/wiki?curid=340063" title="Andrzej Szlachta">
Andrzej Szlachta

Andrzej Szlachta (ur. 19 stycznia 1947 w Rzeszowie) – polski polityk, inżynier, nauczyciel akademicki i samorządowiec, w latach 1998–2002 prezydent Rzeszowa, poseł na Sejm V, VI, VII, VIII i IX kadencji, przewodniczący Komisji Finansów Publicznych w Sejmie VIII kadencji.
Życiorys.
Ukończył studia na Wydziale Elektrycznym Politechniki Rzeszowskiej, w 1979 uzyskał stopień doktora. Pracował jako asystent, następnie adiunkt na Politechnice Rzeszowskiej. W 1980 został przewodniczącym komisji zakładowej NSZZ „Solidarność”. W latach 1999–2002 był prezydentem Rzeszowa (w 2002 nie uzyskał reelekcji). Do 2005 był radnym rady miejskiej z ramienia Komitetu Wyborczego Wyborców Rzeszowskie Porozumienie Prawicy.
W wyborach parlamentarnych w 2005 z listy Prawa i Sprawiedliwości został wybrany na posła V kadencji w okręgu rzeszowskim. W wyborach parlamentarnych w 2007 po raz drugi uzyskał mandat poselski, otrzymując 16 319 głosów. W 2009 bez powodzenia kandydował do Parlamentu Europejskiego. W wyborach do Sejmu w 2011 z powodzeniem ubiegał się o poselską reelekcję, dostał wówczas 13 717 głosów. W 2014 był kandydatem Prawa i Sprawiedliwości w wyborach samorządowych na urząd prezydenta Rzeszowa, ponownie nie został wybrany.
W 2015 został po raz czwarty z rzędu wybrany do Sejmu, otrzymując w głosowaniu 24 365 głosów. W Sejmie VIII kadencji objął funkcję przewodniczącego Komisji Finansów Publicznych, wszedł też w skład Komisji Łączności z Polakami za Granicą. W wyborach w 2019 nie uzyskał poselskiej reelekcji. Posłem IX kadencji został jednak w styczniu 2020, zastępując powołaną na urząd wojewody Ewę Leniart.
Odznaczenia i wyróżnienia.
W 1999 otrzymał Złoty Krzyż Zasługi. Został też wyróżniony prywatnym Orderem Świętego Stanisława IV klasy.

</doc>
<doc id="340065" url="https://pl.wikipedia.org/wiki?curid=340065" title="Antoni Mężydło">
Antoni Mężydło

Antoni Mężydło (ur. 23 sierpnia 1954 w Lubawie) – polski polityk, elektronik, poseł na Sejm IV, V, VI, VII i VIII kadencji, senator X kadencji.
Życiorys.
Wykształcenie i działalność zawodowa.
Syn Stanisława i Henryki Mężydłów. W 1978 ukończył studia na Wydziale Elektroniki Politechniki Gdańskiej. W 1980 uzyskał absolutorium z zakresu fizyki na Wydziale Matematyczno-Fizyczno-Chemicznym Uniwersytetu Gdańskiego. W 2000 ukończył studia podyplomowe z zakresu finansów przedsiębiorstw i rynku kapitałowego w Wyższej Szkole Zarządzania i Marketingu w Warszawie.
Pracował jako wydawca i poligraf. W latach 1983–1987 był konstruktorem w Zakładach Radiowych i Telewizyjnych „ZARAT” w Toruniu. W latach 1988–1989 pracował jako elektronik na Uniwersytecie Mikołaja Kopernika w Toruniu. W okresie 1991–1995 był kierownikiem dystrybucji Wydawnictwa Editions Spotkania w Warszawie. W latach 1995–1996 pracował jako magazynier w Wydawnictwie Krupski i Spółka w Warszawie. Od 1998 do 2001 kierował Wydziałem Wydawnictw i Poligrafii w Gospodarstwie Pomocniczym Kancelarii Prezesa Rady Ministrów.
Działalność opozycyjna.
Jeszcze jako student zaangażował się w działalność opozycyjną. Był współpracownikiem KSS „KOR” i gdańskiego SKS od 1977. W 1978 należał do współorganizatorów Wolnych Związków Zawodowych Wybrzeża. W latach 1979–1980 organizował wykłady Towarzystwa Kursów Naukowych. W 1981 był koordynatorem w Ośrodku Kultury Społecznej w Regionie Gdańskim NSZZ „Solidarność”. 2 marca 1984 w ramach tzw. porwań toruńskich został uprowadzony, torturowany i więziony przez funkcjonariuszy OAS (grupy specjalnej SB) w okolicach Okonina, a następnie pozostawiony na wysypisku śmieci w Brodnicy.
Działalność polityczna w III RP.
W wyborach w 2001 uzyskał mandat poselski jako kandydat Prawa i Sprawiedliwości w okręgu toruńskim. Po wyborach w 2005 ponownie został posłem. W Sejmie V kadencji pełnił funkcję zastępcy przewodniczącego Komisji Infrastruktury.
W latach 1996–1997 należał do Ruchu Odbudowy Polski, a od 2001 był członkiem PiS. 5 września 2007 złożył rezygnację z członkostwa w tym ugrupowaniu. 8 września 2007 zadeklarował, że w przedterminowych wyborach parlamentarnych w 2007 wystartuje z list Platformy Obywatelskiej. Z ramienia PO dostał się po raz trzeci z rzędu do Sejmu, uzyskując najwięcej głosów (42 052) spośród wszystkich kandydatów startujących w okręgu toruńsko-włocławskim. W wyborach w 2011 z powodzeniem ubiegał się o reelekcję, dostał 17 077 głosów.
W 2015 został ponownie wybrany do Sejmu, otrzymując 9285 głosów. W Sejmie VIII kadencji został członkiem Komisji Cyfryzacji, Innowacyjności i Nowoczesnych Technologii oraz Komisji Gospodarki i Rozwoju.
W wyborach w 2019 został wybrany w skład Senatu X kadencji. Kandydował z ramienia Koalicji Obywatelskiej w okręgu nr 11, otrzymując 98 699 głosów.

</doc>
<doc id="340067" url="https://pl.wikipedia.org/wiki?curid=340067" title="Antoni Sosnowski">
Antoni Sosnowski

Antoni Sosnowski (ur. 1 czerwca 1946 w Żmiarkach) – polski polityk, z wykształcenia inżynier mechanik, poseł na Sejm V kadencji.
Życiorys.
W 1971 ukończył studia na Wydziale Budowy Maszyn Politechniki Częstochowskiej. Pracował jako konstruktor, technolog i główny mechanik. Od 1975 należy do Stowarzyszenia Inżynierów i Techników Mechaników Polskich. Od 1992 prowadzi własną wytwórnię narzędzi i artykułów budowlanych, a od 1999 także gospodarstwo rolne.
Od 2002 do 2005 zasiadał w sejmiku śląskim. Z listy Ligi Polskich Rodzin w 2004 bezskutecznie kandydował do Parlamentu Europejskiego (otrzymał 2530 głosów) i do Senatu (otrzymał 3329 głosów, zajmując 3. miejsce spośród 13 kandydatów), a w wyborach parlamentarnych w 2005 uzyskał mandat poselski z okręgu sosnowieckiego liczbą 5537 głosów.
W przedterminowych wyborach parlamentarnych w 2007 bez powodzenia kandydował z ramienia LPR do Senatu (uzyskał 12 039 głosów, zajmując przedostatnie, 8. miejsce), a w wyborach do Parlamentu Europejskiego w 2009 bezskutecznie ubiegał się o mandat deputowanego z listy Libertas (otrzymał 572 głosy). W wyborach samorządowych w 2010 i w 2014 bez powodzenia kandydował do sejmiku śląskiego z listy LPR, a w 2018 z listy KWW Polskie Rodziny Razem.
W latach 2008–2016 był członkiem zarządu głównego LPR, pełnił również funkcję koordynatora struktur tej partii w województwie śląskim. Później został wiceprzewodniczącym wojewódzkich struktur Akcji Zawiedzionych Emerytów Rencistów.
Został odznaczony Brązowym Krzyżem Zasługi.

</doc>
<doc id="340069" url="https://pl.wikipedia.org/wiki?curid=340069" title="Arkadiusz Czartoryski">
Arkadiusz Czartoryski

Arkadiusz Czartoryski (ur. 14 kwietnia 1966 w Ostrołęce) – polski polityk i samorządowiec, poseł na Sejm V, VI, VII, VIII i IX kadencji, w latach 1998–2002 prezydent Ostrołęki, w latach 2005–2006 wiceminister spraw wewnętrznych i administracji, od 2022 wiceminister sportu i turystyki.
Życiorys.
W 1991 ukończył studia historyczne z przygotowaniem pedagogicznym na Katolickim Uniwersytecie Lubelskim. W 2000 ukończył kurs obronny na Akademii Obrony Narodowej. W latach 1992–1997 pracował jako nauczyciel historii i wiedzy o społeczeństwie w katolickim liceum prowadzonym przez Stowarzyszenie „Pokój i Dobro” w Ostrołęce oraz w I Liceum Ogólnokształcącym im. Generała Józefa Bema w tym samym mieście. Od 1997 do 1998 pełnił funkcję dyrektora oddziału wojewódzkiego Państwowego Funduszu Rehabilitacji Osób Niepełnosprawnych w Ostrołęce. Działał w Stowarzyszeniu Sympatyków 5 Pułku Ułanów Zasławskich (w latach 1998–2002 jako członek zarządu tego stowarzyszenia). Był członkiem Zespołu Tańca Ludowego Ostrołęka. Był prezesem ligowej siatkarskiej drużyny kobiet Nike Ostrołęka. Został członkiem grupy rekonstrukcji historycznej 4 Pułku Piechoty Księstwa Warszawskiego. Od 1998 do 2002 sprawował urząd prezydenta miasta Ostrołęki. W wyborach bezpośrednich na prezydenta miasta w 2002 przegrał w II turze z Ryszardem Załuską. Od 2003 do 2004 był członkiem zarządu, a w latach 2004–2005 wicemarszałkiem województwa mazowieckiego.
Działał w Zjednoczeniu Chrześcijańsko-Narodowym i Przymierzu Prawicy, następnie przystąpił do Prawa i Sprawiedliwości. W wyborach parlamentarnych w 2005 został wybrany na posła na Sejm V kadencji z okręgu siedleckiego liczbą 14 753 głosów.
2 listopada 2005 powołano go na stanowisko sekretarza stanu w Ministerstwie Spraw Wewnętrznych i Administracji. 15 maja 2006 zrezygnował ze stanowiska, dymisję przyjęto 31 maja 2006. 25 czerwca 2007 został wybrany na sekretarza klubu parlamentarnego Prawa i Sprawiedliwości.
W wyborach parlamentarnych w 2007 po raz drugi uzyskał mandat poselski, otrzymując 22 030 głosów. W wyborach do Sejmu w 2011 z powodzeniem ubiegał się o reelekcję, dostał 17 516 głosów. W wyborach w 2015 został ponownie wybrany do Sejmu, otrzymując 24 747 głosów. Był głównym autorem projektu tzw. ustawy dezubekizacyjnej, uchwalonej w Sejmie VIII kadencji. Bez powodzenia startował w wyborach do Parlamentu Europejskiego w 2019.
W wyborach krajowych w tym samym roku uzyskał natomiast mandat posła na Sejm IX kadencji, otrzymując 22 457 głosów. Został następnie wybrany zastępcą przewodniczącego Komisji Administracji i Spraw Wewnętrznych, zasiadł również w Komisji Gospodarki Morskiej i Żeglugi Śródlądowej oraz Komisji Obrony Narodowej. 25 czerwca 2021 wystąpił z klubu parlamentarnego PiS, współtworząc koło poselskie Wybór Polska. Niespełna dwa tygodnie później dołączył do Partii Republikańskiej, a także powrócił do KP PiS.
W lipcu 2022 został sekretarzem stanu w Ministerstwie Sportu i Turystyki oraz pełnomocnikiem rządu ds. rozwoju sportu dzieci i młodzieży.

</doc>
<doc id="340071" url="https://pl.wikipedia.org/wiki?curid=340071" title="Arkadiusz Mularczyk">
Arkadiusz Mularczyk

Arkadiusz Mularczyk (ur. 4 lutego 1971 w Raciborzu) – polski samorządowiec i polityk, adwokat, poseł na Sejm V, VI, VII, VIII i IX kadencji, były przewodniczący klubu parlamentarnego Solidarnej Polski, od 2020 wiceprzewodniczący Krajowej Rady Sądownictwa, przewodniczący delegacji polskiego Sejmu i Senatu do Zgromadzenia Parlamentarnego Rady Europy oraz od 2021 wiceprzewodniczący tej instytucji.
12 lipca 2022 został wybrany Przewodniczącym Rady Instytutu Strat Wojennych im. Jana Karskiego. W październiku tegoż roku został sekretarzem stanu w Ministerstwie Spraw Zagranicznych.
Życiorys.
Wykształcenie i działalność zawodowa.
Syn Ryszarda i Janiny Mularczyków, urodził się i wychowywał w Raciborzu. W 1995 ukończył studia na Wydziale Prawa i Administracji Uniwersytetu Jagiellońskiego w Krakowie, po których od 1997 pracował m.in. w Biurze Legislacyjnym Kancelarii Senatu. W 1999 zdał egzamin na członków rad nadzorczych spółek Skarbu Państwa. W 2000 ukończył podyplomowe studia w Helsińskiej Fundacji Praw Człowieka w Warszawie „Prawa i Wolności Człowieka”. W 2001 zdał egzamin adwokacki w Okręgowej Radzie Adwokackiej w Krakowie, po czym do 2005 praktykował w zawodzie adwokata.
Działalność polityczna.
W latach 1998–2002 był radnym rady miasta w Nowym Sączu (z listy Akcji Wyborczej Solidarność). W 2002 wstąpił do Prawa i Sprawiedliwości.
W 2005 z listy PiS został wybrany na posła V kadencji w okręgu nowosądeckim z wynikiem 9566 głosów. W Sejmie był wiceprzewodniczącym Komisji Sprawiedliwości i Praw Człowieka oraz Komisji Nadzwyczajnej do spraw zmian w kodyfikacjach, przewodniczącym Podkomisji stałej do spraw nowelizacji prawa karnego, członkiem Komisji Ustawodawczej i Podkomisji stałej ds. Trybunału Konstytucyjnego.
Był jednym z autorów tzw. ustawy lustracyjnej, znowelizowanej tzw. nowelizacją prezydencką, uznanej przez Trybunał Konstytucyjny w znacznej części za niekonstytucyjną. W czasie postępowania przed TK dotyczącej zbadania zgodności z Konstytucją tej ustawy był przedstawicielem Sejmu. Złożył wniosek o odroczenie rozprawy, powołując się na dostęp do informacji zawartych w dokumentach Instytutu Pamięci Narodowej, z których miało według niego wynikać, że dwóch sędziów Trybunału Konstytucyjnego (Marian Grzybowski oraz Adam Jamróz) zostało zarejestrowanych jako kontakty operacyjne w Departamencie I Wydziału II Ministerstwa Spraw Wewnętrznych PRL. Rozprawy nie odroczono, a obaj sędziowie wyłączyli się od rozpoznania sprawy. W 2007 Okręgowa Rada Adwokacka w Krakowie wszczęła postępowanie wyjaśniające w ramach postępowania dyscyplinarnego w stosunku do Arkadiusza Mularczyka wobec podejrzenia, że jego zachowanie w trakcie rozprawy przed TK naruszyło zasady kodeksu etyki adwokackiej. Postępowanie to zostało umorzone w 2008 przez rzecznika dyscyplinarnego przy NRA, który uznał, że nie doszło do naruszenia zasad etyki adwokackiej.
W marcu 2010 Sąd Okręgowy Warszawa-Praga w Warszawie orzekł w pierwszej instancji, że Jerzy Stępień (były prezes TK) ma przeprosić Arkadiusza Mularczyka za stwierdzenie, jakoby ten w 2007 wprowadził Trybunał Konstytucyjny w błąd. Jednak w październiku tego samego roku Sąd Apelacyjny w Warszawie w postępowaniu odwoławczym prawomocnie zmienił zaskarżony wyrok i oddalił w całości powództwo wytoczone przeciwko Jerzemu Stępniowi. Arkadiusz Mularczyk wygrał w pierwszej instancji proces cywilny ze Stefanem Niesiołowskim w sprawie jego wypowiedzi związanej z tą sprawą.
W wyborach parlamentarnych w 2007 Arkadiusz Mularczyk po raz drugi uzyskał mandat poselski, otrzymując 49 929 głosów. W VI kadencji został członkiem Komisji Sprawiedliwości i Praw Człowieka jako zastępca przewodniczącego, Komisji Ustawodawczej. Zasiadał także w komisji śledczej ds. nielegalnego wywierania wpływu przez członków Rady Ministrów, Komendanta Głównego Policji, Szefa Centralnego Biura Antykorupcyjnego oraz Szefa Agencji Bezpieczeństwa Wewnętrznego, na funkcjonariuszy Policji, Centralnego Biura Antykorupcyjnego oraz Agencji Bezpieczeństwa Wewnętrznego, prokuratorów i osoby pełniące funkcje w organach wymiaru sprawiedliwości. W 2009 bez powodzenia kandydował do Parlamentu Europejskiego z okręgu Warszawskiego, otrzymał wówczas 53 229 głosów.
W wyborach parlamentarnych w 2011 został ponownie liderem listy PiS do Sejmu w okręgu nowosądeckim. W głosowaniu uzyskał wynik 45 801 głosów i ponownie zdobył mandat poselski. W Sejmie VII kadencji został wiceprzewodniczącym Komisji Odpowiedzialności Konstytucyjnej oraz członkiem Komisji Spraw Zagranicznych. Współtworzył klub parlamentarny Solidarna Polska. Równocześnie pozostał członkiem PiS, z którego jednak wkrótce został usunięty. W 2012 wszedł w skład delegacji Sejmu i Senatu do Zgromadzenia Parlamentarnego Rady Europy. W 2012 współtworzył partię Solidarna Polska, był przewodniczącym klubu parlamentarnego tego ugrupowania do 27 maja 2014, gdy klub ten przestał istnieć, jednak został szefem kilka dni później powołanego koła parlamentarnego tej partii. Kandydował też z jej listy w wyborach do Parlamentu Europejskiego w tym samym roku (partia nie uzyskała mandatów). W lipcu 2014 został wiceprzewodniczącym nowo powołanego klubu parlamentarnego Sprawiedliwa Polska, od marca 2015 działającego pod nazwą Zjednoczona Prawica.
W 2015 został ponownie wybrany do Sejmu, otrzymując 36 903 głosy. Został przewodniczącym Komisji Nadzwyczajnej do spraw zmian w kodyfikacjach. W listopadzie 2016 odszedł z Solidarnej Polski, zgłaszając ponownie akces do PiS, do którego został przyjęty w lutym 2017. Również w 2017 został przewodniczącym Parlamentarnego Zespołu ds. Oszacowania Wysokości Odszkodowań Należnych Polsce Od Niemiec Za Szkody Wyrządzone W Trakcie II Wojny Światowej.
W wyborach do Parlamentu Europejskiego w 2019 kandydował z listy komitetu wyborczego Prawo i Sprawiedliwość w okręgu wyborczym nr 10 (Kraków), jednak nie uzyskał mandatu poselskiego. W wyborach krajowych w tym samym roku z powodzeniem ubiegał się o poselską reelekcję w dotychczasowym okręgu, otrzymując 72 660 głosów. W IX kadencji Sejmu został wiceprzewodniczącym Komisji Spraw Zagranicznych i Komisji Ustawodawczej, zasiadł także w Komisji Regulaminowej, Spraw Poselskich i Immunitetowych.
22 listopada 2019 został wybrany przez Sejm w skład Krajowej Rady Sądownictwa. W październiku 2020 został wybrany przez KRS na stanowisko jej wiceprzewodniczącego. W tym samym roku objął też funkcję przewodniczącego delegacji polskiego parlamentu do Zgromadzenia Parlamentarnego Rady Europy, a w 2021 został wiceprzewodniczącym Zgromadzenia Parlamentarnego Rady Europy .
Jest autorem skarg konstytucyjnych do Trybunału Konstytucyjnego m.in. o zbadanie uprawnień Trybunału Sprawiedliwości Unii Europejskiej do kontroli prawa krajowego i stosowania środków tymczasowych, czy też skargi o zbadanie zgodności z konstytucją przepisów kodeksu postępowania cywilnego, z których wywodzi się zasadę immunitetu jurysdykcyjnego obcych państw w sprawach o odszkodowania z tytułu zbrodni wojennych, ludobójstwa, czy zbrodni przeciwko ludzkości. Reprezentuje Sejm RP w szeregu postępowań przed Trybunałem Konstytucyjnym.
W rankingu 50 najbardziej wpływowych prawników w Polsce opracowywanym przez „Dziennik Gazetę Prawną” umieszczany na miejscach 16. (za 2017) i 32. (za 2020).
W październiku 2022 został powołany na stanowisko sekretarza stanu ds. polityki europejskiej w Ministerstwie Spraw Zagranicznych.
Życie prywatne.
Żonaty z Iwoną, nauczycielką, radną i przewodniczącą nowosądeckiej rady miasta w latach 2018–2022.

</doc>
<doc id="340073" url="https://pl.wikipedia.org/wiki?curid=340073" title="Claude Makélélé">
Claude Makélélé

Claude Makélélé (wym. []; ur. 18 lutego 1973 w Kinszasie w Demokratycznej Republice Konga) – francuski piłkarz kongijskiego pochodzenia, grający na pozycji defensywnego pomocnika. Makélélé, gdy był jeszcze bardzo młody, wyemigrował wraz z rodzicami do Francji, dzięki czemu reprezentował barwy "Trójkolorowych".
25 lutego w wywiadzie dla oficjalnej strony Chelsea przyznał, że sezon 2009/2010 jest dla niego ostatnim w karierze. Po zakończeniu sezonu jednak zmienił decyzję i przedłużył wygasającą umowę na kolejny sezon.
Dnia 12 czerwca Makelele oznajmił, że kończy karierę w sezonie 2010/11. Ostatnim klubem, w którym grał jest Paris Saint Germain. W tym klubie został najpierw doradcą dyrektora sportowego Leonardo, a 30 grudnia 2011 został asystentem ówczesnego trenera pierwszej drużyny, Carla Ancelottiego. Następnie pomagał w prowadzeniu zespołu Laurentowi Blancowi.
W 2019 roku podjął pracę jako członek sztabu szkoleniowego w londyńskiej Chelsea.
Kariera.
Profesjonalną karierę zaczynał w klubie Stade Brestois 29. W sezonie 1992–1993 grał już w klubie Ligue 1 FC Nantes. Szło mu tutaj naprawdę dobrze – przez 5 lat był zawodnikiem pierwszego składu, mimo tego, że był wówczas młodziutki. W każdym sezonie grał ponad 30 meczów, a także zdobył łącznie aż 8 bramek (najwięcej w sezonie 1996–1997, w którym strzelił 5 goli), co jak na tego piłkarza jest wyczynem niesamowitym. Defensywnym pomocnikiem zainteresowały się silniejsze drużyny, a najbardziej zdeterminowani byli włodarze Olympique’u Marsylia. W klubie z Marsylii również grał na wysokim poziomie, czego dowodem jest kupienie Makélélé już po roku przez Celtę Vigo. Tu pracował przez kolejne 2 sezony i należał do najlepszych w zespole. Świetne występy w Celcie zaowocowały transferem do Realu Madryt. Ten piłkarz od tzw. "czarnej roboty" nie był zbytnio ceniony przez kolejnych trenerów "Królewskich", mimo to w każdym sezonie występował w podstawowym składzie. Po odejściu zawodnika niepochlebnie wypowiadał się o nim ówczesny prezes Florentino Pérez. Kiedy odszedł po 3 latach z Madrytu, drużyna "Galacticos" rozsypała się jak domek z kart. Claude odszedł do Chelsea. W londyńskim zespole Makelele radził sobie świetnie, był ceniony przez trenera, kibiców i media. W lipcu 2008 roku przeszedł jednak do Paris Saint Germain. Spędził w tym klubie trzy sezony. Po sezonie 2010/2011 zdecydował się zakończyć karierę piłkarską.
Makélélé odniósł wiele klubowych sukcesów. Pierwszym triumfem Francuza było zdobycie Mistrzostwa Francji w sezonie 1994–1995 w barwach "Kanarków". Było to zresztą jedyne trofeum, które Makélélé zgarnął grając we Francji. W barwach Realu zdobył Mistrzostwo Hiszpanii w sezonach 2000–2001 i 2002–2003, Ligę Mistrzów na przełomie 2001 i 2002, oraz w tym samym sezonie Superpuchar Europy i Puchar Interkontynentalny. Kolejne sukcesy święcił w Chelsea, z którym zdobył Mistrzostwo Anglii w sezonach 2004–2005 i 2005–2006, a także Puchar Anglii w pierwszym roku grania na wyspach.
Przez wiele lat Makélélé był podporą reprezentacji Francji, w której zadebiutował w 1995 roku w zremisowanym 0:0 meczu z Norwegią. Łącznie od rozegrał 71 mecze nie strzelając przy tym żadnej bramki. W kadrze Claude również odnosił wielkie sukcesy. Występował na Igrzyskach Olimpijskich w Atlancie (1996), Mistrzostwach Świata w Korei i Japonii (2002), Euro 2004, a także zdobył srebrny medal na Mundialu w Niemczech w 2006 roku. 21 lipca 2008 przeniósł się do Paris Saint-Germain na zasadzie wolnego transferu.
Kariera trenerska.
30 grudnia 2011 roku został asystentem Carla Ancelottiego w Paris Saint-Germain.
24 maja 2014 roku został menedżerem SC Bastia i tym samym zastąpił Frédéric Hantz.
W styczniu 2017 został asystentem trenera Swansea City Paula Clementa.

</doc>
<doc id="340075" url="https://pl.wikipedia.org/wiki?curid=340075" title="Beata Kempa">
Beata Kempa

 z domu Płonka (ur. 11 lutego 1966 w Sycowie) – polska polityk.
Posłanka na Sejm V, VI, VII i VIII kadencji (2005–2019), w latach 2006–2007 sekretarz stanu w Ministerstwie Sprawiedliwości, w latach 2015–2019 minister-członek Rady Ministrów w rządach Beaty Szydło oraz Mateusza Morawieckiego, w latach 2015–2017 szef Kancelarii Prezesa Rady Ministrów, wiceprezes partii Solidarna Polska, deputowana do Parlamentu Europejskiego IX kadencji (od 2019).
Życiorys.
Córka Walentego Płonki, członka PZPR, w okresie PRL dyrektora Sycowskich Zakładów Przemysłu Terenowego, oddziału Ligi Obrony Kraju oraz kierownika Wojewódzkiej Spółdzielni Transportu Wiejskiego, i Wielisławy. W 1990 ukończyła studia dzienne z zakresu administracji na Wydziale Prawa i Administracji Uniwersytetu Wrocławskiego, a w 2005 studia podyplomowe z pedagogiki prawa, readaptacji, mediacji i negocjacji na Uniwersytecie Opolskim. W latach 1998–2005 była radną rady miasta i gminy Syców. Przez kilkanaście lat pracowała jako kurator zawodowy dla dorosłych. W 2002 bezskutecznie ubiegała się o stanowisko burmistrza Sycowa, w 2004 o mandat posła do Parlamentu Europejskiego, otrzymując 5685 głosów.
W 2005 z listy Prawa i Sprawiedliwości została wybrana na posła V kadencji w okręgu wrocławskim. Od 22 maja 2006 do 15 listopada 2007 była sekretarzem stanu w Ministerstwie Sprawiedliwości.
W wyborach parlamentarnych w 2007 po raz drugi uzyskała mandat poselski, otrzymując 10 228 głosów. W wyborach do Parlamentu Europejskiego w 2009 bezskutecznie ubiegała się o mandat europosła, uzyskując 53 027 głosów.
6 listopada 2009 została wybrana na członka sejmowej komisji śledczej ds. zbadania nielegalnych nacisków na kształt ustawy o grach i zakładach wzajemnych. 4 grudnia 2009 komisja wyłączyła ją w głosowaniu ze swojego składu, a 8 stycznia 2010 Sejm w wyniku głosowania zdecydował o ponownym włączeniu jej w prace komisji. W 2011 decyzją komitetu politycznego PiS została powołana na stanowisko pełnomocnika okręgowego tej partii w Kielcach.
W wyborach do Sejmu w 2011 z powodzeniem ubiegała się o reelekcję, startując jako lider listy w okręgu kieleckim, dostała 70 127 głosów. W Sejmie VII kadencji przystąpiła do klubu parlamentarnego Solidarna Polska, deklarując zamiar pozostania w PiS. Była również kandydatką tego klubu na funkcję wicemarszałka Sejmu, przegrała jednak w ponownym głosowaniu z Wandą Nowicką z klubu Ruchu Palikota. 18 listopada 2011 została wykluczona z Prawa i Sprawiedliwości (uchwała weszła w życie wraz z końcem posiedzenia Sejmu – 1 grudnia 2011). Objęła funkcję wiceprzewodniczącej klubu Solidarna Polska, a na kongresie założycielskim partii o tej nazwie 24 marca 2012 została jej wiceprezesem (na kongresach ugrupowania 14 grudnia 2013 i 9 grudnia 2017 ponownie była wybierana na wiceprezesa). W wyborach do Parlamentu Europejskiego w 2014 otwierała listę tej partii w okręgu dolnośląsko-opolskim, otrzymując 20 004 głosy (ugrupowanie nie zdobyło jednak mandatów). W lipcu 2014 została wiceprzewodniczącą nowo powołanego klubu parlamentarnego Sprawiedliwa Polska, od marca 2015 działającego pod nazwą Zjednoczona Prawica.
W wyborach w 2015 z powodzeniem ubiegała się o poselską reelekcję z listy PiS, powracając do okręgu wrocławskiego i otrzymując w nim 29 877 głosów. 16 listopada tego samego roku powołana na stanowisko ministra bez teki w rządzie Beaty Szydło. Objęła także funkcję szefa Kancelarii Prezesa Rady Ministrów.
W grudniu 2015 zyskała rozgłos medialny po skierowaniu pisma do prezesa Trybunału Konstytucyjnego Andrzeja Rzeplińskiego, w którym poinformowała go o wstrzymaniu publikacji w Dzienniku Ustaw wyroku z 3 grudnia 2015 w sprawie K 34/15 dotyczącego zgodności z Konstytucją Rzeczypospolitej Polskiej niektórych przepisów ustawy z 25 czerwca 2015 o Trybunale Konstytucyjnym. Był to pierwszy taki przypadek od rozpoczęcia działalności orzeczniczej przez Trybunał Konstytucyjny w 1986. Śledztwo w sprawie przekroczenia uprawnień w związku z zaniechaniem publikacji wyroku wszczął prokurator Prokuratury Okręgowej w Warszawie. Zostało ono umorzone w styczniu 2016 wobec braku znamion przestępstwa (w uzasadnianiu wskazano, że działania szefa KPRM nie miały wpływu na publikację wyroku, gdyż to znajdowało się w zakresie kompetencji premiera).
11 grudnia 2017 objęła stanowisko ministra bez teki w nowo utworzonym rządzie Mateusza Morawieckiego, ponownie została też szefem Kancelarii Prezesa Rady Ministrów. 18 grudnia 2017 odwołana z tej funkcji. Pozostała ministrem-członkiem Rady Ministrów odpowiedzialnym za sprawy dotyczące pomocy humanitarnej.
W wyborach do Parlamentu Europejskiego w 2019, kandydując z listy Prawa i Sprawiedliwości w okręgu dolnośląsko-opolskim, otrzymała 209 305 głosów i uzyskała mandat europosłanki IX kadencji. W związku z wyborem do Europarlamentu 3 czerwca 2019 zakończyła pełnienie funkcji ministra.
Życie prywatne.
Jest zamężna z Waldemarem, ma córkę Ninę i syna Cezarego.

</doc>
<doc id="340077" url="https://pl.wikipedia.org/wiki?curid=340077" title="Beata Mazurek">
Beata Mazurek

Beata Mazurek z domu Cieluch (ur. 19 października 1967 w Ostrowi Mazowieckiej) – polska polityk i urzędniczka, w latach 2005–2019 posłanka na Sejm V, VI, VII i VIII kadencji, w latach 2016–2019 rzecznik prasowy Prawa i Sprawiedliwości, w latach 2018–2019 wicemarszałek Sejmu VIII kadencji, od 2019 deputowana do Parlamentu Europejskiego IX kadencji.
Życiorys.
Ukończyła prywatne Liceum Ogólnokształcące Sióstr Zmartwychwstanek w Warszawie. W 1991 uzyskała tytuł zawodowy magistra socjologii na Katolickim Uniwersytecie Lubelskim. Ukończyła też studia podyplomowe z zakresu zarządzania w administracji i samorządzie terytorialnym w Wyższej Szkole Przedsiębiorczości i Administracji w Lublinie oraz europejskiej administracji rządowej i samorządowej w Wyższej Szkole Humanistycznej w Pułtusku. Była przewodniczącą miejskiej społecznej rady do spraw osób niepełnosprawnych w Chełmie. Pracowała m.in. w Miejskim Ośrodku Pomocy Społecznej w Chełmie, warszawskim Biurze Ochrony Pracy NSZZ „Solidarność”, Wojewódzkim Urzędzie Pracy w Chełmie, chełmskiej delegaturze urzędu wojewódzkiego oraz w zespole przedszkolno-szkolnym w Chełmie.
W 2002 kandydowała bez powodzenia do rady miasta Chełm z Komitetu Wyborczego Wyborców Krzysztofa Grabczuka Kocham Chełm (uzyskała mandat radnej w miejsce Krzysztofa Grabczuka, wybranego na urząd prezydenta miasta). W 2004 z listy Prawa i Sprawiedliwości kandydowała bezskutecznie do Parlamentu Europejskiego. W 2005 została wybrana na posła V kadencji w okręgu chełmskim z wynikiem 7012 głosów. W Sejmie zasiadała w Komisji do Spraw Unii Europejskiej, Komisji Pracy, Komisji Nadzwyczajnej ds. zmian w kodyfikacjach.
W wyborach parlamentarnych w 2007 po raz drugi uzyskała mandat poselski, otrzymując 15 821 głosów. W wyborach w 2011 z powodzeniem ubiegała się o reelekcję, dostała 22 249 głosów. W 2014 ponownie kandydowała do PE, nie uzyskując mandatu. W 2015 została ponownie wybrana do Sejmu, otrzymując 30 365 głosów.
W grudniu 2015 została rzecznikiem prasowym Klubu Parlamentarnego PiS, a w grudniu 2016 zastąpiła Elżbietę Witek na stanowisku rzecznika prasowego Prawa i Sprawiedliwości. Stanowisko rzecznika piastowała do czerwca 2019, kiedy to w związku z wyborem do Parlamentu Europejskiego została zastąpiona przez Anitę Czerwińską.
11 stycznia 2018 została wybrana na wicemarszałka Sejmu.
W wyniku wyborów w 2019 została wybrana do Parlamentu Europejskiego IX kadencji, otrzymując 204 693 głosy w okręgu lubelskim. W Europarlamencie dołączyła do grupy Europejscy Konserwatyści i Reformatorzy oraz Komisji Rynku Wewnętrznego i Ochrony Konsumentów, została też zastępcą członka w Komisji Zatrudnienia i Spraw Socjalnych oraz wiceprzewodniczącą Delegacji do Europejsko-Latynoamerykańskiego Zgromadzenia Parlamentarnego.
Życie prywatne.
Jest mężatką, ma dwóch synów.

</doc>
<doc id="340081" url="https://pl.wikipedia.org/wiki?curid=340081" title="Bolesław Grzegorz Piecha">
Bolesław Grzegorz Piecha



</doc>
<doc id="340085" url="https://pl.wikipedia.org/wiki?curid=340085" title="Bogusław Bosak">
Bogusław Bosak

Bogusław Bosak (ur. 6 lipca 1968 w Krośnie) – polski polityk, lekarz, poseł na Sejm RP V kadencji.
Życiorys.
Ukończył studia medyczne na Collegium Medicum Uniwersytetu Jagiellońskiego. Od 1992 należał do Porozumienia Centrum, później przystąpił do PPChD, a następnie do Prawa i Sprawiedliwości. Od 2002 do 2005 zasiadał w krakowskiej radzie miasta. W 2005 z listy PiS uzyskał mandat posła w okręgu krakowskim. W wyborach parlamentarnych w 2007 nie ubiegał się o reelekcję. Później przystąpił do Polski XXI i został prezesem jej małopolskiego oddziału – Małopolska XXI, a 9 stycznia 2010 pełnomocnikiem krakowskim nowo powstałej partii Polska Plus (która 24 września tego samego roku uległa samorozwiązaniu).

</doc>
<doc id="340087" url="https://pl.wikipedia.org/wiki?curid=340087" title="Bogusław Kowalski">
Bogusław Kowalski

Bogusław Kowalski (ur. 23 października 1964 w Mirczu) – polski polityk, historyk, dziennikarz, publicysta.
Poseł na Sejm V i VI kadencji, w latach 2006–2007 sekretarz stanu w Ministerstwie Transportu, były prezes Stronnictwa Narodowo-Demokratycznego, Stronnictwa Narodowego i Ruchu Ludowo-Narodowego. W latach 2016–2018 prezes zarządu TK Telekom.
Życiorys.
W 1987 ukończył studia na Wydziale Historycznym Uniwersytetu Warszawskiego, a w 1992 także studia doktoranckie na tej uczelni. Od 1988 do 1992 był asystentem w Zakładzie Naukowym Naczelnej Dyrekcji Archiwów Państwowych. W 1992 pracował w redakcji „Nowego Świata”. Od 1993 do 1997 pełnił funkcję redaktora naczelnego „Myśli Polskiej”. Następnie został przewodniczącym rady programowej tego pisma. Równocześnie pracował w Radiu Niepokalanów. Należy do Polskiego Towarzystwa Gimnastycznego „Sokół”.
W latach 80. działał w Polskim Związku Katolicko-Społecznym. Od 1983 do 1987 kierował strukturami regionalnymi PZKS. Od 1987 do 1990 należał do Niezależnego Zrzeszenia Studentów. W latach 1991–1999 działał w Stronnictwie Narodowo-Demokratycznym. Faktycznie kierował SND, którego przewodniczącym był Jan Tomasz Zamoyski. Przed wyborami prezydenckimi w 1995 był rzecznikiem prasowym sztabu Lecha Wałęsy, a następnie został rzecznikiem Ruchu Solidarni w Wyborach. W 1998 został prezesem SND, a w 1999 objął funkcję prezesa Stronnictwa Narodowego, powstałego w wyniku zjednoczenia SN i SND. Przed wyborami prezydenckimi w 2000 był szefem sztabu wyborczego Tadeusza Wileckiego. Bez powodzenia kandydował do parlamentu w 1991 z ramienia Narodowego Komitetu Wyborczego, w 1993 z listy Bezpartyjnego Bloku Wspierania Reform oraz w 1997 i 2001 z listy Polskiego Stronnictwa Ludowego.
W maju 2001 współtworzył Ligę Polskich Rodzin. Do stycznia 2002 pełnił funkcję przewodniczącego Kongresu LPR. Kierował też strukturami partii m.in. w powiecie mińskim i województwie mazowieckim. Od 2002 do 2005 był radnym sejmiku mazowieckiego i członkiem zarządu, a następnie wicemarszałkiem województwa. Równocześnie przewodniczył Radzie Gospodarki Morskiej Wisły Środkowej oraz był wiceprezydentem Europejskiej Sieci Regionów Chemicznych. W 2004 z listy Ligi Polskich Rodzin bez powodzenia kandydował do Parlamentu Europejskiego, a w 2005 został liczbą 6274 głosów wybrany na posła V kadencji w okręgu siedleckim. Do maja 2006 przewodniczył Komisji Infrastruktury.
Według katalogów opublikowanych przez Instytut Pamięci Narodowej Bogusław Kowalski w 1987 został zarejestrowany przez Służbę Bezpieczeństwa jako TW „Mieczysław”. W 2008 IPN zawiadomił, że po analizie materiału archiwalnego nie znalazł podstaw do zakwestionowania jego oświadczenia lustracyjnego, w którym polityk zaprzeczał współpracy ze służbami specjalnymi PRL.
W 2006 odszedł z LPR i współtworzył Narodowe Koło Parlamentarne, którego został przewodniczącym. 22 września 2006 przystąpił do powstałego wówczas klubu parlamentarnego Ruchu Ludowo-Narodowego, który w grudniu tego samego roku się rozpadł. Został także prezesem stowarzyszenia Polska Unia Samorządowa. Od 18 grudnia 2006 był posłem koła Ruch Ludowo-Chrześcijański. W 2007 stanął na czele współtworzonej przez posłów RLCh partii Ruch Ludowo-Narodowy. Od 23 maja 2006 do 23 listopada 2007 pełnił funkcję sekretarza stanu w Ministerstwie Transportu. W wyborach parlamentarnych w 2007 po raz drugi uzyskał mandat poselski, kandydując z listy Prawa i Sprawiedliwości i otrzymując 7259 głosów. W styczniu 2011 przeszedł z RLN do PiS. W wyborach parlamentarnych w tym samym roku bez powodzenia ubiegał się o reelekcję z listy tej partii (otrzymał 5196 głosów). W 2012 na kongresie Polskiego Stowarzyszenia Morskiego-Gospodarczego im. Eugeniusza Kwiatkowskiego został wybrany na prezesa tej organizacji.
Od 2012 do marca 2015 był ekspertem, dyrektorem i następnie jednym z partnerów w Zespole Doradców Gospodarczych TOR. 11 grudnia 2015 został nominowany przez ministra infrastruktury i budownictwa na stanowisko prezesa Polskich Kolei Państwowych. Zrezygnował z tego stanowiska 13 grudnia 2015 w związku z pojawieniem się w mediach oskarżeń o współpracę ze Służbą Bezpieczeństwa. 10 listopada 2016 został prezesem kolejowej spółki TK Telekom, pełnił tę funkcję do 2018. W 2020 został prezesem zarządu przedsiębiorstwa kolejowego Olkol z Oleśnicy.

</doc>
<doc id="340089" url="https://pl.wikipedia.org/wiki?curid=340089" title="Bogusław Sobczak">
Bogusław Sobczak

Bogusław Sobczak (ur. 25 czerwca 1979 w Krakowie) – polski polityk, publicysta, z wykształcenia ekonomista, poseł na Sejm V kadencji.
Życiorys.
W 2004 ukończył studia z zakresu gospodarki i administracji publicznej na Akademii Ekonomicznej w Krakowie. Od 2003 do 2005 pracował w krakowskim urzędzie miasta.
W 1998 przystąpił do Młodzieży Wszechpolskiej. Od 2001 do 2002 był sekretarzem, a do 2005 wiceprezesem rady naczelnej tej organizacji. W latach 2004–2005 pełnił funkcję prezesa okręgu małopolskiego.
W wyborach parlamentarnych w 2001 bez powodzenia kandydował do Sejmu jako bezpartyjny, z listy Ligi Polskich Rodzin w okręgu warszawskim. Następnie wstąpił do tego ugrupowania. W 2002 bezskutecznie ubiegał się z ramienia LPR o mandat w sejmiku małopolskim. W wyborach w 2005 uzyskał z listy tej partii mandat poselski w okręgu tarnowskim liczbą 6480 głosów. Zasiadał m.in. w Komisji Obrony Narodowej i Komisji Finansów Publicznych.
Bez powodzenia ubiegał się o reelekcję w przedterminowych wyborach parlamentarnych w 2007. W 2008 wrócił do Urzędu Miasta Krakowa, gdzie pracował w Wydziale Finansowym. W lutym 2009 został zatrudniony jako specjalista ds. inwestycji w Telewizji Polskiej.
Od 2000 do 2001 publikował w „Myśli Polskiej”, a od 2008 do 2009 pisał dla „Polityki Narodowej”.

</doc>
<doc id="340092" url="https://pl.wikipedia.org/wiki?curid=340092" title="Czesław Hoc">
Czesław Hoc

Czesław Hoc (ur. 22 lutego 1954 w Jeleninie) – polski polityk, lekarz endokrynolog, poseł na Sejm V, VI, VII, VIII i IX kadencji, deputowany do Parlamentu Europejskiego VIII kadencji.
Życiorys.
W 1979 ukończył studia na Pomorskiej Akademii Medycznej w Szczecinie. Posiada specjalizację drugiego stopnia z zakresu chorób wewnętrznych, medycyny rodzinnej i endokrynologii. Od ukończenia studiów do 2005 pracował w ZOZ w Kołobrzegu. Publikował w lokalnej prasie cykl artykułów na temat różnych zagadnień związanych ze zdrowiem.
W latach 1998–2002 był radnym powiatu kołobrzeskiego, następnie do 2005 zasiadał w sejmiku zachodniopomorskim. W 2004 bezskutecznie kandydował z listy Prawa i Sprawiedliwości do Parlamentu Europejskiego.
W 2005 z ramienia PiS został wybrany na posła V kadencji w okręgu koszalińskim. W wyborach parlamentarnych w 2007 po raz drugi uzyskał mandat poselski, otrzymując 18 309 głosów. W 2009 po raz drugi bez powodzenia kandydował do PE. W wyborach do Sejmu w 2011 z powodzeniem ubiegał się o reelekcję, dostał 19 942 głosy. Bezskutecznie z ramienia PiS kandydował natomiast w wyborach do Parlamentu Europejskiego w 2014.
W 2015 ponownie wybrany do Sejmu, otrzymując 25 072 głosy. W tym samym roku, po powołaniu Marka Gróbarczyka w skład rządu, został w jego miejsce eurodeputowanym VIII kadencji. W wyborach do Parlamentu Europejskiego w 2019 bezskutecznie ubiegał się o reelekcję.
Przez dziesięć lat do 2016 był przewodniczącym zarządu okręgowego PiS w Koszalinie. W wyborach parlamentarnych w 2019 ponownie uzyskał mandat posła na Sejm, otrzymując 33 083 głosy. W IX kadencji został zastępcą przewodniczącego Komisji Zdrowia, zasiadł również w Komisji Odpowiedzialności Konstytucyjnej oraz Komisji Gospodarki Morskiej i Żeglugi Śródlądowej.

</doc>
<doc id="340093" url="https://pl.wikipedia.org/wiki?curid=340093" title="Daniel Pawłowiec">
Daniel Pawłowiec

Daniel Mirosław Pawłowiec (ur. 7 listopada 1978 w Szczecinie) – polski polityk, dziennikarz, z wykształcenia politolog, poseł na Sejm V kadencji, były wiceminister w rządzie Jarosława Kaczyńskiego.
Życiorys.
W 2005 ukończył studia na Wydziale Dziennikarstwa i Nauk Politycznych Uniwersytetu Warszawskiego.
W 1995 wstąpił do Młodzieży Wszechpolskiej. W latach 1999–2002 pracował jako dziennikarz „Naszego Dziennika”. Od 2002 do 2005 był dyrektorem biura prasowego Klubu Parlamentarnego Ligi Polskich Rodzin. W tym samym okresie zasiadał w radzie miejskiej Warszawy. Od 2003 do 2007 był członkiem rady programowej TVP3. W 2007 wszedł w skład rady programowej TVP, a w 2009 został prezesem Fundacji Inicjatyw Polskich.
Z listy Ligi Polskich Rodzin bez powodzenia kandydował w wyborach do Parlamentu Europejskiego w 2004 w okręgu warszawskim, a w wyborach parlamentarnych w 2005 uzyskał mandat poselski w okręgu sieradzkim. Od 20 października 2006 do 11 stycznia 2007 był sekretarzem stanu w KPRM, następnie do 26 lipca 2007 sekretarzem stanu w Urzędzie Komitetu Integracji Europejskiej. Został odwołany za krytykę minister spraw zagranicznych Anny Fotygi ws. szczytu UE w Brukseli. W przedterminowych wyborach w tym samym roku nie został ponownie posłem.
W 2009 został szefem biura rejestrowanego w Polsce stowarzyszenia Libertas, a w marcu tego samego roku wiceprezesem partii Libertas Polska. Z jej listy kandydował też bezskutecznie w wyborach do Parlamentu Europejskiego w 2009 z okręgu rzeszowskiego. W styczniu 2014 kierowane przez niego Libertas Polska zostało rozwiązane. Kilka miesięcy później został asystentem eurodeputowanego (początkowo KNP) Roberta Iwaszkiewicza. W 2015 zarejestrował się jako kandydat do Senatu z ramienia partii KORWiN, jednak zrezygnował jeszcze przed wyborami.

</doc>
<doc id="340095" url="https://pl.wikipedia.org/wiki?curid=340095" title="Dariusz Kłeczek">
Dariusz Kłeczek

Dariusz Antoni Kłeczek (ur. 20 czerwca 1957 w Jedlni-Letnisko) – polski polityk, lekarz, działacz społeczny, senator IV kadencji, poseł na Sejm V kadencji.
Życiorys.
Ukończył w 1972 szkołę podstawową w Zakrzewie, w 1976 II Liceum Ogólnokształcące im. Marii Konopnickiej w Radomiu, następnie studia na Akademii Medycznej w Łodzi. Po studiach zamieszkał w Jarocinie koło Niska. Rozpoczął pracę jako lekarz w gminnym ośrodku zdrowia w Jarocinie, a następnie na oddziale dziecięcym szpitala w Nisku. Od 1989 mieszka w Tarnobrzegu, pracuje w Wojewódzkim Szpitalu Zespolonym. Działa w ruchach obrony życia i Stowarzyszeniu Rodzin Katolickich, jest instruktorem naturalnego planowania rodziny. Żonaty, ma trzy córki.
W latach 1997–2001 był senatorem IV kadencji z województwa tarnobrzeskiego wybranym z listy Akcji Wyborczej Solidarność. W Senacie pełnił funkcję przewodniczącego Komisji Rodziny i Polityki Społecznej. W 2001 z własnego komitetu bez powodzenia ubiegał się o reelekcję. Ponadto w latach 1998–2005 sprawował mandat radnego sejmiku podkarpackiego (w 1998 startował z listy AWS, a w 2002 z komitetu wyborczego Podkarpacie Razem). Należał do Ruchu Społecznego AWS, z którego w 2002 przeszedł do Prawa i Sprawiedliwości. W 2004 bezskutecznie ubiegał się o mandat w Parlamencie Europejskim.
W 2005 został z listy PiS wybrany na posła na Sejm V kadencji. Kandydował w okręgu rzeszowskim, uzyskał 16 698 głosów. W Sejmie był zastępcą przewodniczącego Komisji Rodziny i Praw Kobiet.
Podczas prac nad projektem zmiany Konstytucji był reprezentantem wnioskodawców (po wyborze Marka Kotlinowskiego do Trybunału Konstytucyjnego), a także członkiem i sprawozdawcą Komisji Nadzwyczajnej. 19 kwietnia 2007 zadeklarował odejście z Prawa i Sprawiedliwości, dzień później przystąpił do nowo tworzonej partii pod nazwą Prawica Rzeczypospolitej (był jej wiceprzewodniczącym, ponadto został jej przewodniczącym w Tarnobrzegu i powiecie tarnobrzeskim).
W przedterminowych wyborach parlamentarnych w 2007 bezskutecznie ubiegał się o mandat poselski z listy Ligi Polskich Rodzin (w ramach porozumienia wyborczego PR z LPR), a w wyborach do Parlamentu Europejskiego w 2009 o mandat eurodeputowanego z listy Prawicy Rzeczypospolitej.

</doc>
<doc id="340097" url="https://pl.wikipedia.org/wiki?curid=340097" title="Dariusz Seliga">
Dariusz Seliga

Dariusz Michał Seliga (ur. 10 kwietnia 1969 w Skierniewicach) – polski polityk, urzędnik i menedżer, poseł na Sejm RP V, VI i VII kadencji.
Życiorys.
Absolwent administracji w Szkole Wyższej im. Pawła Włodkowica w Płocku. Pracował jako urzędnik, przedstawiciel handlowy i kierownik działu logistyki. Prowadził również własną działalność gospodarczą. Od 2003 zatrudniony w administracji samorządu warszawskiego, od 2004 jako pełnomocnik prezydenta miasta, zaś w 2005 przez kilka miesięcy był burmistrzem dzielnicy Włochy.
W 2005 z listy Prawa i Sprawiedliwości został wybrany na posła V kadencji w okręgu piotrkowskim. W wyborach parlamentarnych w 2007 po raz drugi uzyskał mandat poselski, otrzymując 14 393 głosów. W wyborach parlamentarnych w 2011 z powodzeniem ubiegał się o reelekcję – oddano na niego 8129 głosów (3,11% głosów oddanych w okręgu). W 2015 został zawieszony w prawach członka partii Prawo i Sprawiedliwość po doniesieniach medialnych, jakoby miał nielegalnie uzyskać pozwolenie na broń. Nie wystartował w kolejnych wyborach w 2015. W 2016 został prezesem PKP Cargo Connect. W 2021 powołany na stanowisko prezesa PKP Cargo International, a w 2022 objął funkcję prezesa PKP Cargo.

</doc>
<doc id="340101" url="https://pl.wikipedia.org/wiki?curid=340101" title="Dawid Jackiewicz">
Dawid Jackiewicz

 (ur. 18 marca 1973 we Wrocławiu) – polski polityk, urzędnik samorządowy.
W latach 2005–2014 poseł na Sejm V, VI i VII kadencji, w 2007 sekretarz stanu w Ministerstwie Skarbu Państwa, w latach 2014–2015 deputowany do Parlamentu Europejskiego VIII kadencji, w latach 2015–2016 minister skarbu państwa w rządzie Beaty Szydło.
Życiorys.
W latach 1993–2001 studiował na Wydziale Nauk Społecznych Uniwersytetu Wrocławskiego na kierunku nauki polityczne.
Działał w Ruchu Odbudowy Polski, był członkiem jego władz krajowych. Z ramienia ROP ubiegał się o mandat poselski w wyborach w 1997. W latach 2000–2001 pracował na stanowisku kierownika działu marketingu i reklamy w przedsiębiorstwie Adavis Sp. z o.o. oraz jako kierownik wrocławskiej filii biura poselskiego Jana Olszewskiego. W 2001 wstąpił do Prawa i Sprawiedliwości. W wyborach parlamentarnych w 2001 kandydował bez powodzenia z jego listy do Sejmu. W trakcie wyborów samorządowych w 2002 był wiceszefem sztabu wyborczego Rafała Dutkiewicza, kandydata na stanowisko prezydenta Wrocławia. W wyborach tych uzyskał również mandat radnego rady miejskiej, w której zasiadał w klubie radnych PiS oraz przewodniczył Komisji ds. Promocji i Współpracy z Zagranicą. W 2003 zrzekł się mandatu w związku z objęciem funkcji zastępcy prezydenta miasta ds. architektury i budownictwa, planowania przestrzennego, ochrony środowiska, rolnictwa oraz ochrony zabytków.
W wyborach do Sejmu w 2005 jako kandydat PiS uzyskał mandat poselski w okręgu wrocławskim. W Sejmie V kadencji pełnił funkcje wiceprzewodniczącego i przewodniczącego Komisji Samorządu Terytorialnego i Polityki Regionalnej. Od 13 września 2007 do 21 listopada 2007 był sekretarzem stanu w Ministerstwie Skarbu Państwa.
27 grudnia 2006 odepchnął na ulicy nietrzeźwego i zachowującego się agresywnie mężczyznę, który według jego relacji zaczepiał wcześniej w autobusie i na przystanku autobusowym jego żonę i syna. Odepchnięty przez Dawida Jackiewicza upadł na chodnik i uderzył głową o krawężnik. Poseł wezwał na miejsce wypadku policję. Mężczyzna tydzień później zmarł. W grudniu 2007 prokurator zdecydował o umorzeniu śledztwa, uznając, że poseł działał w obronie koniecznej. Rodzina zmarłego mężczyzny zaskarżyła tę decyzję. W kwietniu 2008 sprawa została prawomocnie zakończona umorzeniem.
W wyborach parlamentarnych w 2007 po raz drugi uzyskał mandat poselski, otrzymując 14 653 głosy. W Sejmie objął stanowisko wiceprzewodniczącego Komisji Skarbu Państwa. W wyborach samorządowych w 2010 bezskutecznie ubiegał się o urząd prezydenta Wrocławia, uzyskując trzecie miejsce i 9,99% głosów w I turze. W PiS objął funkcję członka zarządu głównego oraz prezesa zarządu okręgu we Wrocławiu. W wyborach do Sejmu w 2011 z powodzeniem ubiegał się o reelekcję, dostał 26 648 głosów. W wyborach do Parlamentu Europejskiego w 2014 uzyskał z listy PiS mandat europosła VIII kadencji.
16 listopada 2015 powołany na ministra skarbu państwa w rządzie Beaty Szydło, co skutkowało wygaśnięciem jego mandatu eurodeputowanego. 15 września 2016 został odwołany z tej funkcji.
W 2020 został wiceprezesem nowo powołanego stowarzyszenia Przyszłość 5.0 (jego członkowie powołali także partię o tej nazwie). Objął stanowisko doradcy zarządu przedsiębiorstwa Orlen Unipetrol. W 2022 objął stanowisko wiceprezesa zarządu spółki Orlen Synthos Green Energy.
Życie prywatne.
Jest żonaty, ma dwóch synów. W marcu 2018 media informowały o operacji, którą przeszedł w związku z chorobą nowotworową.

</doc>
<doc id="340104" url="https://pl.wikipedia.org/wiki?curid=340104" title="Charles Blondin">
Charles Blondin

Charles Blondin (właściwie Jean François Gravelet) (ur. 28 lutego 1824 w Calais, Francja, zm. 19 lutego 1897) – francuski linoskoczek.
Urodził się w rodzinie cyrkowej, akrobatą został w wieku 5 lat. Jego specjalnością było chodzenie po linie. 30 czerwca 1859 roku jako pierwszy przeszedł nad wodospadem Niagara. Później próbował skomplikować ten wyczyn, np. idąc z zasłoniętymi oczyma, nosząc innych „na barana” lub wożąc na taczkach. Po wyczynach nad wodospadem Charles zamieszkał w Anglii, gdzie zmarł w wieku 72 lat.

</doc>
<doc id="340109" url="https://pl.wikipedia.org/wiki?curid=340109" title="Lech Antoni Kołakowski">
Lech Antoni Kołakowski



</doc>
<doc id="340111" url="https://pl.wikipedia.org/wiki?curid=340111" title="EBM">
EBM



</doc>
<doc id="340114" url="https://pl.wikipedia.org/wiki?curid=340114" title="Władysław Czartoryski">
Władysław Czartoryski

Władysław Czartoryski (ur. 3 lipca 1828 w Warszawie; zm. 23 czerwca 1894 w Boulogne-sur-Seine) – książę, działacz polityczny na emigracji, emisariusz dyplomatyczny Rządu Narodowego przy rządach Francji, Anglii, Włoch, Szwecji i Turcji. Założyciel Muzeum Czartoryskich w Krakowie. Prezes Towarzystwa Historyczno-Literackiego w Paryżu, członek honorowy Poznańskiego Towarzystwa Przyjaciół Nauk. Po śmierci ojca faktyczny przywódca ugrupowania Hôtel Lambert.
Zarys biografii.
Syn Adama Jerzego Czartoryskiego oraz Anny Zofii Sapiehy. Herbu Pogoń Litewska, pan na Klewaniu i Żukowie. Wychowywany w Paryżu. Jego pierwszym nauczycielem był H. Błotnicki. Uczył się College Bourbon, College Charlemagne i College Rollin. Po maturze w 1848 roku wyjechał do Polski. Aresztowany w Berlinie wrócił do Paryża. Studiował w Wyższej Szkole Polskiej.
1 marca 1855 ożenił się z Marią Amparo Muñoz (17 listopada 1834–19 sierpnia 1864), córką królowej Hiszpanii – Marii Krystyny Burbon i jej drugiego męża – księcia Riánsares. Ślub miał miejsce w Malmaison, koło Paryża. Para ta była rodzicami Franciszka Augusta, późniejszego błogosławionego.
Po śmierci ojca został przywódcą obozu politycznego skupionego wokół Hotelu Lambert. W swych pracach koncentrował się na współpracy państw zachodnich w sprawie polskiej. Był inicjatorem akcji torpedujących ewentualne zbliżenie francusko-rosyjskie. W czasie powstania styczniowego dzięki jego staraniom sprawa polska znów stała się sprawą międzynarodową. Szukał poparcia u Napoleona III. Po upadku powstania zabiegał o pomoc i organizował wsparcie dla uchodźców.
W latach następnych nadal bronił sprawy polskiej za granicą. Stworzył własną agencję prasową "Nord-Est". Wpływał na politykę polską w zaborach pruskim i austriackim. Był przeciwnikiem federalizmu, panslawizmu i słowiańskiej polityki Rosji. Nie angażował się czynniej i nie brał udziału w życiu politycznym Galicji. Zajmował się nie tylko polityką. Tworzył liczne kulturalne instytucje emigracyjne: Towarzystwo Historyczno-Literackie, Towarzystwo Literackie Przyjaciół Polski, Wyższą Szkołę w Montparnasse. 
15 stycznia 1872 ożenił się ponownie w Chantilly, z Małgorzatą Adelajdą Orleańską, córką Ludwika Karola Orleańskiego, księcia Nemours, i Wiktorii Sachsen-Coburg-Kohary. Małgorzata Adelajda była wnuczką króla Francuzów – Ludwika Filipa I. Para miała dwóch synów:

</doc>
<doc id="340117" url="https://pl.wikipedia.org/wiki?curid=340117" title="Bądkowo Kościelne">
Bądkowo Kościelne

Bądkowo Kościelne – wieś w Polsce położona w województwie mazowieckim, w powiecie płockim, w gminie Brudzeń Duży.
Położenie i historia.
Bądkowo Kościelne leży na historycznej ziemi dobrzyńskiej. Wieś położona jest na skarpie, poniżej której meandruje Skrwa. Zabudowania graniczą bezpośrednio z zabudowaniami Brudzenia Dużego, tworząc jedną całość.
We wsi znajduje się parafia pw. św. Szczepana.
W latach 1975–1998 miejscowość administracyjnie należała do województwa płockiego. Od 1922 roku działa jednostka OSP Bądkowo Kościelne.

</doc>
<doc id="340121" url="https://pl.wikipedia.org/wiki?curid=340121" title="Billy Corgan">
Billy Corgan

William Patrick Corgan (ur. 17 marca 1967 w Chicago) – amerykański wokalista, gitarzysta i autor piosenek, najlepiej znany jako frontman grupy The Smashing Pumpkins.
Dziennikarz muzyczny Jim DeRogatis powiedział o nim, że „ze wszystkich pamiętnych artystów ery alternatywnej, [Corgan] był najbardziej tradycyjną gwiazdą rocka, ze wszystkimi wadami i zaletami wynikającymi z tego faktu”. Po rozpadzie grupy, razem z jej perkusistą, Jimmym Chamberlinem, założył krótko istniejący zespół Zwan. Następnie, po wydaniu solowego albumu i tomiku poezji, w 2005 roku ogłosił reaktywację The Smashing Pumpkins.
Dzieciństwo i początki kariery.
Corgan jest najstarszym synem Williama Seniora i Marthy Corganów. Ma dwóch młodszych braci: przybranego Jessego, niepełnosprawnego psychicznie i fizycznie, a także Ricky'ego, który jest malarzem. Rodzice Billy’ego szybko się rozwiedli, a jego ojciec ponownie się ożenił niedługo po tym wydarzeniu. Większość dzieciństwa spędził właśnie z ojcem i macochą w Glendale Heights w stanie Illinois. Nie był to szczęśliwy okres, głównie ze względu na bardzo złe stosunki między chłopcem a macochą. Przez wiele lat Billy musiał opiekować się swoim bratem Jessem. Uczęszczał do Glenbard North High School w miejscowości Carol Stream.
Corgan postanowił nauczyć się gry na gitarze po ujrzeniu u kolegi modelu Flying V. Dał swoje oszczędności ojcu, muzykowi jazzowemu, aby ten kupił odpowiedni sprzęt. Ten nabył mu używanego Gibsona Les Paula. Następnie starał się ukierunkować gust syna, zachęcając go do słuchania Jimiego Hendriksa i Jeffa Becka. Corgan okazał się jednak samoukiem, podobnie jak wielu współczesnych mu gitarzystów alt-rockowych. Po latach nauczył się jednak czytać nuty.
Corgan dorastał słuchając hard rocka i heavy metalu, między innymi grup Led Zeppelin i Black Sabbath, aby po jakimś czasie odkryć rock alternatywny poprzez Bauhaus, The Cure i The Smiths. Podczas uczęszczania do szkoły średniej zaczął grywać w zespołach. W 1985 roku przeniósł się do St. Petersburg na Florydzie wraz ze swoim pierwszym poważnym zespołem, The Marked, jednak ten po około dziewięciu miesiącach rozpadł się, a Corgan wrócił do swojego ojca w Chicago.
The Smashing Pumpkins.
W Chicago Corgan podjął pracę w sklepie muzycznym, gdzie spotkał gitarzystę Jamesa Ihę. Wspólnie zaczęli pisać piosenki, z konieczności korzystając przy tym z automatu perkusyjnego. Nieco później Corgan poznał basistkę D’arcy Wretzky, która po jakimś czasie dołączyła do grupy, nazwanej The Smashing Pumpkins. Trio zaczęło wkrótce pojawiać się w miejscowych klubach. Gdy członkowie próbowali zakontraktować występ w Cabaret Metro, znanej chicagowskiej hali koncertowej, jej właściciel postawił im warunek – znalezienie perkusisty. Ostatecznie jazzowy pałkarz Jimmy Chamberlin wszedł w skład zespołu dzięki rekomendacji jednego ze znajomych Corgana. 5 października 1988 zespół po raz pierwszy wystąpił w komplecie w Cabaret Metro.
W roku 1991 wydany został pierwszy album grupy, Gish, ze brzmieniem mieszającym rock psychodeliczny i heavy metal. Dwa lata później w sprzedaży pojawiło się kolejne wydawnictwo grupy, "Siamese Dream", które pozwoliło im zaistnieć w mainstreamie. W tym czasie zespół przechodził jednak poważne kryzysy wewnętrzne, zaś sam Corgan był opisywany przez prasę jako tyran, który posuwał się nawet do usuwania partii instrumentalnych nagranych przez pozostałych członków grupy i zastępowania ich własnymi. Frontman cierpiał w tym okresie na ciężką depresję, podczas pracy nad albumem praktycznie mieszkając w studio, nagrywając większą część ścieżek gitary i basu. Album został bardzo dobrze przyjęty przez krytyków, piosenki Today i Disarm stały się hitami, a teledyski do nich bardzo często pojawiały się na MTV.
W 1995 roku zespół wydał podwójny, trwający ponad dwie godziny album "Mellon Collie and the Infinite Sadness", który odniósł jeszcze większy sukces od poprzednika, osiągając status dziewięciokrotnej platyny i zdobywając nominacje do siedmiu Nagród Grammy.
Podczas występu grupy w programie "Saturday Night Live" 11 listopada 1995 Corgan po raz pierwszy pokazał się publicznie z ogoloną głową – od tego czasu nigdy nie zapuścił włosów z powrotem. Przed tą drastyczną zmianą wokalista często zmieniał swoją fryzurę.
Podczas promującej album trasy koncertowej problemem stało się uzależnienie Chamberlina od heroiny. 12 lipca 1996 on i towarzyszący grupie keyboardzista Jonathan Melvoin przedawkowali w pokoju hotelowym w Nowym Jorku, co przeżył tylko Chamberlin. Reszta grupy podjęła decyzję o wyrzuceniu go z zespołu i zakończeniu trasy z zastępcami na miejscach perkusisty i klawiszowca.
Wydana w roku 1998 płyta "Adore" została nagrana przy pomocy zastępczych pałkarzy oraz automatów perkusyjnych w miejsce Chamberlina, a w zawartym na niej materiale widać było wyraźne wpływy muzyki elektronicznej. Gdy zespół nagrywał piosenki na nowy album, Martha, matka Corgana, zmarła na raka, a frontman poświęcił jej piosenkę „For Martha”. "Adore" spotkała się z przychylnością niektórych fanów i krytyków, ale wielu z nich uważało, że grupa zbyt wyraźnie odeszła od tego, co w jej muzyce było najlepsze i zaowocowało to sprzedażą nieco ponad miliona sztuk albumu, co było bardzo niskim wynikiem w porównaniu do 4,5 miliona sprzedanych egzemplarzy "Mellon Collie".
W 1999 roku Chamberlin powrócił do zespołu, a rok później światło dzienne ujrzało kolejne wydawnictwo The Smashing Pumpkins, "Machina/The Machines of God". Ponownie spotkał się on z mieszanymi uczuciami fanów i krytyków, rozchodząc się w jeszcze mniejszym nakładzie od poprzednika. Co więcej, pod koniec nagrywania grupę opuściła D’arcy Wretzky. Na czas trasy koncertowej zastąpiła ją basistka Hole, Melissa Auf der Maur.
Ostatnim albumem okazała się "Machina II/The Friends &amp; Enemies of Modern Music", z początku mająca być wydana jako podwójna płyta na wzór "Mellon Collie", ale wytwórnia Virgin nie zgodziła się na taki ruch wobec spadającej popularności zespołu. Wobec tego album został rozpowszechniony za darmo w Internecie w postaci plików MP3.
The Smashing Pumpkins rozpadli się pod koniec roku 2000, grając swój ostatni koncert 2 grudnia w Chicago.
Zwan.
W roku 2001, Corgan założył zespół Zwan, w skład którego weszli poza nim Chamberlin oraz gitarzyści Matt Sweeney i David Pajo, a w roku 2002 także basistka Paz Lenchantin znana z A Perfect Circle. Powstały album, "Mary Star of the Sea", spotkał się z dość przychylnymi recenzjami krytyków. Corgan i Zwan wzięli także udział w tworzeniu soundtracku do Spun, filmu Jonasa Åkerlunda. Mimo przychylnej opinii krytyki, zespół rozpadł się w połowie 2003 roku.
Kariera solowa.
Corgan zaczął umieszczać autobiograficzne posty na swojej stronie internetowej i w serwisie Myspace, mówiąc „Nie chcę już dłużej chronić ludzi, przez których cierpiałem”. 17 lutego 2004 zamieścił gorzką wypowiedź, w której obwinił gitarzystę, Jamesa Ihę o rozpad zespołu cztery lata wcześniej. Nazwał także D’arcy Wretzky „nikczemną narkomanką”. 3 czerwca Corgan przeprosił Ihę, pisząc, że „ogrom [sprawionego przez niego] bólu może się równać tylko ogromowi mojej wdzięczności”. Pod koniec 2004 roku Corgan wydał tomik poezji, "Blinking With Fists". Mimo raczej negatywnych recenzji, książka zadebiutowała na liście bestsellerów New York Times, w pierwszym tygodniu sprzedaży będąc na szczycie notowania dla poezji.
W tym samym roku zaczął także karierę solową, początkowo tworząc akustyczne, folkowe piosenki związane z historią Chicago. Wkrótce jednak przystąpił do nagrywania albumu "TheFutureEmbrace", łączącego brzmieniowo muzykę elektroniczną, shoegazera i rock alternatywny. Płyta została wydana 21 czerwca 2005 przez Reprise Records, spotykając się z mieszanymi uczuciami fanów i krytyków, rozchodząc się w zaledwie 69 tysiącach egzemplarzy. Podczas trasy promującej album, skromnej w porównaniu do tych z The Smashing Pumpkins czy Zwan, Corganowi towarzyszyli Linda Strawberry, Brian Liesegang i Matt Walker.
Reaktywacja The Smashing Pumpkins.
21 czerwca 2005, w dniu wydania swojego solowego albumu "TheFutureEmbrace", Corgan zamieścił całostronne ogłoszenie w "Chicago Tribune", w którym ogłosił swoje plany odrodzenia grupy. Na jego apel odpowiedział jednak tylko Chamberlin. 20 kwietnia 2006 na oficjalnej stronie zespołu pojawiło się oficjalne potwierdzenie reaktywacji. 22 maja 2007 grupa dała swój pierwszy występ od siedmiu lat, a jej nowymi członkami okazali się basistka Ginger Reyes oraz gitarzysta Jeff Schroeder, zastępujący odpowiednio Wretzky i Ihę. 10 lipca ukazał się nowy album grupy, "Zeitgeist", debiutując na drugim miejscu w zestawieniu magazynu "Billboard".
Życie prywatne.
Billy Corgan był narzeczonym Courtney Love zanim ta poznała i wyszła za Kurta Cobaina, frontmana Nirvany. W 1993 roku ożenił się ze swoją długoletnią znajomą Chris Fabian. Pojawiły się jednak plotki, jakoby Corgan i Love ponownie nawiązali romans tuż po śmierci Cobaina, podczas festiwalu Lollapalooza w roku 1994, w którym brali udział The Smashing Pumpkins. Artysta od 1995 roku pozostawał ze swoją żoną w stanie separacji, by ostatecznie rozwieść się w 1997. Corgan odmawiał dyskusji na ten temat w wywiadach, podkreślając, że to jedyny temat, na który nie będzie się wypowiadać. Opisał w końcu nieco szczegółów swojego małżeństwa w swoim blogu w roku 2005.
Pod koniec 1995 roku Corgan zaczął umawiać się z fotograf, Yeleną Yemchuk, która miała swój wkład w kilku teledyskach grupy i zaprojektowała grafikę w niektórych jej wydawnictwach. Pozostała ona narzeczoną Corgana do 2004 roku, a on sam napisał o niej utwór "Stand Inside Your Love" z albumu "Machina/The Machines of God". Muzyk przyznał, że rozstanie z Yemchuk miało ogromny wpływ na teksty piosenek z jego solowego albumu, wydanego w 2005 roku "TheFutureEmbrace".
Na początku 2006 roku Corgan wprowadził się do Courtney Love i jej córki, Frances Bean Cobain, zajmując dla siebie całe skrzydło w ich nowej rezydencji w Hollywood Hills. W latach 2010–2012 piosenkarz był w związku partnerskim z wokalistką zespołu The Veronicas – Jessicą Louise Origliasso.
Matka Corgana, Martha, umarła w 1996 roku. Poświęcony jej został utwór „For Martha”, zawarty na albumie "Adore". Później artysta nazwał na jej cześć swoją wytwórnię, Martha's Music.
Corgan otwarcie przyznaje się do kibicowania drużynie bejsbolowej Chicago Cubs, a także koszykarzom Chicago Bulls i hokeistom Chicago Blackhawks. Zawiązał także bliskie znajomości z Dennisem Rodmanem i Chrisem Cheliosem. Corgan to także fan wrestlingu
16 listopada 2015 urodził mu się syn z Chloe Mendel, Augustus Juppiter Corgan.
Współpraca z innymi muzykami.
Corgan zajął się produkcją albumów Rika Ocaseka, The Frogs, Catherine oraz Hole. Napisał także kilka piosenek zawartych na albumie ostatniej z tych grup, wydanym w 1998 roku "Celebrity Skin". Pełnił także funkcję konsultanta podczas produkcji albumu "Mechanical Animals" Marilyna Mansona. Stworzył dodatkowo ścieżki dźwiękowe do trzech filmów: "Okup" (1996), "Stygmaty" (1999) i "Spun" (2002). Udzielał się wokalnie i na gitarze dla Tony’ego Iommi, Blindside, New Order i Marianne Faithfull, poza tym gościnnie użyczył swojego głosu w utworze „Loki Cat”, zawartej na albumie "Life Begins Again" grupy Jimmy Chamberlin Complex; z kolei sam Chamberlin zagrał na perkusji w piosence „DIA” z solowego albumu Corgana.
Obecnie Corgan współpracuje przy produkcji nowych albumów Courtney Love, Shirley Manson i grupy Scorpions.
W 2010 roku pomagał zespołowi The Veronicas, w tworzeniu nowej płyty.
Porzucone projekty.
Corgan często wspominał lub tworzył projekty, które do dziś nie ujrzały światła dziennego. W roku 1996 wspominał o planach występu The Smashing Pumpkins na koncercie z serii "MTV Unplugged" oraz wydaniu pochodzącego z niego nagrania. W 1998 wspominał o nagraniu solowego albumu akustycznego, sequela dla "Vieuphorii", 29 maja 1998. Tuż przed rozpadem zespołu wyjawił także plany ponownego wydania wszystkich albumów The Smashing Pumpkins z dodatkowymi utworami. W tym czasie zamierzał także nagrać instrumentalną, prog rockową płytę z Jimmym Chamberlinem oraz Mikiem Garsonem. Ostatecznie, mimo wielu zapowiedzi, nie wydano jeszcze nagrania z ostatniego koncertu The Smashing Pumpkins w roku 2000 (później jeden z utworów, „An Ode to No One” zamieszczono na płycie DVD zawierającej teledyski grupy). Nie ukończono również serialu animowanego "Glass and the Machines of God", choć fragmenty kilku odcinków wyciekły do sieci w 2003 roku. Nie trafiły do sprzedaży także żadne utwory Zwan niezawarte na płycie "Mary Star of the Sea", choć Corgan przyznał, że powstało ich „mnóstwo”, z których niektóre być może nawet miały wejść w skład drugiego albumu grupy, „Djali Zwan”. W 2004 roku jego tomik poezji "Blinking With Fists" zawarł we wkładce informację, wedle której Corgan pracował nad powieścią, nie upowszechniono jednak żadnych jej fragmentów. Także wtedy ukazały się fragmenty jego autobiografii, "The Confessions of Billy Corgan", ale prawdopodobnie i ona nie została ukończona. W tym samym czasie w kilku wywiadach muzyk zapowiadał stworzenie wydawnictwa "ChicagoSongs", zawierającego kilka piosenek o tematyce związanej z jego rodzinnym miastem; ten pomysł prawdopodobnie został odłożony na później wobec rozpoczęcia pracy nad nowym albumem The Smashing Pumpkins, "Zeitgeist".
Styl i inspiracje.
Zapytany w 1994 roku w wywiadzie dla "Rolling Stone" o swoje inspiracje muzyczne, Corgan odpowiedział: „Gdy miałem osiem lat usłyszałem nagranie Black Sabbath i to zmieniło moje życie na zawsze. To brzmiało tak zajebiście ostro, miażdżyło kości. Potrzebowałem tego uczucia. Bauhaus i The Cure to z kolei umiejętność tworzenia nastroju i zagęszczania atmosfery. Jimi Hendrix to umiejętność przetłumaczenia tego innego brzmienia gitary. Cheap Trick – to inspiracja wokalna. Chociaż Tom Peterson powiedział mi kiedyś, że Rick Nielsen nazwał nas niemelodyjnymi”.
Chociaż Corgan nie dorobił się wielkiej sławy jako gitarzysta, kilkukrotnie został doceniony pod tym względem. Greg Prato z AllMusic w recenzji kompilacji "Pisces Iscariot" napisał, że utwór „Starla” „udowadnia, że Corgan to jeden z najlepszych (i najbardziej niedocenianych) gitarzystów lat dziewięćdziesiątych”. Magazyn Rolling Stone nazwał zaś jego i całą grupę „bezlitosnymi wirtuozami”. W kręgu gitarzystów Corgan cieszy się dużym poszanowaniem. Napisał sześć artykułów dla magazynu Guitar World, zaś jego solówki w utworach „Cherub Rock” i „Geek U.S.A.” znalazły się na liście stu najlepszych solówek w historii opublikowanej przez tenże magazyn. Także w ramach owej współpracy przeprowadził wywiad z Eddiem Van Halenem, jednym ze swoich idoli, pod koniec lat dziewięćdziesiątych.
Jego charakterystyczny, nosowy głos często stanowi obiekt sporu wśród krytyków. Miami Herald określił jego głos „jednym z najbardziej irytujących głosów muzyki rockowej”.
Wiadomo także, że Corgan jest fanem grup Pantera i Metallica.
Do jego inspiracji literackich zaliczają się między innymi William S. Burroughs i Philip K. Dick.

</doc>
<doc id="340131" url="https://pl.wikipedia.org/wiki?curid=340131" title="Wielościany Catalana">
Wielościany Catalana

Wielościany Catalana (bryły Catalana) – wielościany dualne do wielościanów archimedesowych. Wielościan dualny powstaje przez zastąpienie każdej ściany wierzchołkiem, a każdego wierzchołka ścianą.
Wszystkie wielościany są wypukłe. Ich grupy symetrii są przechodnie ze względu na ściany, ale nieprzechodnie ze względu na wierzchołki. Jest tak, ponieważ dualne do nich wielościany archimedesowe mają grupy symetrii przechodnie ze względu na wierzchołki i nieprzechodnie ze względu na ściany. W przeciwieństwie do brył platońskich i brył archimedesowych, ściany brył Catalana nie są wielokątami foremnymi. Ponadto dwie z brył Catalana mają grupy symetrii przechodnie ze względu na krawędzie: dwunastościan rombowy i trzydziestościan rombowy.
Dwa z wielościanów Catalana są chiralne: dwudziestoczterościan pięciokątny i sześćdziesięciościan pięciokątny, dualne do chiralnych brył Archimedesa: sześcio-ośmiościanu przyciętego i dwudziesto-dwunastościanu przyciętego.
Nazwa pochodzi od nazwiska belgijskiego matematyka Eugèna Charlesa Catalana.

</doc>
<doc id="340136" url="https://pl.wikipedia.org/wiki?curid=340136" title="Minia ołowiana">
Minia ołowiana



</doc>
<doc id="340138" url="https://pl.wikipedia.org/wiki?curid=340138" title="Minia">
Minia



</doc>
<doc id="340141" url="https://pl.wikipedia.org/wiki?curid=340141" title="Luiz Felipe Scolari">
Luiz Felipe Scolari

Luiz Felipe Scolari (wym. [], ur. 9 listopada 1948 w Passo Fundo) – brazylijski trener piłkarski i piłkarz w ojczyźnie znany także jako Felipão ("Duży Felipe").
Kariera piłkarska.
Jako piłkarz grał w brazylijskich klubach drugiej i trzeciej ligi. Karierę sportową zakończył w wieku trzydziestu trzech lat.
Kariera szkoleniowa.
Jego przygoda trenerska, trwająca od początku lat 80., przez pierwszą dekadę przyniosła mu wiele rozczarowań. Nie odnosił sukcesów, poza tym propozycje, jakie otrzymywał, pochodziły najczęściej od prezesów klubów niższych lig. Dlatego też w 1988 udał się na dwuletnią emigrację do Kuwejtu, w którym zdobył swoje pierwsze trofeum – Puchar kraju. Przez kilka miesięcy prowadził nawet drużynę narodową Kuwejtu, ale szybko zrezygnował i w 1991 wrócił do Brazylii.
Lata 90. to nowy etap w jego trenerskiej karierze. Scolari stał się specjalistą od osiągania dużych sukcesów ze słabymi klubami. Już w 1991 sięgnął po Puchar Brazylii z Criciuma EC, a w latach 1993–1996, prowadzone przez niego niezbyt wysoko notowane Gremio Porto Alegrense, najpierw powtórzyło ten sukces, po czym zdobyło mistrzostwo kraju oraz puchar dla najlepszej drużyny Ameryki Południowej – Copa Libertadores. Po tych sukcesach Scolari wyjechał na krótko do Japonii. Po powrocie, w 1998, po raz trzeci w swojej karierze zwyciężył w rozgrywkach o Puchar Brazylii, tym razem z Goi-s EC. W drugiej połowie 1998 pierwszy raz został zatrudniony w klubie z czołówki ligi brazylijskiej – w SE Palmeiras. W czasie rocznej pracy doprowadził go do triumfu w Copa Libertadores.
W czerwcu 2001 zastąpił Emersona Leão na stanowisku selekcjonera reprezentacji "canarinhos". W czasie mistrzostw Brazylijczycy grali skutecznie i prezentowali widowiskowy styl gry, i bez większych problemów zdobyli tytuł mistrza świata. Scolari, który miał niemały wpływ na doprowadzenie do pełnej formy Ronaldo, swoją drużynę zbudował wokół młodych i niedoświadczonych piłkarzy, z których wielu po mistrzostwach zostało wykupionych przez najlepsze kluby Europy (Ronaldinho, Gilberto Silva, Roque Junior).
Po meczu finałowym z Niemcami zrezygnował i przez kolejnych kilka miesięcy starannie przebierał w propozycjach pracy. W listopadzie 2002 objął stanowisko selekcjonera reprezentacji Portugalii. Najpierw wbrew opinii prasy pozbył się z kadry starszych zawodników, a później doprowadził ją do wicemistrzostwa Europy. W 2006 wywalczył z nią czwarte miejsce na Mundialu w Niemczech.
Scolari został zdyskwalifikowany na cztery mecze za udział w incydencie po meczu Portugalczyków z Serbami w Lizbonie, 12 września 2007 (1:1), kiedy to uderzył obrońcę drużyny serbskiej, Ivicę Dragutinovicia, jednakże później karę zmniejszono do trzech spotkań. Ta jednak zakwalifikowała się do turnieju finałowego, w trakcie którego ogłoszono, iż Scolari zostanie następcą Awrama Granta na stanowisku trenera Chelsea F.C. Scolari został zwolniony ze stanowiska trenera Chelsea 9 lutego 2009 roku ze skutkiem natychmiastowym po remisie 0:0 w meczu ligowym z Hull City.
W czerwcu 2009 roku Scolari podpisał kontrakt z klubem Bunyodkor Taszkent. Od czerwca 2010 roku był trenerem SE Palmeiras, z którego został zwolniony 14 września 2012 roku.
Od 28 listopada 2012 był ponownie trenerem reprezentacji Brazylii. Po mistrzostwach świata w 2014 podał się do dymisji, a następnie ponownie objął drużynę Gremio.
W czerwcu 2015 został szkoleniowcem Guangzhou Evergrande. W listopadzie tegoż roku po zdobyciu z tym klubem mistrzostwa kraju został wybrany trenerem roku w Chinach.

</doc>
<doc id="340142" url="https://pl.wikipedia.org/wiki?curid=340142" title="Wybory prezydenckie w Stanach Zjednoczonych w 1992 roku">
Wybory prezydenckie w Stanach Zjednoczonych w 1992 roku

Wybory prezydenckie w Stanach Zjednoczonych w 1992 roku zaznaczyły się pokonaniem urzędującego prezydenta, który jeszcze do niedawna był bardzo popularnym, uznanym wręcz za niepokonanego, przywódcą, a także uzyskaniem przez niezależnego kandydata bardzo dużego odsetka głosów.
Sytuacja.
Początkowo urzędujący od roku 1989 republikański prezydent i przez dwie poprzednie kadencje wiceprezydent George H.W. Bush uchodził za niemalże "niezwyciężonego". Za jego kadencji miał miejsce kres zimnej wojny (choć, według wielu, nie była to jego, ile wcześniejszych wydarzeń, bezpośrednia zasługa), upadł Mur Berliński oraz Stany Zjednoczone zadały klęskę Irakowi w czasie I wojny w Zatoce Perskiej, po tym, jak iracki dyktator (i, znamienne, do niedawna jeden z najbliższych sojuszników USA w regionie) Saddam Husajn, napadł i zajął Kuwejt, wyzwolony potem przez US Army.
Ale gospodarka i sprawy wewnętrzne znajdowały się w wyraźnym zastoju, co teraz było głównym przedmiotem zainteresowania Amerykanów, niż polityka zagraniczna. Generalnie Bush uznawany jest za lepszego prezydenta „polityki zagranicznej” niż wewnętrznej, choć i w tym pierwszym przypadku nie brakuje pewnych ocen krytycznych.
Nominacje.
Partia Republikańska.
Urzędujący prezydent Bush i wiceprezydent Dan Quayle zostali łatwo nominowani ponownie. Jednym z ich bardzo nielicznych oponentów był Pat Buchanan, który w pierwszych prawyborach w stanie New Hampshire uzyskał znaczny odsetek głosów. O nominację starał się m.in. David Duke – nacjonalista z Luizjany i były lider Ku Klux Klanu.
Wśród wielu działaczy rządzącej partii silna była tendencja do wymiany kandydata na wiceprezydenta, gdyż, według nich, Quayle był dla Busha bardziej obciążeniem, niż atutem (wypominano mu słynne gafy i uchylanie się od służby wojskowej w czasie wojny w Wietnamie). Ale Bush osobiście bronił Quayle’a choć potem nazwał decyzję o wybraniu go swym partnerem "największym błędem swojego życia".
Partia Demokratyczna.
Ponieważ kampania zaczynała się na dobrą sprawę już w roku 1991, kiedy Bush był politykiem bardzo popularnym, przeto wielu znanych pretendentów, jak lider większości Izbie Reprezentantów Dick Gephardt, gubernator stanu Nowy Jork Mario Cuomo czy senatorowie Al Gore z Tennessee i Jay Rockefeller z Wirginii Zachodniej ogłosiło, że nie będą stawać przeciwko Bushowi. Otworzyło to drogę innym.
Wynik prawyborów.
Pierwsze prawybory w New Hampshire wygrał były senator Tsongas, Clinton znalazł się na drugim miejscu, zaś Cuomo, mimo że oficjalnie nie kandydował, na trzecim.
Jednakże to Clinton, mimo że podczas kampanii stawiano mu zarzutów o niewierność małżeńską i unikanie służby wojskowej (jak Quayle) w czasie wojny wietnamskiej, zdobył nominację po serii spektakularnych zwycięstw w prawyborach, gdzie musiał wciąż mierzyć się z wizerunkiem "miękkiego, stereotypowego demokraty" (zobacz: Ricky Ray Rector). Clinton zaprezentował się ostatecznie jako przedstawiciel nowej generacji demokratów i polityk "trzeciej drogi", choć pozostawał w większym stopniu liberałem.
Nominacja na wiceprezydenta.
Clinton rozważał różne kandydatury na swego wiceprezydenckiego partnera na liście. Jedni doradzali mu, w tym George Stephanopoulos, aby wybrał Gephardta lub Cuomo, ale ten zdecydował się na Ala Gore’a.
Gore, były kongresmen, a wtedy senator z Tennessee, kandydował do nominacji w roku 1988, ale jej nie uzyskał (kandydatem został wtedy Michael Dukakis). W kongresie zasłynął jako krytyk polityki zbrojeniowej Reagana (choć, jako jeden z nielicznych demokratów, popierał interwencję w Zatoce Perskiej) i zwolennik ochrony środowiska.
Ciekawym jest fakt, iż własną kampanię o nominację na wiceprezydenta u boku Clintona prowadził też były gubernator Massachusetts (1963-1965) Endicott Peabody, w owym czasie człowiek 72-letni. Nikt jednak nie potraktował tego, chyba poza nim samym, poważnie.
Clinton miał w owym czasie 46 lat, a Gore 44. Ich łączny wiek jako listy, czyli 90 lat, jest najmłodszym tandemem wyborczym w historii dwóch głównych partii.
„Ten trzeci”.
Udział w wyborach zadeklarował też miliarder z Teksasu Ross Perot, który, wedle słów Stephanopoulosa, był "tubą wszelkiego niezadowolenia wyborców". Jego kandydatem na wiceprezydenta był emerytowany admirał James Stockdale z Kalifornii.
Mniejsze partie popierają.
Partia Liberalna z Nowego Jorku udzieliła nominacji demokracie Clintonowi, zaś Partia Konserwatywna z tego samego stanu Bushowi, podobnie jak ruch "Right to Life".
Przebieg kampanii.
Bush, który odczuwał coraz większe zniecierpliwienie wyborców swoją pasywną i nijaką polityką wewnętrzną, atakował Clintona za "brak charakteru", a niektórzy przeciwni mu konserwatyści rozpuszczali plotki o jego romansach. Wypominano mu też sprzeciw wobec wojny wietnamskiej.
Clinton ze swej strony atakował Busha za ową pasywność, jaką wykazywał w sprawach "domestic issues". Na jego korzyść działała też znaczna różnica wieku (Bush zbliżał się do siedemdziesiątki) oraz wzorowanie się na Johnie F. Kennedym, którego Clinton, jeszcze jako uczeń, poznał w czasie wizyty w Białym Domu.
Perot zaś we wszystkich sondażach był wyraźnie trzeci i zanosiło się na to, że zdobędzie bardzo dużo, jak na kandydata niezależnego, głosów, co mogłoby przeważyć na szansach któregoś z głównych kandydatów.
Rezultat.
Wyglądało na to, że Perot odebrał więcej głosów Bushowi, niż Clintonowi. Ale to nie była jedyna z przyczyn porażki urzędującego prezydenta. Wyborcy wybrali zmianę pokoleniową, zmęczeni też 12-letnimi rządami republikanów, nieudanymi w oczach wielu z nich z punktu widzenia polityki wewnętrznej i gospodarczej (teraz ich zdaniem bardziej istotnej) i jego lekceważącym stosunkiem do rywali w czasie kampanii i debat telewizyjnych.

</doc>
<doc id="340153" url="https://pl.wikipedia.org/wiki?curid=340153" title="Prawa polityczne">
Prawa polityczne

Prawa polityczne – uprawnienia jednostki do udziału w życiu publicznym oraz w sprawdzaniu i kontrolowaniu władzy. 
Do tych praw zaliczają się: 

</doc>
<doc id="340155" url="https://pl.wikipedia.org/wiki?curid=340155" title="Pyton siatkowy">
Pyton siatkowy

Pyton siatkowy ("Python reticulatus" lub "Malayopython reticulatus") – gatunek węża z rodziny Pythonidae. Wąż ten bardzo dobrze pływa, zarówno w rzekach, jak i w oceanach. Występuje w całej Azji płd.-wsch., zamieszkuje również Filipiny i Indonezję.
Opis.
Pozycja filogenetyczna.
Badania Rawlings i współpracowników (2008) dowiodły, że najbliższym żyjącym krewnym pytona siatkowego jest pyton timorski, a oba te gatunki są bliżej spokrewnione z żyjącymi w Australii lub na Nowej Gwinei pytonami z rodzajów "Morelia", "Leiopython", "Liasis", "Antaresia", "Aspidites", "Apodora" i "Bothrochilus" niż z gatunkami zaliczanymi do rodzaju "Python"; wyniki te potwierdziła też późniejsza analiza filogenetyczna przeprowadzona przez Pyrona, Burbrinka i Wiensa (2013). Tym samym pozostawienie pytona siatkowego i pytona timorskiego w rodzaju "Python" uczyniłoby ten rodzaj parafiletycznym. Rawlings i współpracownicy (2008) przenieśli te dwa gatunki do odrębnego rodzaju, dla którego przyjęli nazwę "Broghammerus", zaproponowaną w 2004 r. przez Raymonda Hosera dla samego pytona siatkowego. Pyron, Burbrink i Wiens (2013), potwierdzając konieczność przeniesienia pytona siatkowego i timorskiego do osobnego rodzaju, sprzeciwili się jednak nadawaniu temu rodzajowi nazwy "Broghammerus"; ich zdaniem została ona wykreowana przez Hosera w akcie „taksonomicznego wandalizmu”, definiowanego przez autorów jako prawdopodobnie celowa próba zdestabilizowania taksonomii poprzez kreowanie nowych nazw w nierecenzowanej publikacji bez oparcia o jakiekolwiek dane. Autorzy postulują, by nazwa "Broghammerus" była ignorowana przez herpetologów, oraz by dla rodzaju obejmującego pytona siatkowego i timorskiego ustanowić nową nazwę. Jako „taksonomiczny wandalizm” działalność Hosera z tych samych powodów co Pyron i współpracownicy określili też Kaiser i współpracownicy (2013); autorzy zalecają, by wykreowane przez Hosera nazwy, w tym "Broghammerus", nie były używane przez herpetologów. Reynolds, Niemiller i Revell (2014) zaproponowali dla rodzaju obejmującego pytona siatkowego i pytona timorskiego nazwę "Malayopython".
Środowisko.
Jest gatunkiem typowo nizinnym, rzadko zapuszcza się w wyższe partie powyżej 1200 m n.p.m. Zamieszkuje wilgotne tereny leśne, a także tereny porośnięte krzaczastą roślinnością. Często spotykany nad brzegami wód. Nie boi się ludzi, często zaglądając do ich domostw i ich inwentarza.
Wygląd.
Ubarwienie grzbietu w kolorze żółtym, ceglastoczerwonym lub oliwkowobrązowym z ciemnobrązowymi lub czarnymi zygzakowatymi liniami, które wzajemnie krzyżują się tworząc deseń w formie sieci z oczkami.
Wielkość i waga.
Dorasta do 10 metrów i wagi ponad 100 kg. Jest jednym z najdłuższych żyjących gatunków węży. Największy osobnik znaleziony w 1912 roku na wyspie Celebes mierzył 9,76 m, ważył 160 kg.
Pożywienie.
Poluje na warany, ptaki i ssaki. Posila się ssakami, od szczura po sporą świnię domową. Istnieje udokumentowany przypadek pożarcia człowieka przez pytona.
Rozród.
Dorosła i duża samica składa jaja w liczbie do 100 (małe samice po kilkanaście sztuk). Wysiadywanie jaj przypada samicy na okres ich rozwoju i trwa do 80 dni. Młode osobniki osiągają po wylęgu długość 60–75 cm, ważą od 110 do 170 g. Przyrost roczny w kilku pierwszych latach wynosi do 60 cm na rok, po 4-5 roku obniża się do 30 cm na rok. Długość życia w hodowli osiągnęła 21 lat.

</doc>
<doc id="340163" url="https://pl.wikipedia.org/wiki?curid=340163" title="Broń Radom">
Broń Radom

RKP 1926 Broń Radom – polski klub piłkarski z Radomia, założony 21 marca 1926. W 1957 oraz w latach 1979–1989 występował w II lidze (zaplecze ekstraklasy), zaś w 1981 awansował do 1/8 finału Pucharu Polski. Najwyższym osiągnięciem piłkarzy stało się zajęcie 3. miejsca w II lidze (gr. wschodnia) w sezonie 1979/1980.
Pięściarz radomskiej Broni, Kazimierz Paździor, w 1957 wywalczył w Pradze mistrzostwo Europy, a trzy lata później w Rzymie złoty medal igrzysk olimpijskich. W latach 1993–1995 tenisiści stołowi byli drużynowym mistrzem Polski. W klubie pozostała sekcja piłkarska, pozostałe jeszcze istniejące rozpoczęły w 1996 samodzielne funkcjonowanie.
Historia.
W związku z upowszechnianiem w Radomiu sportu fabrycznego, zorganizowano Koło Kulturalno-Oświatowe Państwowej Wytwórni Broni. W efekcie 21 marca 1926 powstał Klub Kolarzy i Motocyklistów „Broń”, który po dołączeniu się dalszych sekcji sportowych przekształcił się w Klub Sportowy "Broń" przy Państwowej Fabryce Broni. Jego pierwszym prezesem został J. Janiszewski. Z upływem czasu powstały sekcje: strzelecka, łucznicza, tenisa ziemnego, bokserska i piłki siatkowej.
Najpoważniejszy rozwój klubu przypadł po II wojnie światowej, kiedy Broń stała się klubem patronackim Zakładów Metalowych "Łucznik". Jako jedna z pierwszych po wyzwoleniu działalność wznowiła sekcja piłki nożnej. 2 kwietnia 1945 rozegrała swój pierwszy mecz, wygrywając 1:0 z KS Bata. Jeszcze w tym samym roku drugim zwycięstwem piłkarzy było zdobycie pucharu miasta z okazji Święta Pracy.
W sezonie 1946/1947 Broń wywalczyła wicemistrzostwo klasy A. W 1950 funkcję szkoleniowca objął J.Nahaczewski, pod kierunkiem którego piłkarze zdobyli tytuł mistrza województwa kieleckiego. W tym samym roku wygrali rozgrywki o puchar województwa. W 1953 uzyskali awans do III ligi (kielecko-łódzkiej). W sezonie 1954 zajęła 1. miejsce w tych rozgrywkach, w związku z czym przystąpiła do turnieju o awans do II ligi. Wygrała w nim dwa spotkania, odpadając z dalszej fazy rozgrywek. Awans uzyskała 2 lata później, kiedy w barażach pokonała Bzurę Chodaków 2:1 i 1:0, Start Kalisz dwukrotnie 1:0 i zremisowała z finalistą Pucharu Polski, Gwardią Kraków. W debiutanckim sezonie na zapleczu ekstraklasy odniosła 3 zwycięstwa, 8 razy zremisowała i przegrała 11 meczów, zajmując ostatnie 12. miejsce w grupie południowej. W 1962 zdobyła drugi puchar okręgu, pokonując w finale KSZO Ostrowiec Świętokrzyski 1:0. W 1966 rozgrywki ligi międzywojewódzkiej zakończyła na 3. miejsce, dzięki czemu awansowała do III ligi.
W sezonie 1978/1978 Broń wywalczyła mistrzostwo grupy trzeciej III ligi i awansowała na zaplecze ekstraklasy. Rok później, ustępując Motorowi Lublin i Gwardii Warszawa, zajęła 3. miejsce w klasyfikacji końcowej II ligi (gr. wschodnia), co było dotychczas najwyższym osiągnięciem piłkarzy w historii klubu. W 1981 w rozgrywkach o Puchar Polski doszła do 1/8 finału, w którym przegrała z Pogonią Szczecin 1:2. W sezonie 1983/1984 zajęła ostatnią 16. pozycję w zmaganiach ligowych i spadła z II ligi. Do rozgrywek na drugim szczeblu wróciła po roku jako mistrz grupy lubelskiej III ligi. Na zapleczu ekstraklasy grała przez kolejne 4 sezony, kończąc zmagania w dolnej części tabeli (1985/1986 – 11. miejsce, 1986/1987 – 12., 1987/1988 – 14., 1988/1989 – 14.). W 1995 po zajęciu 14. pozycji w III lidze (gr. Lublin) spadła do niższej klasy ligowej.
W 1996 z powodu przemian ustrojowych klub zakończył działalność, a istniejące jeszcze sekcje rozpoczęły samodzielne funkcjonowanie. Piłkarze przyjęli nazwę Radomski Klub Piłkarski 1926 Broń Radom, a pierwszym prezesem nowego stowarzyszenia został Bohdan Karaś.
W sezonie 2017/2018 Broń Radom została mistrzem grupy południowej IV ligi. Następnie w dwumeczu barażowym pokonała Mazovię Mińsk Mazowiecki, mistrza grupy północnej i tym samym awansowała do III ligi.
Piłkarze.
Wychowankowie.
W Broni swoją karierę piłkarską rozpoczynali przyszli reprezentanci Polski i uczestnicy europejskich pucharów:
Stadion.
W pierwszych latach działalności zarząd klubu przystąpił do budowy stadionu sportowego przy ul. Narutowicza. Na samym początku powstał tor kolarski, na którym już w 1930 rozegrane zostały zawody. W kolejnym etapie do użytku oddano: boisko piłkarskie, bieżnię, skocznię, rzutnię, strzelnicę, boiska do piłki siatkowej. Równolegle przystąpiono do budowy basenu pływackiego (o wymiarach 50x25 m) Kompleks został zbudowany w czynie społecznym przez pracowników Państwowej Wytwórni Broni.
W latach 2010-2012 nastąpiła całkowita przebudowa stadionu. Efektem końcowym jest obiekt z dwiema trybunami na około 5.000 miejsc. Przy stadionie powstała także bieżnia lekkoatletyczna z ośmioma torami dookoła płyty boiska oraz obiekty i urządzenia. Inauguracja sztucznego oświetlenia odbyła się 20 października 2012 (III liga łódzko-mazowiecka, Broń – Start Otwock 1:3). 
Kibice.
Pod koniec lat 70. XX wieku na Plantach powstał ruch kibicowski. Początkowo średnia frekwencja na meczach Broni wynosiła ok. 7 tysięcy. Niemal od początku kibice radomskiego klubu zaczęli toczyć rywalizację z „szalikowcami” z Kielc oraz z Radomiakiem. W tym czasie utrzymywali przyjazne relacje (tzw. "zgody") z ŁKS-em, Zawiszą, Arką i Polonią Bytom. W sezonie 1979/1980 ustanowili rekord widowni podczas meczu piłkarskiego w Radomiu, kiedy to II-ligowe spotkanie ze Starem Starachowice obejrzało 22 tysiące widzów.
Główne skupisko sympatyków Broni znajduje się w dzielnicach Planty, Borki i Ustronie. W pozostałych częściach miasta i miejscowościach położonych wokół Radomia występują przeważnie jednostkowo.
Pozostałe sekcje.
Wizytówką stały się sukcesy boksera Kazimierza Paździora, który w 1957 w Pradze zdobył mistrzostwo Europy, a w 1960 w Rzymie złoty medal igrzysk olimpijskich. Szczytowym osiągnięciem drużyny pięściarskiej był awans i występy w połowie lat 80. w ekstraklasie. Do krajowej elity Broń należała również w kolarstwie. Lucjan Józefowicz i Stefan Borucz stanowili część reprezentacji Polski, a cały zespół kolarski należał do ścisłej czołówki w kraju. Późniejszy zawodnik sekcji kolarskiej, Andrzej Michalak, reprezentował Polskę na olimpiadzie w Moskwie.
Ważnymi postaciami w historii radomskiego klubu byli również: Michał Sawicki - pierwszy polski mistrz świata, który tytuł zdobył w 1931 w łucznictwie, a także Lucjan Wyszyński, który razem z Sawickim zdobywali po II wojnie światowej mistrzostwo Polski w strzelectwie sportowym. Przez dłuższy czas utrzymywała się wysoka pozycja radomskiego tenisa ziemnego. Broń była w tej dziedzinie wicemistrzem Polski, a zawodnicy: Leszek Słomski, Danuta Szmidt-Calińska i Danuta Makulska byli zawodnikami reprezentacji Polski. W tenisie stołowym drużyna Broni występowała w I lidze, a Wiktor Naumowicz i Danuta Szmidt-Celińska należeli do kadry narodowej. Przełomem okazał się rok 1993, gdy sponsorem został Mirosław Kłys, właściciel firmy Euromireks. Chcąc zrobić reklamę poprzez sport, sprowadził do Radomia najlepszych polskich tenisistów stołowym: Leszka Kucharskiego, Marcina Kusińskiego, Piotra Skierskiego, Grzegorza Adamiaka. Zaowocowało to zdobyciem tytułu drużynowego mistrza Polski oraz 9 medali indywidualnych mistrzostw w latach 1993-96. Odejście sponsora spowodowało upadek sekcji.
W 1996 istniejące jeszcze sekcje rozpoczęły samodzielne funkcjonowanie, w wyniku czego powstały następujące kluby: BTS Broń – boks, KTS Broń – tenis stołowy, KKS Broń – kolarstwo.

</doc>
<doc id="340173" url="https://pl.wikipedia.org/wiki?curid=340173" title="Droga ekspresowa R3 (Czechy)">
Droga ekspresowa R3 (Czechy)



</doc>
<doc id="340178" url="https://pl.wikipedia.org/wiki?curid=340178" title="Kōnosuke Matsushita">
Kōnosuke Matsushita

 – japoński przedsiębiorca i przemysłowiec, założyciel Matsushita Electric (następnie Panasonic Corporation), jednej z japońskich firm elektrycznych i elektronicznych.
Życiorys.
Kōnosuke urodził się w chłopskiej rodzinie jako najmłodszy z ośmiorga dzieci. W wyniku problemów finansowych rodziny, musiał wyjechać w wieku 9 lat do pracy w Osace. Znalazł zatrudnienie wpierw w sklepie z piecykami hibachi (Miyata Hibachi), ale po niespełna roku właściciel splajtował i chłopiec przeniósł się do sklepu z rowerami (Godai Bicycle), które były wówczas towarem luksusowym, sprowadzanym z Wielkiej Brytanii.
Obserwując tramwaje na ulicach Osaki doszedł do wniosku, że przyszłość należy do elektryczności i zgłosił się do pracy w Osaka Electric Light Company, a następnie przeszedł do dużego teatru z zadaniem jego okablowania. Ciężka, całodobowa praca w nieogrzewanych zimą pomieszczeniach zakończyła się zapaleniem płuc.
Matsushita kontynuował pracę w Osaka Electric Light Company, szybko awansując. W wieku 22 lat otrzymał stanowisko inspektora, najwyższe możliwe dla technika.
Idąc za radą swojego ojca o korzyściach bycia przedsiębiorcą, w dniu 15 czerwca 1917 roku ustanowił własną, małą firmę produkcyjną. Trudne początki doprowadziły go prawie do bankructwa, ale ratunkiem okazało się niespodziewane zamówienie na tysiąc płyt izolacyjnych do elektrycznych wentylatorów. Pozwoliło to na rozwój przedsiębiorstwa, innowacje i nowe inwestycje. Wynajął dwupiętrowy dom i stworzył Matsushita Electric Housewares Manufacturing Works. Wysoka jakość i relatywnie niskie ceny jego wyrobów, m.in. wtyczek, oprawek i gniazdek elektrycznych własnego projektu, pozwoliły mu do 1922 roku wybudować nową fabrykę.
W 1923 roku Matsushita uznał, że istnieje wielki potencjalnie rynek na lampy rowerowe na baterie. Używane wówczas były słabej jakości i starczały na około trzy godziny użycia.
Po sześciu miesiącach prób i pracy zaprojektował lampy, które mogły świecić 40 godzin bez zmiany baterii. Hurtownicy byli jednak sceptyczni i nie wykazali nimi zainteresowania.
Kōnosuke zdecydował się ominąć tę przeszkodę i wysyłał próbki bezpośrednio do właścicieli sklepów z rowerami, z prośbą, aby je sami wypróbowali. Była to nowatorska i słuszna decyzja, która doprowadziła do ogromnej ilości zamówień.
Kolejna generacja lamp skłoniła go do stworzenia dla nich nowej marki. Kiedy natrafił w gazecie na angielskie słowo „international” i sprawdził w słowniku jego znacznie, doszedł do wniosku, że znajdująca się w nim część „national”, odnosząca się do narodu, będzie najbardziej odpowiednia dla produktu, który będzie w przyszłości używany w każdym gospodarstwie domowym. Tak powstała w 1927 roku marka „National”.
Kolejnymi sukcesami marketingowymi stały się m.in. żelazka elektryczne „Super-Iron” i odbiorniki radiowe.
Matsushita opracował nowy system zarządzania, tworząc trzy działy produkujące: pierwszy – radia, drugi – oświetlenie i baterie, trzeci – osprzęt elektroinstalacyjny, żywice syntetyczne i urządzenia elektrotermiczne. Każdy oddział miał własną administrację i ponosił odpowiedzialność za swoje zakłady. Firma wytwarzała już wówczas ponad 200 produktów i wymagała kolejnej rozbudowy. W lipcu 1933 roku przeniosła się do nowej fabryki w Kadoma, na północny wschód od Osaki.
W czasie II wojny światowej Panasonic stracił 32 fabryki i biura, głównie w Tokio i Osace.
Matsushita zdawał sobie sprawę, że do powojennej odbudowy konieczne jest korzystanie z technologii Zachodu. W 1952 roku doprowadził do porozumienia o współpracy z holenderską firmą Philips. Jako joint venture utworzono Matsushita Electronics Corporation. Nastąpił szybki rozwój produkcji m.in. telewizorów, pralek i lodówek.
W 1961 roku przeszedł na aktywną emeryturę, jeżdżąc po świecie z wykładami i zapraszając do siebie wpływowe osobistości. Sukcesy jego firmy stały się powszechnie znane, a on sam został uznany za jednego z największych przedsiębiorców świata.
Zmarł 27 kwietnia 1989 roku.
W 2008 roku koncern zmienił nazwę na Panasonic Corporation.

</doc>
<doc id="340181" url="https://pl.wikipedia.org/wiki?curid=340181" title="Anna Przybylska">
Anna Przybylska

Anna Maria Przybylska (ur. 26 grudnia 1978 w Gdyni, zm. 5 października 2014 tamże) – polska aktorka i fotomodelka.
Życiorys.
Wczesne lata.
Urodziła się 26 grudnia 1978 o godz. 3:20 w Gdyni. Była córką Bogdana Przybylskiego (1942–1995) – oficera marynarki wojennej w stopniu komandora porucznika, który zmarł 20 sierpnia 1995 wskutek choroby nowotworowej, oraz Krystyny, z zawodu technika gastronomii. Miała siostrę, Agnieszkę (ur. 1974).
W dzieciństwie występowała w dziecięcym zespole wokalno-tanecznym Jantarki.
W 1997 ukończyła IX Liceum Ogólnokształcące im. Marszałka Józefa Piłsudskiego w Gdyni. Studiowała pedagogikę obronną na Akademii Marynarki Wojennej w Gdyni, ale przerwała studia po pierwszym roku.
Kariera.
Przed rozpoczęciem kariery aktorskiej należała do agencji modelek Perfect Studio. W 1994 dotarła do pierwszej trójki konkursu Twarz Roku.
Jako aktorka zadebiutowała w 1997, odgrywając postać „Suczki” w filmie Radosława Piwowarskiego "Ciemna strona Wenus". W 1998 zadebiutowała w telewizji rolą Marylki w serialu "Złotopolscy", emitowanym na antenie TVP2. Rola przyniosła jej największą popularność. W tym okresie współpracowała także z Mirosławem Judkowiakiem, pomagając mu przy realizacjach jego produkcji, m.in. teledysków zespołu muzycznego Akcent. W 2000 zagrała „Laskę” w filmie "Sezon na leszcza". W latach 2003–2011 wcielała się w rolę dr Kariny w sitcomie "Daleko od noszy," emitowanym przez telewizję Polsat.
W listopadzie 2000 i w czerwcu 2002 wystąpiła w sesjach zdjęciowych dla magazynu „Playboy”. W latach 2004–2013 była ambasadorką kosmetyków marki Astor w Polsce, a od 2006, jako pierwsza w historii Polka, w całej Europie. Brała udział również w kampanii reklamowej marki obuwniczej CCC, marki kosmetycznej Garnier oraz sieci telefonii komórkowej Play.
Otrzymała propozycję prowadzenia programu "Perfekcyjna pani domu" i jurorowania w "Mam talent!" (obie produkcje realizowane przez TVN), jednak odrzuciła oferty.
Była matką chrzestną promu MF Stena Spirit.
Choroba i śmierć.
Pod koniec lipca 2013 przeszła operację usunięcia guza trzustki w gdańskiej klinice. Leczyła się także w Szwajcarii. Zmarła 5 października 2014, o godz. 15:18, w swoim rodzinnym domu w Gdyni Orłowie. 9 października 2014 została pochowana w grobie swojego ojca, na cmentarzu przy parafii św. Michała Archanioła w Gdyni.
Życie prywatne.
W 2000 poślubiła tenisistę Dominika Zygrę, rok później rozwiedli się. Następnie była w związku z piłkarzem Jarosławem Bieniukiem, z którym miała córkę Oliwię (ur. 18 października 2002) oraz dwóch synów: Szymona (ur. 13 stycznia 2006) i Jana (ur. 21 marca 2011).

</doc>
<doc id="340186" url="https://pl.wikipedia.org/wiki?curid=340186" title="Gustav Schäfer (muzyk)">
Gustav Schäfer (muzyk)

Gustav Klaus Wolfgang Schäfer (ur. 8 września 1988 w Magdeburgu) – niemiecki perkusista, członek zespołu Tokio Hotel.
Gra na perkusji od piątego roku życia. W 2001 dołączył do braci Toma i Billa Kaulitzów oraz Georga Listinga, tworząc zespół Devilish, znany następnie jako Tokio Hotel.
Ma żonę i córkę, mieszkają w Niemczech.

</doc>
<doc id="340189" url="https://pl.wikipedia.org/wiki?curid=340189" title="Gustav Klaus Wolfgang Schäfer">
Gustav Klaus Wolfgang Schäfer



</doc>
<doc id="340191" url="https://pl.wikipedia.org/wiki?curid=340191" title="Szreń">
Szreń

Szreń – rodzaj pokrywy śnieżnej przekrystalizowanej pod wpływem częściowego rozmrożenia i ponownego zamarznięcia, o łamliwej zlodowaciałej powierzchni. Często mylona z lodoszrenią, której powierzchnia z kolei jest tak mocna, iż utrzymuje ciężar człowieka. W języku potocznym spotyka się też często pleonazm "szreń łamliwa".

</doc>
<doc id="340195" url="https://pl.wikipedia.org/wiki?curid=340195" title="Wojciech Skupień">
Wojciech Skupień

Wojciech Skupień (ur. 9 marca 1976 w Zakopanem) – polski skoczek narciarski, wielokrotny reprezentant Polski oraz zawodnik klubu TS Wisła Zakopane.
Przebieg kariery.
Skupień zaczął skakać w wieku 8 lat. Jego pierwszym trenerem był Piotr Pawlusiak. Będąc młodym skoczkiem odnosił sukcesy na mistrzostwach świata juniorów, był również mistrzem Polski juniorów. W reprezentacji Polski zadebiutował w 1992 roku, jako 16-latek, w konkursie Pucharu Świata w Falun. W lutym 1993 roku zadebiutował na mistrzostwach świata w szwedzkim Falun.
W następnym sezonie zdobył pierwsze punkty w Pucharze Świata, zajmując 20. miejsce we francuskim Courchevel.
W wieku 17 lat po raz pierwszy wystartował na igrzyskach olimpijskich. Zajął 29. miejsce na średniej skoczni i 31. na dużym obiekcie w Lillehammer 1994.
Na MŚ w Thunder Bay w 1995 roku był 17. na średniej skoczni i 26. na skoczni dużej. W 1997 roku w Trondheim w MŚ zajął 18. miejsce na średniej skoczni.
Na igrzyskach olimpijskich w japońskim Nagano 1998 osiągnął jeden z najlepszych wyników w karierze, zajmując 11. miejsce na dużej skoczni.
Najbardziej wartościowy wynik w Turnieju Czterech Skoczni wywalczył na przełomie lat 2000/2001. W poszczególnych konkursach zajmował 18. (Oberstdorf), 14. (Garmisch-Partenkirchen), 17. (Innsbruck) i 27. miejsce (Bischofshofen). Ostatecznie TCS 2000/2001 zakończył na bardzo wysokim 13. miejscu w klasyfikacji generalnej (uzyskał łączną notę 751,3 pkt).
W 2001 roku na MŚ w Lahti zajął 15. miejsce na skoczni średniej, 28. indywidualnie na skoczni dużej i 5. drużynowo razem z kolegami z reprezentacji na skoczni K-90.
W tym samym roku wraz z kolegami z kadry zajął 3. miejsce w konkursie drużynowym PŚ w Villach.
Podczas zawodów Letniej Grand Prix w Courchevel w 2001 roku prowadził nawet po I serii skoków przed Adamem Małyszem. Ostatecznie zajął 4. miejsce, a w klasyfikacji generalnej LGP 2001 znów uplasował się wysoko – na 12. miejscu.
Na trzecich i zarazem ostatnich w jego karierze igrzyskach olimpijskich w Salt Lake City 2002 wystąpił tylko w jednym konkursie. Na skoczni K90 zajął 42. miejsce.
Najwyższe miejsca w PŚ Wojciech Skupień zajmował w Oberhofie (1995 r.) – 10. miejsce, w Engelbergu (2000 r.) – 10. miejsce i w Iron Mountain (również 2000 r.) – 6. miejsce. Wielokrotnie zajmował miejsca w drugiej i trzeciej „dziesiątce” konkursów PŚ.
W swojej karierze wygrał także kilka konkursów Pucharu Kontynentalnego i kilkanaście razy stawał na podium tych zawodów. Jest 4-krotnym indywidualnym mistrzem Polski, 3-krotnym drużynowo i kilkunastokrotnym medalistą mistrzostw Polski, zarówno indywidualnie, jak i drużynowo. Pozostał ostatnim rekordzistą (112,5 metra) nieistniejącej już skoczni K-105 w Wiśle-Malince.
Trzy razy wystąpił w igrzyskach olimpijskich (Lillehammer 1994, Nagano 1998, Salt Lake City 2002). Równocześnie Skupień 5-krotnie brał udział w mistrzostwach świata w narciarstwie klasycznym i 3-krotnie w mistrzostwach świata w lotach narciarskich.
Jego rekord życiowy to 190,5 m ustanowiony w Planicy w 2004 roku.
W październiku 2009 po raz ostatni wziął udział w mistrzostwach Polski w skokach narciarskich. Na Wielkiej Krokwi w Zakopanem uplasował się na 10. miejscu. Był to również jego ostatni start w oficjalnych zawodach.
Mieszka w Poroninie, gdzie prowadzi własny pensjonat. Żonaty, ma troje dzieci.
Puchar Świata.
Miejsca w poszczególnych konkursach Pucharu Świata.
Do sezonu 1992/1993 obowiązywała inna punktacja za konkurs Pucharu Świata.

</doc>
<doc id="340199" url="https://pl.wikipedia.org/wiki?curid=340199" title="Podróże TV">
Podróże TV

Podróże TV – zlikwidowana polskojęzyczna komercyjna stacja telewizyjna, działająca w latach 2003-2008. Specjalizowała się w nadawaniu sponsorowanych programów ofert biur podróży (tzw. "travelshopping").
Charakterystyka.
Na antenie stacji prezentowane były oferty spędzenia wakacji na całym świecie, filmami dotyczącymi wybranych miejsc wypoczynku, programy poradnikowe oraz wywiady. Widzowie za pośrednictwem telefonu mogli dokonywać rezerwacji wybranej wycieczki z oferty poprzez Telefoniczne Centrum Rezerwacji.
Po upadku jednego z właścicieli stacja z końcem września 2006 roku zawiesiła emisję programu. Od dnia 19 października 2006 roku inwestorem finansowym i właścicielem 100% udziałów PTV Production został fundusz inwestycyjny Carlson Capital Partners S.A. notowany na Giełdzie Papierów Wartościowych w Warszawie. W trakcie rozwoju stacja zmieniła formę prawną na spółkę akcyjną.
15 grudnia 2006 roku Podróże TV wznowiła emisję programu i nadawała go 24 godziny na dobę. Telewizja nadawana była FTA poprzez satelitę Hot Bird 8 do godz. 23:59, 31 grudnia 2008 roku. Od 1 stycznia 2009 roku działalność przeniesiono na portal internetowy.

</doc>
<doc id="340205" url="https://pl.wikipedia.org/wiki?curid=340205" title="R3">
R3



</doc>
<doc id="340207" url="https://pl.wikipedia.org/wiki?curid=340207" title="Ibn Khaldun">
Ibn Khaldun



</doc>
<doc id="340213" url="https://pl.wikipedia.org/wiki?curid=340213" title="Stamford Bridge (stadion)">
Stamford Bridge (stadion)

Stamford Bridge – stadion w Londynie, mieszczący 41,841 widzów, na którym swoje mecze rozgrywa angielska drużyna Chelsea F.C. Dosłowne tłumaczenie nazwy to "most Stamford" i odnosi się do potoku o nazwie Stanford, dzisiaj już nieistniejącego dopływu Tamizy.
Oficjalne otwarcie stadionu nastąpiło 28 kwietnia 1877 roku. Został on zaprojektowany przez Archibald Leitch, a w jego zamierzeniach miał on pomieścić 100 tysięcy widzów, co miało stawiać drugi najlepszy wynik kraju po obiekcie zespołu Crystal Palace. Obecny stadion Chelsea był wtedy wyłącznie areną potyczek lekkoatletycznych, pierwsze spotkania piłkarskie zaczęto rozgrywać na nim dopiero 28 lat po otwarciu. Przeznaczenie obiektu na użytek czysto piłkarski wiąże się z powstaniem klubu.
Przedsiębiorca budowlany oraz właściciel obiektu Gus Mears pragnął pozbyć się stadionu, dlatego złożył ofertę jego sprzedaży drużynie Fulham. Władze tego klubu jednak nie skorzystały z oferty. Od pomysłu sprzedaży ostatecznie odwiódł Mearsa Frederick Parker, znany finansista, który doradził mu założenie nowego klubu z siedzibą właśnie na Stamford Bridge. Od tamtego roku – 1905 – datuje się powstanie jednego z najbardziej znanych angielskich klubów – Chelsea FC.
Nazwa.
Na XVIII-wiecznych mapach Londynu można zobaczyć w okolicach dzielnicy Chelsea małą zatoczkę "Stanford". Jak wskazywały mapy kartograficzne, znajdowała się ona tam, gdzie obecnie stoi jedna z trybun obiektu – East Stand. Jadąc w stronę stadionu ulicą Fulham Road trzeba było przejechać po moście nazywanym potocznie "Little Chelsea Bridge", który wznosił się ponad małym potokiem wpływającym do zatoczki "Stanford". Ze zlepku słów powstawały nazwy "Stanford Bridge", "Stanbridge", aż ostatecznie przyjęto "Stamford Bridge" jako obecną nazwę stadionu Chelsea.
Przebudowy.
Do 1930 roku nie dokonywano żadnych remontów na stadionie. Zamierzeń twórców co do pojemności obiektu nie udało się nigdy spełnić, jednak coraz większe zainteresowanie kibiców meczami "The Blues" wymusiło rozbudowę kolejnych trybun. Zmiany zaczęły się od trybuny "Shed End", na którą uczęszczali najwierniejsi fani klubu. Przy okazji remontów, włodarze klubu zadecydowali o zadaszeniu tej trybuny.
W 1939 zaczęto budowę "North Stand". W trakcie sezonu 64/65 zadecydowano o zamontowaniu ławek, które miały stanowić 75% ogółu miejsc. Przekreśliło to szanse na poprawienie rekordu frekwencji ustanowionego 12 października 1935 roku, kiedy na ligową potyczkę z Arsenalem przyszło prawie 83 tysiące kibiców. Prace nad miejscami siedzącymi połączono z rozbudowaniem kolejnych trybun, co w sumie kosztowało około 30 milionów funtów. Po sukcesach w europejskich pucharach (m.in. Puchar Zdobywców Pucharów 1971) zaczęto przebudowę "East Stand". Kiedy prace zakończono, mecze Chelsea mogło oglądać 50 tysięcy kibiców.
"Wschodnia" była wtedy największą trybuną w Anglii, ale zarazem gwoździem do trumny dla ówczesnych właścicieli klubu. Rodzina Mears przy remoncie tej trybuny dokonała błędnych kalkulacji finansowych, przez co aby ją dokończyć, musiała sprzedać czołowych piłkarzy. Spowodowało to pogorszenie sytuacji finansowej klubu. Istniała obawa, że właściciele będą zmuszeni sprzedać grunty pod stadionem, a Chelsea swoje mecze będzie musiała rozgrywać na obiektach Fulhamu lub Queens Park Rangers. Udało się jednak tego uniknąć, dzięki angielskiemu przedsiębiorcy Kenowi Batesowi, który wykupił udziały w spółce. Chelsea nie była pierwszym klubem przez niego finansowanym - przedtem posiadał udziały w takich klubach jak Wigan i Oldham Athletic. W 1982 roku kupił klub od rodziny Mears (Chelsea należała do nich przez 77 lat) za symbolicznego 1 funta. Od tamtej pory rozpoczęła się w historii klubu "epoka Batesa".
Epoka Batesa.
Nowy prezes doprowadził do całkowitej przebudowy stadionu - prace trwały 7 lat i spowodowały całkowitą zmianę wyglądu obiektu. Wyburzono trybunę północną i południową, a pozostałe (poza "East Stand") w znacznym stopniu zostały przebudowane. Wiele remontów wynikało z wymogów nakładanych przez nowe przepisy, nakazujące zwiększenie bezpieczeństwa co w znacznym stopniu wpłynęło na patrzenie na angielskie stadiony. Nową trybunę północną oddano do użytku w trakcie sezonu 94/95, nazywając ją imieniem Matthew Hardinga, tragicznie zmarłego dyrektora Chelsea.
Rok 1997 przyniósł koniec prac na "Shed End" (nazywanej też "Umbro Stand") za którą mieści się cały kompleks hotelowo-usługowy Chelsea Village. Ostatnią ukończoną trybuną jest "West Stand", pełniąca rolę trybuny głównej. Jedyna trybuna, która pozostała w niezmienionym stanie, to trzypiętrowa "East Stand", spod której na murawę wybiegają piłkarze.
Podsumowanie.
Stamford Bridge to jeden z najstarszych oraz najnowocześniejszych stadionów na Wyspach. W jego skład wchodzą: dwupiętrowa trybuna północna im. Matthew Hardinga; również dwupiętrowa trybuna północna – "Shed End"; trzypoziomowa "East Stand" oraz największa "West Stand".
Stadion może pomieścić 41 841 widzów. Obiekt Stamford Bridge wchodzi w skład wielkiego kompleksu "Chelsea Village", który zawiera ponadto 2 czterogwiazdkowe hotele, 5 restauracji, sale bankietowe i konferencyjne, nocne kluby, podziemny parking czy różnego rodzaju pomieszczenia rekreacyjne i odnowy biologicznej. Obecnie na mecze Chelsea przychodzi średnio 41 tysięcy widzów, co stanowi siódmą pod względem wielkości widownię piłkarską w Anglii.

</doc>
<doc id="340219" url="https://pl.wikipedia.org/wiki?curid=340219" title="Felipao">
Felipao



</doc>
<doc id="340220" url="https://pl.wikipedia.org/wiki?curid=340220" title="Claude Makelele">
Claude Makelele



</doc>
<doc id="340221" url="https://pl.wikipedia.org/wiki?curid=340221" title="Felipão">
Felipão



</doc>
<doc id="340222" url="https://pl.wikipedia.org/wiki?curid=340222" title="Roman Abramowicz">
Roman Abramowicz

Roman Arkadiewicz Abramowicz (ros. Рома́н Арка́дьевич Абрамо́вич; ur. 24 października 1966 w Saratowie) – rosyjski biznesmen, inwestor i polityk. W latach 2000–2008 gubernator Czukotki, w latach 2003–2022 właściciel brytyjskiego klubu piłkarskiego Chelsea F.C. Aszkenazyjskie pochodzenie pozwoliło mu na pozyskanie w 2018 roku obywatelstwa Izraela, z kolei w 2021 na mocy lokalnego prawa rekompensującego wygnanie w XV wieku Sefardyjczyków – także Portugalii.
Jeden z najbogatszych ludzi świata, uważany również za najzamożniejszego człowieka pochodzącego z Europy Wschodniej. W 2021 Forbes wycenił jego majątek na 14,9 mld dolarów amerykańskich. Do fortuny doszedł w pierwszej połowie lat 90. dzięki przedsięwzięciom prowadzonym wspólnie z przyjaznym prezydentowi Rosji Borysowi Jelcynowi Borisem Bierezowskim, zachowując później swoje wpływy i pozycję w epoce rządów Władimira Putina.
Życiorys.
Wczesne życie.
Jego dziadek Nachman urodził się w 1887 roku w Erzwiłkach na Żmudzi, a ojciec Aron (Arkady) urodził się w 1937 roku w Taurogach na Litwie. Jego rodzice byli deportowani przez Sowietów na wschód podczas II wojny światowej. Matka Romana zmarła w roku jego urodzin, a jego ojciec zginął na budowie, gdy miał trzy lata.
Kariera biznesowo-polityczna.
Był właścicielem przedsiębiorstwa petrochemicznego Sibnieft, jednak w 2005 odsprzedał je Gazpromowi. Za czasów prezydentury Borysa Jelcyna należał do tzw. "grupy kremlowskiej", a od początku nowego tysiąclecia uchodził za oligarchę luźno powiązanego z Kremlem. W 2000 roku został gubernatorem Czukockiego Okręgu Autonomicznego, a urząd ten sprawował do 3 lipca 2008.
W 2008 roku media na podstawie dokumentów sądowych opublikowały informacje na temat szczegółów działalności Romana Abramowicza w zakresie wykorzystywania kontaktów politycznych w celach biznesowych. Przykładem był jego udział w transakcji polegającej na przekazaniu Borysowi Bieriezowskiemu pieniędzy na finansowanie telewizji ORT w zamian za organizację przetargu na prywatyzację Sibnieftu w sposób korzystny dla Abramowicza. Opisywano również udział Abramowicza w tzw. "wojnach aluminiowych", czyli krwawym konflikcie o kontrolę nad hutami aluminium - miał on korzystać z ochrony zapewnianej przez Badriego Patarkaciszwilego (za kwotę 500 mln dolarów), a po uzyskaniu udziałów w przemyśle aluminiowym przekazać je powiązanemu z władzami Rosji Olegowi Dieripasce.
W 2003 kupił angielski klub piłkarski Chelsea F.C. i jednocześnie zamieszkał w Londynie. W ciągu dwóch kolejnych lat zainwestował w ten klub ponad miliard funtów, co uczyniło Chelsea F.C. jedną z czołowych drużyn Europy. Przez pewien czas sponsorował także CSKA Moskwa, a w sezonie 2006/07 również klub piłkarski Szachtar Donieck. Do 2012 był właścicielem hali sportowej Arena Omsk w Omsku.
W 2018 na mocy tamtejszego prawa powrotu otrzymał obywatelstwo Izraela
12 marca 2022, w związku z inwazją Rosji na Ukrainę i sankcjami nałożonymi na ten kraj, został zdyskwalifikowany przez Premier League w roli udziałowca Chelsea.
Życie prywatne.
Jego pierwszą żoną była Olga, którą poślubił w 1987 r. Ich małżeństwo rozpadło się w 1989 r. W 1991 r. poślubił Irinę, stewardesę linii lotniczych Aerofłot. W marcu 2005 r. rozwiódł się z nią. Z drugą żoną ma pięcioro dzieci. Jego trzecią żoną była Darja Żukowa, z którą ma dwójkę dzieci. Para rozwiodła się po ponad 10 latach małżeństwa, w 2017 r..

</doc>
<doc id="340223" url="https://pl.wikipedia.org/wiki?curid=340223" title="Jezioro Głębinowskie">
Jezioro Głębinowskie



</doc>
<doc id="340226" url="https://pl.wikipedia.org/wiki?curid=340226" title="Anna Nicole Smith">
Anna Nicole Smith

Anna Nicole Smith (ur. 28 listopada 1967 w Mexia, zm. 8 lutego 2007 w Hollywood) – amerykańska modelka „Playboya” i aktorka.
Życiorys.
Wczesne lata.
Urodziła się w Mexia w Teksasie jako Vickie Lynn Hogan. Była córką Virgie Mae (z domu Tabers; 12 lipca 1951) i Donalda Eugene’a Hogana (ur. 12 lipca 1947, zm. 19 lutego 2007). Jej rodzice wzięli ślub 22 lutego 1967 i rozwiedli się 4 listopada. Miała pięcioro przyrodniego rodzeństwa: Donnę (ur. 11 maja 1971), Davida Tackera Jr., Donniego, Amy i Donalda. Była wychowywana przez matkę i ciotkę. W 1971 jej matka poślubiła Donalda R. Harta, wtedy też zmieniła nazwisko z Vickie Hogan na Nikki Hart.
Uczęszczała do Durkee Elementary School i Aldine Senior High School w Houston. Po drugim roku w Mexia High School w Mexia porzuciła szkołę.
Kariera.
Pracowała jako tancerka topless w klubie ze striptizem, zanim jej zdjęcie znalazło się w konkursie i w marcu 1992 trafiło na okładkę magazynu „Playboy”. Została Playmate Playboya z 1993, podpisała również kontrakt jako modelka dżinsów Guess, występowała w reklamach telewizyjnych, pojawiała się na billboardach i w reklamach prasowych.
W 1994 zadebiutowała na dużym ekranie jako Za-Za w komedii fantasy Joela Coen i Ethana Coen "Hudsucker Proxy" z udziałem Tima Robbinsa, Paula Newmana i Jennifer Jason Leigh. Jednak rola Tanyi Peters w komedii kryminalnej "" ("Naked Gun 33⅓: The Final Insult", 1994) przyniosła jej Złotą Malinę dla najgorszego debiutanta roku 1994. W 2002 prowadziła autorski program telewizyjny, mieszanka groteski, reality-show i sitcomu, w stacji E!.
Życie prywatne.
Pracując w Jim’s Krispy Fried Chicken w Mexia, Smith spotkała w restauracji kucharza Billy’ego Wayne’a Smitha, za którego wyszła 4 kwietnia 1985. Jednak w 1987 doszło do separacji, a 3 lutego 1993 do rozwodu. 22 stycznia 1986 urodził się im syn Daniel Wayne Smith, który 10 września 2006 w wyniku przedawkowania antydepresantów i metadonu zmarł w wieku 20 lat.
W 1991 poznała 86-letniego potentata naftowego, miliardera Jamesa Howarda Marshalla II, z którym wzięła ślub 27 czerwca 1994. Po 14 miesiącach, 4 sierpnia 1995 owdowiała. Jeden z dwóch synów Marshalla II – Everett Pierce Marshall (1939–2006) wytoczył jej proces sądowy o prawa do majątku. Ona tymczasowo połączyła siły z innym synem J. Howarda, Jamesem Howardem Marshallem III, którego ojciec Howard II się wyrzekł. Po śmierci syna Everetta Pierce’a Marshalla proces kontynuowała rodzina zmarłego. Toczący się 10 lat proces pochłonął wszystkie jej oszczędności. Walka o spadek po mężu toczyła się w sądzie okręgowym w Houston niemal do końca jej życia, następnie sprawa trafiła do Sądu Najwyższego Stanów Zjednoczonych, a zakończyła się dopiero w 2010 w Sądzie Apelacyjnym.
7 września 2006 w szpitalu w Nassau na Bahamach urodziła córkę Dannielynn Hope Marshall Birkhead, której ojcem był Larry E. Birkhead. 9 lutego 2007 książę niemieckiego pochodzenia Frédéric von Anhalt (właśc. Robert Lichtenberg, ur. 1943), syn policjanta, adoptowany dla pieniędzy przez księżniczkę Marie Auguste von Anhalt oraz mąż Zsa Zsy Gabor, oświadczył, że miał 10-letni romans ze Smith i potencjalnie może być on ojcem jej córki Dannielynn.
Zmarła 8 lutego 2007 w Hollywood na Florydzie w wieku 39 lat. Jej śmierć nastąpiła w wyniku wypicia mieszanki leków o podobnym działaniu, głównie uspokajających i nasennych, m.in. diazepamu, klonazepamu, lorazepamu, oksazepamu, wodzianu chloralu, topiramatu. Miała też wysoką, 39-stopniową temperaturę ciała, która była wynikiem zapalenia płuc. Osierociła pięciomiesięczną córkę Dannielynn.
Jej ciało na polecenie sądu zostało zachowane do 20 lutego 2007, czyli do momentu rozstrzygnięcia sprawy o ustalenie ojcostwa jej 5-miesięcznej córki. O prawo opieki nad Dannielynn ubiegało się 5 mężczyzn, w tym jej partner, prawnik Howard K. Stern, z którym była związana w latach 2002–2007. 2 marca 2007 decyzją sądu została pochowana na Bahamach obok syna. 10 kwietnia 2007 testy DNA wykazały, że ojcem dziewczynki jest jednak Larry Birkhead. Zostawiła nieaktualny testament, w którym jedynym spadkobiercą czyniła zmarłego we wrześniu syna Daniela. Cały jej majątek odziedziczyła córka Dannielynn.

</doc>
<doc id="340228" url="https://pl.wikipedia.org/wiki?curid=340228" title="Pistolet Borchardt C93">
Pistolet Borchardt C93

Borchardt C93 – pistolet samopowtarzalny skonstruowany przez Hugo Borchardta. Jeden z pierwszych produkowanych seryjnie pistoletów samopowtarzalnych. Pistolet został opatentowany w 1893 roku. Jego konstruktor był Amerykaninem niemieckiego pochodzenia, od lat 80. XIX wieku mieszkającym w Niemczech.
Pistolet Borchardt C93 z powodu dużych wymiarów był bronią nieergonomiczną i dlatego nie znalazł powszechnego zastosowania. Zasada działania opierała się o krótki odrzut lufy, z zamkiem ryglowanym układem dźwigni (zasada działania podobna do zastosowanej w karabinach maszynowych Maxim). Ponieważ wymiary i kształt utrudniały strzelanie jednorącz, C93 był wyposażony w dostawną kolbę, którą mocowano do tylnej części korpusu. Zasilany z magazynka pudełkowego o pojemności 8 nabojów.
Borchardt C93 był, jak większość konstrukcji pionierskich, bronią niezbyt udaną. W drugiej połowie lat 90. XIX wieku Georg Luger przekonstruował pistolet Borchardta. Dzięki wprowadzonym zmianom udało mu się znacznie zmniejszyć rozmiary broni. Przekonstruowany pistolet był następnie produkowany jako P08 Parabellum.

</doc>
<doc id="340229" url="https://pl.wikipedia.org/wiki?curid=340229" title="Lenny Pidgeley">
Lenny Pidgeley

Lenny Pidgeley (ur. 7 lutego 1984 w Twickenham w Londynie) – angielski piłkarz występujący na pozycji bramkarza. Obecnie gra w Exeter City.
Życiorys.
Lenny Pidgeley zawodową karierę rozpoczynał w 2002 roku w Chelsea, jednak nie potrafił wywalczyć sobie tam miejsca w podstawowej jedenastce. W sezonie 2003/04 przebywał na wypożyczeniu w zespole Watford F.C. i rozegrał tam 27 meczów. W 2005 roku na tej samej zasadzie przeszedł do Millwall. Działacze popularnych "Lwów" rok później zdecydowali się wykupić angielskiego golkipera na stałe. W Chelsea Pidgeley wystąpił tylko w dwóch spotkaniach, między słupkami Millwall pojawił się już natomiast ponad 50 razy.

</doc>
<doc id="340230" url="https://pl.wikipedia.org/wiki?curid=340230" title="Pistolet Borchardta">
Pistolet Borchardta



</doc>
<doc id="340232" url="https://pl.wikipedia.org/wiki?curid=340232" title="Grzybica paznokci">
Grzybica paznokci

Grzybica paznokci (łac. "onychomycosis", "tinea unguinum") − choroba mogąca towarzyszyć grzybicy stóp i dłoni, a także innym postaciom grzybicy skóry. Zakażony paznokieć traci swe różowe zabarwienie, ulega pobruzdowaniu i łatwo się kruszy. Naskórek pod zgrubiałym i popękanym brzegiem płytki ulega nadmiernemu rogowaceniu. Te zmiany mogą się utrzymywać długo i stanowią dla chorego dokuczliwe utrudnienie w codziennym życiu, a dla jego otoczenia źródło zakażenia pośredniego lub bezpośredniego.

</doc>
<doc id="340233" url="https://pl.wikipedia.org/wiki?curid=340233" title="Droga krajowa nr 63 (Polska)">
Droga krajowa nr 63 (Polska)

Droga krajowa nr 63 – droga krajowa przebiegająca przez województwa: warmińsko-mazurskie, podlaskie, mazowieckie i lubelskie. Łączy ona miejscowość Perły, gdzie ma powstać przejście graniczne Perły-Kryłowo z rosyjskim obwodem kaliningradzkim, z przejściem granicznym Sławatycze-Domaczewo na granicy z Białorusią. Ma ok. 410 km długości.
Drogę tę przecina droga ekspresowa S8 (w Zambrowie). W przyszłości będą ją przecinały również autostrada A2 (w okolicach Siedlec) i droga ekspresowa S19 (w Radzyniu Podlaskim).
Historia numeracji.
Na przestrzeni lat trasa posiadała różne oznaczenia:
Droga 63 po 2012 roku w Zambrowie.
W październiku 2012 roku otwarto Obwodnicę Zambrowa w ciągu drogi ekspresowej S8. W ramach tej inwestycji ma powstać również Południowo-wschodnia obwodnica Zambrowa, która ma być częścią drogi krajowej nr 63 i drogi krajowej nr 66. Dzięki temu samochody jadące z Łomży do Siedlec i Bielska Podlaskiego nie będą musiały jechać przez centrum miasta, tylko ominą Zambrów od strony zachodniej.

</doc>
<doc id="340234" url="https://pl.wikipedia.org/wiki?curid=340234" title="Superfosfat">
Superfosfat

Superfosfat – nawóz fosforowy zawierający rozpuszczalny w wodzie diwodorofosforan wapnia, Ca(H2PO4)2. Najlepiej przyswajalny przez rośliny jest w formie H2PO4-, jednocześnie ta forma jest najbardziej podatna na sorpcje glebową i przechodzi w nierozpuszczalne w wodzie sole glinu, żelaza, wapnia. Otrzymywany głównie z fosforytów i apatytów przez działanie na nie kwasami mineralnymi. Nawóz może mieć formę drobnoziarnistą (pylistą) albo granulowaną (drobne ziarenka o średnicy 2–4 mm).
Odmiany superfosfatu.
Superfosfat zwyczajny (pojedynczy) otrzymuje się przez zalanie zmielonej skały fosforytowej kwasem siarkowym, w wyniku czego zawiera gips, będący balastem:
Zawartość fosforu w superfosfacie zwyczajnym wynosi 15–19% w przeliczeniu na P2O5.
W wyniku działania na fosforyty kwasem fosforowym:
otrzymuje się superfosfat podwójny (potrójny) o znacznie większej zawartości fosforu – 46% w przeliczeniu na P2O5.
Ten rodzaj superfosfatu powstaje w wyniku zobojętnienia nadmiaru kwasów pozostałych w nawozie po procesie produkcyjnym za pomocą amoniaku. Zawiera około 2% przyswajalnego azotu.
Formy superfosfatu.
Superfosfat prosty pylisty – zawiera 18% P2O5, 10% siarki w postaci siarczanów, 28% tlenku wapnia oraz mikroskładniki. Szary proszek.o odczynie wyraźnie kwaśnym. Jest to nawóz przedsiewny, wymagający wymieszania z glebą. Pogłównie może być stosowany tylko na użytkach zielonych. Nie należy stosować go na glebach kwaśnych i zasadowych z powodu łatwego uwsteczniania.
Superfosfat prosty granulowany – zawiera 19% P2O5. Jest łatwiejszy w stosowaniu jednocześnie mniej narażony na uwstecznianie. Nie ulega tak łatwo uwstecznianiu jak superfosfat prosty pylisty. Nawóz ten wymaga wymieszania z glebą. Jest stosowany przedsiewnie, niekiedy w małych dawkach razem z nasionami.
Superfosfat potrójny granulowany – zawiera 46% P2O5, Nawóz łatwo przyswajalny, stasowany przedsiewnie. Można go stasować pod wszystkie rośny i wszystkie gleby.
Superfosfat borowany – zawiera 44% P2O5 oraz 0,5% boru. Właściwości podobne jak superfosfat potrójny granulowany. Stosuje się go pod rośliny uprawne wrażliwe na niedobór boru (np. buraki, lucerna).

</doc>
<doc id="340236" url="https://pl.wikipedia.org/wiki?curid=340236" title="Grzybica strzygąca">
Grzybica strzygąca

Grzybica strzygąca ("tinea capitis trichophytica") – jedna z postaci grzybicy skóry głowy. Według badań europejskich wywoływana jest głównie przez dermatofity z rodzaju "Trichophyton": "Trichophyton tonsurans", "Trichophyton violaceum". Badania amerykańskie wykazują, że większość przypadków tej choroby powodują "Microsporum audouinii" i "Trichophyton tonsurans", zaś "Trichophyton violaceum" i "Trichophyton soudanense" dominują w krajach afrykańskich, w USA były przyczyną tylko nielicznych przypadków tej choroby.
Objawy.
Ma dwie odmiany: powierzchniową i głęboką. Postać powierzchniowa wyróżnia się charakterystycznymi wykwitami. Są to okrągłe, wyraźnie ograniczone ogniska, w których obrębie widać krótko, tuż przy skórze, nierówno poułamywane, przerzedzone włosy, zniszczone grzybem
Postać głęboka grzybicy strzygącej występuje najczęściej na głowie dziecka lub na skórze brody u mężczyzny. Wywołuje ona ostry stan zapalny z tworzeniem się bolesnych guzków różnej wielkości. Przy ich ucisku wydziela się treść ropna. Na miejscu tych zmian włosy ulegają zniszczeniu i dlatego po wygojeniu powstają trwałe wyłysienia i blizny
Po okresie pokwitania zdarzają się przypadki samowyleczenia bez pozostawienia blizny.
Patologia.
Grzybica skóry owłosionej głowy rozwija się, gdy inokulum od innej osoby lub zwierzęcia dostanie się na odsłoniętą rogową warstwę skóry głowy. Przyczyną takiego uszkodzenia naskórka może być uraz skóry głowy, ciasne oplatanie włosów lub stylizacja włosów za pomocą zainfekowanych tym patogenem narzędzi. Ogólnie rzecz biorąc, rozprzestrzenianie się grzybów jest ułatwione przez ubóstwo, złą higienę i przeludnienie. Gdy grzyb wejdzie w warstwę rogową naskórka, nadal atakuje naskórek, następnie wnika do mieszka włosowego, penetruje łodygę włosa i rośnie na całej długości włosa. Strzępki rosną dystalnie, aż osiągną górną granicę strefy keratynizacji, gdzie trzon włosa jądrzastego całkowicie rogowacieje i przekształca się w twardą, pozbawioną jąder keratynę. Końcowy koniec rosnącej strzępki tworzy pierścień (tzw. grzywka Adamsona). strzępki grzyba nadal rosną, wyrastają nad powierzchnię włosa i wytwarzają artrokonidia. Ostatecznie z powodu sił mechanicznych (wzrost grzyba) i wytwarzanego przez niego enzymu keratynaza wszystkie chore mieszki włosowe słabną, a włosy odpadają na wysokości 1–2 mm nad skórą (stąd nazwa grzybica strzygąca). Pozostałe włosy mają charakterystyczny ciemnoszary wygląd dzięki grzywce Adamsona.
Leczenie.
Pomimo dostępności nowszych leków przeciwgrzybiczych, leczenie grzybicy owłosionej skóry głowy pozostaje wyzwaniem. Konieczna jest ogólnoustrojowa terapia przeciwgrzybicza. W USA jedynym zatwierdzonym do niej lekiem jest gryzeofulfina. Chociaż terapia gryzeofulwiną jest zwykle dobrze tolerowana, lek może powodować żołądkowo-jelitowe działania niepożądane i musi być podawany przez kilka tygodni, co może utrudniać skuteczne leczenie małych dzieci. Naukowcy zgłaszali również obawy dotyczące pojawienia się tolerancji klinicznej na gryzeofulwinę. W niedawnym badaniu początkowy odsetek odpowiedzi na leczenie gryzeofulwiną w zalecanej dawce 11 mg/kg/dobę wynosił tylko 52,2% pod koniec 6 tygodnia terapii i 57,0% pod koniec 10 tygodnia. Flukonazol w dawce 6 mg/kg/dobę podawany przez 6 tygodni nie przyniósł znacząco lepszych wyników. W praktyce klinicznej stosuje się obecnie dawki gryzeofulwiny do 20 mg/kg/dzień przez 8 tygodni.

</doc>
<doc id="340237" url="https://pl.wikipedia.org/wiki?curid=340237" title="DK63">
DK63



</doc>
<doc id="340238" url="https://pl.wikipedia.org/wiki?curid=340238" title="Grzybica woszczynowa">
Grzybica woszczynowa

Grzybica woszczynowa, strupień woszczynowy, dawniej "parch" (łac. "tinea favosa capitis") – jedna z odmian grzybicy głowy, znacznie różniąca się wyglądem od pozostałych.
Etiologia.
Grzybicę woszczynową wywołują przede wszystkim dermatofity z gatunków: "Trichophyton schoenleinii", "Trichophyton mentagrophytes", "Microsporum gypseum".
Objawy i przebieg.
Może występować na skórze gładkiej, lecz przeważnie zajmuje owłosioną skórę głowy. Jej charakterystycznym wykwitem jest okrągła, szarawożółta tarczka ("scutulum"), w środkowej części lekko wklęśnięta, silnie przylegająca do skóry, średnicy 1–2 cm, będąca w istocie strupem zawierającym nitki kolonii grzyba; włosy w obrębie zmian stają się szare, matowe, szorstkie, pokręcone, łatwo się łamią i tracą elastyczność. Infekcji towarzyszy cuchnący zapach. Tarczki tworzą na coraz większej powierzchni grube złogi, pod którymi przy dłuższym stadium choroby, powstają gładkie, lśniące blizny, całkowicie pozbawione włosów. Obok odmiany typowej ("favus follicularis") istnieją też beztarczkowe odmiany choroby: łupieżopodobna ("favus pityroides") i łuszczycopodobna ("favus impetigoides"). Zakażone włosy świecą matowozielono w świetle lampy Wooda. Obecnie w Polsce ta odmiana grzybicy jest rzadkością, nadal jest rozpowszechniona np. w krajach afrykańskich.

</doc>
<doc id="340239" url="https://pl.wikipedia.org/wiki?curid=340239" title="Wybory samorządowe w Polsce w 1998 roku">
Wybory samorządowe w Polsce w 1998 roku

Wybory samorządowe w 1998 zostały przeprowadzone w dniu 11 października 1998 roku. Oddano głosów ważnych 11 721 825, karty oddało 12 945 043 osób na 28 544 777 uprawnionych. Frekwencja w wyborach do sejmików województw wyniosła 45,35%, głosów nieważnych oddano 9,06%.
Wybierane organy.
Wybierano:
Łącznie do obsadzenia było 63 767 mandatów.
Wyniki wyborów.
Sejmiki województw.
Wyniki głosowania.
"Wszystkie dane wyrażono w procentach. "

</doc>
<doc id="340240" url="https://pl.wikipedia.org/wiki?curid=340240" title="Duel Masters">
Duel Masters



</doc>
<doc id="340247" url="https://pl.wikipedia.org/wiki?curid=340247" title="Ibn Haukal">
Ibn Haukal

Ibn Haukal (X wiek) - irański podróżnik i geograf. W swoich pracach opisał m.in. Sudan Zachodni, Andaluzję i Sycylię.

</doc>
<doc id="340252" url="https://pl.wikipedia.org/wiki?curid=340252" title="Asier del Horno">
Asier del Horno

Asier del Horno Cosgaya (ur. 19 stycznia 1981 w Barakaldo) – piłkarz hiszpański narodowości baskijskiej grający na pozycji lewego obrońcy. Od sierpnia 2011 do sierpnia 2012 zawodnik Levante UD.
Wychowanek klubu Athletic Bilbao, następnie grał w Chelsea FC i Valencia CF. W 2007 roku powrócił do Athleticu Bilbao na zasadzie wypożyczenia, jednak w 2008 roku powrócił do drużyny "Nietoperzy". W Primera División del Horno zadebiutował 9 września 2000 roku jako zawodnik Bilbao w przegranym 2:0 meczu z Deportivo La Coruña. Pierwszą bramkę w lidze zdobył natomiast 16 lutego 2002 roku w wygranym 2:1 pojedynku Athleticu z Realem Madryt. W reprezentacji Hiszpanii zadebiutował 3 września 2004 roku w zremisowanym 1:1 spotkaniu przeciwko Szkocji. Był powołany do składu reprezentacji na Mistrzostwa Świata 2006, ale z powodu kontuzji nie wziął udziału w turnieju. Del Horno ma za sobą także występy w reprezentacji Kraju Basków, w której po raz pierwszy wystąpił 27 grudnia 2003 roku w zwycięskim 2:1 meczu z Urugwajem. Z powodu problemu z kontuzjami Levante UD rozwiązało z nim kontrakt na początku sierpnia 2012. Po rozstaniu z Levante UD postanowił zakończyć karierę w wieku zaledwie 31 lat. Powodem tej decyzji były powracające urazy.

</doc>
<doc id="340262" url="https://pl.wikipedia.org/wiki?curid=340262" title="Wojna o sukcesję austriacką">
Wojna o sukcesję austriacką

Wojna o sukcesję austriacką – wojna toczona w latach 1740-1748 pomiędzy Prusami, Francją, Hiszpanią i Bawarią a Austrią, Saksonią i Sardynią.
Była spowodowana wstąpieniem na tron austriacki kobiety, Marii Teresy, i nieuznaniem przez Prusy sankcji pragmatycznej cesarza Karola VI.
Wojna została rozpoczęta najazdem Prus na Śląsk i zdobyciem go rok później. W 1746 z Austrią sprzymierzyła się Rosja, która wysłała swój korpus interwencyjny nad Ren. Wojna zakończyła się utratą Śląska przez Austrię, która oddała go Prusom na mocy pokoju w Akwizgranie podpisanego w 1748. Zdobycie Śląska, jednej z najbogatszych prowincji Cesarstwa, było jednym z ważniejszych czynników powodujących przekształcenie się Prus w mocarstwo europejskie. Wojna spowodowała ostateczne załamanie się systemu powstałego po pokoju westfalskim.
Przebieg wojny.
Cesarz Karol VI zasłabł na polowaniu w październiku 1740 r. Zmarł 20 października. Sankcja pragmatyczna wskazywała wprawdzie następców zmarłego cesarza w osobach Marii Teresy i jej męża, ale sukcesja w krajach dziedzicznych wciąż była niepewna. W takiej sytuacji pomoc małżonkom zaproponował król Prus Fryderyk II Wielki. Zapłatą za nią miał być Śląsk, który Fryderyk, nie pytając nikogo o zgodę, zagarnął w ciągu dwóch miesięcy, między grudniem 1740 a lutym 1741 r. Maszerująca przeciwko Prusakom armia marszałka Neipperga została 10 kwietnia 1741 r. pobita pod Małujowicami. Klęska austriacka umożliwiła zabór Śląska. Co gorsza dla nowej królowej, inne kraje, które wcześniej uznały sankcję pragmatyczną, również zechciały wzbogacić się kosztem Austrii.
Sukces Prus przypomniał niektórym monarchom o ich prawach do wiedeńskiego tronu. Dynastyczne tytuły mieli mężowie córek Józefa I, starszego brata Karola VI. Byli to elektor bawarski Karol Albert i elektor saski, a równocześnie król Polski, August III. Na habsburskie posiadłości we Włoszech wciąż łakomym okiem patrzyła Hiszpania, gdzie królowa Elżbieta Farnese uporczywie kierowała ku sprawom Italii myśli swojego męża. Król Sardynii Karol Emanuel III wciąż miał ambicję podbić Lombardię. Dążenia te popierała Francja, gdzie przewagę na dworze uzyskała partia wojenna z marszałkiem Belle-Isle. Dzięki staraniom Belle-Isle’a zawarto traktat rozbioru ziem habsburskich.
Fryderyk II miał otrzymać Dolny Śląsk, podczas gdy Górny Śląsk i Morawy miały przypaść Augustowi III, a elektor bawarski otrzymywał Czechy, Górną Austrię i Tyrol oraz koronę cesarską. Austria była w tym konflikcie początkowo odosobniona. Nie mogła liczyć na pomoc Rosji, uwikłanej w wojnę ze Szwecją. Wielka Brytania, Hanower i Holandia stały po stronie Marii Teresy, ale ograniczały się tylko do wsparcia finansowego.
Koalicja tymczasem nie próżnowała. Na jesieni 1741 r. elektor bawarski zajął Górną Austrię i Czechy, a 24 stycznia 1742 r. został wybrany cesarzem. W tej sytuacji Marii Teresie pomogła obawa Fryderyka II przed nadmiernym wzrostem potęgi elektora bawarskiego oraz chęć zatrzymania przez Prusy całego Śląska. Dzięki pośrednictwu angielskiej dyplomacji Maria Teresa zawarła z Fryderykiem rozejm. Ponadto królowa znalazła silne oparcie na Węgrzech, gdzie podczas koronacji 18 maja 1741 r. obiecała przywrócenie dawnych swobód. Za sprawą Jánosa Pálffy’ego Węgrzy wystawili liczną armię.
W pierwszych miesiącach 1742 r. Austriacy ruszyli do kontrofensywy. Odzyskali Górną Austrię i zajęli prawie całą Bawarię. Tymczasem Fryderyk II zerwał rozejm i współdziałając z Sasami zaatakował Czechy i Morawy. 17 maja 1742 r. zadał wojskom austriackim klęskę pod Chotusicami. Maria Teresa została zmuszona do podpisania 11 czerwca we Wrocławiu pokoju oddającego Prusom Śląsk (oprócz księstw cieszyńskiego i opawskiego) oraz ziemię kłodzką. W ślad za Prusami z wojny wycofała się również Saksonia. W efekcie Austriacy odzyskali Czechy. Tak zakończyła się I wojna śląska. 12 maja 1743 r. Maria Teresa koronowała się w Pradze na królową Czech.
Do niewielkich działań doszło również we Włoszech. Karol Emanuel lawirował między Francją i Austrią. Ostatecznie desant wojsk hiszpańskich w Italii na przełomie 1741 i 1742 r. sprawił, że zbliżył się do Marii Teresy. We wrześniu 1743 r. zawarł sojusz z Austrią za cenę obietnicy Piacenzy i części Lombardii. W 1743 r. do wojny włączyła się również Wielka Brytania. We Francji doszła do głosu partia wojenna. W październiku 1743 r. podpisano pakt familijny z Hiszpanią, a armia francuska wkroczyła do austriackich Niderlandów. Austriacy zrezygnowali z obrony Belgii i przenieśli działania wojenne nad Ren. Zagrozili nawet Alzacji.
W roku 1744 po ataku Austriaków na Neapol armia francusko-hiszpańska uderzyła na Piemont, gdzie w bitwie pod Bassignana nad Tanaro rozbiła wojska sardyńskie i austriackie, po czym zajęła Parmę i Modenę. 
W tej sytuacji do wojny przystąpił ponownie Fryderyk II, którego zaniepokoił wzrost austriackiej potęgi w Niemczech (II wojna śląska). Fryderyk sprzymierzył się z cesarzem Karolem i jesienią 1744 r. uderzył na Czechy i zajął Pragę. Austriacy musieli opuścić Bawarię, ale wyprawa Fryderyka do Czech zakończyła się niepowodzeniem i odwrotem armii pruskiej. Zachęcona tym Austria zawarła sojusz z Saksonią i uderzyła na Śląsk. Fryderyk obronił jednak swoją zdobycz odnosząc zwycięstwo nad połączonymi wojskami austriacko-saskimi pod Dobromierzem 4 czerwca 1745 r. Następnie Fryderyk najechał Saksonię. 25 grudnia 1745 r. Maria Teresa podpisała pokój w Dreźnie, który powtarzał warunki pokoju wrocławskiego.
20 stycznia 1745 r. zmarł cesarz Karol VII. Nowy elektor bawarski Maksymilian III Józef, mimo nacisków francuskich, poparł kandydaturę Franciszka Stefana, którego wybrano cesarzem 13 września.
Francuzi opanowali tymczasem austriackie Niderlandy. Hiszpański infant Filip zajął we Włoszech Piemont i część Mediolanu. Po zawarciu w Dreźnie pokoju kończącego II wojnę śląską Austria całą swoją uwagę skupiła na Włoszech, gdzie naprzeciwko sprzymierzonej z Austrią Sardynii stanęły siły francusko-hiszpańskie (ok. 40 000 ludzi), dowodzone przez generałów Gagesa oraz Mailleboisa. Austriakami w sile 30 000 żołnierzy dowodził feldmarszałek książę Józef Wenzel von Lichtenstein. W bitwie pod Piacenzą dnia 16 czerwca 1746 r. armia francusko-hiszpańska została rozbita, a Austriacy zajęli Mediolan i Piemont. W tym samym roku Austriacy zdobyli Genuę i zagrozili granicom Francji. Zostali jednak rychło wyparci przez ludowe powstanie. Jednocześnie w 1746 zmarł Filip V i Hiszpania straciła zainteresowanie sprawami włoskimi.
W roku 1747 Francuzi podjęli co prawda próbę kontrofensywy na Piemont, jednak w bitwie z Sardyńczykami na wzgórzu Assietta doznali tak poważnych strat, że odstąpili od zamiaru zajęcia tego terytorium. 
Wyczerpująca wojna została zakończona 18 października 1748 r. przez pokój w Akwizgranie. Austria utraciła Śląsk na rzecz Prus oraz księstwo Parmy i Piacenzy (i Guastalii) na rzecz hiszpańskiego infanta Filipa. Karol Emanuel III otrzymał obszary Vighery i Nowarry. Oznaczało to w praktyce zakończenie półwiecza wojen we Włoszech. Monarchia Habsburgów utrzymała się, a armie austriackie wykazały swoją wartość na polach bitew. Maria Teresa w istocie jednak nigdy nie pogodziła się z utratą Śląska, co było jedną z przyczyn wybuchu III wojny śląskiej.

</doc>
<doc id="340263" url="https://pl.wikipedia.org/wiki?curid=340263" title="Lassana Diarra">
Lassana Diarra

Lassana Diarra (ur. 10 marca 1985 roku w Paryżu) – francuski piłkarz występujący na pozycji pomocnika.
Kariera klubowa.
Początki.
Karierę zaczynał w Le Havre AC, w lipcu 2005 został zawodnikiem Chelsea W ostatni dzień okna transferowego – 31 sierpnia 2007 r. Diarra został piłkarzem Arsenalu. W Arsenalu przejął koszulkę z nr 8 po Frederiku Ljungbergu. W pierwszej jedenastce Arsenalu zadebiutował 19 września 2007 r. w pierwszej kolejce fazy grupowej Ligi Mistrzów w meczu z Sevilla FC, wygranym przez Arsenal 3:0. 16 stycznia 2008 przeszedł do Portsmouth, gdyż nie mógł liczyć na grę w podstawowej jedenastce. Dwukrotnie został wybrany najlepszym młodym zawodnikiem obu swoich byłych klubów – Le Havre AC (2004) i Chelsea (2006).
Real Madryt.
17 grudnia 2008 Real Madryt potwierdził, że Portsmouth zaakceptowało ofertę transferu. Ceny nie podano, ale szacuje się, iż klub ze stolicy Hiszpanii zaoferował za defensywnego pomocnika ponad 20 milionów euro.
21 grudnia został oficjalnie piłkarzem Realu Madryt, zaś 22 grudnia odbyła się jego prezentacja na Estadio Santiago Bernabeu. W barwach klubu z Madrytu zadebiutował 4 stycznia 2009 z numerem 6 na koszulce w meczu z Villarrealem (1–0). W spotkaniu tym zaliczył asystę przy bramce Raula. Po zaledwie pół roku gry dla Realu młody Francuz został okrzyknięty następcą Claude'a Makélélé, niegdyś piłkarza Realu. Dzięki świetnej grze Lass został wybrany przez UEFA do jedenastki odkryć La Liga.
W nowym sezonie 2009/2010 występuje z numerem 10 na koszulce. W pierwszym spotkaniu ligowym przeciwko Deportivo La Coruña strzelił debiutancką bramkę dla zespołu "Los Blancos".
W sezonie 2010/2011 był raz rezerwowym, a raz graczem występującym w wyjściowej jedenastce. Był niezadowolony jednak ze swojej pozycji i wiele mówiło się o jego odejściu po sezonie.
Przed sezonem 2011/2012 negocjował z wieloma klubami m.in. z Tottenhamem, ale ostatecznie został w Madrycie i został zgłoszony do rozgrywek ligi hiszpańskiej z numerem 24, z którym w przeszłości w barwach drużyny ze stolicy występował m.in. Claude Makélélé, do którego Lass jest porównywany.
W Hiszpanii grał w koszulce z napisem Lass, co spowodowane było obecnością w drużynie Realu zawodnika o tym samym nazwisku – Mahamadou Diarry, który opuścił zespół w zimowym okienku transferowym sezonu 2010/11, na rzecz AS Monaco.
Anży Machaczkała.
Przed kolejnym sezonem również był wymieniany jako potencjalne wzmocnienie wielu europejskich klubów. Poważnie mówiło się o Spartak Moskwa. 31 sierpnia Diarra został sprzedany do Anży Machaczkała. Kwota transferu wyniosła 5 milionów euro. Francuz podpisał 4-letni kontrakt. Początkowo do Anży miał przejść na zasadzie wypożyczenia, ostatecznie jednak rosyjski klub zdecydował się na kupno gracza. Jak przyznał sam piłkarz, nie przeszedł do Anży z powodów finansowych, ale za namową Samuela Eto’o.
Lokomotiw Moskwa.
Z powodu obniżenia budżetu Anży, Diarra odszedł do Lokomotiwu Moskwa za 12 milionów euro. Z klubem ze stolicy Rosji podpisał 3-letni kontrakt. W sezonie 2013/14 rozegrał łącznie 17 spotkań w barwach Lokomotiwu, strzelając 1 bramkę.
Olympique Marsylia.
24 lipca 2015 podpisał czteroletni kontrakt z francuskim Olympique Marsylia. W ciągu dwóch sezonów rozegrał dla tego klubu 45 spotkań strzelając 1 bramkę.
Al-Jazira.
17 lipca 2017 został zawodnikiem emirackiego klubu Al-Jazira Abu Zabi. W sezonie 2017 wystąpił w 5 meczach tej drużyny, a po jego zakończeniu opuścił klub.
Paris Saint-Germain.
24 stycznia 2018 podpisał półtoraroczny kontrakt z Paris Saint-Germain. 21 lutego 2019 rozwiązał kontrakt z klubem i zakończył karierę.
Kariera reprezentacyjna.
Reprezentował Francję w kategorii wiekowej U-21. Regularnie powoływany do seniorskiej reprezentacji Francji. W pierwszym składzie zadebiutował 24 marca 2007 przeciwko Litwie w eliminacjach Euro 2008. Grał przez cały mecz.
30 maja 2010 roku podczas zgrupowania reprezentacji Francji w RPA ujawniła się u Diarry anemia sierpowata. To rzadka dziedziczna choroba występująca głównie w Afryce. Polega na nieprawidłowej budowie hemoglobiny. Przebywanie w warunkach wysokogórskich ujawnia i nasila jej objawy. Część meczów w RPA odbywały się w warunkach uznawanych za wysokogórskie. Uznano, że ryzyko wystąpienia nawrotów choroby byłoby zbyt duże. Dlatego lekarze reprezentacji podjęli decyzję, iż piłkarz nie pojedzie na Mundial 2010.
Statystyki kariery.
"Ostatnia aktualizacja: 26 sierpnia 2012."

</doc>
<doc id="340273" url="https://pl.wikipedia.org/wiki?curid=340273" title="Geremi">
Geremi

Geremi Sorele Njitap Fotso (ur. 20 grudnia 1978) – kameruński piłkarz występujący na pozycji pomocnika lub obrońcy.
Życiorys.
Urodził się 20 grudnia 1978 r. w miejscowości Bafoussam, w Kamerunie. Jego pierwszym klubem był Racing Bafoussam. W 1997 r. przeniósł się do paragwajskiego Cerro Porteño, gdzie rozegrał 6 spotkań. W tym samym roku odszedł do tureckiego klubu Gençlerbirliği (57 meczów, 9 goli). W 1999 r. został kupiony przez Real Madryt.
W sezonie 2002/03 został wypożyczony do Middlesbrough (33 spotkań, 7 bramek).
W 2003 kupiła go Chelsea F.C. za 6,9 mln funtów. W barwach popularnych "The Blues" zadebiutował 13 sierpnia 2003 r. w wyjazdowym meczu przeciwko MŠK Žilina. Geremi zagrał dotychczas w ponad 100 spotkaniach reprezentacji Kamerunu, w których strzelił 10 goli. W półfinale Ligi Mistrzów 2006/2007 w meczu z Liverpoolem, w serii rzutów karnych Geremi nie wykorzystał swojej jedenastki i Liverpool zwyciężył 4:1.
Latem 2007 Geremi przeszedł do Newcastle United.
31 stycznia 2010 roku przeszedł do tureckiego zespołu. MKE Ankaragücü 25 sierpnia 2010 roku przeniósł się do Larisy. 11 stycznia 2011 roku zrezygnował z gry.
Przez wiele lat krążyła miejska legenda jakoby Geremi był na testach w polskim klubie (miał być to Hutnik Kraków bądź Ruch Chorzów) i został uznany za nieprzydatnego. Piłkarz jednakże w styczniu 2008 r. w wywiadzie dla Przeglądu Sportowego zaprzeczył jakoby był w Polsce na testach.

</doc>
<doc id="340275" url="https://pl.wikipedia.org/wiki?curid=340275" title="Premierzy Haiti">
Premierzy Haiti



</doc>
<doc id="340283" url="https://pl.wikipedia.org/wiki?curid=340283" title="Michael Essien">
Michael Essien

Michael Kojo Essien (ur. 3 grudnia 1982 w Akrze) – ghański piłkarz występujący na pozycji defensywnego pomocnika lub bocznego obrońcy. Jest byłym reprezentantem Ghany.
Karierę rozpoczął w zespole Liberty Professionals. W 2000 podpisał zawodowy kontrakt z SC Bastia. Po trzech latach gry w tej drużynie odszedł do Olympique Lyon. Z klubem dwukrotnie został mistrzem kraju. W lipcu 2005 przeszedł do Chelsea. Z angielskim zespołem zwyciężył w Premier League oraz zdobył Puchar Anglii i Puchar Ligi. W sezonie 2006/2007 został wybrany najlepszym graczem swojej drużyny.
Po występach na Mistrzostwach Świata U-17 oraz U-20, Essien w roku 2002 zadebiutował w pierwszej reprezentacji. Od tego czasu jest podstawowym zawodnikiem kadry. Reprezentował Ghanę na Mistrzostwach Świata 2006, PNA 2002 i 2008. W barwach narodowych wystąpił 59 razy oraz zdobył 9 bramek.
Dzieciństwo i początki kariery.
Essien urodził się w 1982 jako syn Jamesa oraz Aby Gyandoh. Jego matka zajmowała się sprzedawaniem chleba, zaś ojciec był piłkarzem. Wychowywał się w miasteczku Ewutu Bwajiase, położonym niedaleko Akry.
Gdy miał 10 lat, jego ojciec po raz pierwszy zabrał go na mecz. Było to spotkanie pomiędzy Hearts of Oak a Asante Kotoko, wygrane przez Hearts 1:0. Do 12 roku życia Essien uczęszczał do szkoły katolickiej w Awusu, gdzie występował w szkolnym zespole. Grał również siatkówkę i tenisa stołowego. Następnie jego rodzina przeniosła się do Akry. W 1998 roku ukończył szkołę St Augustine’s College. Z drużyną tej uczelni Essien wygrał między innymi rozgrywki Milo Inter-Schools.
Rok później zaczął występować w juniorskim zespole klubu Liberty Professionals. Był także na testach w Manchesterze United, któremu jako dziecko kibicował. Transfer nie doszedł do skutku, ponieważ pomocnik nie mógł dostać pozwolenia na pracę. Otrzymał jednak propozycję gry w klubie satelickim Manchesteru – Royal Antwerp. Nie trafił jednak tam, bo jego matka chciała, aby syn grał we Francji. Ostatecznie podpisał kontrakt z SC Bastia. Największymi idolami Essiena byli Roy Keane oraz Patrick Vieira.
Kariera klubowa.
Kariera we Francji.
W SC Bastia zadebiutował 30 września 2000 wchodząc na boisko w 75. minucie spotkania z FC Metz. Pierwszą bramkę zdobył natomiast 7 lutego 2001 w wygranym 3:2 meczu z tą samą drużyną. W debiutanckim sezonie w zespole Bastii wystąpił w 13 ligowych meczach. W następnym sezonie był już podstawowym zawodnikiem drużyny i zagrał w 24 meczach Ligue 1, w których zdobył pięć bramek. Ponadto SC Bastia dotarła do finału Pucharu Francji, w którym przegrała 0:1 z FC Lorient. W sezonie 2002/2003 Essien zagrał w 29 ligowych meczach i sześciokrotnie wpisał się na listę strzelców. Początkowo w drużynie Essien występował na pozycji obrońcy, jednak w jednym ze spotkań został przesunięty na pomoc w miejsce kontuzjowanego zawodnika i od tego czasu występuje na pozycji defensywnego pomocnika.
W czerwcu 2003 Paris Saint-Germain zaoferowało propozycję kupna Essiena za 6 milionów dolarów, a Bastia ją zaakceptowała. Ostatecznie rozwiązał on kontrakt z PSG i podpisał czteroletnią umowę z mistrzem Francji, Olympique Lyon na kwotę 8 milionów dolarów. Jego pozyskaniem zainteresowane były także Olympique Marsylia, Everton oraz Liverpool. W nowym zespole Essien zadebiutował 1 sierpnia w spotkaniu ligowym z OSC Lille. Pierwszą bramkę zdobył w następnej kolejce, w wygranym 3:1 meczu z AS Monaco. W sezonie 2003/2004 wystąpił w 34 meczach oraz zdobył trzy bramki i został z drużyną mistrzem Francji&lt;ref name="03/04"&gt;&lt;/ref&gt;. W następnym sezonie nie stracił miejsca w wyjściowej jedenastce, występując w 37 meczach ligowych, strzelając cztery gole i po raz drugi z rzędu zdobywając z drużyną mistrzostwo&lt;ref name="04/05"&gt;&lt;/ref&gt;. Został także wybrany przez UNFP do najlepszej jedenastki ligi oraz zdobył tytuł gracza roku w Ligue 1. Zajął ponadto 22. lokatę w plebiscycie na Najlepszego Piłkarza Europy według France Football.
Chelsea.
W maju 2005 Chelsea złożyła ofertę kupna Essiena, jednak Olympique ją odrzucił. "The Blues" składali oferty opiewające na: 10; 16,75; 18 oraz 21 milionów funtów, jednak żadna z nich nie została przyjęta. Ostatecznie, po ponad trzech miesiącach negocjacji, 19 sierpnia 2005 za kwotę 24,4 miliona funtów Essien przeszedł do Chelsea. Klub pobił zarazem swój rekord klubowy, który w 2006 został ponownie poprawiony poprzez zakupienie za 30 milionów Andrija Szewczenki. Pomocnik stał się za to najdroższym afrykańskim graczem.
W nowej drużynie Essien zadebiutował 21 sierpnia w wygranym 1:0 meczu z lokalnym rywalem Chelsea, Arsenalem, zmieniając w 58. minucie Eiðura Guðjohnsena. Pierwszy raz przez pełne 90 minut zagrał 24 sierpnia w wygranym 4:0 spotkaniu z West Bromwich Albion. W grudniu 2005 Essien otrzymał od UEFA karę zawieszenia na dwa spotkania z powodu kontrowersyjnego faulu na Dietmarze Hamannie, przez co nie wystąpił w 1/8 finału Ligi Mistrzów, przegranej przez Chelsea z FC Barcelona. Wcześniej otrzymał także karę finansową. 2 stycznia 2006 w spotkaniu z West Ham United doznał kontuzji kostki. Do gry powrócił miesiąc później, kiedy to zagrał w meczu z Liverpoolem. 11 marca 2006 w wygranym 2:1 ligowym spotkaniu z Tottenhamem Hotspur zdobył swoją pierwszą bramkę dla klubu. Swój debiutancki sezon w Anglii zakończył z 31 ligowymi występami, pięcioma w pucharach krajowych oraz sześcioma w pucharach europejskich. Essien wraz ze swoją drużyną został także mistrzem Anglii&lt;ref name="05/06"&gt;&lt;/ref&gt;.
15 sierpnia 2006 Essien doznał kontuzji nadgarstka. Mimo to, pięć dni później wystąpił w spotkaniu Premier League z Manchesterem City. 12 września w wygranym 2:0 meczu z Werderem Brema strzelił swoją pierwszą bramkę w Lidze Mistrzów dla Chelsea. W październiku znalazł się na liście 30 piłkarzy nominowanych do nagrody Piłkarza Roku FIFA, zaś miesiąc później do tytułu najlepszego afrykańskiego piłkarza 2006 według CAF, zajmując odpowiednio 22. i trzecie miejsce. W plebiscycie na Najlepszego Piłkarza Europy według France Football zajął 27. miejsce.
10 grudnia w zremisowanym 1:1 ligowym meczu z Arsenalem Essien zdobył bramkę z ponad 30 metrów, która później została wybrana najlepszym golem sezonu strzelonym przez Chelsea. W styczniu 2007 został wybrany najlepszym afrykańskim graczem roku 2006 według BBC. Pod koniec lutego Chelsea wygrała w finale Pucharu Ligi z Arsenalem, zaś Essien zagrał przez pełne 90 minut oraz otrzymał żółtą kartkę. 12 marca przedłużył swój kontrakt z zespołem do roku 2012. 16 marca doznał kontuzji kostki, która wykluczyła go z gry na trzy tygodnie. W maju Chelsea wygrała 1:0 po dogrywce w finale Pucharu Anglii z Manchesterem United, a Ghańczyk zagrał przez całe spotkanie. W Lidze Mistrzów pomocnik wraz ze swoją drużyną dotarł do półfinału, w którym jego klub przegrał z Liverpoolem. Łącznie w sezonie 2006/2007 wystąpił 33 razy w lidze, 11 w pucharach krajowych oraz tyle samo w pucharach europejskich&lt;ref name="mecze 06/07"&gt;&lt;/ref&gt;. Rozgrywki Premier League Chelsea zakończyła na drugiej lokacie.
W pierwszym spotkaniu ligowym w sezonie 2007/2008 Essien zdobył bramkę&lt;ref name="07/08"&gt;&lt;/ref&gt;. Na następny dzień doznał kontuzji kostki, jednak 19 sierpnia zagrał w meczu z Liverpoolem. 8 października nadwerężył mięsień łydki. Nie była to jednak groźna kontuzja i 11 października zagrał w spotkaniu z Evertonem. W tym samym miesiącu otrzymał nominację do tytułu Piłkarza Roku według FIFA oraz Złotej Piłki. W pierwszym z tych plebiscytów zajął 15., zaś w drugim 24. miejsce. W grudniu Essien po raz trzeci z rzędu znalazł się także na liście nominowanych do tytułu Afrykańskiego Piłkarza Roku. W plebiscycie tym zajął ostatecznie drugą lokatę, tuż za Frédériciem Kanouté.
W kwietniu 2008 Chelsea pokonała Liverpool w półfinale Ligi Mistrzów i awansowała do finału tych rozgrywek, w którym zmierzyła się z Manchesterem United. Na Łużnikach przegrała jednak po serii rzutów karnych, zaś Essien w 118. minucie otrzymał żółtą kartkę. W sezonie 2007/2008 wystąpił w 27 spotkaniach ligowych, 6 pucharowych oraz 12 w pucharach europejskich&lt;ref name="Chelsea 2007/2008 player appearances"&gt;&lt;/ref&gt;. Rozgrywki ligowe Chelsea zakończyła na drugim miejscu, za Manchesterem United.
22 lipca 2008 przedłużył kontrakt z Chelsea do roku 2013. W czasie letniego okienka transferowego zainteresowanie pomocnikiem wyraził Real Madryt. Na początku września w meczu reprezentacji Ghany doznał kontuzji więzadła krzyżowego, która miała go wykluczyć z gry na minimum pięć miesięcy.
Do gry powrócił 3 marca 2009, kiedy to zagrał w meczu Pucharu Anglii z Coventry City. 6 maja zdobył bramkę w zremisowanym 1:1 rewanżowym spotkaniu półfinału Ligi Mistrzów z FC Barcelona, późniejszym zdobywcą pucharu, rozegranym na Stamford Bridge. Trafienie zostało później wybrane bramką sezonu w klubie. Chelsea nie awansowała jednak do finału tych rozgrywek, ponieważ w pierwszym spotkaniu na Camp Nou padł wynik 0:0. We wcześniejszym ćwierćfinałowym meczu z Juventusem (2:2) pomocnik również trafił do siatki. Łącznie w sezonie 2008/2009 Essien zagrał 11 razy w Premier League, strzelając jedną bramkę, dwukrotnie w Pucharze Anglii oraz zdobył dwa gole w pięciu meczach Ligi Mistrzów&lt;ref name="mecze 08/09"&gt;&lt;/ref&gt;. Jego zespół rozgrywki ligowe zakończył na trzecim miejscu, za Liverpoolem i Manchesterem United. W czerwcu 2009 łączony był z przejściem do A.C. Milan. Agent piłkarza Fabien Piveteau powiedział również, że Ghańczyk rozważa odejście do Realu Madryt lub FC Barcelona.
W trakcie przygotowań do sezonu 2011/12 Essien po raz kolejny zerwał więzadła krzyżowe w swoim kolanie, co oznaczało kilkumiesięczną przerwę w grze. Na boisko powrócił w styczniu 2012 roku w wygranym 1-0 spotkaniu z Sunderlandem. Jego problemy z kondycją zbiegły się ze świetną formą prezentowaną przez rywali do miejsca w podstawowej jedenastce Chelsea – Raula Meirelesa i, przede wszystkim, Johna Obiego Mikela – toteż piłkarz z Ghany miał kłopot z regularną grą w klubie. Zarówno finał Pucharu Anglii przeciwko Liverpoolowi, jak i finał Ligi Mistrzów w Monachium oglądał z ławki rezerwowych. Po zakończeniu sezonu znów pojawiły się plotki o możliwym odejściu Essiena ze Stamford Bridge, jednak sam piłkarz je zdementował, twierdząc że chce nadal walczyć o miejsce w składzie i powrót do dyspozycji z najlepszych lat.
31 sierpnia podczas ostatniego dnia transferowego, przeszedł do Realu Madryt na zasadzie rocznego wypożyczenia.
Real Madryt.
1 września 2012 strony klubowe Realu Madryt oraz Chelsea F.C. poinformowały, iż Michael Essien został wypożyczony do Madrytu na jeden sezon.
AC Milan.
27 stycznia 2014 roku podpisał dwuipółletni kontrakt z A.C. Milan.
Panathinaikos.
3 czerwca 2015 podpisał dwuletni kontrakt z Panathinaikosem.
Kariera reprezentacyjna.
W 1999 Essien wystąpił na Mistrzostwach Świata do lat 17, na których zajął z reprezentacją trzecie miejsce. Na turnieju rozegrał pięć spotkań. Dwa lata później zagrał na Mistrzostwach Świata U-20, rozgrywanych w Argentynie. Ghana dotarła do finału, w którym przegrała 0:3 z gospodarzami turnieju, a Essien wystąpił w siedmiu meczach oraz zdobył jedną bramkę (w wygranym 2:1 grupowym spotkaniu z Paragwajem).
W dorosłej kadrze zadebiutował 4 stycznia 2002 w przegranym 1:2 towarzyskim spotkaniu z Egiptem. Essien znalazł się także w kadrze Ghany na PNA. Na tym turnieju rozegrał dwa spotkania i dotarł z reprezentacją do ćwierćfinału. 5 września 2004 w rozegranym w ramach eliminacji do Pucharu Narodów Afryki meczu z Republiką Zielonego Przylądka Essien zdobył pierwszą bramkę w drużynie narodowej. Z powodu kontuzji nie zagrał na tych mistrzostwach. W maju 2006 został powołany na Mistrzostwa Świata. Ghana dotarła do 1/8 finału, w którym przegrała z Brazylią, a Essien zagrał w trzech meczach. Wystąpił także na PNA 2008, na którym zajął z drużyną trzecie miejsce, wystąpił we wszystkich spotkaniach, uzyskał dwa trafienia oraz został wybrany do najlepszej jedenastki turnieju.
Życie prywatne.
Essien ma cztery starsze siostry – Alice, Gladys, Joyce oraz Dianę, miał także brata Paaquiche, który zmarł w wieku 15 lat. W kwietniu 2007 został aresztowany za jazdę po pijanemu. Testy krwi wykazały jednak, że pomocnik Chelsea nie pił alkoholu. W maju 2009 jego była partnerka Veralie Dela Ackumey pozwała go do ghańskiego sądu w sprawie o orzeczenie rozwodu i odszkodowanie. Essien utrzymuje jednak, że byli tylko zaręczeni według plemiennych rytuałów, a formalny ślub nie miał miejsca. Na początku czerwca składał trzygodzinne zeznania. Wcześniej sprawa ta była rozpatrywana przez angielskie sądy, które przyznały rację piłkarzowi.
Styl gry.
Essien jest graczem wszechstronnym oraz silnym. Występuje głównie jako defensywny pomocnik, ale może również grać jako obrońca. Były szkoleniowiec Chelsea, José Mourinho nazwał go zawodnikiem „wielofunkcyjnym”. Gérard Houllier określił Essiena jako gracza takiej samej klasy co Steven Gerrard, Frank Lampard, Michael Ballack i Patrick Vieira.
Sukcesy.
Klubowe.
Lyon
Chelsea

</doc>
<doc id="340286" url="https://pl.wikipedia.org/wiki?curid=340286" title="E67">
E67



</doc>
<doc id="340289" url="https://pl.wikipedia.org/wiki?curid=340289" title="William Gallas">
William Gallas

William Éric Gallas (ur. 17 sierpnia 1977 w Asnières-sur-Seine) – francuski piłkarz pochodzenia gwadelupskiego występujący na pozycji środkowego obrońcy. 
Jego kuzynem jest zawodnik reprezentacji Gwadelupy Ludovic Quistin.
Kariera klubowa.
Początki we Francji.
William Gallas urodził się w Asnières-sur-Seine. Jako dziecko uczęszczał do drużyny juniorów Villeneuve-la-Garenne, zaś później do Centre Technique National Fernand Sastre. Swoją karierę piłkarską rozpoczął w roku 1995 w występującym wówczas w drugiej lidze francuskiej SM Caen i pomógł swojej drużynie awansować w pierwszym sezonie do pierwszej ligi. W ekipie SM Caen grał do roku 1997. W tym czasie wystąpił w trzydziestu czterech ligowych meczach. Następnie przeszedł do Olympique Marsylia. Grał tam między innymi z Robertem Pirèsem. W drużynie z południa Francji spędził cztery sezony. Grając w zespole Olympique Marsylia po raz pierwszy wystąpił w Lidze Mistrzów. Łącznie w tym klubie zaliczył 111 występów oraz strzelił pięć bramek.
Chelsea.
Były trener Chelsea, Claudio Ranieri kupił Gallasa z Marsylii w maju 2001 roku za kwotę 6,2 milionów funtów. Otrzymał koszulkę z numerem 13. W Chelsea w linii obrony grał między innymi z Marcelem Desailly. W nowej drużynie Gallas zadebiutował 19 sierpnia w zremisowanym 1:1 spotkaniu z Newcastle United. Pierwszego gola zdobył natomiast w meczu Pucharu Anglii z Tottenhamem Hotspur. Pierwszą bramkę w Premier League strzelił 16 marca 2002 roku w meczu z Sunderlandem. Obydwa gole były jego jedynymi zdobytymi w tym sezonie. Od pierwszego roku spędzonego w Londynie był podstawowym piłkarzem swojej ekipy. W debiutanckim sezonie wystąpił w 30 ligowych spotkaniach.
W kolejnych sezonach spędzonych w Chelsea występował kolejno w 38, 29, 28 oraz w 34 ligowych meczach. W sezonie 2005/2006 przyczynił się do zdobycia tercetu przez jego drużynę. Został wówczas Mistrzem Anglii, zdobył Puchar Ligi oraz Tarczę Wspólnoty. Gallas wystąpił w obydwóch finałach. Rok 2006 był ostatnim, który spędził w Chelsea, w tym roku przeszedł do Arsenalu. Łącznie w ekipie Chelsea zaliczył 159 ligowych występów oraz strzelił 12 bramek.
Arsenal.
31 sierpnia 2006 roku Gallas podpisał czteroletni kontrakt z Arsenalem. Jego transfer do Arsenalu był w zamian za Ashleya Cole’a. W nowej drużynie zadebiutował 9 września tego samego roku w zremisowanym 1:1 ligowym spotkaniu z Middlesbrough. Pierwszą bramkę zdobył natomiast 23 września w wygranym 3:1 spotkaniu z Sheffield United. Pierwszą żółtą kartkę otrzymał 28 października w pojedynku z Evertonem (1:1). Od pierwszego sezonu spędzonego na Emirates Stadium był jednym z podstawowych piłkarzy swojej ekipy. Debiutancki sezon zakończył z 21 ligowymi występami.
9 sierpnia 2007 roku Gallas został kapitanem Arsenalu. Pierwszym jego spotkaniem jako kapitan był pojedynek z Fulhamem rozegrany 12 sierpnia, który zakończył się zwycięstwem jego drużyny 2:1. Pierwszą bramkę w tym sezonie zdobył 3 listopada 2007 roku w zremisowanym 2:2 pojedynku z Manchesterem United. 19 sierpnia w meczu z Blackburn Rovers doznał kontuzji. Do klubu powrócił 20 października, kiedy to zagrał w meczu z Boltonem Wanderers. Drugą bramkę zdobył 24 listopada w spotkaniu z Wiganem Athletic. 16 grudnia zdobył także gola w meczu z jego poprzednią drużyną, Chelsea, który dał trzy punkty Arsenalowi. Ostatnią bramkę w tym sezonie zdobył 29 marca w pojedynku z Boltonem Wanderers. Sezon ten zakończył z 31 ligowymi występami.
W sierpniu 2008 roku został kapitanem Arsenalu na sezon 2008/2009. W tym sezonie zadebiutował 13 sierpnia w meczu eliminacji Ligi Mistrzów z FC Twente, w tym meczu zdobył także pierwszą bramkę w tym sezonie. Pierwsze trafienie w lidze zaliczył 29 października zdobył w spotkaniu z Tottenhamem Hotspur.
Jego zachowanie jako kapitana drużyny było jednak krytykowane przez wielu publicystów, bloggerów, kibiców, a nawet byłych piłkarzy Arsenalu. Zarzucano mu brak posłuchu wśród pozostałych piłkarzy zespołu, niezrozumiałe zachowania w chwilach kryzysu drużyny, brak zdolności przywódczych. Największa fala krytyki przetoczyła się przez blogosferę po wywiadzie udzielonym przez Gallasa agencji Associated Press w listopadzie 2008 r., w którym Francuz opisał bulwersujące jego zdaniem zachowanie jednego z kolegów zespołu (nieujawnionego z nazwiska – podejrzewa się, że chodziło o Robina van Persiego) podczas derbów północnego Londynu. 21 listopada 2008 r., dzień po publikacji wywiadu, serwis Arseblog, a później serwis Sky Sports nieoficjalnie poinformowały, że Gallas został pozbawiony opaski kapitana i odsunięty od składu na mecz z Manchesterem City. Gallas rzeczywiście do Manchesteru nie pojechał, zaś na kapitana w tym meczu wyznaczono Manuela Almunię. Dostał także ultimatum od klubu: jeżeli nie przeprosi publicznie za wypowiedziane słowa to odchodzi z Emirates Stadium. Gallas jednak w zimowym okienku transferowym nie zmienił barw klubowych i powrócił do pierwszego składu Arsenalu. W 2010 roku zakończył swoją przygodę z Arsenalem. W przeciągu 4 lat występów w Arsenalu wystąpił w 102 meczach i zdobył 17 bramek.
Tottenham Hotspur.
22 sierpnia 2010 podpisał roczny kontrakt z Tottenhamem Hotspur z opcją przedłużenia. W wyniku przybycia na White Hart Lane Gallas stał się pierwszym piłkarzem, który występował w barwach Arsenalu, Chelsea i Tottenhamu. 11 września zadebiutował w zremisowanym meczu 1:1 z West Bromem. Podczas sezonu 2011/12 Gallas doznał wielu kontuzji, które uniemożliwiły mu częste pojawianie się na boisku. W czerwcu 2013 klub nie przedłużył z nim kontraktu, w wyniku czego Gallas stał się wolnym zawodnikiem.
W październiku 2014 zawodnik poinformował o zakończeniu kariery piłkarskiej.
Kariera reprezentacyjna.
Gallas wraz z reprezentacją Francji U-18 był na wygranych mistrzostwach Europy. Grał także w reprezentacji U-20, wraz z którą zagrał na mistrzostwach świata 1997. Następnie, w latach 1997-1998 zaliczył 11 występów w kadrze U-21.
W reprezentacji seniorskiej zadebiutował 12 grudnia 2002 roku w meczu eliminacji do Euro 2004 ze Słowenią. Rok później Jacques Santini powołał go do kadry na Puchar Konfederacji. Francja wygrała ten turniej, a on sam zagrał w trzech spotkaniach, m.in. w wygranym 1:0 finale z Kamerunem. W 2004 roku dostał powołanie od tego samego selekcjonera na Euro 2004. Na mistrzostwach Europy Francja dotarła do ćwierćfinału, a Gallas wystąpił w czterech pojedynkach. Francuz znalazł się także w kadrze na mistrzostwa świata w 2006 r. Na niemieckich boiskach jego kraj dotarł do finału, w którym przegrał po serii rzutów karnych z reprezentacją Włoch. Gallas zagrał we wszystkich siedmiu meczach. Francuski obrońca wystąpił również w trzech spotkaniach mistrzostw Europy w 2008 r., na których Francja nie weszła do fazy pucharowej zajmując w grupie C czwarte miejsce. Dotychczas (stan na 21 listopada 2008 r.) w barwach narodowych wystąpił 69 razy oraz zdobył dwie bramki. W 2010 roku został powołany na Mundial w RPA, gdzie reprezentacja Trójkolorowych w grupie A walcząc z Urugwajem (0-0), Meksykiem (0-2) i RPA (1-2) nie wyszła z grupy zajmując ostatnie, czwarte miejsce w grupie przegrywają dwa mecze i zaledwie jeden remisując, zdobywając tylko jedną bramkę. Mistrzostwa te obfitowały w różnorakie skandale, jak choćby wyrzucenie po meczu z Meksykiem Nikolasa Anelki z kadry. Walnie do tak słabego występu Trójkolorowych przyczyniło się nieporozumienia w zespole, błędne decyzje taktyczne, jak i personalne oraz bunt piłkarzy wobec trenera Raymonda Domenecha i wiele innych przyczyn co zaskutkowało wielką kompromitacją.

</doc>
<doc id="340292" url="https://pl.wikipedia.org/wiki?curid=340292" title="Krzyki">
Krzyki



</doc>
<doc id="340294" url="https://pl.wikipedia.org/wiki?curid=340294" title="Glen Johnson (piłkarz)">
Glen Johnson (piłkarz)

Glen McLeod Johnson (ur. 23 sierpnia 1984 w Greenwich w Londynie) – angielski piłkarz grający w Stoke City jako boczny obrońca. Od 2003 do 2014 roku reprezentant Anglii.
Kariera klubowa.
West Ham United.
Karierę zaczynał w bardzo znanej szkółce piłkarskiej West Hamu. 1 sierpnia 2001, w wieku 16 lat, podpisał swój pierwszy, 3-letni kontrakt zawodowy z popularnymi "Młotami". W drużynie seniorów rozegrał 15 spotkań, a następnie został wypożyczony do Millwall. Na wypożyczeniu zagrał w zaledwie 8 spotkaniach, ale i to nie przeszkodziło w odkryciu w nim wielkiego talentu.
Chelsea.
Zainteresował się nim ówczesny trener Chelsea Claudio Ranieri. Natychmiast ściągnął on młodego piłkarza na Stamford Bridge. Johnson oficjalnie podpisał wart 6 milionów funtów kontrakt 15 sierpnia 2003 r.
Zawodnik nie był wystawiany w podstawowej jedenastce ani za czasów Ranieriego ani też Mourinho. W barwach The Blues rozegrał 41 spotkań ligowych strzelając trzy gole.
Portsmouth.
Z powodu braku miejsca w pierwszej jedenastce, a nawet na ławce rezerwowych piłkarz postanowił przejść na rok wypożyczenia do rywala The Blues w lidze – Portsmouth. Po sezonie spędzonym na wypożyczeniu postanowił związać się z klubem na stałe. 31 sierpnia podpisał wart 4 miliony funtów 4-letni kontrakt.
W 2008 roku zdobył z klubem Puchar Anglii.
Johnson znalazł się w drużynie roku sezonu 2008-2009 angielskiej Premier League.
Liverpool.
22 czerwca 2009 Liverpool F.C. ogłosił zakup Glena Johnsona z Portsmouth. Piłkarz zadebiutował w pierwszej drużynie 16 lipca w meczu sparingowym z St. Gallen, który zakończył się remisem 0:0. Gracz wszedł na boisko w drugiej połowie. W lidze debiut zaliczył 16 sierpnia w meczu z Tottenhamem Hotspur. Pierwszego gola w barwach The Reds zdobył 19 sierpnia, gdy w ligowym debiucie na Anfield bramkarza Stoke City pokonał strzałem „nożycami” z kilku metrów. Liverpool wygrał ten mecz 4:0.
W sezonie 2011/2012 zdobył z drużyną klubową Puchar Ligi Angielskiej.
Stoke City.
12 lipca 2015 roku przeniósł się do Stoke City, podpisując dwuletni kontrakt.
Reprezentacja.
W latach 2000-2003 zaliczył 14 występów w reprezentacji Anglii U-21. W seniorskiej kadrze zadebiutował 18 listopada 2003 w meczu przeciwko Danii wchodząc w 16. minucie za kontuzjowanego Gary’ego Neville’a.
Po słabym występie w towarzyskim meczu przeciwko Danii w sierpniu 2005 stracił swoją pozycję w reprezentacji na rzecz Luke’a Younga. Nie był powoływany ani przez Svena Görana Erikssona ani przez jego następcę, Steve’a McClarena.
W styczniu 2008 został wystawiony w pierwszej jedenastce kadry prowadzonej przez Fabio Capello w wygranym 2:0 mecz z Andorą. Od tamtej pory regularnie otrzymuje powołania na mecze reprezentacji. W kolejnym meczu z Andorą, rozegranym 10 czerwca 2009 r., zaliczył 4 asysty, odczuwalnie przyczyniając się do wygrania tego spotkania 6:0 przez Anglię, i został wybrany graczem meczu.

</doc>
<doc id="340300" url="https://pl.wikipedia.org/wiki?curid=340300" title="Usnea">
Usnea

Usnea Dill. ex Adans. (brodaczka) – rodzaj grzybów z rodziny tarczownicowatych ("Parmeliaceae"). Ze względu na współżycie z glonami zaliczany do grupy porostów.
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Nazwa polska według "Krytycznej listy porostów i grzybów naporostowych Polski".
Synonimy naukowe: "Alectoria" Link, "Eumitria" Stirt., "Neuropogon" Nees &amp; Flot., "Usneomyces" E.A. Thomas ex Cif. &amp; Tomas:
Charakterystyka.
Rosną na drzewach w lasach. Plecha zwisająca, krzaczkowata lub brodata. Cechuje je duża zmienność i są trudne do oznaczenia. Zanikają z powodu nawet nieznacznych zanieczyszczeń powietrza.
Gatunki występujące w Polsce.
Wszystkie gatunki w Polsce objęte są ochroną gatunkową.
W Polsce wymarły 22 gatunki za , m.in. "Usnea longissima" Ach. (wg nowych ujęć taksonomicznych "Dolichousnea longissima" (Ach.) Articus) – brodaczka najdłuższa, która jeszcze w XX wieku występowała w Tatrach i Puszczy Białowieskiej za . Objęta ochroną gatunkową.

</doc>
<doc id="340304" url="https://pl.wikipedia.org/wiki?curid=340304" title="Knights of the Old Republic (ujednoznacznienie)">
Knights of the Old Republic (ujednoznacznienie)



</doc>
<doc id="340305" url="https://pl.wikipedia.org/wiki?curid=340305" title="Tur Turek">
Tur Turek

Miejsko-Gminny Klub Sportowy Tur Turek – polski klub piłkarski z Turku, założony w roku 1921. Klub zawiesił swoją działalność sportową po sezonie 2012/2013, w związku z nieotrzymaniem licencji; został reaktywowany w połowie 2015 roku, pod nazwą Miejski Klub Sportowy „Tur 1921 Turek”, i zgłoszony do rozgrywek konińskiej A-Klasy piłkarskiej w sezonie 2015/2016, obecnie występuje w Wielkopolskiej Lidze Międzyokręgowej, grupa: Kalisz-Konin .
Historia klubu.
Lata 1921–1939.
Drużyna piłkarska Tura Turek, powstała 6 lipca 1921 roku, z inicjatywy trójki mieszkańców miasta Turku: dwóch uczniów turkowskiego gimnazjum – Saturnina Kinkiela i Czesława Zielińskiego oraz rzemieślnika Romana Cyrulewskiego. Swój pierwszy, debiutancki mecz, Tur rozegrał 6 sierpnia 1921 roku w Turku, przeciwnikiem była Olimpia Koło. W skład drużyny wchodzili wówczas: Saturnin Kinkel (kapitan), Czesław Zieliński, Tadeusz Kruszyński, Stanisław Mazgis, Józef Basiński, Roman Kaczorowski, Marian Mruk, Roman Cyrulewski, Maksymilian Kaczorowski, Marian Rutkowski i Antoni Moszczyński. W ten sposób narodziła się i rozpoczęła działalność sportową pierwsza drużyna piłkarska reprezentująca miasto Turek. Aż do roku 1942, wszelkie mecze w Turku, rozgrywano na nieogrodzonym placu „targowicy zwierzęcej” (czyli przy dzisiejszym liceum, przy ulicy Kościuszki w Turku). O zainteresowaniu, jakie wówczas wzbudzała drużyna Tura, świadczy fakt, iż zgodnie z tym co pisze w swojej książce „Historja Klubu Sportowego Tur w Turku”, Borys Strelczyk, na meczach piłkarskich pojawiało się ponad tysiąc osób.
W 1924 roku, z inicjatywy znanego wówczas w Turku społecznika – doktora weterynarii Leona Kruszyńskiego następuje formalna organizacja klubu, jako Turecki Klub Sportowy „Tur Turek”. Na podstawie posiedzenia klubu z dnia 9 sierpnia 1924 roku, wybrano pierwszy zarząd Tureckiego Klubu Sportowego, z dr. Leonem Kruszyńskim jako prezesem, i ten właśnie rok uznawany jest przez niektóre źródła jako faktyczne powstanie klubu. 23 lipca 1926 drużynę zarejestrowano jako stowarzyszenie w Urzędzie Wojewódzkim w Łodzi pod numerem rejestrowym 1321. Jako członków założycieli klubu podano wówczas: dr. Leona Kruszyńskiego, Ignacego Grzeszkiewicza, Zenona Irchina, Ignacego Osińskiego, Stefana Izerta, E. Yorka, W. Sawickiego, Mariana Rutkowskiego, Czesława Zielińskiego, Stanisława Wituskiego, Romana Cyrulewskiego, K. Keslera. Do grona założycieli klubu należy dodać też kapitana Tura, Saturnina Kinkela.
W roku 1927, w związku z wielkim zainteresowaniem futbolem w Turku powołano drugą drużynę pod nazwą Tur II. Łącznie w klubie grało wówczas ok. 50 piłkarzy, najbardziej bramkostrzelnym zawodnikiem Tura od momentu powstania klubu do czasów wojny był Saturnin Kinkel zdobywca 40 bramek oraz Marian Rutkowski, który zdobył bramek 24.
Do końca II wojny klub nie brał udziału w państwowych rozgrywkach ligowych, w związku z brakiem profesjonalnego, ogrodzonego boiska i środków finansowych. Rozwój piłki nożnej w Turku przerwał wybuch II wojny światowej. W wyniku wojny wielu działaczy i zawodników Tura zginęło na polach bitew oraz w obozach koncentracyjnych. Byli to między innymi: Wacław Ścibior, Czesław Zieliński, Roman Cyrulewski, Stefan Izert, Rafał Kałowski i Roman Szeffel.
Lata 1945–1957.
Po zakończeniu wojny, latem 1945 roku, reaktywowano działalność Tureckiego Klubu Sportowego Tur. Jego pierwszym powojennym prezesem został przedwojenny zawodnik, uczestnik pierwszego meczu z 1921 roku, starosta Tadeusz Kruszyński. Warto nadmienić, iż w roku 1942, niemieccy okupanci, głównie rękoma polskich i żydowskich robotników wybudowali boiska sportowe wraz z bieżnią, znajdujące się przy Szkole Podstawowej nr. 1 w Turku (przy dzisiejszej ulicy 3 Maja). I to właśnie tam w latach 1945–1966 rozgrywano w Turku mecze piłkarskie.
Pierwsze lata po wyzwoleniu przyniosły powstanie wielu nowych klubów sportowych w mieście, organizowanych przy lokalnych zakładach pracy: "Kolejarz", "Spójnia", "Ogniwo", "Start", "Gwardia" i "Włókniarz". Szybko jednak większość została rozwiązana, a zostały tylko dwa najsilniejsze – Włókniarz i Kolejarz, który przyjął później nazwę Turcovia. Pozostawiony samemu sobie Tur, z powodu braku funduszy finansowych w 1951 roku rozwiązał sekcję piłkarską, a zawodnicy przeszli innych turkowskich klubów. Kontynuację tradycji Tura przejął Włókniarz, wprowadzają do swojej nazwy nazwę historycznego klubu. W ten sposób w 1957 roku powstał Międzyzakładowy Klub Sportowy „Włókniarz-Tur Turek”. Pierwszym prezesem klubu został Lech Kolenda.
Lata 1957–1967.
W 1960 roku drużyna Włókniarza-Tura uzyskała awans z A-klasy województwa poznańskiego, do ligi okręgowej. W październiku 1961 roku nawiązano kontakt z niemiecką drużyną BSG Chemie Schwarzheide. Pierwszy mecz z nią odbył się w NRD, natomiast rewanż miał miejsce 1 maja 1962 roku w Turku. Rozwój przemysłu i powstanie nowych zakładów przemysłowych na terenie Turku, był przyczyną scalania się nowych klubów sportowych. I tak z fuzji Górnika i Turkovii powstał Miejski Klub Sportowy „Górnik-Turkovia”. W 1964 roku nazwę klubu zmieniono na KS Górnik Turek. Szczęśliwym trafem, w 1966 roku miejscowe władze spostrzegły, że zbyt duża ilość klubów na terenie Turku przekładała się na ich słabą jakość, słabą grę piłkarzy, a wreszcie obniżenie prestiżu długoletnich tradycji piłkarskich. W marcu 1967 r. nastąpiła kolejna piłkarska fuzja – MKS Włókniarz-Tur połączył się z Górnikiem, powracając do historycznej i prawowitej nazwy: Międzyzakładowy Klub Sportowy „Tur Turek”.
1968–2000.
Od sezonu 1968/1969, kiedy drużyna Tura spadła z III ligi rozpoczął się regres w Turkowskiej piłce. Zespół występował w IV lidze, lidze okręgowej, a nawet w klasie A. Na początku XXI wieku powrócił do III ligi.
2000–obecnie.
Sukcesy w Pucharze Polski:
Jesienią 2005 roku miał miejsce pierwszy duży sukces Tura Turek w Pucharze Polski, kiedy po zdobyciu Pucharu Wielkopolskiego Związku Piłki Nożnej i awansie do fazy ogólnopolskiej a następnie wyeliminowaniu Polonii Gdańsk 5:2 (bramki dla Tura: Marcin Majewski dwie, Tomasz Żelazowski, Gracjan Sobczak i jedna bramka samobójcza) i Arki Gdynia 2:1 (dwie bramki Piotr Cetnarowicz), drużyna Tura doszła do 1/16 finału, gdzie uległa Polonii Warszawa 0:2 w Warszawie.
W sezonie 2006/2007 Tur kolejny raz zdobywa Puchar Wielkopolskiego Związku Piłki Nożnej i dociera do 1/16 finału PP, pokonując wcześniej Promień Żary 5:1 (bramki: Łukasz Cichos dwie, samobójcza, Michał Chmielecki, Krzysztof Sikora) oraz KSZO Ostrowiec Świętokrzyski 1:0 po bramce Roberta Hyżego. W 1/16 finału Tur przegrywa na swoim stadionie w Turku 1:3 z I-ligową Koroną Kielce, przy honorowej bramce Marcina Majewskiego.
Wraz z początkiem sezonu Tur był rewelacją rozgrywek nie przegrywając 9 meczów z rzędu (wygrywając z późniejszym triumfatorem rozgrywek II ligi 2:0) i kompletując 14 pkt. Jednak pierwsza porażka nastąpiła w meczu ze Śląskiem Wrocław aż 4:0 i od tego momentu Tur zaczął regularnie tracić punkty. Od tej porażki Tur wygrał jeszcze tylko jeden mecz z GKS Jastrzębie 2:0 i nie był w stanie wygrać z nikim aż do 33 kolejki gdzie zespół z Turku wygrał dość sensacyjnie 2:0 z Polonią Warszawa i następnie w ostatnim meczu z Odrą w Opolu wygrali 1:0, co pozwoliło im utrzymać się w lidze. Ostatecznie zespół z Turku zajął 16 miejsce z dorobkiem 31 pkt. Po słabej rundzie wiosennej i porażce w Arką Gdynia 4:1 z funkcji trenera zrezygnował Adam Topolski a na jego stanowisko został zatrudniony Jerzy Wyrobek. W kolejnym sezonie ligowego bytu uratować się już nie udało i Tur, prowadzony w tymże sezonie 2008/2009 kolejno przez trenerów: Włodzimierza Tylaka, Piotra Cecherza i Mariana Kurowskiego, zajął ostatecznie 16 miejsce w I lidze i powrócił do grona zespołów II-ligowych (grupa zachodnia), gdzie gra nieprzerwanie od 3 sezonów.
Przed sezonem 2011/2012 zespół Tura Turek został zasilony zawodnikami SMS Łódź, z którym to klubem podpisano umowę o współpracy. Tym samym nowy zespół Tura Turek stał się najmłodszym wówczas wiekowo zespołem (średnia wieku 19 lat) ze wszystkich zespołów grających na szczeblu centralnym.
Po sezonie 2012/2013 – w którym Tur zajął 13 miejsce w tabeli II ligi zachodniej – działalność klubu została zawieszona w związku z kłopotami finansowymi i nieotrzymaniem licencji na grę w kolejnym sezonie. Przez dwa lata nie istniał w Turku zespół piłkarski seniorów, kibice w Turku mogli śledzić jedynie występy drużyn juniorskich.
Latem 2015 roku, drużyna seniorów została reaktywowana po tym, jak zarejestrowanie zostało nowe Stowarzyszenie MKS Tur 1921 Turek. Drużynę zgłoszono do rozgrywek konińskiej A-Klasy. W swoim pierwszym sezonie – „nowy” Tur wygrał konińską A-Klasę, awansując do konińskiej ligi okręgowej.
W sezonie 2016/2017 Tur wygrał konińską ligę okręgową, awansując do IV Ligi Wielkopolskiej, grupy południowej.
Mimo dobrej postawy w sezonie 2017/2018 w IV lidze Wielkopolskiej, w której Tur zajął 8 miejsce, w związku z reformą rozgrywek Tur spadł do nowego poziomu rozgrywkowego – Wielkopolskiej Ligi Międzyokręgowej, grupy: Kalisz-Konin.
Zimą 2020 roku zarząd klubu podjął decyzję o wycofaniu z rozgrywek Tura tym samym drugi raz w przeciągu 7 lat Tur znika z piłkarskiej mapy Polski.

</doc>
<doc id="340313" url="https://pl.wikipedia.org/wiki?curid=340313" title="Stadio Giuseppe Meazza">
Stadio Giuseppe Meazza



</doc>
<doc id="340324" url="https://pl.wikipedia.org/wiki?curid=340324" title="Simone Simons">
Simone Simons

Simone Johanna Maria Simons (ur. 17 stycznia 1985 w Hoensbroek) – holenderska mezzosopranistka i autorka tekstów, znana jest przede wszystkim z występów w symfoniczno metalowej formacji Epica.
Życiorys.
Kariera muzyczna.
Zaczęła interesować się muzyką w wieku 10 lat, kiedy to rozpoczęła naukę gry na flecie. Lekcje porzuciła po roku. Następnie zaczęła uczęszczać na lekcje śpiewu.
W wieku 15 lat otrzymała płytę „Oceanborn” fińskiego zespołu Nightwish, z którym kontakt wpłynął na jej decyzję o rozpoczęciu lekcji śpiewu klasycznego. Przez kilka miesięcy śpiewała w chórze. W 2002 jej ówczesny chłopak, Mark Jansen, opuścił zespół After Forever z powodu różnic pomiędzy jego członkami. Szukał ludzi, którzy chcieliby stworzyć z nim projekt, który byłby jeszcze bardziej symfoniczny i gotycki. Do zespołu Epica dołączyła, mając zaledwie 17 lat. Pierwszą wokalistką Epiki (wówczas znanej jako „Sahara Dust”) została Helena Michaelsen, którą szybko zastąpiła Simons. Wraz z zespołem nagrała siedem albumów studyjnych. W 2005 roku gościnnie zaśpiewała w utworze „The Haunting” zespołu Kamelot, a dwa lata później nagrała piosenkę „Web of Lies” z projektem Ayeron, która opowiada o fałszywej miłości przez sieć internetową. Podczas trasy koncertowej w styczniu 2008 Simons zaraziła się gronkowcem złocistym, odpornym na metycylinę, więc została chwilowo zastąpiona przez Amandę Sommerville, która wcześniej występowała na albumach Epiki jako chórzystka. Pod koniec 2013 zespół podjął przerwę od koncertowania ze względu na zaawansowaną ciążę Simons.
Życie prywatne.
Ma o dwa lata młodszą siostrę.
W latach 2002–2005 była w związku z gitarzystą i wokalistą zespołu, Markiem Jansenem. W 2006 związała się z nauczycielem muzyki oraz klawiszowcem zespołu powermetalowego Kamelot, Oliverem Palotai, starszym od niej o jedenaście lat, za którego wyszła 8 lipca 2013 roku. Ma z nim syna Vincenta (ur. 2 października 2013). Rodzina mieszka w Stuttgarcie.
Posługuje się językami: holenderskim, niemieckim i angielskim, pisze również teksty dla zespołu, zawierające sentencje po łacinie.
Oprócz zajmowania się muzyką, pracuje jako makijażystka. Prowadzi swojego własnego bloga, gdzie zamieszcza zdjęcia z podróży i swojego życia osobistego oraz recenzje kosmetyków i wpisy o modzie. Współpracuje z marką L'Oreal Paris jako ambasadorka. W przeszłości pracowała dla firm Kryolan i MAC Cosmetics.
W 2018 roku rozpoczęła własną działalność jako fotograf z własnym studiem domowym. Jej prace można obejrzeć na stronie simonesimons.com.

</doc>
<doc id="340328" url="https://pl.wikipedia.org/wiki?curid=340328" title="Fillipo Buonaccorsi">
Fillipo Buonaccorsi



</doc>
<doc id="340331" url="https://pl.wikipedia.org/wiki?curid=340331" title="Metoda Sangera">
Metoda Sangera

Metoda Sangera, metoda dideoksy – jeden ze sposobów sekwencjonowania DNA, stanowiący (z różnymi modyfikacjami) podstawę odczytywania sekwencji DNA, polegający na kopiowaniu, katalizowanym przez polimerazę DNA, badanej cząsteczki DNA w warunkach "in vitro".
Za opracowanie tej metody Frederick Sanger otrzymał w 1980 roku nagrodę Nobla.
Opis metody.
Przebieg reakcji można podzielić na pięć etapów:
Reakcja przeprowadzana jest w czterech wersjach (próbówkach), w każdej z nich przy wykorzystaniu próbki tego samego badanego DNA, ale różnych odczynników. W jednym z wariantów reakcja przeprowadzana jest tak, że wszystkie jej produkty zakończone są nukleotydem adeninowym. Powstają cząsteczki DNA, których sekwencja jest wprawdzie jeszcze nieznana, ale wiadomo, że są komplementarnymi kopiami pewnych fragmentów badanego DNA, a ich ostatnim nukleotydem jest nukleotyd adeninowy. Zgodnie z zasadą komplementarności adenina ma w matrycowym DNA swój odpowiednik w formie nukleotydu tyminowego. Ponieważ w naturalnych cząsteczkach DNA każdy z czterech rodzajów nukleotydów występuje wiele razy, to fragmenty zakończone jednego rodzaju nukleotydem mogą mieć bardzo różną długość. Wszystkie jednak fragmenty i to we wszystkich wariantach doświadczenia, zaczynają się takim samym odcinkiem - starterem – dodanym na początku reakcji wraz z pozostałymi substratami. Podobnie w pozostałych wariantach reakcji otrzymuje się produkty mające różną długość, lecz zawierające starter na jednym końcu (końcu 5'), a jednego rodzaju nukleotyd na drugim końcu (końcu 3'). Cztery możliwe warianty reakcji sekwencjonowania to wariant A - prowadzący do otrzymania różnej długości produktów zawsze zakończonych nukleotydem adeninowym, C - wszystkie produkty zakończone nukleotydem cytozynowym i analogicznie warianty dla T i G.
Podczas kopiowania jednej cząsteczki DNA o tym, kiedy nastąpi przerwanie syntezy DNA, decyduje przypadek. Ponieważ każda z czterech próbówek zawiera miliony cząsteczek analizowanego DNA i każda z tych cząsteczek ulega kopiowaniu, to zgodnie z prawem wielkich liczb w próbówkach tych pojawiają się łańcuchy o wszelkich możliwych długościach (zależnych od sekwencji matrycy). Na przykład jeśli cząsteczka badanego DNA ma następującą postać: [odcinek komplementarny do startera]GATTCGA, to w reakcji typu A mogą powstać następujące trzy rodzaje produktów:
DNA matrycowy (badany):
Jak widać, od reguły, że w reakcji A wszystkie produkty zakończone są nukleotydem adeninowym może zdarzyć się wyjątek, ale dotyczy to tylko najdłuższych produktów, łatwych do rozpoznania (najdłuższe produkty pomija się w analizie). W próbówce wszystkie te cząsteczki są wymieszane, można je jednak uporządkować pod względem wielkości, poddając roztwory otrzymane po reakcji sekwencjonowania rozdziałowi elektroforetycznemu. Sanger zastosował do tego wysokorozdzielczą elektroforezę żelową, umożliwiającą rozróżnienie nawet łańcuchów DNA różniących się tylko jednym nukleotydem. Im mniejsze są cząsteczki DNA, tym dalej wędrują podczas doświadczenia od ujemnej elektrody. Produkty czterech wariantów reakcji sekwencjonowania nanosi się na żel tuż obok siebie, aby łatwiej było je porównywać. Po przeprowadzeniu rozdziału cząsteczek DNA trzeba je uwidocznić. Do niedawna standardowym podejściem do tego było takie przeprowadzanie reakcji sekwencjonowania, aby jej produkty były radioaktywne (znakowane izotopowo); w takim przypadku do żelu elektroforetycznego należy przyłożyć kliszę fotograficzną (rentgenowską) i przez kilkadziesiąt godzin przeprowadzać jej naświetlanie. Ostatecznie uzyskuje się autoradiogram - obraz różnych frakcji DNA w formie ciemnych prążków na wywołanej kliszy. Najmniejszym cząsteczkom odpowiadają prążki położone najdalej od jednej z krawędzi kliszy (odpowiadającej miejscu naniesienia próbek na żel). Pozostaje wtedy przeprowadzenie analizy układu frakcji DNA. W przypadku sekwencjonowania powyższego przykładowego DNA zobaczylibyśmy gdzieś na autoradiogramie prążek odpowiadający frakcji złożonej z bardzo niewielkich, szybko wędrujących cząsteczek skopiowanego DNA. Powiedzmy, że dostrzeżemy go w linii rozdziału produktów reakcji typu G. Będzie to oznaczać, że produkty sekwencjonowania zawierają nukleotyd guaninowy gdzieś w niewielkiej odległości od startera. Powinniśmy wtedy odszukać na autoradiogramie prążek odpowiadający fragmentom DNA minimalnie dłuższym od analizowanych poprzednio (minimalnie dłuższe to dłuższe o jeden nukleotyd). Przy użyciu podanej tu przykładowej sekwencji taki minimalnie dłuższy fragment zostałby znaleziony wśród produktów reakcji typu A. Kojarząc wnioski z analizy obu sąsiednich prążków dojdziemy do wniosku, że produkty sekwencjonowania w pewnej niewielkiej odległości od startera zawierają kolejno nukleotydy G i A. Podobnie następne prążki (pod względem odległości od linii naniesienia prób) zobaczylibyśmy wśród produktów reakcji typu T, znowu wśród produktów reakcji T, potem reakcji typu A, C, G, T itd. W ten sposób uzyskujemy sekwencję nici DNA komplementarnej wobec tej, która była kopiowana w reakcji sekwencjonowania, odczytujemy kolejno nukleotydy coraz dalsze od startera. Ponieważ DNA składa się z dwóch wzajemnie komplementarnych wobec siebie nici, jest to zarazem gotowa sekwencja tej drugiej nici, komplementarnej wobec skopiowanej matrycy.
Jak wynika z powyższego, warunkiem odczytania sekwencji DNA, być może dość długiej, liczącej np. 400 - 600 nukleotydów jest wcześniejsze poznanie niewielkiego jej fragmentu (w idealnych warunkach mającego długość około 20 nukleotydów), tak by można było przygotować starter odpowiedni do tej matrycy. Problem ten jest często rozwiązywany w ten sposób, że badane, nieznane DNA wbudowuje się (przy pomocy enzymu ligazy) do pomocniczej cząsteczki DNA o znanej sekwencji, zwanej wektorem klonującym czy wektorem do klonowania DNA (genów). Przystępując do sekwencjonowania, dobiera się starter komplementarny wobec fragmentu wektora (znanego) sąsiadującego z nieznanym, badanym fragmentem DNA.
Istotnym elementem metody Sangera jest otrzymywanie populacji cząsteczek DNA będących komplementarnymi kopiami matrycy i zakończonych jednego rodzaju nukleotydem. Powielanie cząsteczki DNA matrycowego (badanego) przeprowadza się w mieszaninach reakcyjnych zawierających wszystkie substraty niezbędne dla polimerazy DNA i jeszcze jeden substrat nietypowy. Składnikami typowymi, identycznymi we wszystkich wariantach tego doświadczenia, są (poza samym matrycowym DNA i enzymem): startery, dATP, dCTP, dGTP, dTTP (2'-deoksyadenozynotrójfosforan itp., ogólnie dNTP), bufor nadający roztworowi odpowiednie pH i zawierający odpowiednie jony aktywatory - jony Mg2+. Ponadto jedna z próbówek (wariant A) zawiera nietypowy nukleotyd ddATP (2',3'-dideoksyadenozynotrójfosforan). Kiedy polimeraza DNA odczytuje w matrycy nukleotyd tyminowy, to w nowo syntetyzowanej nici wbudowuje komplementarny nukleotyd adeninowy wykorzystując dATP jako substrat. Ponieważ w roztworze znajduje się także analog dideksy, ddATP, a polimeraza nie rozróżnia tych dwóch związków, do niektórych nowych łańcuchów DNA wbudowany zostaje nukleotyd zmodyfikowany. O tym który z tych nukleotydów zostanie przez enzym wykorzystany na danym etapie kopiowania decyduje przypadek. Jeśli przyłączony zostanie naturalny nukleotyd adeninowy, to polimeraza może kontynuować syntezę DNA. Jeśli wbudowana zostanie dideoksyadenozynofosforan, to proces syntezy zostaje przerwany, gdyż analog ten nie ma w pozycji 3' grupy hydroksylowej umożliwiającej przyłączenie kolejnego nukleotydu.
Podobnie mieszanina reakcyjna typu C zawiera poza dNTP, także ddCTP, mieszanina typu G - dNTP i ddGTP, a roztwór typu T - dNTP i ddTTP, a synteza łańcuchów DNA w tych mieszaninach przerwana gdy polimeraza wbuduje do niego dideoksynukleotyd.

</doc>
<doc id="340333" url="https://pl.wikipedia.org/wiki?curid=340333" title="Fillippo Buonaccorsi">
Fillippo Buonaccorsi



</doc>
<doc id="340335" url="https://pl.wikipedia.org/wiki?curid=340335" title="Filippo Buonaccorsi">
Filippo Buonaccorsi



</doc>
<doc id="340342" url="https://pl.wikipedia.org/wiki?curid=340342" title="Ewakuacja">
Ewakuacja

Ewakuacja (łac. "evacuatio" – 'opróżnianie; znikanie' od "ex" 'od, z czego' i "vacuum" 'pustka') – zorganizowane przemieszczenie ludzi, czasem wraz z dobytkiem, z miejsca, w którym występuje zagrożenie, na obszar bezpieczny.
Ewakuacja może być zarówno działaniem na stosunkowo niewielką skalę, jak na przykład wyprowadzenie ludzi z pojedynczego budynku zagrożonego pożarem, jak również może stanowić dużą i złożoną akcję logistyczną, jak w przypadku terenów zagrożonych przez nieprzyjaciela podczas działań wojennych, lub obszarów dotkniętych żywiołem (np. podczas powodzi).
W wojskowości termin ten może oznaczać skryte wycofanie ludzi lub jednostek z terenu przeciwnika.
Rodzaje ewakuacji.
Polega na zawczasu przygotowanym przemieszczeniu ludności z rejonów przewidywanych działań sił zbrojnych lub przyległych do zakładów pracy oraz obiektów hydrotechnicznych i innych, stanowiących – w razie uszkodzenia lub awarii – potencjalne zagrożenie dla ludności. Przygotowuje się ją w czasie pokoju, a realizuje w okresie wojny oraz w sytuacjach wystąpienia symptomów zagrożenia.
Polega na natychmiastowym przemieszczeniu ludności z rejonów, w których wystąpiło bezpośrednie zagrożenie dla życia i zdrowia oraz natychmiastowym skierowaniu jej do rejonu ewakuacyjnego.
Zarówno wśród tego pierwszego, jak i drugiego rodzaju możemy wyróżnić takie ewakuacje specjalistyczne jak ewakuacja medyczna (np. w szpitalach, na polu walki), a jest ona dzielona na ewakuacje wewn. i zewn., ewakuacja kompleksowa np. miasta, dzielnicy itp. oraz ewakuacja wieloprofilowa...
Elementy organizacyjne zabezpieczające proces ewakuacji.
Elementy organizacyjne ewakuacji (przyjęcia) ludności tworzy się (z wyjątkiem punktów pomocy medycznej i punktów pomocy technicznej) na bazie komórek organizacyjnych prowadzących sprawy ewidencji ludności.
Zabezpieczenie procesu ewakuacji.
W skład zabezpieczenia przebiegu procesu ewakuacji ludności wchodzi:

</doc>
<doc id="340344" url="https://pl.wikipedia.org/wiki?curid=340344" title="Cps">
Cps



</doc>
<doc id="340355" url="https://pl.wikipedia.org/wiki?curid=340355" title="Seweryn Krzemieniewski">
Seweryn Krzemieniewski

Seweryn Józef Krzemieniewski (ur. 4 stycznia 1871 w Kowiesach, zm. 24 kwietnia 1945 w Krakowie) – polski botanik, profesor i rektor Uniwersytetu Lwowskiego.
Życiorys.
Ukończył gimnazjum w Siedlcach (1890); podjął początkowo studia medyczne na Cesarskim Uniwersytecie Warszawskim (1892–1894), by przenieść się na nauki przyrodnicze, a w 1895 zmienić uczelnię na Uniwersytet Jagielloński. Tamże ukończył studia w 1898 i został demonstratorem w Katedrze Fizjologii Roślin; lata 1900–1902 spędził w Akademii Rolniczej w Dublanach jako asystent w Katedrze Botaniki. W 1902 powrócił na Uniwersytet Jagielloński i został asystentem w Katedrze Fizjologii Roślin u Emila Godlewskiego (starszego). W 1905 doktoryzował się na Uniwersytecie Jagiellońskim, cztery lata później obronił rozprawę habilitacyjną. Odbył także studia specjalistyczne w Delfcie i Lipsku.
Od 1931 był członkiem korespondentem, a od 1938 – członkiem czynnym Polskiej Akademii Umiejętności; od 1903 był współpracownikiem (od 1931 członkiem) Komisji Fizjograficznej Akademii Umiejętności (od 1919 PAU).
W latach 1909–1919 był profesorem botaniki Akademii Rolniczej w Dublanach. Od 1911 kierował Stacją Doświadczalną Botaniczno-Rolniczą we Lwowie, a w 1919 został profesorem Uniwersytetu Lwowskiego. W latach 1923–1924 pełnił funkcję dziekana Wydziału Matematyczno-Przyrodniczego, 1931–1932 rektora Uniwersytetu Jana Kazimierza we Lwowie. Od 1926 do 1939 jego asystentem był Walerian Bętkowski.
W okresie sowieckiej okupacji Lwowa 1939–1941 nadal prowadził działalność naukową. W sierpniu 1940 był gościem Wszechzwiązkowego Komitetu ds. Nauki ZSRR w Moskwie.
Od 1941 pracował jako karmiciel wszy zdrowych w Instytucie Badań nad Tyfusem Plamistym i Wirusami prof. Rudolfa Weigla we Lwowie, dzięki czemu – tak jak i inni tam zatrudnieni – uniknął niemieckich represji wobec Polaków. W 1944 osiadł w Krakowie. Pracował tamże w Instytucie Odo Bujwida, a krótko przed śmiercią podjął wykłady z anatomii i fizjologii roślin na Uniwersytecie Jagiellońskim.
Działał w Polskiej Radzie Ochrony Przyrody, należał m.in. do Czechosłowackiej Akademii Pracy, Towarzystwa Naukowego we Lwowie, od 1934 do Towarzystwa Naukowego Warszawskiego; od 1937 był prezesem Polskiego Towarzystwa Botanicznego. Zainicjował powstanie rezerwatu flory stepowej w Krzywczycach pod Lwowem. 11 listopada 1937 został odznaczony Krzyżem Komandorskim Orderu Odrodzenia Polski.
Był autorem około 70 prac naukowych z fizjologii, mikrobiologii, rolnictwa, historii botaniki i ochrony przyrody. Zajmował się m.in. problemem podniesienia uprawy łąk i pastwisk podkarpackich i tatrzańskich.
Zmarł w Krakowie, pochowany jest na Cmentarzu Rakowickim (kwatera XIVA-wsch-28).
Żoną Seweryna Krzemieniewskiego była od 1899 Helena Józefa z Choynowskich, botanik, mikrobiolog, jego wieloletnia współpracownica, po II wojnie światowej profesor Uniwersytetu Wrocławskiego.

</doc>
<doc id="340356" url="https://pl.wikipedia.org/wiki?curid=340356" title="Lawenda wąskolistna">
Lawenda wąskolistna

Lawenda wąskolistna, l. lekarska ("Lavandula angustifolia"), zwana też czasami l. wonną, bławatką, czyszczeczem (nazwy ludowe) – gatunek rośliny z rodziny jasnotowatych. Pochodzi z basenu Morza Śródziemnego (Francja, Hiszpania, Andora,Włochy). Jest uprawiana w wielu krajach świata, również w Polsce.
Biologia i ekologia.
Kwitnie lipiec-sierpień. Lubi gleby przepuszczalne, łatwo ogrzewające się, dlatego przemysłowa uprawa jest rozwinięta na południu kraju. W surowe, bezśnieżne zimy przemarza, ale łatwo odbija, co jednak skutkuje zmniejszeniem plonu kwiatów.
Zastosowanie.
Kosmetyka.
Kwiaty służą do sporządzania toników dla wrażliwej i delikatnej skóry. Przyspieszają one regenerację naskórka, działają antyseptycznie i przeciwtrądzikowo.
Roślina ozdobna.
Chętnie sadzona w ogrodach, wykorzystywana do nadawania zapachu pościeli i bieliźnie.
Roślina miododajna.
W regionie śródziemnomorskim pszczoły produkują z lawendy miód.
Uprawa.
Gatunek jest dość wrażliwy na mrozy, choć niektóre z odmian cechują się wyższą mrozoodpornością. W polskich warunkach wymaga lekkiego okrycia w czasie mroźnych zim. Uprawiany powinien być na glebach gliniastych, ale próchnicznych, w miejscach nasłonecznionych i suchych. 
Rozmnażany jest z nasion albo za pomocą sadzonek pędowych i rozłogów pozyskiwanych wiosną lub późnym latem. 
Dla uzyskania zwartego pokroju i obfitego kwitnienia lawenda wymaga systematycznego przycinania. Formowanie rośliny należy zacząć tuż po posadzeniu. Rośliny w pierwszym roku wzrostu skraca się o połowę, dzięki czemu u podstawy wypuszczają liczne nowe pędy. Wiosną należy usunąć tylko chore pędy i delikatnie skrócić pozostałe formując pokrój rośliny. Istotne jest przycinanie roślin tuż po kwitnieniu. Przycinać należy młode pędy – starsze źle znoszą skracanie.

</doc>
<doc id="340359" url="https://pl.wikipedia.org/wiki?curid=340359" title="Koń Polski">
Koń Polski

 
Zobacz też

</doc>
<doc id="340361" url="https://pl.wikipedia.org/wiki?curid=340361" title="Aladyn">
Aladyn

Aladyn (oryginalna pisownia علاء الدين "Ala ad-Din" – „wyniosły w wierze”) – bohater jednej z opowieści "Księgi tysiąca i jednej nocy", który staje się właścicielem zaczarowanej lampy, zamieszkiwanej przez potężnego, spełniającego życzenia dżinna.
Aladyn według "Księgi tysiąca i jednej nocy".
Akcja opowiadania toczy się w bliżej nieokreślonym mieście chińskiego cesarstwa, jednak opisane w Księdze realia wskazują, że w rzeczywistości jest to jakiś kraj muzułmański.
Główny bohater, Aladyn, jest młodym synem krawca, którym po śmierci ojca zajmowała się matka. Pewnego dnia odwiedził go nieznajomy cudzoziemiec z zachodniej Afryki, który podał się za brata zmarłego ojca. Choć ani Aladyn, ani jego matka nie wiedzieli nic o jego istnieniu, to jednak uwierzyli, że jest on stryjem Aladyna. Tak naprawdę nieznajomy ten był to zły czarnoksiężnik, który pragnął wykorzystać Aladyna do swoich celów. Czarnoksiężnik dowiedział się dawno temu o istnieniu magicznej lampy oliwnej. Odkrył też, że na całym świecie tylko jedna osoba – Aladyn – może ją zabrać z jaskini, w której jest ukryta. Planował zamordować Aladyna, gdy tylko otrzyma lampę.
Czarnoksiężnik podstępem zaprowadził Aladyna na skraj magicznej jaskini, wciąż udając jego stryja. Kazał mu wejść do środka i przynieść lampę oliwną. Na drogę dał mu magiczny pierścień – jako amulet do ochrony. Okazało się, że wewnątrz jaskini znajduje się ogród, gdzie zamiast owoców na drzewach rosną klejnoty. W środku ogrodu znajdowała się lampa. Kiedy Aladyn wracał z lampą, czarnoksiężnik chciał od razu ją dostać, nie zważając na to, że Aladyn nie mógł mu jej podać, gdyż miał zajęte ręce podczas wspinaczki na górę. Wówczas wściekły czarownik zepchnął Aladyna na dół. W tym samym czasie marmurowa płyta jaskini zapadła się. Czarownik sądząc, że Aladyn nie żyje, a lampa i pierścień są stracone, wściekły wyjechał z miasta i powrócił do swojej ojczyzny w zachodniej Afryce.
Tymczasem Aladyn przeżył i siedział przerażony w ciemności, zrozumiawszy, że rzekomy stryj zostawił go zasypanego w podziemiu na pewną śmierć. Wtedy niechcący potarł pierścień otrzymany od czarnoksiężnika. Wówczas zjawił się przed nim dżinn, który oświadczył, że jest sługą posiadacza pierścienia i czeka na jego rozkazy. Aladyn zażyczył sobie, by dżinn wyniósł go na powierzchnię. Kiedy wrócił do domu, opowiedział matce, co się stało. Parę dni później przypadkowo potarł lampę, którą przyniósł z jaskini. Wtedy pojawił się dżinn, podobny do tego, który wyszedł z pierścienia, i oświadczył, że jest sługą posiadacza lampy i czeka na jego rozkazy.
Od tej pory ubogi do tej pory Aladyn stał się człowiekiem zamożnym, gdyż wszystkie jego potrzeby spełniał dżinn z lampy. Wtedy zakochał się w pięknej córce władcy Chin (w "Księdze" nazywanego sułtanem), imieniem Badr al-Budur (). Podjął starania o jej rękę, ofiarowując sułtanowi bogate i kosztowne dary, które stworzył dla niego dżinn z lampy. Dżinn zbudował też dla niego luksusowy pałac, dzięki czemu Aladyn wystąpił przed sułtanem jako człowiek zamożny. Księżniczka Badr al-Budur była w tym czasie zaręczona z synem wielkiego wezyra, jednak Aladynowi dzięki pomocy dżinna udało się zniechęcić syna wezyra do tego małżeństwa. Wkrótce odbył się wielki ślub, a Aladyn został oficjalnie mężem księżniczki i następcą tronu. Księżniczka bardzo pokochała męża, który spełniał każde jej życzenie. Aladyna pokochał też naród, gdyż okazał się on bardzo wspaniałomyślny i hojny dla ubogich, którym rozdawał złoto i klejnoty na ulicy.
Wieści o bogactwie i hojności następcy tronu szybko się rozniosły. Dotarły one do czarnoksiężnika, który zrozumiał, że Aladyn żyje i korzysta z magicznej lampy. Przyjechał więc z powrotem do Chin w przebraniu kupca. Kiedy Aladyn przebywał na polowaniu, czarnoksiężnik podszedł pod jego pałac i udawał, że wymienia stare lampy na nowe. Księżniczka Badr al-Budur, zaintrygowana dziwnym kupcem, oddała mu lampę Aladyna, nie wiedząc, że to właśnie jej mąż zawdzięcza swoją moc i bogactwo.
Wtedy czarnoksiężnik wywołał dżinna i zażądał, by przeniósł pałac wraz z księżniczką do jego ojczyzny w zachodniej Afryce. Pragnął poślubić Badr al-Budur, w której zakochał się, gdy tylko ją zobaczył. Kiedy Aladyn wrócił z polowania, został aresztowany z rozkazu sułtana, który obwiniał go, iż przez jego czary księżniczka zaginęła. Chciał go skazać na śmierć, ale kochająca Aladyna ludność kraju wszczęła zamieszki w jego obronie. Wówczas Aladyn otrzymał 40 dni na znalezienia księżniczki, dopiero jeśli po 40 dniach jej nie znajdzie – miał być ścięty. Aladyn ruszył na poszukiwania. Wtedy przypomniał sobie o magicznym pierścieniu. Wywołał więc drugiego dżinna i od niego dowiedział się, co się stało. Dżinn nie miał mocy, by sprowadzić pałac i księżniczkę z powrotem, ale przeniósł Aladyna do zachodniej Afryki. Aladyn odnalazł swój pałac i nocą wszedł niepostrzeżenie do środka. Odnalazł tam swoją żonę, która bardzo się ucieszyła, że mąż przybył jej na pomoc. Następnej nocy Aladyn ukrył się w pałacu, a księżniczka spiła czarnoksiężnika winem. Wtedy Aladyn wyszedł z ukrycia, zabił złego czarnoksiężnika i odzyskał lampę. Z pomocą dżinna z lampy Aladyn i księżniczka przenieśli pałac z powrotem do Chin. Sułtan był szczęśliwy, że odzyskał córkę i przeprosił Aladyna za to, ze chciał go skazać na śmierć. Aladyn i Badr al-Budur żyli długo i szczęśliwie.

</doc>
<doc id="340363" url="https://pl.wikipedia.org/wiki?curid=340363" title="Instytut Badań Literackich Polskiej Akademii Nauk">
Instytut Badań Literackich Polskiej Akademii Nauk

Instytut Badań Literackich Polskiej Akademii Nauk (IBL PAN) – instytut naukowy Polskiej Akademii Nauk powołany 24 lipca 1948, początkowo podległy Ministerstwu Oświaty, następnie Ministerstwu Szkół Wyższych i Nauki. W 1951 Instytutowi nadano statut. Od 1952 jest placówką Wydziału I Nauk Społecznych Polskiej Akademii Nauk; pozostając w strukturach PAN, w 1998 uzyskał osobowość prawną. Prowadzone w nim badania dotyczą głównie historii literatury polskiej, teorii literatury, historii kultury, dokumentacji literackiej i leksykografii.
Struktura organizacyjna Instytutu obejmuje pracownie badawcze (historyczno- i teoretycznoliterackie, dokumentacyjne, leksykograficzne), Centrum Informacji Literaturoznawczej oraz zespoły edytorskie i redakcyjne.
Działalność Instytutu.
Podstawową dziedziną badań prowadzonych w Instytucie jest historia literatury polskiej; obok niej: zagadnienia teorii form literackich i procesu historycznoliterackiego, języka literackiego i stylu, poetyki teoretycznej i historycznej, wersologii i metryki, literatury popularnej, a także problemy kultury literackiej i świadomości literackiej poszczególnych epok. Instytut prowadzi też rozbudowane prace bibliograficzne i dokumentacyjne, leksykograficzne oraz edytorskie.
W jego dorobku są m.in. wielotomowe, zespołowe opracowania, należące do podstawowego warsztatu polonistycznego, syntezy: "Historia literatury polskiej" (wyd. od 1972), "Historia prasy polskiej" (1976-1980), "Dzieje folklorystyki polskiej 1800-1918" (1970-1982); opracowania bibliograficzno-dokumentacyjne i informacyjno-encyklopedyczne: "Bibliografia literatury polskiej „Nowy Korbut”" (wyd. od 1963) wraz z kontynuacjami: "Słownikiem współczesnych pisarzy polskich" (seria I 1963-1966, seria II 1977-1980) i słownikiem "Współcześni polscy pisarze i badacze literatury" (wyd. od 1994); "Słownik pseudonimów pisarzy polskich" (1994-1998); bieżąca "Polska Bibliografia Literacka", obejmująca okres od 1944/1945 (wyd. od 1954) wraz z uzupełnieniem okresu 1939-1945: "Literatura polska i teatr w latach II wojny światowej" (1983-1986); serie: "Obraz literatury polskiej XIX i XX wieku" (od 1965), "Poetyka. Zarys encyklopedyczny" (od 1956), "Vademecum polonisty" (od 1974); bibliografie osobowe i kalendaria życia i twórczości pisarzy, zwłaszcza "Kronika życia i twórczości Mickiewicza" (od 1957); bibliografie zawartości czasopism; bibliografie gatunków literackich (Dramat staropolski od powstania sceny narodowej, od 1965); słowniki językowe, zwłaszcza "Słownik polszczyzny XVI wieku" (od 1966) i "Słownik języka Adama Mickiewicza" (1962-1983).
Pod patronatem Instytutu ukazują się wydania krytyczne utworów literatury polskiej, m.in. fundamentalna edycja "Bogurodzicy", sejmowe wydanie "Dzieł wszystkich" Jana Kochanowskiego. Trwały prace nad "Pismami wszystkimi" Adama Mickiewicza. Oprócz wymienionych tytułów wydawane są liczne serie studiów i monografii, m.in.: „Studia staropolskie” (64 tomy), „Studia z okresu Oświecenia” (26 t.), „Z dziejów form artystycznych w literaturze polskiej” (85 t.), serie edytorskie: „Archiwum literackie” (28 t.), „Biblioteka pisarzów polskich” (od 1953 do 30 t.), „Biblioteka pisarzy staropolskich” (37 t.), „Biblioteka pisarzy polskiego Oświecenia”. Bogate materiały bibliograficzne i dokumentacyjne, udostępniane do celów naukowych, zgromadzone są w kartotekach Instytutu; wśród nich: bibliografia zawartości literackiej czasopism polskich XIX i XX wieku (do roku 1939; tzw. kartoteka Bara), bibliografia literariów średniowiecznych, kartoteka rękopiśmiennych literariów staropolskich, "Kronika życia literackiego Polski Ludowej" (w wielotomowym maszynopisie), kartoteka wariantów pieśniowych opracowana przez Pracownię Literatury Ludowej, działającą w Instytucie w latach 1953–1996. Zespół tej pracowni opracował także encyklopedyczny "Słownik folkloru polskiego" (1965).
W realizacji planów naukowych Instytut współpracuje z polonistycznymi placówkami wyższych uczelni, z zagranicznymi ośrodkami naukowymi, z instytutami Wydziału I PAN. Współpraca wiąże go także z Towarzystwem Literackim im. Adama Mickiewicza, ze Stowarzyszeniem „Pro Cultura Litteraria”, z Fundacją „Centrum Międzynarodowych Badań Polonistycznych”, z Fundacją „Akademia Humanistyczna” i z Towarzystwem Badań Wieku XVIII.
Ostatnio Instytut uczestniczył w międzynarodowych programach naukowych, przygotowując i realizując duże projekty badawczo-edukacyjne: Kanon kultury polskiej w przeobrażającej się Europie (w ramach Programu Phare SCI-TECH, 1996 – jako jedyna placówka humanistyczna PAN) oraz Europa Środkowa. Kulturowe kontakty i zależności (w ramach programu Phare-Fiesta, 1997-1998). Obecnie zainicjowany został przez IBL PAN program badawczo-edukacyjny Polskie dziedzictwo kulturowe w nowej Europie, we współpracy z krajowymi i zagranicznymi ośrodkami naukowymi.
Działalność Instytutu to także kształcenie polonistyczne. Instytut prowadzi (przy współpracy Mazowieckiego Towarzystwa Naukowego): Podyplomowe Studia Filologii Polskiej; Podyplomowe Studia Nowe Liceum - Wiedza o Kulturze; Kurs Retoryki Praktycznej i Krytyki; interdyscyplinarne Podyplomowe Studia Humanistyczne – oraz (we współpracy z Polską Fundacją Upowszechniania Nauki) Podyplomowe Studium Komunikacji Społecznej i Mediów. W zakresie nauczania w szkołach średnich Instytut był inicjatorem, a następnie (wespół z Ministerstwem Edukacji Narodowej) organizatorem Olimpiady Literatury i Języka Polskiego, obejmującej młodzież szkolną w zasięgu ogólnokrajowym, a od 1990 również polskich uczniów z zagranicy.
Biblioteka Instytutu Badań Literackich PAN jest najbogatszym w kraju specjalistycznym księgozbiorem z zakresu historii literatury polskiej i nauki o literaturze. Obok bieżącej produkcji literackiej i naukowej przechowuje w swoich zbiorach cenne zespoły archiwalne i ikonograficzne; sprawuje również opiekę nad Archiwum Elizy Orzeszkowej.
Instytut wydaje czasopisma: „Pamiętnik Literacki” i „Teksty Drugie”. Dysponuje własnym wydawnictwem, które – oprócz obsługi Instytutu – prowadzi działalność wydawniczą na zlecenia.
Organizacja.
Siedziba IBL-u znajduje się w Warszawie w Pałacu Staszica, przy ul. Nowy Świat 72.
Obecnym dyrektorem Instytutu jest prof. dr hab. Mikołaj Sokołowski.
Pracownicy.
Z bardziej znanych postaci Instytutu można wymienić prof. Marię Janion, prof. Grażynę Borkowską, prof. Michała Głowińskiego, prof. Ryszarda Nycza, prof. Jarosława Marka Rymkiewicza, dr. hab. Marka Bieńczyka, prof. Marka Zaleskiego, prof. Jana Tomkowskiego, prof. Andrzeja Wernera, prof. Janusza Sławińskiego, prof. Włodzimierza Boleckiego, dr. hab. Jacka Kopcińskiego oraz mgr Kazimierę Szczukę.

</doc>
<doc id="340364" url="https://pl.wikipedia.org/wiki?curid=340364" title="Glinianki (Wrocław)">
Glinianki (Wrocław)

Glinianki – dawniej osiedle we Wrocławiu, w południowej jego części, na południe od dworca Wrocław Główny. Obecnie administracyjnie nieistniejące, gdyż cały jego obszar zgodnie z podziałem administracyjnym Wrocławia wchodzi w skład osiedla Huby. 
Przed włączeniem w granice miasta w 1868 w tym miejscu znajdowała się wieś "Lehmgruben" (niem. "Lehm" oznacza "glina", a "Grube" - "kopalnia"), wzmiankowana już 1346 pod nazwami niemiecką "Leimgruben" oraz łacińskimi "argillae-fodinae", również "nova villa prope Argille fodinas" jako miejska własność. W późniejszych dokumentach miejscowość opisywana jest jako "Dorf bei den Lehmgruben" ("wieś przy gliniankach"), "Dorf beim Gericht" ("przy sądzie") lub "Dorf beim Galgen" ("przy szubienicy"). Na zachód od wsi znajdowała się "Neudorf" (wzmiankowana też jako "Nova Villa" – Nowa Wieś, albo też jako Nowa Wieś Komandorska, dziś osiedle Południe); niektórzy uważają, że wzmianki o "Nova villa" aż do 1387 w istocie dotyczą Glinianek. Na północ urządzone były najpierw stawy rybne, wspomniane w 1352 jako "fischerey bey den leymgruben", a potem "Teich Äcker" - "Pola Stawowe", które włączono w granice miasta sześćdziesiąt lat przed wsią Glinianki podczas regulacji miasta ("Städteordnung") w 1808. Dzielnica "Lehmgruben" według planów M. Grügera z 1911 roku sięgała dzisiejszej ulicy Hubskiej na wschodzie (gdzie graniczyła z "Huben", wsią wydzieloną z "Lehmgruben" w 1744) i ulic św. Jerzego, Kamiennej i Wieczystej oraz Parku Skowroniego aż poza ulicę Armii Krajowej na południu i ulicy Ślężnej na zachodzie. Sąsiadujące z Gliniankami Huby i Nowa Wieś Komandorska włączone zostały w granice Wrocławia 1 stycznia 1868 decyzją podjętą w sierpniu 1867; równocześnie z poszerzeniem miasta w kierunku południowym (włączono wówczas w jego granice jeszcze "Gabitz" i "Höfchen" - Gajowice i Dworek) poszerzono je także na wschód o "Fischerau" oraz "Alt Scheiting" (Szczytniki - rejon dzisiejszego pl. Grunwaldzkiego).
Obecny status osiedla jest nie w pełni określony. Z jednej strony - zgodnie z ustaleniami Rady Miasta Wrocławia - teren byłej wsi i później dzielnicy "Lehmgruben" wchodzi w skład osiedla Huby, co potwierdza m.in. treść uchwały Rady Miasta Wrocławia z 9 grudnia 2004 nr XXXI/2280/04; w uchwale tej osiedla Glinianki nie ma wcale, natomiast współczesne Huby obejmują swym zasięgiem terytorium całej byłej wsi "Lehmgruben", wsi "Huben", jak i byłych Pól Stawowych. Jak jednak słusznie zauważyli twórcy portalu zajmującego się sprawami osiedla Huby "układ granic wynikający z tego dokumentu znacznie odbiega od historycznych (rzeczywistych) granic osiedli, a często także od zdrowego rozsądku". Z drugiej bowiem strony, uwzględniając uwarunkowania historyczne i mapy, także powojenne, współczesne Glinianki graniczą od południa z Hubami właściwymi wzdłuż ul. Glinianej, od północy i wschodu - zabudowaniami kolejowymi związanymi z dworcem Wrocław Główny, a od zachodu - z osiedlem Południe (wzdłuż ul. Borowskiej, przedłużenia ul. Stawowej - "Teich Gasse", późniejszej "Teichstraße" - prowadzącej niegdyś z miasta do stawów rybnych).
Osiedle Glinianki obejmuje dziś przede wszystkim teren byłych Pól Stawowych. Oprócz ulic Glinianej i Borowskiej, do osiedla zalicza się m.in. ul. Suchą, Dyrekcyjną i fragment ul. Hubskiej. Najważniejszymi obiektami osiedla - oprócz sąsiadującego z nim głównego wrocławskiego dworca kolejowego - jest centralny dworzec autobusowy Wrocławia, Dolnośląska Dyrekcja Okręgowa Kolei Państwowych, Zespół Szkół Kolejowych, dolnośląska dyrekcja Narodowego Funduszu Zdrowia, szpital położniczy oraz kościół św. Henryka. Ten katolicki kościół, neogotycki, dwuwieżowy bazylikowy z transeptem, wzniesiony został w latach 1890-1893 według projektu Josepha Ebersa; powojenną odbudowę zakończyło wzniesienie hełmów wież przez Edmunda Małachowicza w 2003. Drugi kościół, pod wezwaniem Zbawiciela, ewangelicki, również neogotycki, lecz halowy, orientowany z jedną wieżą znajdował się w miejscu dzisiejszego budynku dworca autobusowego, projektu Carla Zimmermanna, powstał w latach 1871-1876, lecz po zniszczeniach II wojny światowej został rozebrany.
Przez osiedle przebiega kilka linii tramwajowych, biegnących ul. Glinianą, Dyrekcyjną i Borowską oraz tras autobusów miejskich wyznaczonych na tych samych ulicach oraz na ul. Hubskiej. Niektóre z autobusów miejskich mają przy ul. Suchej swój przystanek końcowy pomiędzy dworcem kolejowym i autobusowym.
Do osiedla Glinianki należy także rosnący w narożniku Pól Stawowych, przy obecnym skrzyżowaniu ul. Suchej i Borowskiej, pomnik przyrody (ustanowiony uchwłą Rady Miejskiej nr X/199/03 z 12 czerwca 2003) – dąb szypułkowy ("quercus robur"). Ma on (w 2005) ok. 180 lat; był zatem już dojrzałym drzewem w czasie, kiedy "Lehmgruben" włączano do miasta. Obwód pnia drzewa wynosi 461 cm, wysokość - 23 m, a rozpiętość konarów - 30 m. Drzewo to jest w bardzo dobrym stanie, m.in. w czasie niezwykle silnej wichury, która nawiedziła Wrocław (a szczególnie jego południowe dzielnice, w której powaliła znaczną liczbę drzew) 30 maja 2005 w jego bezpośrednim sąsiedztwie z korzeniami wyrwanych zostało kilka drzew, natomiast pomnikowy dąb stracił tylko kilka słabszych gałęzi. Pomimo to jest zagrożony planowanym poszerzeniem jezdni ul. Borowskiej, które może zagrozić jego sporemu systemowi korzeniowemu. Drzewu temu Rada Miasta Wrocławia nadała mocą swej uchwały nr LVI/3323/06 z 5.10.2006 roku nazwę "Przewodnik".

</doc>
<doc id="340365" url="https://pl.wikipedia.org/wiki?curid=340365" title="Franciszek II Rakoczy">
Franciszek II Rakoczy

Franciszek II Rakoczy (węg. "II. Rákóczi Ferenc") (ur. 27 marca 1676 roku w Boršy, zm. 8 kwietnia 1735 roku w Redestos) – największy węgierski magnat początku XVIII w., w latach 1703–1711 przywódca wielkiego powstania antyhabsburskiego na Węgrzech (tzw. powstanie Rakoczego), od 1704 do 1711 r. książę Siedmiogrodu.
Urodził się w ówczesnym komitacie zemplińskim (dziś powiat Trebišov w południowo-wschodniej Słowacji, przy granicy węgierskiej). Po przodkach przejął tradycje walki o niepodległość Węgier. Był synem Franciszka I Rakoczego i hrabianki Heleny (Ilony) Zrińskiej. Dziadkami ze strony ojca byli Jerzy II Rakoczy i Zofia Batory (wnuczka Zofii Kostczanki i Stefana Batorego, bratanka króla polskiego). Dziadkami ze strony matki byłi Piotr IV Zriński (Petar Zrinski) ban Chorwacji, Slawonii i Dalmacji oraz Katarzyna Zrinska z domu Frankopan.
Po upadku powstania Thökölyego i zdobyciu przez cesarskie wojska twierdzy Munkacz dostał się wraz z matką i rodzeństwem do niewoli austriackiej. Oddany pod opiekę jezuitów, został wychowany w duchu katolickim. W 1700 r., po powrocie na Węgry, wspólnie z Miklósem Bercsényim rozpoczął przygotowywanie spisku antyhabsburskiego. Jednakże próba nawiązania kontaktu z królem Francji nie powiodła się, a listy spiskowców do niego przejęli austriaccy agenci i w 1701 r. Rakoczy został uwięziony. Przed wyrokiem śmierci uratowała go żona, księżniczka Karolina heska, organizując mu ucieczkę z więzienia w Wiener Neustadt. W ślad za Bercsényim zbiegł do Polski, gdzie podjął rozmowy z polskimi magnatami i posłami francuskimi. Po wybuchu powstania chłopskiego na północy Węgier, w 1703 zgodził się stanąć na jego czele.
Jeszcze z terenu Polski Rakoczy wydał odezwę „do wszystkich prawdziwych Węgrów (…) szlachciców i nieszlachciców”, wzywając ich do walki „Cum Deo pro Patria et Libertate”. 14 czerwca 1703 r., witany przez rebelianckich chłopów, przekroczył granicę w Karpatach. W krótkim czasie jego wojska opanowały niemal cały Siedmiogród i Górne Węgry.
W 1704 r. stany siedmiogrodzkie obwołały go księciem Siedmiogrodu, a w 1705 r. przez sejm zwołany w Szécsény został ogłoszony księciem Węgier. Podjąwszy tworzenie regularnej armii, w 1707 r. na sejmie w Ónod wystąpił z wnioskiem o detronizację Habsburgów w Królestwie Węgierskim i ogłosił proklamację niepodległości Węgier. We wrześniu tego samego roku doprowadził do podpisania w Warszawie sojuszu węgiersko-rosyjskiego, chociaż ostatecznie nie przyjął rosyjskiej propozycji objęcia tronu polskiego po Stanisławie Leszczyńskim.
Rok 1707 był okresem szczytowym powstania Rakoczego. Klęska w bitwie pod Trenczynem (1708), w której osobiście dowodził, i kolejne przegrane bitwy doprowadziły do upadku powstania. Rakoczy musiał ponownie uchodzić do Polski. Jego pertraktacje z carem Piotrem Wielkim nie przyniosły pozytywnych rezultatów. Po klęsce powstania i odmowie uznania pokoju szatmarskiego z 1711, zmuszony udać się na emigrację, choć wcześniej cesarz obiecywał mu amnestię i zwrot skonfiskowanych dóbr rodowych. Przebywał w Polsce, Francji i wreszcie w Turcji, gdzie zmarł.
Pozostawił obszerne pamiętniki i szereg rozpraw publicystycznych, w których komentował węgierskie dzieje. Tytuły zachował aż do śmierci. Jego prochy sprowadzono do ojczyzny w 1906 roku i złożono w katedrze św. Elżbiety w Koszycach.
Współcześnie uważany jest za jednego z węgierskich bohaterów narodowych.
Rodzina.
Franciszek Rakoczy poślubił we wrześniu 1694 roku w Kolonii księżniczkę Karolinę Amalię Heską-Rheinfels, córkę księcia Karola Heskiego, landgrafa na Rheinfels-Wanfried-Eschwege i jego drugiej żony Aleksandryny Julianny, hrabianki Leiningen-Dagsburg. W małżeństwie tym urodziło się czworo dzieci:
Po śmierci Karoliny w 1722 r. nie ożenił się ponownie. Ród Rakoczych wymarł wraz z jego synem Jerzym w 1756 r.

</doc>
<doc id="340366" url="https://pl.wikipedia.org/wiki?curid=340366" title="Visual Studio 2005">
Visual Studio 2005



</doc>
<doc id="340369" url="https://pl.wikipedia.org/wiki?curid=340369" title="Alladyn">
Alladyn



</doc>
<doc id="340379" url="https://pl.wikipedia.org/wiki?curid=340379" title="Wojna radiowa">
Wojna radiowa

Wojna radiowa (nazywana też wojną lub walką radioelektroniczną), jest to wojna polegająca na skutecznym ukrywaniu sił i środków własnych, poprzez całokształt przedsięwzięć uniemożliwiających lub ograniczających efektywne stosowanie środków radioelektronicznych przez przeciwnika. Obejmuje ona działania bojowe: rozpoznanie radioelektroniczne, zakłócanie środków przeciwnika, maskowanie i dezinformację radiową, ochronę środków własnych przed zakłóceniami oraz podobne działania.

</doc>
<doc id="340380" url="https://pl.wikipedia.org/wiki?curid=340380" title="Kuratela">
Kuratela

Kuratela – instytucja zbliżona do opieki. Jest to ustanawiana sądownie forma ochrony osób bądź praw majątkowych osób, które nie mogą same prowadzić swoich spraw (dziecka poczętego, małoletniego, osoby ubezwłasnowolnionej częściowo, osoby niepełnosprawnej lub osoby nieobecnej). Kuratelę sprawuje kurator ustanowiony przez sąd.
Ustanowienie kurateli.
Kuratelę ustanawia się w przypadkach przewidzianych w ustawie dla:
Probacyjny model kurateli.
Kuratela sądowa jest środkiem resocjalizacyjnym mającym na celu zmianę postawy podopiecznego z antyprawnej na prospołeczną.  Może być rozpatrywana jako system społeczny do wykonywania funkcji z zakresu polityki kryminalnej.
Wynagrodzenie kuratora.
Kurator może wystąpić o stosowne wynagrodzenie za sprawowanie kurateli. Zasadniczo jest pokrywane z majątku osoby, dla której kurator został ustanowiony. Jeżeli natomiast osoba ta majątku nie posiada, wówczas wynagrodzenie pokrywa ten, na czyje żądanie kurator został ustanowiony.

</doc>
<doc id="340383" url="https://pl.wikipedia.org/wiki?curid=340383" title="Wojna radioelektroniczna">
Wojna radioelektroniczna



</doc>
<doc id="340385" url="https://pl.wikipedia.org/wiki?curid=340385" title="Eomaia">
Eomaia

Eomaia, eomaja () – gatunek mezozoicznego ssaka uważany za potencjalnego przodka ssaków łożyskowych. Żył około 125 mln lat temu (dolna kreda). Długość ciała 14 cm, masa ciała 25 g. Posiadał długi ogon i potrafił sprawnie poruszać się po gałęziach.
Skamieniałość odkryto w prowincji Liaoning w Chinach.

</doc>
<doc id="340386" url="https://pl.wikipedia.org/wiki?curid=340386" title="Partia Demokratów">
Partia Demokratów



</doc>
<doc id="340393" url="https://pl.wikipedia.org/wiki?curid=340393" title="Stopa człowieka">
Stopa człowieka

Stopa () – w anatomii człowieka najbardziej dystalna, obwodowa część kończyny dolnej.
Zarówno stopa, jak i ręka są pod względem budowy tworami homologicznymi, jednak w związku z odrębną funkcją są zasadniczo różnie ukształtowane. Główną funkcją stopy jest udział w poruszaniu się (funkcja podporowo-nośna i lokomocyjna). Budowa stopy jest swoista dla człowieka w związku z jego pionową postawą. Hipoteza, że pierwotnie stopa była narządem chwytnym, który u człowieka dopiero przekształcił się w narząd podporowy, nie jest pewna. Wszystkie małpy człekokształtne mają stopę chwytną, z przeciwstawnym paluchem, ustawionym pod kątem do osi długiej stopy. Jest on też znacznie krótszy od pozostałych palców. Połączenie więzadłowe i stawowe kości stopy jest u nich luźniejsze i umożliwia wskutek tego wydatniejszą ruchomość w stawach. Dla człowieka poruszającego się po ziemi funkcja chwytna stopy byłaby zupełnie nieprzydatna. Odwiedziony paluch byłby przeszkodą, a w szybszym biegu nawet wielkim utrudnieniem. W porównaniu do chwytnej ręki stopa oporowa człowieka wykazuje silniejszy rozwój stępu w stosunku do nadgarstka, osiągający połowę długości całej stopy, słabszy zaś rozwój paliczków. Jako całość stopa tworzy mocne i sprężyste sklepienie, dostosowane do dźwigania ciężaru ciała.
Budowa.
Szkielet stopy składa się z 26 kości i 33 stawów, w tym:
Inne.
Na podstawie śladów stóp można wywnioskować wagę danej osoby (w przybliżeniu) oraz stwierdzić, jak szybko się poruszała.
Ścięgno Achillesa jest największym i najsilniejszym ścięgnem w ciele człowieka.

</doc>
<doc id="340397" url="https://pl.wikipedia.org/wiki?curid=340397" title="Mary Seacole">
Mary Seacole

Mary Jane Seacole (ur. 1805 w Kingston, zm. 14 maja 1881 w Londynie) – brytyjska pielęgniarka, opiekunka chorych i rannych żołnierzy w czasie wojny krymskiej.
Matka Mary Seacole była czarnoskórą kobietą, a ojciec szkockim oficerem służącym na Jamajce. Matka uczyła Mary leczenia afrykańskich chorób, dlatego była nazywana „lekarką z Jamajki”. W 1854, gdy wybuchła wojna krymska i wojska brytyjskie wysłano do walki z Cesarstwem Rosyjskim, Mary postanowiła wyjechać do Anglii, by przyłączyć się do grupy sióstr Miłosierdzia organizowanej przez Florence Nightingale, ale nie mogła być przyjęta z powodu koloru skóry. Dlatego popłynęła na Krym za własne pieniądze i otworzyła tam sklep, gdzie pomagała rannym i chorym żołnierzom. Po wojnie żołnierze zebrali fundusz, by uratować ją z nędzy.

</doc>
<doc id="340399" url="https://pl.wikipedia.org/wiki?curid=340399" title="Rosanna Arquette">
Rosanna Arquette

Rosanna Lauren Arquette (ur. 10 sierpnia 1959 roku w Nowym Jorku) – amerykańska aktorka, reżyserka i producentka filmowa.
Życiorys.
Wczesne lata.
Urodziła się w Nowym Jorku jako najstarsza z pięciorga dzieci aktora Lewisa Arquette (ur. 14 grudnia 1935, zm. 10 lutego 2001), nawróconego z katolicyzmu na islam i polskiej Żydówki Mardi (z domu Nowak; zm. 8 sierpnia 1997 na nowotwór złośliwy sutka), znanej także jako Olivia, aktorki, hipiski, poetki, operatorki teatralnej i aktywistki politycznej, pochodziła z rodziny, która wyemigrowała z Polski i Rosji. Jej dziadek ze strony ojca – Cliff Arquette był aktorem. Jest daleko spokrewniona z amerykańskim odkrywcą Meriwetherem Lewisem.
Jej młodsze rodzeństwo to Richmond (ur. 21 sierpnia 1963), Patricia (ur. 8 kwietnia 1968), Alexis (ur. 28 lipca 1969) i David (ur. 8 września 1971).
Kariera.
Na scenie debiutowała już w wieku 15 lat. Po udziale w teledramacie ABC "Mając dzieci 2" ("Having Babies II", 1977), jako aktorskie odkrycie została powitana na małym ekranie w serialu ABC "Osiem wystarczy" ("Eight Is Enough", 1979).
Po raz pierwszy na dużym ekranie pojawiła się na kinowym ekranie w komediodramacie "Więcej amerykańskich graffiti" ("More American Graffiti", 1979). Nieco bardziej widoczna była w satyrze na Hollywood "S.O.B." (1981) Blake’a Edwardsa. Za rolę Nicole Baker w telewizyjnym biograficznym dramacie kryminalnym NBC "Pieśń kata" ("The Executioner’s Song", 1982) zdobyła nominację do nagrody Emmy.
Sukcesem stała się rola zagubionej Jill Rosen, zafascynowanej hipisowskim modelem życia, w dramacie Johna Saylesa "To ty, dziecino" ("Baby It's You", 1983), pozbawionym moralizatorstwa studium młodzieżowej kultury lat 60. Zaraz potem w komedii "Rozpaczliwie poszukując Susan" ("Desperately Seeking Susan", 1985) z Madonną zagrała postać Roberty Glass z typowego mieszczańskiego domu, która przyjmuje rolę nieporządnej przedstawicielki hipisowskiej cyganerii. Za rolę odebrała nagrodę BAFTA Film dla najlepszej aktorki drugoplanowej i nominację do nagrody Złotego Globu. Wzięła udział w teledysku Michaela Jacksona „Liberian Girl” (1987).
Duże uznanie przyniosły role w produkcjach kinowych, takich jak: komedia Martina Scorsese "Po godzinach" ("After Hours", 1985), komedia "Nie taka głupia" ("Nobody's Fool", 1986) jako samotnie wychowująca dziecko kelnerka, czarna komedia sensacyjna Quentina Tarantino "Pulp Fiction" (1994) w roli Jody, niezrównoważonej partnerki dilera narkotyków, kontrowersyjny dramat Davida Cronenberga "Crash: Niebezpieczne pożądanie" ("Crash", 1996), melodramat "Oko w oko z życiem" ("Buffalo '66", 1997) czy komedia kryminalna "Jak ugryźć 10 milionów" ("The Whole Nine Yards", 2000) jako szantażująca własnego męża Sophie Oseransky.
Bywała obsadzana w rolach trzpiotek, a także kobiet rozchwianych, która lądują w dziwacznych konstelacjach osobistych, najczęściej rozwiedzione i zranione.
Życie prywatne.
Była trzykrotnie mężatką; z Anthonym Greco (od 17 lipca 1979), z kompozytorem Jamesem Newtonem Howardem (1986-1987), Johnem Sidelem (1993-1999), z którym ma córkę Zoe. W latach 80. była związana z muzykiem Peterem Gabrielem. Spotykała się z Steve’em Porcaro, z zespołu Toto, który dedykował jej piosenkę pt. „Rosanna”. 18 sierpnia 2013 poślubiła Todda Morgana.

</doc>
<doc id="340409" url="https://pl.wikipedia.org/wiki?curid=340409" title="Bill Skate">
Bill Skate

Bill Skate, właśc. sir William Jake Skate, (ur. 26 września 1953, zm. 3 stycznia 2006 w Brisbane, Australia) – papuaski polityk, premier, tymczasowy gubernator generalny i przewodniczący parlamentu.
Z ramienia Narodowego Kongresu Ludowego pełnił funkcję premiera od lipca 1997 do lipca 1999. Po wejściu jego partii w koalicję rządową kierowaną przez Michaela Somare został w 2002 przewodniczącym parlamentu. W listopadzie 2003 przejął obowiązki gubernatora generalnego Papui-Nowej Gwinei, w związku z upływem kadencji Alberta Kipalana i uznaniem przez Sąd Najwyższy nieważności wyboru jego następcy, Pato Kakerayi. Pełnił obowiązki gubernatora do maja 2004, broniąc się w tym okresie przed zarzutami nadużyć finansowych dokonanych w czasie swoich rządów; stracił jednocześnie stanowisko p.o. gubernatora generalnego i przewodniczącego parlamentu, kiedy jego partia opuściła koalicję rządową. Jego następcą na obu funkcjach został Jeffrey Nape (pełnoprawnym gubernatorem został miesiąc później Paulias Matane).
Kontynuował działalność w parlamencie do końca życia, mimo pogarszającego się stanu zdrowia (miał problemy z sercem). W styczniu 2005 otrzymał tytuł szlachecki "Sir". Miał opinię jednego z najbardziej kontrowersyjnych polityków Papui-Nowej Gwinei. Zmarł w Brisbane w Australii.

</doc>
<doc id="340411" url="https://pl.wikipedia.org/wiki?curid=340411" title="Kloc">
Kloc

Kloc – odmiana szachów rozgrywana na dwóch szachownicach przez dwie dwuosobowe drużyny. W drużynie gracze grają różnymi kolorami.
W klocu obowiązują normalne zasady szachów międzynarodowych. Wyróżnikiem gry jest zasada, że bierki zdobyte przez jednego z graczy przechodzą "do ręki" partnera z drużyny, który może postawić je na swojej szachownicy. Umieszczenie bierki zastępuje wykonanie ruchu. Reguła ta powoduje, że gracze muszą ze sobą ściśle współpracować – przegrana szachisty oznacza porażkę całej drużyny.
W kloca gra się na czas, z reguły krótki. Podobnie jak blitz, gra ta ma bardziej charakter rozrywkowy i towarzyski, niż sportowy.
Zasady gry nie są ściśle skodyfikowane i zależą od kraju. Np. nie wszędzie dopuszcza się promocję piona, czy też dostawianie bierek dających mata przeciwnikowi. Zwykle, choć nie zawsze, dopuszcza się też werbalną komunikację w zespole ("potrzebuję hetmana", "skoczek matuje!"), w której ujawnia się często silne nacechowanie emocjonalne. W ten sposób rozgrywki kloca są o wiele bardziej żywiołowe i efektowne (także dla kibiców) niż tradycyjne szachy turniejowe.
Możliwość dostawiania bierek powoduje, że strategia ataku czy obrony w klocu różni się znacznie od stosowanej w szachach klasycznych. Np. roszada nie zapewnia dużego bezpieczeństwa królowi, ze względu na możliwość zaatakowania go dodatkowymi skoczkami otrzymanymi od partnera. Typowe motywy ataku we wczesnej grze obejmują poświęcenia figury na punkcie f7 (f2) w celu wyprowadzenia króla przeciwnika na otwarty teren.
Powszechnie używana notacja kloca jest rozwinięciem klasycznej notacji algebraicznej i wprowadza zapis @ symbolizujący dostawienie bierki (zbitej na drugiej szachownicy). Przykładowo:
Wprowadzenie możliwości gry online za pomocą odpowiedniego oprogramowania umożliwiło powstanie dwuosobowej wersji kloca. Zbite bierki przeciwnika pojawiają się jako "dostępne" dla gracza z odpowiednio zmienionym kolorem (co w przypadku gry planszowej byłoby dość kłopotliwe). Przykładowo – grając białymi gracz bijąc czarnego skoczka otrzymuje "do dyspozycji" białą figurę. Niektóre serwery gier online (np. www.freechess.org lub lichess.org) oferują możliwości takich rozgrywek (ang. "crazyhouse chess"), a także organizują turnieje dla wielu zawodników i prowadzą osobne listy rankingowe.

</doc>
<doc id="340413" url="https://pl.wikipedia.org/wiki?curid=340413" title="Teoria zimy nuklearnej">
Teoria zimy nuklearnej

Teoria zimy nuklearnej – hipoteza ochłodzenia klimatu wywołanych przez prowadzoną na dużą skalę wojnę jądrową.
Według tej hipotezy zjawisko może wystąpić przy jednoczesnym wybuchu wielu bomb jądrowych. Uniesione przez wybuchy pyły (zwłaszcza sadze) przesłaniają Słońce. Obniżeniu ulega temperatura powierzchni Ziemi i atmosfery, ciemności uniemożliwiają fotosyntezę – giną rośliny, brakuje pożywienia, giną zwierzęta i ludzie. Skutkiem zimy nuklearnej może być zniszczenie życia na Ziemi. Arsenały państw dysponujących bronią atomową mają moc kilkadziesiąt razy większą od wymaganej do wywołania zimy nuklearnej.
Podobne efekty może wywołać uderzenie wielkiego meteorytu lub potężny wybuch wulkanu jako rok bez lata. To ostatnie zjawisko zaobserwowano, chociaż na mniejszą skalę, w 1816 roku. Uważa się, że zmiany klimatyczne spowodowane uderzeniem meteorytu są odpowiedzialne za niektóre masowe wymierania, szczególnie za wymieranie kredowe.
Z komputerowej symulacji wykonanej w 2011 roku przez NASA wynika, że nawet lokalna wojna atomowa z użyciem 100 głowic atomowych (0,03% ówczesnego potencjału nuklearnego świata), obniżyłaby globalną temperaturę o 1,25 stopnia, a lokalnie w Europie, Azji i na Alasce nawet o 3-4 stopnie. Zmniejszyłyby się też o 10% opady deszczu i śniegu, co spowodowałoby ogólnoświatową klęskę głodu. Klimat wróciłby do stanu pierwotnego po 10 latach.
Historia.
Badania nad klimatycznymi skutkami wojny nuklearnej zainicjowane zostały przez amerykańską Narodową Akademię Nauk w 1981 roku. Wśród naukowców, do których się zwrócono, był zespół z NASA Ames Center, specjalizujący się w modelowaniu wpływu na klimat takich zjawisk jak wybuchy wulkanów czy upadki meteorytów. Zespół ten zwykło się później określać akronimem TTAPS, od nazwisk autorów najsłynniejszego artykułu opisującego wyniki ich badań: R.P. Turco, O.B. Toona, T.P. Ackermana, J.B. Pollacka i Carla Sagana.
W 1982 roku w szwedzkim czasopiśmie „Ambio” opublikowany został artykuł Paula Crutzena i J. Birksa, który zawierał pierwsze ilościowe oszacowania ilości dymu powstałego podczas pożarów spowodowanych eksplozjami atomowymi. Po uwzględnieniu tego czynnika w swoim modelu, TTAPS odkryli że nawet użycie względnie niewielkiej części światowego arsenału broni jądrowej będzie miało dramatyczny wpływ na klimat.
Ukończona w marcu 1983 roku wstępna wersja raportu TTAPS była głównym tematem dwudniowej konferencji zorganizowanej w Cambridge, na którą przybyło około stu naukowców, inżynierów i specjalistów od broni jądrowej. Po zakończeniu tego wstępnego etapu recenzenckiego skrócona wersja raportu została wysłana do czasopisma "Science", gdzie opublikowano ją w grudniu tego samego roku.
Teoria spiskowa o powstaniu koncepcji „nuklearnej zimy”.
Według opublikowanej w 2007 roku książki „Towarzysz J” Pete’a Earleya, opierającej się na zeznaniach Siergieja Trietiakowa, teoria zimy nuklearnej była od początku akcją dezinformacyjną przeprowadzoną przez KGB. Miała ona do tego celu wykorzystać sfabrykowane publikacje takich naukowców jak Kiriłł Kondratiew, Władimir Aleksandrow, Gieorgij Golicyn i Nikita Moisiejew. Celem KGB miało być zablokowanie instalacji 572 rakiet Pershing II w Europie, przegłosowanej przez NATO w 1979 roku w odpowiedzi na znaczne zwiększenie ilości rosyjskich rakiet SS-20.
Wersja Tretjakowa nie znajduje jednak potwierdzenia w żadnych innych źródłach, a radzieckie badania (które miały rzekomo inspirować zachodnich naukowców) w rzeczywistości zostały rozpoczęte dopiero w roku 1983, już po ukończeniu raportu TTAPS. Wyjątkiem są badania Kondratiewa, które z kolei były przeprowadzane na długo przed decyzją o rozmieszczeniu Pershingów w Europie.

</doc>
<doc id="340414" url="https://pl.wikipedia.org/wiki?curid=340414" title="Szaszemenie">
Szaszemenie

Szaszemenie, Szaszemene, Shashamane, Shashemene (także: "Szaszamane") – miasto w Etiopii, leżące ok. 250 km na południe od Addis Abeby; stolica strefy West Arsi, w regonie Oromia. Według spisu w 2007 roku liczyło 100,5 tys. mieszkańców, według projekcji z 2022 roku populacja wzrosła do 208,4 tys. mieszkańców i jest dziesiątym co do wielkości miastem w kraju.
Szaszemenie jest znane wśród rastafarian, bowiem przed laty wokół miasta na podarowanych przez cesarza Haile Selassie terenach osiadła grupa wyznawców rastafari, uznających Etiopię za swą „ziemię obiecaną”.
W związku z przypadającą na rok 2005 sześćdziesiątą rocznicą urodzin Boba Marleya pojawiły się pogłoski, że Rita – wdowa po nim – planuje przenieść jego prochy z dotychczasowego grobu na Jamajce właśnie do Szaszemenie. Pogłoski te wywołały duże zamieszanie wśród Jamajczyków, jednak okazały się być tylko plotką.
Religie z największą liczbą wyznawców w Szaszemenie, według danych z 2007 roku były: etiopskie prawosławie z 43,4% populacji, 31,1% to muzułmanie, 23,5% protestanci i 1,3% katolicy.

</doc>
<doc id="340416" url="https://pl.wikipedia.org/wiki?curid=340416" title="Alexis Bledel">
Alexis Bledel

Kimberly Alexis Bledel (ur. 16 września 1981 w Houston) – amerykańska aktorka telewizyjna i filmowa.
Wystąpiła m.in. w siedmiu sezonach serialu telewizyjnego "Kochane kłopoty" i filmach: "", "Absolwentka", "Stowarzyszenie wędrujących dżinsów" i "Stowarzyszenie wędrujących dżinsów 2" oraz "Źródło młodości".
Życiorys.
Urodziła się w Houston w Teksasie. Jej ojciec Martin Bledel jest Argentyńczykiem, a matka Nanette Blake jest Meksykanką. Ma młodszego brata Erica Davida (ur. 1986). Ukończyła szkołę średnią Saint Agnes Academy, przez rok studiowała na New York University's Tisch School of Arts.

</doc>
<doc id="340418" url="https://pl.wikipedia.org/wiki?curid=340418" title="Shaula">
Shaula

Shaula ("Lambda Scorpii", "λ Sco") – druga pod względem jasności gwiazda w gwiazdozbiorze Skorpiona (wielkość gwiazdowa: 1,62), odległa o około 365 lat świetlnych od Słońca.
Nazwa.
Gwiazda ta ma tradycyjną nazwę Shaula, która wywodzi się od arabskiego "al-šawlā", co oznacza „żądło” (Skorpiona), chociaż Al Biruni wywodził ją od "Mushālah", „uniesiony” (odwłok Skorpiona). Międzynarodowa Unia Astronomiczna w 2016 roku formalnie zatwierdziła użycie nazwy Shaula dla określenia tej gwiazdy.
Charakterystyka obserwacyjna.
Jest to gwiazda potrójna, według najnowszej rewizji Katalogu Hipparcosa odległa od Słońca o ok. 560 lat świetlnych (pierwsza wersja tego katalogu podawała nawet 700 lat świetlnych), choć według niezależnych pomiarów interferometrycznych znajduje się znacznie bliżej – w odległości ok. 365 lat świetlnych. Jej wielkość absolutna wynosi −4,55m.
Charakterystyka fizyczna.
System składa się z dwóch jasnych gwiazd okrążających wspólny środek masy w okresie ponad 1000 dni i trzeciej słabej gwiazdy, która obiega najjaśniejszy składnik w czasie około 6 dni.
Główny składnik, Lambda Scorpii Aa to podolbrzym należący do typu widmowego B1,5. Jego temperatura to około 25 000 K, masa ok. 10,4 mas Słońca, a promień 6,2 promienia Słońca. Jest to gwiazda zmienna typu Beta Cephei. Wokół niej w średniej odległości ok. 0,15 au krąży Lambda Scorpii Ab o masie szacowanej na 1,8 , jeden pełny obieg wokół większego składnika zajmuje jej zaledwie 6 dni. Natura tego składnika nie jest znana: może to być pozostałość po masywniejszej gwieździe, gwiazda neutronowa albo biały karzeł, lub –najprawdopodobniej– gwiazda typu T Tauri, która nie osiągnęła jeszcze ciągu głównego. Taka interpretacja zgadza się z niewielkim wiekiem układu, ocenianym na zaledwie 15 milionów lat. To ona jest prawdopodobnie źródłem silnego promieniowania rentgenowskiego odbieranego z tego układu. Składnik Aa prawdopodobnie pochłonie gwiazdę Ab, zmieniając się w nadolbrzyma, a następnie zginie w eksplozji supernowej.
Trzeci składnik, Lambda Scorpii B, jest również podolbrzymem, jego typ widmowy to B2 IV, temperatura ok. 21 000 K, masa ok. 8 , a promień ok. 5,4 . Ta gwiazda prawdopodobnie zakończy życie jako masywny biały karzeł.
Te dwa podolbrzymy okrążają wspólny środek masy układu w ciągu niecałych 3 lat. Średnia odległość między nimi wynosi 5,7 au, choć, ze względu na ekscentryczność orbity, zmienia się w przedziale 4,4–7 au

</doc>
<doc id="340426" url="https://pl.wikipedia.org/wiki?curid=340426" title="Wielki wezyr">
Wielki wezyr

Wielki wezyr – dostojnik państwowy w Imperium osmańskim; pełnił funkcję szefa rządu i głównego dowódcy armii.

</doc>
<doc id="340430" url="https://pl.wikipedia.org/wiki?curid=340430" title="Kysucké Nové Mesto">
Kysucké Nové Mesto

Kysucké Nové Mesto (węg. "Kiszucaújhely", niem. "Kischützneustadt/Oberneustadl") – miasto powiatowe w środkowej Słowacji, w kraju żylińskim, w historycznym regionie Kysuce. Ośrodek administracyjny, gospodarczy i kulturalny tzw. Dolnych Kysuc.
Kysucké Nové Mesto leży na wysokości 358 m n.p.m. na prawym brzegu rzeki Kisucy, w Kotlinie Kisuckiej, oddzielającej Jaworniki od Gór Kisuckich. Liczba mieszkańców miasta wynosi 15 699 osób "[2011]", powierzchnia miasta – 26,41 km². W skład miasta wchodzą obecnie dawne wsie Dúbie, Budatínska Lehota i Oškerda.
Przez miasto przebiega droga krajowa nr 11 z Čadcy do Żyliny (trasa europejska E75) i równoległa do tej trasy linia kolejowa (dawna Kolej Koszycko-Bogumińska).
Historia.
Pierwsza pisemna wzmianka o Kisuckim Nowym Mieście, znanym wówczas jako "Jesesin" (później także "Jačatín", "Iachasin", "Lethyzyn"), pochodzi z pisma króla Węgier Beli IV z 1254. Osada była wówczas prawdopodobnie posterunkiem celnym na szlaku handlowym, biegnącym wzdłuż Kisucy z doliny dolnego Wagu na Śląsk. Niektóre znaleziska archeologiczne i wzmianki historyczne łączą ją z istnieniem najstarszej parafii na Kisucach w Radoli. W 1325 miasto zostało lokowane na prawie żylińskim jako "Congesberg" ("Kongesberg"), uzyskując m.in. prawo targowe. We wzmiance z 1358 r. występuje już pod nazwą "Nova Civitas" ("Nowe Miasto" – "Nové Mesto").
Kysucké Nové Mesto należało do feudalnego dominium Budatín. Podstawą gospodarki miasta było początkowo rolnictwo, hodowla owiec oraz handel (m.in. wywóz węgierskich win do Polski i na Dolny Śląsk). Od XVII w. rozwijało się rzemiosło, które na początku XIX w. uczyniło z miasta jeden z ważniejszych ośrodków gospodarczych w północno-wschodniej Słowacji. W tym czasie działało tu ok. 240 mistrzów, reprezentujących 20 rzemiosł i skupionych w (według różnych źródeł) 8 – 19 cechach. Wśród najliczniejszych należy wymienić szewców, kożuszników, kłobuczników (kapeluszników) i kowali. Do takiej działalności nawiązywała zabudowa miasta, z prostokątnym rynkiem jako centrum handlowym z otaczającymi go parterowymi lub piętrowymi domami z podcieniami, oraz z wybiegającymi z niego uliczkami, zabudowanymi parterowymi domami rzemieślniczymi.
Od końca XIX wieku, po serii katastrofalnych epidemii, powodzi i pożarów, miasto zaczęło podupadać. Po ostatnim pożarze z 16 sierpnia 1904 r., który pozostawił w mieście tylko 30 domów, utraciło znaczenie na rzecz pobliskiej Żyliny. W 1910 miasto miało 2014 mieszkańców – wyłącznie Słowaków.
Po II wojnie światowej Kysucké Nové Mesto stało się ośrodkiem przemysłowym – powstały tu m.in. znaczące zakłady produkcji łożysk tocznych. Do roku 1960 miasto było siedzibą powiatu, obejmującego 25 wsi (po części spoza granic Dolnych Kysuc). Rangę miasta powiatowego (już jednak tylko z 13 miejscowościami) odzyskało w 1997 r. Obecnie miasto staje się w coraz większym stopniu centrum turystycznym. Rozwojowi turystyki sprzyjają zajmująca przyrodniczo okolica (rezerwaty Kysucká brána, Ľadonhora, Ochodnický prameň i Veľké Ostré) i dobre tereny narciarskie.
Zabytki.
Z powodu licznych katastrof nawiedzających miasto w XIX i na początku XX wieku nie zachowało się tu wiele zabytków. Należą do nich:

</doc>
<doc id="340431" url="https://pl.wikipedia.org/wiki?curid=340431" title="Grabin (województwo lubuskie)">
Grabin (województwo lubuskie)

Grabin (niem. "Crämersborn") – wieś w Polsce położona w województwie lubuskim, w powiecie krośnieńskim, w gminie Bytnica, około 8 km na południowy wschód od Bytnicy, leży na skraju Gryżyńskiego Parku Krajobrazowego. Niedaleko wsi położone jest Jezioro Grabinek.
Historia.
Pierwsza wzmianka o wsi Cremersborn pojawiła się w 1308 roku, potwierdzająca przynależność miejscowego kościoła do biskupstwa poznańskiego. Dobra rycerskie w Grabinie w XVI wieku należały do rodu von Stößel. Jako właściciel dóbr grabińskich w XVIII wieku występuje rodzina Żychlińskich, w źródłach odnotowana w 1724 roku. W pierwszej połowie XVIII stulecia przedstawiciele tej rodziny wznieśli dwór o konstrukcji szkieletowej. Na początku XIX wieku dokonano nieznacznych zmian w jego wystroju. W tej niewielkiej wsi około 1800 roku mieszkały 234 osoby i wówczas majątek należał do nadleśniczego Uttechta z Bytnicy. Później przeszedł na własność księcia von Hohenzollerna, który przejął również patronat nad grabińską świątynią. Dobra w 1879 roku należały do żony radcy stanu Krausego.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="340433" url="https://pl.wikipedia.org/wiki?curid=340433" title="Środkowy (koszykówka)">
Środkowy (koszykówka)

Center, środkowy ("C", "5") – zawodnik w koszykówce, którego głównym zadaniem jest zdobywanie punktów spod kosza, zbieranie piłek z tablicy i blokowanie rzutów przeciwników. Gra głównie pod koszem. Centrami zostają najwyżsi i najsilniejsi gracze w drużynie. Raczej nie wykonuje rzutów z półdystansu, ani tym bardziej rzutów za 3 punkty. Bardzo często wykonują dobitki. Jego bardzo ważną rolą jest zatrzymywanie swym ciałem rozpędzonych przeciwników, poprzez stawianie bardzo silnych zasłon.
W obronie, główną rolą środkowego, jest bronienie kosza, blokowanie przeciwników, blokowanie rzutów oraz wykonywanie zbiórek po niecelnych rzutach przeciwników.
Znani centrzy: Shaquille O’Neal, Joel Embiid, Wilt Chamberlain, Bill Russell. Znanym na świecie Polakiem grającym na pozycji środkowego jest np. Marcin Gortat. W Polsce znanym koszykarzem na tej pozycji jest też Przemysław Karnowski.

</doc>
<doc id="340435" url="https://pl.wikipedia.org/wiki?curid=340435" title="Jacek Kacprzak">
Jacek Kacprzak

Jacek Adam Kacprzak (ur. 23 grudnia 1970 w Białobrzegach) – polski piłkarz, pomocnik. Reprezentant Polski juniorów. Mistrz Polski, zdobywca Pucharu Polski i Superpucharu z Legią Warszawa. Po zakończeniu kariery piłkarskiej trener.
Z zawodu technik ekonomista. Karierę zawodniczą rozpoczynał w wieku 16 lat w Pilicy Białobrzegi. W 1987 roku przeszedł do Radomiaka Radom. 2 lata później wywalczył z nim brązowy medal mistrzostw Polski juniorów. Po sezonie 1990/1991 podpisał kontrakt z Legią Warszawa. W ekstraklasie zadebiutował 27 lipca 1991 roku w domowym meczu przeciwko krakowskiemu Hutnikowi. W rozgrywkach o mistrzostwo Polski 1991/1992 Kacprzak z drużyną zajął 10. miejsce. Wystąpił w 32 spotkaniach ligowych, strzelając 3 bramki. Rok później wywalczył z zespołem wicemistrzostwo kraju. W związku z nigdy nieudowodnionymi podejrzeniami o niesportową postawę w trakcie gier drużyna z Warszawy nie objęła tytułu mistrza Polski i została wycofana z rozgrywek europejskich. W tym sezonie Kacprzak wystąpił w lidze w 26 meczach i zdobył 2 gole. W 1993 roku przeszedł do stołecznej Polonii, z którą po roku spadł z ekstraklasy. Przed rozpoczęciem kolejnego sezonu wrócił do Legii. W 1995 roku wywalczył z nią mistrzostwo kraju, puchar krajowy i superpuchar. W kolejnym sezonie z Legią przystępował do Ligi Mistrzów UEFA, gdzie wystąpił w 1 spotkaniu. W 1996 roku ponownie zdobył z Legią wicemistrzostwo Polski (rozegrał 4 mecze, strzelił 1 bramkę). W następnych rozgrywkach ekstraklasy (1996/1997) sięgnął z zespołem po puchar krajowy, a rok później po superpuchar. Potem wyjechał do Grecji, by reprezentować barwy kolejno AE Larisa i Panetolikosu. Jesienią sezonu 1999/2000 grał duńskim I-ligowym Aarhus GF. W lidze rozegrał 6 spotkań i strzelił 1 bramkę. W 2000 roku wrócił do Polski i został zawodnikiem Dyskobolii Grodzisk Wielkopolski, dla której zaliczył 8 trafień do bramki rywala w ekstraklasie. Potem grał w: Radomiaku, Górniku Polkowice i Stasiaku Opoczno, po czym z powrotem przeszedł do Radomiaka. Po dwóch sezonach spędzonych na zapleczu ekstraklasy z „Zielonymi” spadł do III ligi. Potem grał w Pilicy Białobrzegi, w której kończył karierę i pełnił jednocześnie obowiązki szkoleniowca, od 2009 (karierę oficjalnie zakończył we wrześniu 2012).
W kwietniu 2007 roku, jako zawodnik III-ligowego Radomiaka, odebrał dyplom trenerski drugiej klasy. Zmagał się z kontuzją kolana i nie mógł trenować. W walce o II ligę po przegranym spotkaniu radomian z wiceliderem, Concordią Piotrków trybunalski, przejął funkcję po Józefie Antoniaku I trenera zespołu. Jego grającym asystentem został kapitan – Zbigniew Wachowicz. Zaliczył udany debiut, gdyż jego podopieczni na własnym stadionie pokonali Olimpię Elbląg 2:0. Po ostatnim spotkaniu ligowym zakończył pracę w Radomiaku, a piłkarze pozostali w III lidze, plasując się na 7. miejscu.
W lutym 2007 roku został mianowany menadżerem sportu w urzędzie gminy Białobrzegi. W tym samym oraz w 2015 roku bez powodzenia kandydował do Sejmu z listy Platformy Obywatelskiej.

</doc>
<doc id="340437" url="https://pl.wikipedia.org/wiki?curid=340437" title="Stormy Daniels">
Stormy Daniels

Stormy Daniels (ur. 17 marca 1979 w Baton Rouge) – amerykańska aktorka i reżyserka filmów pornograficznych irlandzkiego i czirokeskiego pochodzenia. Wybrała swój pseudonim sceniczny, by odzwierciedlić swoją miłość do Mötley Crüe, której basista, Nikki Sixx, nazwał swoją córkę Storm. Wybrała nazwisko „Daniels” po obejrzeniu reklamy Jack Daniel’s.
Życiorys.
Wczesne lata.
Urodziła się i dorastała w Baton Rouge w stanie Luizjana. Jej rodzice rozwiedli się, gdy miała cztery lata. Od tego czasu była wychowywana tylko przez matkę. Uczęszczała do średniej szkoły Scotlandville Magnet w Luizjanie.
Kariera.
W wieku 17 została striptizerką w klubie Gold Club w Baton Rouge, gdzie pracowała przez trzy lata. We wrześniu 2000 związała się z Continental Theatrical Agency. W roku 2002 rozpoczęła karierę w przemyśle pornograficznym biorąc udział w scenach lesbijskich w parze z Devon Michaels. W 2002 roku podpisała dwumiesięczny kontrakt z Wicked Pictures.
W lipcu 2002 po raz pierwszy wzięła udział w heteroseksualnej scenie seksu w produkcji Wicked Pictures "Heat" (2002) z Randy Spearsem. W 2004 roku otrzymała nagrodę przyznawaną przez Adult Video News w kategorii „Najlepsza nowa gwiazdka”.
Przeszła operację powiększenia biustu - z rozmiaru 36B do 36D. W 2002 roku podpisała dwumiesięczny kontrakt z Wicked Pictures.
W lutym 2007 roku została Kociakiem Miesiąca magazynu "Penthouse".
Pisywała artykuły dla magazynu „FHM” i scenariusze do filmów porno.
Wystąpiła w filmach dokumentalnych, w tym "Porno Valley" (2004, reż. Q. Allan Brocka, Dave Hills), "Pornucopia: Going Down in the Valley" (2004, reż. Dan Chaykin) i filmie dokumentalnym "Naked Ambition: An R Rated Look at an X Rated Industry" (2009, reż. Michael Grecco), a także w komediach: "40-letni prawiczek" (2005), "Wpadka" (2007), "Supersamiec" (2007) i filmie sensacyjnym "Niebezpieczna dzielnica" (2010).
W 2009 media podały informację, iż Stormy Daniels będzie zabiegać o poparcie w wyborach na senatora stanu Luizjana.
Poza planem filmowym spotykała się z Evanem Stone’em (2002), Markiem Davisem (2002) i Julianem Andrettim (2003). 29 sierpnia 2003 roku wyszła za mąż za aktora i reżysera filmów pornograficznych Pata Mayna. Rozwiodła się z nim w 2005. W czerwcu 2007 związała się z Dave’em Navarro, byłym gitarzystą grupy Red Hot Chili Peppers i Jane’s Addiction. 4 listopada 2007 poślubiła Mike’a Moza, lecz w roku 2009 doszło do rozwodu. 25 grudnia 2015 wyszła za mąż za aktora porno Brendona Millera (właściwie Glendon Crain), z którym ma córkę (ur. w styczniu 2011). 18 lipca 2018 doszło do rozwodu.
W wywiadzie dla magazynu „InTouch” z 2011, po raz pierwszy wysunęła zarzuty o związek seksualny z Donaldem Trumpem. W styczniu 2018 dziennik „The Wall Street Journal” napisał, że Donald Trump utrzymywał intymne relacje ze Stormy Daniels od lata 2006 aż do 2007, a ich spotkania odbywały się podczas turnieju golfowego dla celebrytów w rezydencji nad jeziorem Tahoe oraz w hotelu Beverly Hills w Los Angeles. Romans miał się rozpocząć rok po ślubie Trumpa z Melanią i niedługo po narodzinach jego syna Barrona. Z kolei Stormy Daniels miała wówczas 27 lat i była uważana za jedną z najpopularniejszych aktorek w branży porno. Stormy Daniels twierdziła, że 28 października 2016, krótko przed wyborami prezydenckimi w Stanach Zjednoczonych, z prawnikiem Trumpa Michaelem Cohenem – Daniels została zawarta umowa w sprawie zachowania w tajemnicy jej romansu z Trumpem. Za podpisanie umowy Cohen przekazał jej 130 tys. dolarów, co potwierdziła w styczniu 2018, gdy zdarzenie ujawniono. W marcu 2018 w rozmowie z „60 Minutes” stwierdziła, że po zakończeniu romansu z Trumpem na parkingu w Las Vegas do niej i jej córki podszedł mężczyzna, który powiedział jej, żeby „zapomniała o całej historii i zostawiła Donalda Trumpa w spokoju”.
12 lipca 2018 Daniels została aresztowana w Columbus w Ohio za rzekome dotykanie trzech detektywów podczas występu w Ohio Strip Club. Jednak wysunięte zarzuty zostały oddalone.

</doc>
<doc id="340443" url="https://pl.wikipedia.org/wiki?curid=340443" title="Charles Orlando Porter">
Charles Orlando Porter

Charles Orlando Porter (ur. 4 kwietnia 1919 w Klamath Falls, Klamath County, Oregon, zm. 1 stycznia 2006) – amerykański polityk, prawnik, członek Izby Reprezentantów z ramienia Partii Demokratycznej.
Życiorys.
Od 1923 mieszkał wraz z rodziną w Eugene (Lane County, Oregon), gdzie uczęszczał do szkół. Studiował na Harvardzie, z przerwą na służbę wojskową w czasie II wojny światowej. Dosłużył się stopnia oficerskiego, przez pewien czas stacjonował w Europie. Odszedł do rezerwy w stopniu majora lotnictwa. W 1947 ukończył studia prawnicze na Harvardzie i został urzędnikiem w Sądzie Apelacyjnym w San Francisco. Od 1948 prowadził praktykę adwokacką.
Od stycznia 1956 do stycznia 1961 zasiadał w Izbie Reprezentantów USA w dwóch kolejnych kadencjach. Wspierał wiele kontrowersyjnych inicjatyw politycznych, m.in. rozbrojenie, nawiązanie bliższych kontaktów handlowych z ChRL oraz przyjęcie ChRL do ONZ w miejsce Tajwanu. Bez powodzenia ubiegał się o ponowny wybór do Kongresu w 1960. Powrócił wówczas do praktyki adwokackiej; nie został również wybrany do Izby Reprezentantów w 1966 i 1972, a w 1964 i 1976 przepadł już na etapie walki o rekomendację partyjną. W 1980 nie zyskał także poparcia Partii Demokratycznej w walce o miejsce w Senacie. Był przeciwnikiem wojny w Wietnamie.
Z małżeństwa z Priscillą (zmarłą w 2002) miał córkę (Anne) i trzech synów (Don, Chris, Sam).

</doc>
<doc id="340445" url="https://pl.wikipedia.org/wiki?curid=340445" title="Kamienna Laworta">
Kamienna Laworta

Kamienna Laworta (769 m n.p.m.) – szczyt w Górach Sanocko-Turczańskich, górujący nad Ustrzykami Dolnymi. Na południowy wschód od głównego wierzchołka położony jest drugi, o wysokości 759 m n.p.m. Na północnym stoku góry znajduje się Stacja Narciarska Laworta. Jest to również dobry teren do uprawiania paralotniarstwa.
Szlaki turystyczne.
Przez Lawortę biegną też szlaki spacerowe.

</doc>
<doc id="340449" url="https://pl.wikipedia.org/wiki?curid=340449" title="Thomas Paine">
Thomas Paine

Thomas Paine (ur. w Thetford, zm. 8 czerwca 1809 w Nowym Jorku) – brytyjski pisarz i myśliciel doby oświecenia. Uczestnik rewolucji amerykańskiej, jeden z ojców założycieli USA. Prekursor liberalizmu.
W 1774 przybył do Filadelfii, w 1776 opublikował broszurę "Zdrowy rozsądek", w której nawoływał do stworzenia niepodległego państwa w miejsce dotychczasowych kolonii brytyjskich w Ameryce. Brał udział w wojnie o niepodległość USA. Do Wielkiej Brytanii wrócił w 1787.
Także w ojczyźnie głosił radykalne idee wolnościowe, popierał rewolucję francuską i prawo narodów do wybierania demokratycznych rządów. Po wydaniu "Praw człowieka", zagrożony aresztowaniem, uciekł do rewolucyjnej Francji, gdzie został wybrany do Zgromadzenia Narodowego, ale także osadzony w więzieniu przez jakobinów.
W "Wieku rozumu" przyznał, iż deizm stanowi podstawę jego poglądów.
Dzieła.
i inne 

</doc>
<doc id="340450" url="https://pl.wikipedia.org/wiki?curid=340450" title="Bernard Janusz Albin">
Bernard Janusz Albin

Bernard Janusz Albin (ur. 20 sierpnia 1936 w Kraśniku) – historyk, politolog, działacz polityczny. 
Życiorys.
Absolwent historii na Uniwersytecie Marii Curie-Skłodowskiej w Lublinie. Pracę zawodową rozpoczynał jako pracownik etatowy Komitetu Powiatowego PZPR w Sycowie. Od 1968 r. związany z Biblioteką Zakładu Narodowego im. Ossolińskich tzw. Ossolineum we Wrocławiu, gdzie w latach 1971-1990 pełnił funkcję dyrektora. Jest autorem monografii "Zakład Narodowy im. Ossolińskich w latach 1946-1953" (wyd. Wrocław 1990). W 1990 r. podjął pracę na Wydziale Nauk Społecznych Uniwersytetu Wrocławskiego. W 1993 r. z rąk prezydenta Lecha Wałęsy otrzymał tytuł profesora zwyczajnego. W latach 1999-2005 był dziekanem Wydziału Nauk Społecznych Uniwersytetu Wrocławskiego. Był także kierownikiem Zakładu Badań nad Europą Wschodnią w Instytucie Studiów Międzynarodowych Uniwersytetu Wrocławskiego. Obecnie jest wykładowcą w Dolnośląskiej Wyższej Szkole Przedsiębiorczości i Techniki w Polkowicach.

</doc>
<doc id="340451" url="https://pl.wikipedia.org/wiki?curid=340451" title="NP-zupełność">
NP-zupełność



</doc>
<doc id="340453" url="https://pl.wikipedia.org/wiki?curid=340453" title="Rzeka Czerwona">
Rzeka Czerwona

Rzeka Czerwona, Song Hong (; wiet.: "Sông Hồng" lub "Hồng Hà"; górny odcinek nazywa się po chińsku 元江, "Yuán Jiāng") – rzeka w południowych Chinach i północnym Wietnamie. Jej woda niesie z gór ogromne ilości czerwonego mułu, zawierającego związki żelaza, przybierając kolor, od którego pochodzi nazwa rzeki. 
Źródła Rzeki Czerwonej znajdują się w południowochińskiej prowincji Junnan, skąd rzeka wąską i głęboką doliną płynie w kierunku południowo-wschodnim, przepływa przez wietnamską stolicę Hanoi i uchodzi do Morza Południowochińskiego w Zatoce Tonkińskiej, tworząc szybko narastającą deltę o powierzchni ok. 15 tys. km², która jest bardzo istotnym terenem uprawy ryżu. Całkowita długość Rzeki Czerwonej wynosi 1280 km, powierzchnia dorzecza ok. 150 tys. km². Rzeka Czerwona jest żeglowna w dolnym odcinku, a na długości ok. 175 km, do Hanoi – także dla statków morskich. Najważniejszym dopływem Rzeki Czerwonej jest Rzeka Czarna.

</doc>
<doc id="340455" url="https://pl.wikipedia.org/wiki?curid=340455" title="Hilary Duff">
Hilary Duff

Hilary Erhard Duff ps. Hil (ur. 28 września 1987 w Houston) – amerykańska aktorka, piosenkarka pop, producentka, bizneswoman i autorka tekstów.
Życiorys.
Dzieciństwo i początki kariery.
Hilary Duff urodziła się w Houston w Teksasie jako drugie dziecko Boba Duffa i Susan Duff (z domu Cobb). W młodym wieku była zachęcana przez matkę, aby wraz ze swoją starszą siostrą Haylie wziąć udział w zajęciach z aktorstwa. Obie dziewczynki dostały wtedy kilka ról w produkcjach lokalnych teatrów. Haylie (w wieku 8 lat) i Hilary (w wieku 6 lat) wzięły udział w balecie "Dziadek do orzechów" z grupą Columbus Ballet Met w San Antonio. W tamtym czasie matka Hilary podjęła decyzję o przeprowadzce do Kalifornii. Bob Erhard Duff pozostał w Houston, aby pilnować rodzinnego interesu. Małżeństwo rodziców Hilary rozpadło się w 2006 roku.
W Kalifornii, po kilku latach przesłuchań i spotkań, siostry Duff zostały zaangażowane do kilku reklam telewizyjnych.
Telewizja.
Początki.
Pierwsze role Duff były epizodyczne. Aktorka grała w serii westernów firmy Hallmark Entertainment "True Women" (1997), jednak nie została uwzględniona w napisach końcowych. Była również statystką w wyreżyserowanej i napisanej przez Willarda Carrolla komedii romantycznej "Gra w serca" (1998). Jej pierwszą ważną rolą był udział w filmie "Kacper i Wendy" w 1998 r. Zagrała w nim młodą czarownicę – Wendy, która spotyka animowanego duszka Kacpra. Podobnie jak prequel – "" (1997), sequel do znanego filmu "Casper" (1995) został nagrany jako video i uzyskał głównie niepochlebne recenzje.
W późniejszym czasie Duff pojawiła się we wspomagającej roli w serialu telewizyjnym "Przewodnik dusz" (1999), opartym na powieści Kathleen Kane. Duff grała w nim w towarzystwie m.in. Bruce’a Greenwooda i Melissy Gilbert. Pod koniec roku Hilary wygrała Nagrodę Młodych Artystów za „Najlepszą grę aktorską w filmie TV lub programie pilotażowym”.
Kolejną istotną rolą Duff była rola dziecka w odcinku pilotażowym sitcomu telewizji NBC "Daddio" (2000). Aktor Michael Chiklis grający w tym samym sitcomie ogłosił: „Po pracy z nią pierwszego dnia, pamiętam, jak powiedziałem do żony: "Ta młoda dziewczyna będzie kiedyś gwiazdą filmową". Była całkowicie rozluźniona i czuła się dobrze we własnej skórze”.
Lizzie McGuire.
Po wyemitowaniu "Daddio," Duff zniknęła z jego nowej obsady i niechętnie wróciła do kontynuowania kariery aktorskiej. Jej menadżer i matka zachęcali ją do tego i już tydzień później przeszła casting do komediowego serialu "Lizzie McGuire". W serii Duff gra niezdarną, ale przeciętną uczennicę szkoły średniej. Serial skupia się na jej życiu i powolnym rozwoju w środowisku nastolatków. Grała w nim w towarzystwie np.: Lalaine, Adam Lamberg, Jake Thomas, Clayton Snyder, Ashlie Brillault, Robert Carradine i Hallie Todd.
Serial "Lizzie McGuire", którego emisja rozpoczęła się na kanale Disney Channel 12 stycznia 2001, od razu odniósł znaczny sukces. Zbierał przed telewizorami 2,3 mln widzów podczas jednego odcinka i stanowił przełom w karierze Duff. Udział w show przyniósł jej rosnącą popularność wśród dzieci i młodzieży, głównie pomiędzy 7. i 14. rokiem życia. Krytyk Richard Huff z "New York Daily News" nazwał ją „wersją Annette Funicello z 2002 roku”. Po spełnieniu kontraktu z Duff na 65 odcinków "Lizzie McGuire", Disney wpadł na pomysł kontynuacji kontraktu na przyszły film i emisję nowych odcinków serialu na kanale ABC w godzinach największej oglądalności, ale plany zostały zmienione. Wyprodukowano jedynie film pełnometrażowy "Lizzie McGuire", który również okazał się sukcesem.
Kariera filmowa.
Pierwszą, znaczną rolą filmową Duff była kreacja w filmie "Wojna plemników" (2002), który został nakręcony przed "Lizzie McGuire", ale pokazano go po raz pierwszy na festiwalach w Cannes i Sudance. Napisany przez Charlie Kaufmana i wyreżyserowany przez Michela Gondry’ego film opowiada o kobiecie mającej problemy hormonalne, o imieniu Lila Jute, którą zagrała Patricia Arquette. Duff grała młodą Lilę.
2003–2004.
Duff zagrała obok Christy Carlson Romano i Gary’ego Cole’a w filmie telewizyjnym Disney Channel "Kadet Kelly" (2002), który stał się najczęściej oglądanym programem w dziewiętnastoletniej historii kanału. Po raz pierwszy zagrała główną rolę w filmie fabularnym w "Agent Cody Banks" przy boku Frankiego Muniza w 2003 roku. Dzieło dostało pozytywne recenzje i odniosło wystarczający sukces do nakręcenia kontynuacji, w której Duff nie wzięła udziału. Następnie Duff zagrała Lizzie McGuire w filmie "Lizzie McGuire". 
W tym samym roku Duff zagrała jedną z dwunastki dzieci Steve’a Martina i Bonnie Hunt w komedii familijnej "Fałszywa dwunastka" (2003), który był jej największym dotychczasowym filmem. Powtórzyła swoją rolę w kontynuacji pt. "Fałszywa dwunastka 2" (2005). Obraz został skrytykowany przez znawców, ale finansowo przyniósł zyski równe poprzednikowi.
W 2004 r. Duff zagrała w komedii romantycznej "Historia Kopciuszka", nowoczesnej wersji bajki Charles’a Perraulta "Kopciuszek". Film odniósł umiarkowany sukces finansowy, a większość recenzji była negatywna, lecz nieliczni krytycy byli pod wrażeniem gry aktorskiej Duff i jej „chemii” z gwiazdą Chadem Michaelem Murrayem. "Historia Kopciuszka" zarobiła ponad 60 mln dolarów na całym świecie i była reklamowym sukcesem.
Również w 2004 roku, Duff zagrała w filmie "Szansa na sukces". Opowiada on historię Terri Fletcher (granej przez Duff), dziewczyny z małego miasteczka o przepięknym głosie. Krytycy pochwalili Duff za ukazywanie się w bardziej dramatycznych rolach niż wcześniej, lecz film został mocno skrytykowany, m.in. przez "Las Vegas Weekly," piszącym: „Bez wysiłku połączono złą grę aktorską i zły głos Duff ze złym scenariuszem i złą reżyserią, "Szansa na sukces" jest obraźliwym marnowaniem czasu, który błaga o ciszę”. Kilka recenzji skrytykowało głos Duff, krytycy zwrócili uwagę na coś, co wydawało się cyfrowo uwydatnionym głosem. Podczas premiery filmu kina nie przeszły szturmu widzów. Dzieło jest ostatnim udanym filmem reklamowym Duff z całkowitymi wpływami kasowymi przewyższającymi 14 mln dolarów. Była to pierwsza rola Duff w dramacie. Za udział w "Szansie na sukces" Duff dostała pierwszą nominację do Złotej Maliny.
2005–2006.
W 2005 roku oprócz udziału w sequelu "Fałszywej dwunastki", Duff zagrała również w "Idealnym facecie", gdzie wcieliła się w córkę rozwódki (Heather Locklear), która przeprowadza się do Nowego Jorku w poszukiwaniu miłości. Film dostał negatywne recenzje i przyniósł zyski mniejsze od oczekiwanych. Tego roku, Duff ponownie była nominowana do Złotej Maliny za filmy "Idealny facet" i "Fałszywa dwunastka 2".
W 2006 roku komedia zatytułowana "Dziedziczki" przyniosła kolejne finansowe rozczarowanie. Martha Coolidge – reżyser filmu, który wyprodukowała m.in. Madonna, zatrudniła Hilary Duff i jej siostrę Haylie Duff do odegrania ról bogatych sióstr, które muszą walczyć o odzyskanie fortuny. Za film Duff była nominowana do następnych dwóch Złotych Malin 24 stycznia 2007. Film ukazał się w europejskich kinach dopiero w marcu 2007 roku, a w Polsce nie wszedł do kin – ukazał się na płytach DVD. W Stanach Zjednoczonych film "Dziedziczki" został wydany na płytach 12 grudnia 2006. Z powodu szybkiego nagrywania nowego studyjnego albumu Duff zatytułowanego "Dignity", "Dziedziczki" był jedynym filmem, w którym zagrała w 2006 r.
2007–2008.
Rok 2007 to kolejny kinowy rok Duff. Wystąpiła w filmie, drugi jest dopiero kręcony, a w kolejnym wraz z siostrą użyczyła głosu. Animowana komputerowo komedia "Foodfight!" weszła do kin w Stanach Zjednoczonych w 2008 r. Reżyser filmu, Larry Kasanoff, powiedział, że jest „absolutnie zachwycony, że siostry Duff są częścią jego obsady”.
Hilary Duff odbyła kolejną podróż do Europy, tym razem do Bułgarii, w celu kręcenia filmu "War, Inc." W thrillerze Duff gra obok Johna Cusacka, który ogłosił, że cieszy się graniem z panną Duff i że „budzi szacunek w filmie”. Duff kreuje azjatycką gwiazdę pop o imieniu Yonica. Premiera odbyła się w USA 23 maja 2008 roku.
Hilary zagrała jednocześnie jeszcze w dwóch filmach „Greta” i „What Goes Up”. Premiery obu produkcji odbyły się w 2009 roku.
Kariera muzyczna.
2002–2004.
Hilary Duff nagrała cover piosenki Brooke McClymont „I Can’t Wait” na potrzeby ścieżki dźwiękowej do serialu "Lizzie McGuire" w 2002 r. Cover „The Tiki Tiki Tiki Room” zaśpiewała dla pierwszego albumu kompilacyjnego "DisneyMania".
Pierwszym albumem piosenkarki jest "Santa Claus Lane" wydany w 2002 roku. Jest to kompilacja świątecznych piosenek, która zawiera duety z Lilem Romeo, Christiną Millan i siostrą Duff – Haylie. W asyście Disney Channel tylko singel „Tell Me a Story” zdołał znaleźć się na liście Billboard 200. Tytułowa ścieżka z albumu została dołączona do ścieżki dźwiękowej filmu Śnięty Mikołaj 2. Inna piosenka, „What Christmas Should Be” została wykorzystana w filmie "Fałszywa dwunastka". Duff zaśpiewała kilka piosenek do filmu "Lizzie McGuire", włączając w to „Why Not”, która znalazła się w pierwszej dwudziestce hitów w Australii.
Drugim albumem Duff jest "Metamorphosis" wydany w 2003 roku i zawierający m.in. kompilacje napisane przez takie osobistości jak The Matrix. Album był numerem jeden w USA i Kanadzie, jego sprzedaż była jedną z największych w roku w USA – sprzedano ponad 3,7 mln kopii. Singel „So Yesterday” znalazł się w pierwszej dziesiątce w kilku krajach, a teledysk do niego był jednym z najczęściej nadawanych w MTV. „Come Clean”, kolejny singel znalazł się w pierwszej czterdziestce hitów w USA, a w wielu innych krajach był w pierwszych dwudziestkach. Trzeci singel „Little Voice”, chociaż nie został wydany w USA, został wielkim hitem w Australii i Kanadzie.
Pod koniec 2003 roku, Duff pojechała w swoją pierwszą trasę koncertową – Metamorphosis Club Tour. Wszystkie występy podczas jej trasy sprzedały się lepiej od pokazów Britney Spears czy Christiny Agiulery z tego roku. Hilary wygrała nagrodę dla Najlepszego Nowego Artysty podczas 2004 World Music Awards i dla Najlepszej Artystki podczas Kids Choice Awards 2004.
Drugi krążek z serii "DisneyMania", "DisneyMania 2" został wydany w styczniu 2004 i zawierał m.in. piosenkę śpiewaną przez obie siostry Duff – „The Siamese Cat Song”. Inną piosenkę, „Circle of Life”, zaśpiewała Duff wraz z Disney Channel Stars. Hilary i jej siostra nagrały cover piosenki The Go-Go’s "Our Lips Are Sealed" na potrzeby soundtracku do filmu "Historia Kopciuszka" (zobacz A Cinderella Story Soundtrack), który zawierał jeszcze dwie inne piosenki Duff. Teledysk do "Our Lips Are Sealed" był popularny w programie "Total Request Live" kanału MTV, ale piosenka nie dostała się na listę "Billboard" Hot 100.
Trzecim albumem jest krążek "Hilary Duff" (2004), na który piosenki napisała m.in. sama artystka. Płyta ma bardziej rockowy styl niż "Metamorphosis". Został wydany na jej siedemnaste urodziny (we wrześniu 2004) i zadebiutował jako numer #2 w USA i numer #1 w Kanadzie. Album sprzedał się w liczbie ponad 1,5 miliona kopii w USA, ale singel „Fly” nie odniósł sukcesu w Stanach, w przeciwieństwie do popularnego teledysku. „Fly” i „Someone's Watching over Me” dostały się w Australii do najlepszej czterdziestki, ale z powodu mniejszego sukcesu albumu od "Metamorphosis" pozostałe single nie zostały wydane.
Duff wsparła finansowo kampanię Thanks &amp; Giving: All Year Long na rzecz dzieci przebywających w szpitalu St. Jude Children’s Research Hospital.
2005–2006.
Czwarty album Duff jest zatytułowany "Most Wanted" i został wydany w 2005 roku. Zawiera jej ulubione piosenki z poprzednich dwóch albumów, remiksy i nowe piosenki inspirowane popowo-rockowymi muzykami jak The Killers i Muse. Hilary uznała, że album nie zawiera jej największych hitów, ale coś jej powiedziało, że czas na nową płytę. Podczas pracy przy "Most Wanted", Hilary miała więcej kontroli kreatywności przy pisaniu i produkcji wszystkich nowych utworów wraz z Joelem Maddenem i jego bratem Benjim, niż przy poprzednich albumach. Singel „Wake Up” stał się największym debiutem na liście "Billboard" Hot 100 i jej największym osiągnięciem w USA, teledysk do piosenki został dobrze przyjęty na MTV. Teledysk do drugiego singla „Beat of My Heart” też był popularny, ale nie był aż takim hitem w USA. Album debiutował jako numer jeden na liście Billboard 200 i był jej trzecim debiutem, który znalazł się na pierwszym miejscu w Kanadzie zaraz po wydaniu. W marcu 2006 sprzedaż sięgała 1,3 mln kopii. Trasa koncertowa promująca album, "Most Wanted" Tour, trwała dziewięć miesięcy.
Trzeci kompilacyjny album, "4Ever", został wydany jedynie we Włoszech w 2006 r. Album został wydany jedynie w Italii z powodu dużej ilości włoskich fanów niemających dostępu do niektórych piosenek, remiksów i miksów Duff.
W 2006 roku, Hilary nagrała dwie nowe piosenki na pożytek filmu "Dziedziczki", był to m.in. cover piosenki Madonny "Material Girl" (producentem był m.in. Timbaland), który zaśpiewała razem z siostrą. Nagrała również piosenkę zatytułowaną "Happy", która została wykorzystana w zwiastunie do filmu, ale nie wydano jej na płytach. Muzyka z tej piosenki została wykorzystana przy nagrywaniu innego singla Duff, "Play with Fire".
2007.
Piątym albumem Duff jest "Dignity", który według "Total Request Live" miał być wydany w Stanach już 5 grudnia 2006, ale z powodu zaangażowania piosenkarki w film "War, Inc." premiera została przełożona na luty, a później na kwiecień 2007. Ostatecznie album wydano 3 kwietnia 2007 w Ameryce Północnej, a wszędzie indziej wcześniej. Materiał do niego napisała Kara DioGuardi i Rhett Lawrence.
Przy tworzeniu albumu, Duff pracowała z takimi producentami i mikserami muzyki, jak Richard Vission, Tim and Bob, Manny Marroquin i will.i.am. Hilary powiedziała, że w porównaniu do jej wcześniejszej muzyki, płyta jest bardziej „do tańca” i że zostały wykorzystane bardziej realne instrumenty. „Dokładnie nie wiem, jak wytłumaczyć to, co robimy, ale to jest zabawne i rytmiczne i inne, coś nowego dla mnie. To jest naprawdę super”. powiedziała. Duff opisała również album jako „brzmienie trochę mniej poprockowe i bardziej elektroniczne”. Krążek ma dwie wersje: standardową edycję i deluxe zawierającą bonusowe piosenki i DVD.
Pierwszy singel "Play with Fire" stał się głównym hitem klubów, a w radiach był rozpowszechniany od sierpnia 2006, lecz nie znalazł się wysoko w amerykańskich rankingach. Drugi singel, With Love, został rozpowszechniony na początku 2007 r. i osiągnął radiowy sukces oraz dostał się do najlepszej czterdziestki. Teledysk do singla został także użyty reklamowo dla pierwszego zapachu Duff – With Love, który został wypuszczony we wrześniu 2006 roku. Trzeci singel Stranger zajął drugie miejsce w Bułgarii i trzecie w Czechach. W USA był numerem jeden klubowych hitów.
Pozostała działalność.
Hilary Duff 12 marca 2004 wypuściła własną linię ubrań dla nastolatek „Stuff By Hilary Duff”, która była rozprowadzana przez Target Stores w Stanach Zjednoczonych, Kmart w Australii, Zellers w Kanadzie i Edgars w Republice Południowej Afryki. Spółka zaczęła od ubrań, ale powiększyła działania do mebli, zapachów i biżuterii. Wszystko przeznaczone dla dzieci i młodzieży w wieku od 9 do 19 lat.
Playmates Toys zrobiło „laleczkę sław” (celebrity doll) na jej podobieństwo w 2004. We wrześniu 2004 Duff wypuściła na rynek własną linię perfum, With Love, którą zareklamowała w "The View".
Duff i jej pies Lola pojawiły się w grze Electronic Arts "" wydanej w październiku 2006. W wersji na konsole postać Duff odwiedza parcele publiczne i gracze mogli poznać z nią i jej psem własne simy. Jednakże w wydaniu na PC, gracze mogli pobrać sima Duff ze strony internetowej Maxisa przed 31 grudnia, a zarówno ona i jej pies są zwykłymi simami. Duff, tak, jak Paris Hilton i Jessica Simpson, została skrytykowana za jej ukazywanie psów częściej jako modny dodatek, niż zwierzę.
Życie prywatne.
Duff w 2002 roku zaczęła umawiać się z piosenkarzem Aaronem Carterem. Spotkali się podczas kręcenia serialu "Lizzie McGuire", kiedy ten grał niewielką rolę w odcinku świątecznym. Związek przykuł uwagę mediów po doniesieniach o trójkącie miłosnym między Duff, Carterem a aktorką Lindsay Lohan.
W latach 2004–2006, Duff umawiała się z Joelem Maddenem, piosenkarzem zespołu Good Charlotte. Matka Duff, Susan, ogłosiła ich związek w czerwcu 2005 roku w wywiadzie dla magazynu Seventeen, po długim okresie plotek.
W czerwcu 2006 w artykule w magazynie "ELLE" pojawiły się słowa Duff: „...(dziewictwo) jest na pewno czymś, co w sobie lubię. To nie znaczy, że nie myślę o seksie, ponieważ wszyscy, których znam, mają pierwszy raz za sobą i chce się do nich dołączyć”. Później, Duff powiedziała MuchMusic, że cytowane słowa nigdy nie zostały przez nią wypowiedziane i że ten temat jest „zdecydowanie czymś, o czym nie chce rozmawiać...”. Duff i Madden zerwali ze sobą w grudniu 2006 r.
Pod koniec 2006 roku Duff podjęła walkę prawną przeciwko domniemanemu prześladowcy i jego współlokatorowi. Policja przeprowadziła dochodzenie w tej sprawie. Trzeciego listopada 2006 roku prześladowca Duff, Maksim Miakovsky, został aresztowany za groźby o zabiciu Duff tego weekendu. Został oskarżony o rozprowadzanie pogróżek i prześladowanie. Przyleciał do USA „wyłącznie w celu spotkania i romantycznego zbliżenia się po pani Duff”. Dziewiętnastego stycznia 2007 Miakovsky został skazany na 117 dni więzienia i pięć lat nadzoru kuratorskiego po wystąpieniu obrony o zmniejszenie wyroku, jak twierdzi Associated Press.
Duff należy do kilku organizacji charytatywnych, jest entuzjastką praw zwierząt, członkinią „Kids with a Cause” i przekazała 250 tys. dolarów dla ofiar huraganu Katrina.
Pod koniec sierpnia 2006 r. Duff pojechała do szkoły podstawowej w Nowym Orleanie i pracowała z USA Harvest przy rozdzielaniu jedzenia. W 2005 r. podarowała ok. 2,5 mln posiłków ofiarom huraganu.
W sierpniu 2006 Duff powiedziała, że otrzymała wzmacniający materiał nazębny, ponieważ odłamał jej się kawałeczek przedniego zęba na mikrofonie podczas koncertu. W internecie, fani Duff narzekali, że dostała za dużo materiału przez co miała „wygląd konia”. Po czym Duff zmniejszyła „nowe” zęby do rozmiaru oryginalnych. Pod koniec 2005 roku Duff zrobiła sobie miesięczną przerwę od pracy jako spóźniony prezent urodzinowy. Powiedziała, że chciała wziąć krótki oddech po wydaniu "Most Wanted" i napisaniu trzech nowych piosenek dla niej, nakręceniu trzech filmów i przejechaniu trasy koncertowej „Still "Most Wanted" Tour”. W 2005 r. Duff pojawiła się odchudzona, co sprowokowało media do spekulacji na ten temat. Plotki donosiły, że Hilary cierpi na zaburzenia jedzenia, co sama zainteresowana zdementowała. Duff wypowiedziała się podczas australijskiego show "Today Tonight", że straciła wagę prowadząc bardziej aktywny tryb życia.
Później, artykuł w "Digital Spy" ogłosił, że w 2006 r. Duff schudła do amerykańskiego rozmiaru zero, po przeczytaniu, że wygląda, jakby przytyła 15 funtów (ok. 6 kg). Niedawno powiedziała, że czuła nacisk na bycie szczupłym; oświadczyła, że jest dostrzegana przez media za grubą albo za chudą. Duff nazwała to „orzeczeniem i zamierzeniem”.
14 sierpnia 2010 aktorka i piosenkarka poślubiła Mike’a Comrie, kanadyjskiego hokeistę NHL. Para zaręczyła się w lutym 2010 roku po dwóch latach znajomości. 20 marca 2012 roku przyszło na świat ich pierwsze dziecko, syn Luca Cruz Comrie. 10 stycznia 2014 roku Duff i Comrie oświadczyli, że wspólnie zadecydowali o separacji, ale podejmą wszelkie wysiłki, aby wspólnie wychowywać syna. Aktorka złożyła pozew o rozwód przeszło rok później, w lutym 2015 roku. Rozwód został sfinalizowany w lutym 2016 roku. Przed ślubem para podpisała intercyzę; po rozwodzie Hilary nadal jest właścicielką posiadłości Beverly Hills, choć Comrie otrzymał od niej równowartość swojego udziału w nieruchomości w wysokości blisko 2,5 miliona dolarów.
Od 2017 jest związana z wokalistą i DJ-em Matthew Komą, w 2018 na świat przyszła ich córka Banks Violet Bair. Para zaręczyła się w maju 2019.
Filmografia.
Pozostałe role.
Duff wystąpiła kilka razy w serialach telewizyjnych, pierwszy raz jako chore dziecko w serialu medycznym "Szpital Dobrej Nadziei" ("Chicago Hope") w marcu 2000 r. W 2003 zagrała w odcinku "The George Lopez Show" jako sprzedawczyni, a dwa lata później ponownie wystąpiła w tym samym serialu jako feministyczna przyjaciółka poetki Carmen (Masiela Lusha). Zagrała razem z siostrą Haylie członkinie grupy popowej lat 60. XX wieku The Shangri-Las w "American Dreams" w 2003. W 2005 r. w jednym odcinku zagrała koleżankę z klasy i wielbicielkę tytułowej postaci z serialu "Joan z Arkadii" ("Joan of Arcadia"). Podczas trasy koncertowej "Most Wanted" wystąpiła w Guadalajarze w Meksyku, gdzie nakręciła krótki występ w serialu dla młodzieży "Rebelde". Duff wystąpiła gościnnie 27 kwietnia 2007 podczas premiery trzeciego sezonu "The Andy Milonakis Show".

</doc>
<doc id="340472" url="https://pl.wikipedia.org/wiki?curid=340472" title="Duromery">
Duromery

Duromery – polimerowe tworzywa sztuczne posiadające cechy metalu lub ceramiki - twarde, nieelastyczne, z wysoką wytrzymałością mechaniczną na rozciąganie i ściskanie, ale zazwyczaj nietopliwe lub trudnotopliwe i często kruche. Trudnotopliwe duromery są też nazywane duroplastami. 
Polimery posiadają własności duromeru jeśli:
lub
Do najbardziej znanych duromerów należą:

</doc>
<doc id="340473" url="https://pl.wikipedia.org/wiki?curid=340473" title="Jerzy Gablenz">
Jerzy Gablenz

Jerzy Gablenz (ur. 23 stycznia 1888 w Krakowie, zm. 11 listopada 1937 koło Piaseczna) – polski muzyk, kompozytor, dyrygent i pedagog.
Życiorys.
Dziadek Jerzego ze strony matki uczył się gry na skrzypcach w Wiedeńskim Konserwatorium. Objął później stanowisko dyrektora krakowskiego Konserwatorium. Natomiast ojciec Jerzego grał biegle na fortepianie. Jerzy rósł w atmosferze przesyconej muzyką. Już w młodych latach zaczął się uczyć gry na fortepianie, niemal równocześnie na flecie. Ponadto grał na organach i wiolonczeli.
Po ukończeniu gimnazjum chciał kontynuować studia muzyczne w Berlinie, Wiedniu lub w Paryżu. Jednak matka nie zgodziła się na opuszczenie domu przez syna w tak młodym wieku. Jerzy został przyjęty na wydział prawa na Uniwersytecie Jagiellońskim w Krakowie. Równolegle studiował muzykę pod kierunkiem Walentego Deca (organy), Władysława Żeleńskiego (teoria), Feliksa Nowowiejskiego (kompozycja).
W roku 1907 poznał Małgorzatę Schoenównę, swoją przyszłą żonę, która kilka lat później otrzymała dyplom nauczania gry na fortepianie. Z tego okresu pochodzą wczesne kompozycje Jerzego: krótkie utwory fortepianowe, pieśni na głos i fortepian, nawet próby partytur na więcej niż jeden instrument. Ostatecznie skomponował suitę na orkiestrę smyczkową, składającą się z trzech części. Jerzy nigdy nie zrobił spisu owych wczesnych utworów, prawdopodobnie niedostatecznie dojrzałych. Dopiero po zakończeniu I wojny światowej zaczął powstawać wykaz jego kompozycji.
W 1914 r. ojciec Jerzego nabył od przyjaciela, Bogumiła Pochwalskiego, fabrykę octu i musztardy, odziedziczoną przez żonę tegoż Marię z domu Lebenstein. Po śmierci ojca Jerzy Gablenz rozwijał przedsiębiorstwo w 1930 r. wprowadzając w nim produkcję ogórków konserwowaych.
Narzucone studia uniwersyteckie oddziaływały ujemnie na muzyczną wyobraźnię i siły twórcze. Jerzy w jednym z listów pisze:
Pomimo zaangażowania w prowadzenie fabryki, znajdował czas na granie na flecie w orkiestrze symfonicznej, regularnie grał na organach w katedrze oraz z narzeczoną na fortepianie na cztery ręce. Wkrótce po wybuchu I wojny światowej jego rodzice i dwie siostry wyjechali do Wiednia, zostawiając Jerzego odpowiedzialnym za wszystko. Ponieważ coraz więcej pracowników fabryki wcielano do wojska, zajęcia mnożyły się kosztem czasu przeznaczanego na muzykę. Zdołał jednak naszkicować symfonię w czterech częściach. Kompozycja ta nigdy nie została zinstrumentowana, nie była też uwidoczniona w późniejszym spisie jego kompozycji. 5 maja 1917 roku Jerzy poślubił Małgorzatę i pod koniec tego samego roku skomponował drugą symfonię, także w czterech częściach, ale tym razem całkowicie zinstrumentowaną. Poszczególne części tej symfonii nie są od siebie odseparowane.
Zakończyła się I wojna światowa i w dziedzinie muzyki publiczność domagała się wystawień tradycyjnych dzieł operowych Moniuszki, w szczególności "Strasznego Dworu". Ponieważ nigdzie nie można było odnaleźć partytury tego dzieła, zwrócono się do Jerzego Gablenza z prośbą o jej odtworzenie. Uczynił to, prawdopodobnie posługując się wyciągiem fortepianowym, i w tej szacie opera została wystawiona dnia 2 lipca 1919 roku w Teatrze im. Słowackiego w Krakowie.
Wiele lat później żona Gablenza napisała do syna:
Krytycy podkreślali znaczną umiejętność muzyczną i doświadczenie na polu instrumentacji młodego kompozytora, zgrupowania orkiestralnych głosów, sploty kontrapunktyczne, pomysłowość w zabarwieniu pochodów melodyki, wypełnienie ustępów o skąpej orkiestracji.
Udział Jerzego jako flecisty w wielu przedstawieniach operowych, jego obecność w charakterze widza na operach w Krakowie i Wiedniu oraz sukces i przyjęcie "Strasznego Dworu" w jego opracowaniu przyczyniły się prawdopodobnie do powstania jego własnej opery "Zaczarowane koło", Opus 6, opartej na dramacie Lucjana Rydla. W kwietniu 1955 roku miała miejsce premiera, dalsze przedstawienia trwały przez kilka następnych lat. Oto fragment recenzji pióra Wojciecha Dzieduszyckiego:
Stworzeniem opery (1919-1920) Gablenz rozpoczął okres komponowania. Jego następnym dziełem była suita "Słoneczne Pola", na orkiestrę, chór i solistów, Opus 8, nosząca datę 20 lutego 1923. Kompozytor nigdy nie ukończył tego dzieła, pozostawiając zaledwie 16 zinstrumentowanych stron partytury, odnoszącej się do "Introdukcji". 1 lipca tego samego roku ukończył poemat symfoniczny "Pielgrzym", Opus 12, dla dużej orkiestry, łącznie z dwoma harfami.
Następne dzieło orkiestralne, pozostawione w szkicu ołówkowym, to "Walc Koncertowy" Opus 14, z grudnia 1923 roku. Trzy miesiące później (marzec 1924) Jerzy Gablenz miał już gotowy poemat symfoniczny "W Górach", Opus 17, skomponowany na orkiestrę i chór męski. Po wielu nieudanych staraniach o wykonanie w Polsce dzieło to do dzisiejszego dnia zostało odtworzone tylko jeden raz, na koncercie w Santo Domingo dnia 11 listopada 1977 roku, dokładnie w czterdziestą rocznicę śmierci kompozytora. Taśma magnetofonowa została później wykorzystana podczas kilku prelekcji i programów radiowych w Polsce, w Stanach Zjednoczonych oraz w Republice Dominikany.
31 stycznia 1925 roku następny manuskrypt ołówkowy był gotowy do zinstrumentowania - poemat symfoniczny "W Pustkowiu", Opus 20. Z ołówkowego szkicu pozostało 250 taktów do zinstrumentowania, czego kompozytor z niewiadomych przyczyn nie uczynił. Następnym dziełem symfonicznym był poemat "Legenda o Turbaczu", Opus 22, oznaczony datą 1 listopada 1925. Kompozycja ta, stworzona pod wpływem wędrówek kompozytora w rejonach gór Beskidzkich, została wykonana za życia twórcy tylko jeden raz, w roku 1936, w Krakowie. Wiele lat później, bo w roku 1990, dokonano archiwalnego nagrania tego dzieła dla Polskiego Radia w Warszawie.
Dokładnie dwadzieścia jeden dni po stworzeniu "Legendy o Turbaczu" Jerzy Gablenz miał gotową następną kompozycję orkiestralną. Tym razem suitę, zatytułowaną "Moim Dzieciom - Miniaturek Pięć", Opus 23, składającą się z pięciu odrębnych części, przedstawiających muzycznie dzień w życiu małych dzieci. Suita ta została publicznie wykonana w lutym 1926 roku, w Krakowie, dyrygował kompozytor.
W dniu 11 maja 1926 roku kompozytor zakończył pracę nad "1 Symfonią", Opus 24. Kompozycja ta nie ma nic wspólnego z jego wcześniejszymi symfoniami. Projektowane wykonanie tego dzieła, planowane na rok 1928 zostało odwołane wobec "dysonansów i trudności technicznych" (uwaga ówczesnego dyrygenta), ponadto słabego poziomu ówczesnej orkiestry symfonicznej Krakowa. Równolegle z powstawaniem dzieł orkiestralnych kompozytor tworzył wiele pieśni, łącznie z cyklem piosenek dla dzieci, zatytułowanych "W Wojtusiowej Izbie", do tekstów Janiny Porazińskiej. Stworzył też "Sonatę wiolonczelową" Opus 15, która została wykonana po raz pierwszy w Krakowie, w Styczniu 1925 roku.
"Koncert fortepianowy Des-dur", Opus 25, nosi datę 20 września 1926. Koncert fortepianowy miał pierwsze światowe wykonanie w Santo Domingo, w roku 1977. Z okazji setnej rocznicy urodzin kompozytora dzieło to zostało wielokrotnie odegrane przez Józefa Stompla, a Polskie Radio w Krakowie dokonało archiwalnego nagrania.
Opus 26 zostało nadane preludium symfonicznemu "Różaniec Św. Salomei", ołówkowy szkic nosi datę 9 stycznia 1927 roku. Kompozytor rozpoczął instrumentowanie w jesieni następnego roku. Narzekając w liście z Rabki skierowanym do żony pisał:
Do dzisiejszego dnia kompozycja ta nie została wykonana publicznie, w roku 1991 Polskie Radio dokonało archiwalnego nagrania.
Od roku 1928 na osiem lat Jerzy Gablenz zaprzestał komponowania. Z istniejącej korespondencji wiemy, że w tym okresie fabryka była rozbudowywana, co angażowało uwagę kompozytora. Pisał o tym w jednym z listów:
Do komponowania wrócił w pierwszych miesiącach roku 1936. Powstały "Wariacje Symfoniczne", Opus 27, zawierające "Introdukcję" oraz dziesięć "Wariacji". Z początkiem następnego roku i po trzech próbach kompozycja została odłożona wobec niskiego poziomu orkiestry symfonicznej Krakowa. Dopiero w listopadzie 1977] roku, w Santo Domingo, zostały publicznie wykonane "Introdukcja" oraz "Wariacja IV", a dziesięć lat później również w Santo Domingo przedstawione zostały publiczności "Introdukcja" oraz "Wariacje IV", "VIII" oraz "X". Ołówkowy szkic następnego dzieła orkiestralnego, preludia symfonicznego "Zaczarowane Jezioro" Opus 29, nosi datę 27 czerwca 1937 roku. Była to ostatnia kompozycja całkowicie zinstrumentowana. Jej wykonania miały miejsce już po śmierci kompozytora. Stworzył jeszcze jedno dzieło orkiestralne, Opus 30, w manuskrypcie ołówkowym, jeszcze bez nadania tytułu. Pięćdziesiąt lat później dyrygent Krzysztof Dziewięcki, podjął się zinstrumentowania tej kompozycji.
Jerzy Gablenz nigdy nie doczekał się wykonania swojej opery, ani szerszego uznania przez polski świat muzyczny, tak jego epoki jak obecnych czasów, jako zaawansowanego i poważnego kompozytora. Zginął dnia 11 listopada 1937 roku, w katastrofie samolotu pasażerskiego pod Piasecznem, niedaleko Warszawy. Został pochowany w Krakowie, w rodzinnym grobowcu, na cmentarzu Salwatorskim (sektor SC6-10-2).
Zbiór rękopisów Gablenza znajduje się w Bibliotece Narodowej w Warszawie.

</doc>
<doc id="340474" url="https://pl.wikipedia.org/wiki?curid=340474" title="Gablenz">
Gablenz



</doc>
<doc id="340476" url="https://pl.wikipedia.org/wiki?curid=340476" title="Teatr TV">
Teatr TV



</doc>
<doc id="340488" url="https://pl.wikipedia.org/wiki?curid=340488" title="Tabor właściwy">
Tabor właściwy

Tabor właściwy – formacja zbrojna wojsk husyckich podczas wojen husyckich w XV wieku. Po śmierci Jana Żiżki tabor podzielił się właśnie na tabor właściwy i sierotki.
Tabor właściwy dowodzony był przez Prokopa Wielkiego (zwanego też Gołym).

</doc>
