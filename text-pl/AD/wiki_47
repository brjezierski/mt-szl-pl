<doc id="340490" url="https://pl.wikipedia.org/wiki?curid=340490" title="Kronika wielkopolska">
Kronika wielkopolska

Kronika wielkopolska () – anonimowa, nieukończona kronika dziejów Polski od czasów legendarnych do roku 1271, 1272 lub 1273; napisana najprawdopodobniej przed rokiem 1296 w Wielkopolsce, za panowania Przemysła II. Na podstawie tekstu oryginalnego, najpóźniej w XIV wieku, sporządzono dwie, różniące się redakcje. Jedna z tych redakcji zachowała się w całości, druga we fragmentach.
Utwór ten uważany jest za pomnik XIII-wiecznej, polskiej ideologii i kultury okresu rozbicia dzielnicowego. Zapisano w nim wiele legend, opowieści dworskich i rycerskich, a także nieznane skądinąd fakty i daty z dziejów państwa piastowskiego. Tekst "Kroniki" zawiera również przepowiednie dotyczące zjednoczenia kraju i odnowienia jego potęgi.
Opierając się na dziele Wincentego Kadłubka, choć z licznymi zmianami, autor "Kroniki Wielkopolskiej" utożsamił legendarne państwo Lechitów z historycznym królestwem polskim i na tej podstawie określił domniemane, dawne granice Polski, których przywrócenia oczekiwał od przyszłych władców zjednoczonego kraju. Te legendarne granice Polski miały sięgać od Renu na zachodzie po Dniepr na wschodzie, a od Dunaju na południu po morza Bałtyckie i Północne.
W "Kronice" wyjaśniono pochodzenie Polaków za pomocą legendy o Lechu, Czechu i Rusie. Po opowieściach o dziejach panowania legendarnych królów państwa Lechitów, kronikarz przedstawił rządy kolejnych władców piastowskich oraz omówił przyczyny, które doprowadziły do rozbicia dzielnicowego. Opowiadając o dziejach Polski dzielnicowej przeciwstawił gorzej przez siebie osądzanych Piastów małopolsko-mazowieckich, ocenianym bardziej pozytywnie Piastom władającym Wielkopolską. Za najwybitniejszego władcę w historii Polski autor uznał Przemysła I. Kronika urywa się na pierwszych latach panowania Przemysła II.
Treść "Kroniki" jest bardzo złożona i trudna do objaśnienia, niemniej dla współczesnych historyków pozostaje jednym z podstawowych źródeł wiedzy o dziejach polskiego średniowiecza. Interpretacja tekstu wywołała wśród uczonych wiele sporów i polemik. Niejasne są zarówno początek utworu z podwójnym wstępem, jak i różne zakończenia. Dyskusyjny jest czas oraz miejsce napisania zaginionego oryginału, jak i późniejszych redakcji. Nieznani pozostają XIII-wieczny autor i opracowujący jego tekst redaktorzy. Niejednoznaczny jest również tekst "Kroniki", zachowany w różnych wariantach, odmiennych w poszczególnych rękopisach.
Redakcje.
Zachowały się dwie średniowieczne redakcje "Kroniki wielkopolskiej". Pierwszą, dłuższą redakcję, zwie się redakcją rękopisów. Ma ona dwie wersje – gnieźnieńską i krakowską. Natomiast drugą, krótszą redakcję, nazywa się redakcją Dobnera.
Redakcja rękopisów.
Tekst redakcji rękopisów zachował się w dziewięciu odpisach pochodzących z XV wieku. "Kronika wielkopolska" rozpoczyna w nich obszerny zwód zwany "Chronica longa seu magna Polonorum seu Lechitarum", czyli tzw. "Wielką kronikę". Towarzyszyły jej roczniki wielkopolskie, wypisy z annalistyki krakowskiej, zapiski kalendarzowe różnego pochodzenia, luźne noty z końca XIV wieku spisane w Gnieźnie oraz "Kronika" Janka z Czarnkowa.
Tekst redakcji rękopisów zachował się w dwóch różnych wersjach, między którymi występuje wiele drobnych różnic.
Pierwsza wersja wywodzi się z biblioteki arcybiskupa gnieźnieńskiego. Jej tekst zachował się w czterech rękopisach. Są to najlepszy ze wszystkich "Rękopis ottoboniański" (przechowywany w Bibliotece Watykańskiej), "Rękopis królewiecki" (przechowywany w Getyndze), "Rękopis Sędziwoja" (przechowywany w Bibliotece Czartoryskich) oraz "Rękopis Stanisława Augusta" (przechowywany w Bibliotece Narodowej).
Druga wersja, późniejsza, powstała w Krakowie, na Uniwersytecie lub dworze Władysława Jagiełły. Jej tekst zachował się w pięciu rękopisach. Są to "Rękopis wrocławski" (z najlepiej zachowanym tekstem), "Rękopis sieniawski", "Rękopis wilanowski", "Rękopis Jana z Dąbrówki" ("lubiński") oraz "Rękopis krakowski".
Różnice w tekście, pomiędzy wersją gnieźnieńską i krakowską redakcji rękopisów, spowodowały wiele sporów pomiędzy badaczami i wpływają niekiedy na rozbieżności w interpretacji przekazu "Kroniki" we współczesnej nauce.
Redakcja Dobnera.
W roku 1763 czeski uczony Gelazy Dobner, wydając XVI-wieczną kronikę pióra Wacława Hajka, opublikował dwa fragmenty "Kroniki wielkopolskiej". Hajek korzystał z ogromnego księgozbioru humanisty . Biblioteka Hodiejovskiego na zamku Řepice spłonęła w roku 1541, ale jeszcze w XX wieku odnajdywano pochodzące z niej, rozproszone w różnych miejscach egzemplarze. Dobner natrafił na rękopis "Kroniki wielkopolskiej", pochodzący z biblioteki Hodiejovskiego, przy okazji poszukiwań kroniki Hajka.
Pierwszy fragment redakcji Dobnera obejmuje prolog "Kroniki wielkopolskiej", ale w krótszej redakcji, niż jest on znany z pozostałych rękopisów. Drugi fragment to widzenie biskupa poznańskiego Boguchwała II, które Dobner znalazł na końcu księgi i uznał za zakończenie "Kroniki". Tekst ten odpowiada chronologicznie rozdziałowi 89 redakcji rękopisów.
Pochodzenie fragmentów wydanych przez Dobnera było w XIX i XX wieku rozmaicie interpretowane przez badaczy. Współcześnie przeważa hipoteza, że zachowała się w nich odmienna redakcja pierwotnego tekstu "Kroniki Wielkopolskiej". Publikacja Dobnera nie jest jedynym śladem tej redakcji. W roku 1339 archidiakon gnieźnieński Przecław, w zeznaniach na procesie polsko-krzyżackim, powoływał się na "Kronikę" w innej wersji, niż zachowana współcześnie w rękopisach.
Historycy wiążą czeską redakcję "Kroniki wielkopolskiej" z poślubieniem w roku 1300 przez Wacława II, króla czeskiego przywołanego na tron polski, Ryksy – córki Przemysła II i dziedziczki korony polskiej. Najprawdopodobniej, zgodnie z ówczesnym zwyczajem, wyposażono wysłaną do Czech królewnę w księgę historyczną, w której przedstawiono jej genealogię oraz dzieje kraju przechodzącego pod rządy Wacława. Odpis tej księgi w XVI wieku znajdował się w biblioteka Hodiejovskiego.
Od XIX wieku badacze poszukują tzw. "Rękopisu Hodiejovskiego", na którym oparł się Dobner. Nie udało się go odnaleźć.
Tytuł.
Używany współcześnie tytuł jest umowny, nadali go dziełu XX-wieczni uczeni. "Kronika wielkopolska" została skopiowana w zbiorze "Kroniki wielkiej," we wszystkich jej rękopisach, zawsze na pierwszym miejscu. Prawdopodobnie takie miejsce zajmowała w pierwotnym zbiorze "Wielkiej kroniki", jako dzieło już ukończone, chociaż mające być kontynuowane i uzupełnione szczegółami. Natomiast w żadnym rękopisie nie nosi ona tytułu "wielkopolskiej".
Kronika została opatrzona tytułem w dwóch z dziewięciu rękopisów. W "Rękopisie wrocławskim" zwie się ona "Chronicon Polonie", a w "Rękopisie królewieckim" – "Annalia vetuste gentis Polonorum vel Kronice". Oryginalny tytuł nie jest znany. Być może go nie było, co dla niektórych badaczy jest dowodem na to, że "Kronika" nie została ukończona.
Źródła.
Autor "Kroniki" uważał, jak podkreślił w prologu, że historia powinna opierać się przede wszystkim na przekazach pisanych. Dlatego zgromadził pokaźną bibliotekę, składającą się z pism zebranych przede wszystkim w Wielkopolsce, ale także w innych dzielnicach, szczególnie w Krakowie.
Kronikarz zapowiedział, że jego zamiarem było kontynuowanie "Kroniki polskiej" Wincentego Kadłubka aż do czasów panowania Przemysła II. Dlatego dzieje Polski do końca XII wieku relacjonował dość wiernie za "Kroniką" Kadłubka, chociaż przestylizował jej tekst. Pominął wiele rozważań i przypowieści Wincentego, wprowadzając niekiedy w ich miejsce daty historyczne oraz własne opowieści. Źródłem wielu faktów były "Annales Polonorum historiae" („Roczniki historyczne Polaków”). Z tego zaginionego pisma pochodziły nie tylko niektóre opowieści, lecz także daty nieznane Wincentemu.
Autor powoływał się na pisma przechowywane przy różnych kościołach oraz opowiadania "ludzi sędziwych i dostojnych". Z archiwów kościelnych cytował dokumenty, a na ustnych opowiadaniach oparł kilka opowieści rycerskich. Parafrazował też w odpowiednich miejscach żywoty świętych, ale tylko "Żywot większy" św. Stanisława, autorstwa Wincentego z Kielczy, zacytował bezpośrednio.
Na nieznanych źródłach kronikarz oparł opowiadania o oblężeniu Poznania przez Władysława II w roku 1146, o Kazimierzu Mnichu, o Walterze i Helgundzie oraz Wisławie z Wiślicy. Opowieść wiślicka zachowała ślady kompozycji poetyckiej, pochodzącej prawdopodobnie z dworu Henryka Sandomierskiego. Przy opowieści o "Piotrku" (Piotrze Włostowicu) autor odwołał się do nieznanych współcześnie "osobno spisanych Gesta Piotrka".
Autor opierał się również na rocznikach wielkopolskich – "Roczniku kapituły gnieźnieńskiej" z lat 1192–1247 i "Roczniku kapituły poznańskiej" z lat 965–1273. Opowiadając o wydarzeniach po roku 1202 (czyli końcu "Kroniki" Kadłubka) zaczął pisać zupełnie innym stylem a każdy rozdział rozpoczynał od daty rocznej. Kronikarz nie przejmował jednak wyłącznie informacji z roczników, w których przeważały wiadomości lokalne. Dopisywał nieznane rocznikom wiadomości polityczne, w tym wiele faktów z innych dzielnic.
Autor i okoliczności powstania.
Problem autorstwa oraz czasu powstania dzieła był przedmiotem dyskusji wśród XIX i XX-wiecznych uczonych. Badacze wysunęli wiele hipotez, zgodnie z którymi autorem "Kroniki" był bądź biskup poznański Boguchwał II, bądź kustosz katedry poznańskiej Godzisław Baszko lub też autorów było dwu – Boguchwał i Baszko, obaj żyjący w XIII wieku. Za autorstwom Boguchwała opowiadała się większość badaczy w XVIII i XIX wieku, między innymi pierwszy wydawca kroniki Friedrich Wilhelm Sommersberg, Józef Andrzej Załuski, Wawrzyniec Krzysztof Mitzler de Kolof, Gelazy Dobner czy Joachim Lelewel. Autorstwa Baszka dowodził w XIX wieku August Mosbach, poparł jego tezy Antoni Małecki, a w XX wieku na Baszka wskazywała Brygida Kürbis.
Z dużym zainteresowaniem spotkała się w XX wieku hipoteza, że kronika powstała, a przynajmniej została ukończona, dopiero w XIV wieku. Jej autorstwo przypisywano Jankowi z Czarnkowa. Popierali tę hipotezę między innymi Mieczysław Warmski, Stanisław Kętrzyński, francuski historyk Pierre David oraz Jan Dąbrowski.
Od początku XXI wieku wśród uczonych przeważa pogląd, że istniała pierwotna, niezachowana wersja kroniki. Na podstawie tej wersji opracowano dwie znane współcześnie redakcje "Kroniki wielkopolskiej".
Domniemane autorstwo Bogufała II.
Pierwsi badacze i wydawcy twierdzili, że "Kronikę", przynajmniej do roku 1249, opracował Boguchwał II (Bogufał II), biskup poznański z lat 1242–1253. W zapisce z roku 1249 ("Ego Boguphalus episcopus Poznaniensis audivi...") miał on zanotować własny sen, w którym pewien zakonnik przepowiedział „wypełnienie się” losów Polski w ciągu najbliższych dwudziestu pięciu lat. Tekst ten został wpierw wpisany do "Rocznika kapituły poznańskiej", a następnie przepisany do "Kroniki wielkopolskiej", gdzie zachował się w nieco różniących się, dwóch redakcjach.
Notatka miała charakter typowej ówczesnej zapiski o cudach, sformułowanej jako świadectwo zaprzysięgane przed sądem i była prawdopodobnie przepowiednią dotyczącą przyszłego zjednoczenia Polski:
Współcześni badacze odrzucają jednak tezę, jakoby Boguchwał pozostawił po sobie rozpoczętą "Kronikę", przede wszystkim dlatego, że w jej części do 1249 roku wykorzystano źródła z drugiej połowy XIII stulecia, a rozdziały wykraczające poza granice życia Boguchwała nie różnią się stylistycznie od poprzednich. Wykazano, że zapiska o śnie biskupa została zaczerpnięta z "Rocznika kapituły poznańskiej", z którego przepisano ją in extenso do "Kroniki".
Domniemane autorstwo Godzisława Baszka.
Na kartach "Kroniki wielkopolskiej" w pierwszej osobie zapisano także imię innego pisarza: "Ja Godzisław zwany Baszkiem, kustosz poznańskiej katedry". W tekście Godzisław pojawia się dwukrotnie w pierwszej osobie: w rozdziale 118, pod rokiem 1257 ("ego Basco vidi ferre") oraz w rozdziale 145, pod rokiem 1265 ("misrerunt me Godislaum custodem eiusdem ecclesaie Basconem cognomine").
Godzisław Baszko jest znany z dokumentów poznańskich wystawionych w latach 1268–1273. W XVIII i XIX wieku uznano więc go za drugiego albo też jedynego autora "Kroniki wielkopolskiej". W XX wieku uczeni wykazali, że jest to mało prawdopodobne. Nie ma bowiem żadnego dowodu na to, że Baszko żył jeszcze w roku 1295, kiedy to zapisano w "Kronice" sformułowanie: „Przemysła dziś panującego króla”. Próby udowodnienia dożycia przez Baszka do koronacji Przemysła II okazały się nieprzekonujące, gdyż nie ma to śladów w dokumentach poznańskich. Wysunięto więc hipotezę, że Baszko wstąpił po roku 1273 do klasztoru franciszkanów w Kaliszu, gdzie kontynuował prace historyczne, ale tego faktu również nie można potwierdzić żadnymi dowodami. Najprawdopodobniej więc do "Kroniki" przekopiowano bez zmian, napisane w pierwszej osobie notatki lub dokumenty Godzisława.
Współcześni historycy są zdania, że Baszko był jednym z redaktorów "Rocznika kapituły poznańskiej" oraz autorem kilku notatek tam zachowanych. Anonimowy kronikarz korzystał z "Rocznika" i przekopiował stamtąd część zapisów. Godzisław nie był jednak autorem tekstu "Kroniki wielkopolskiej".
Domniemane autorstwo Janka z Czarnkowa.
Zdaniem grupy dawniejszych historyków (między innymi Mieczysława Warmskiego, Wojciecha Kętrzyńskiego czy Henryka Łowmiańskiego), "Kronika" była czternastowieczną kompilacją. W XIV wieku żył jej właściwy i jedyny autor. Miał on mieć w ręku inną niż znana współcześnie, pełną wersję roczników wielkopolskich, które stanowiły jego źródło dla wiadomości trzynastowiecznych. Historycy ci uznali wzmiankę o "Przemyśle dziś panującym królu" za mistyfikację pióra Dobnera. Natomiast świadectwo Przecława na procesie polsko-krzyżackim odnosiło się, ich zdaniem, do jakiegoś pośredniego dzieła między rocznikami wielkopolskimi a "Kroniką wielkopolską". Według tej grupy badaczy autor "Kroniki" był jedynie biernym kompilatorem, który teksty swoich źródeł pozostawił w surowej formie i przepisał je bez własnych komentarzy.
Historycy ci wysunęli hipotezę, że XIII-wieczne źródła historyczne zgromadził w kapitule gnieźnieńskiej podkanclerzy Kazimierza Wielkiego, archidiakon gnieźnieński Janko z Czarnkowa. Piastował on różne godności duchowne w Poznaniu, Gnieźnie, Włocławku, Krakowie i Wrocławiu, mógł więc skopiować teksty lub zabrać oryginały rękopisów dzieł, na których oparł redakcję "Kroniki wielkopolskiej". Miał na ich podstawie przygotowywać się do napisania własnej, pełnej historii Polski, na co – zdaniem wspomnianych badaczy – wskazują inne źródła zebrane przez niego w zbiorze "Wielkiej kroniki".
Przeciwko autorstwu Janka z Czarnkowa wysunięto wiele argumentów, które współcześnie uważane są za przekonujące. Nie ma w dziełach Janka informacji o sprawach zachodniosłowiańskich, które interesowały bardzo autora "Kroniki wielkopolskiej". Także łacina, sposób opowiadania, kompozycja wydatnie odróżniają dzieła Janka od "Kroniki wielkopolskiej". Spojrzenie na sprawy kraju, zaangażowanie, język i sposób wypowiadania się autora "Kroniki wielkopolskiej" wskazują na to, że żył on w XIII wieku. Nie ma też dowodów na to, aby wzmianki o tym, że "Kronika" została napisana za panowania Przemysła II uznać za mistyfikację. Natomiast większość badaczy uważa za bardzo prawdopodobne, że Janko z Czarnkowa był redaktorem lub współredaktorem redakcji rękopisów "Kroniki".
Forma i kompozycja.
"Kronika" nie dzieli się na księgi. W redakcji rękopisów składa się ze 164 rozdziałów ułożonych chronologicznie. W redakcji Dobnera jej treść jest krótsza. Obie redakcje rozpoczynają się wstępem, który zachował się w dwóch wersjach. Tekst kroniki w redakcji rękopisów nie został ukończony i urywa się na pierwszych latach rządów Przemysła II. Wyróżnia się cztery odmienne zakończenia kroniki – wersję redakcji Dobnera, dwie wersje redakcji rękopisów oraz domniemane, właściwe zakończenie, zrekonstruowane przez badaczy.
Tekst składa się z dwóch części. Pierwsza, obejmująca okres do roku 1202, oparta jest na "Kronice" Kadłubka – jednak w wielu fragmentach informacje mistrza Wincentego zostały uzupełnione, a niekiedy zmienione za pomocą innych źródeł. Tekst Kadłubka został też poprawiony stylistycznie. Część druga, zwięźlejsza od pierwszej, została napisana w formie rozbudowanego rocznika. Każdy jej rozdział rozpoczyna się od podania daty rocznej, po której następuje opowiadanie o wydarzeniach z tegoż roku.
Kronika ma formę "gesta" władców. Historia Polski – podobnie jak u Galla Anonima i mistrza Wincentego – została przedstawiona poprzez czyny jej królów i książąt. Tylko w paru fragmentach autor opowiedział o przedstawicielach hierarchii kościelnej – najwięcej uznania zdobył Boguchwał II, który ofiarował kościołowi poznańskiemu swój księgozbiór i był budowniczym katedry. Pozytywnie zostali też przedstawieni arcybiskup Pełka i biskup wrocławski Tomasz. Natomiast biskup Boguchwał III został oskarżony o "nieczynienie użytku z cnót, jeżeli jakie posiadał". Mało interesowali kronikarza mieszczanie, wymieniani jedynie przy akcjach prawnych, takich jak lokacja miejska czy fundacja kościoła. O innych grupach społecznych autor napisał kilka razy wyjątkowo, np. gdy opowiadał o rzezi tatarskiej.
Tekst "Kroniki" jest niejednolity i charakteryzuje się brakiem wykończenia literackiego oraz korekty. Autor starał się dokładnie przekazać teksty źródeł, które wykorzystywał. Niekiedy przepisywał je in extenso. Wiele rozdziałów drugiej części dzieła zostało napisanych prostym językiem, naśladującym teksty z roczników lub dokumentów. Zdaniem badaczy, z biegiem czasu autor pisał coraz szybciej a różne wątki rozwijał nierównomiernie.
Zawartość.
Wstęp.
Wstęp do "Kroniki", w obu wersjach, rozpoczyna inwokacja "W imię Pańskie. Amen" – charakterystyczna dla początku dokumentów wystawianych w XIII-wiecznych kancelariach. Dalej autor stwierdził, że chociaż dzieje Polski zostały już zapisane przez innych historyków, to pominęli oni czyny niektórych książąt, szczególnie przodków Przemysła II. Wyjaśnił, że podjął trud uzupełnienia tych opuszczeń. W redakcji Dobnera Przemysł II określony został jako "król dziś panujący", w redakcji rękopisów jako "król tej ziemi".
W redakcji rękopisów ze wstępem łączy się prolog, który zawiera legendę o Lechu, Czechu i Rusie. Uczeni uważają ten prolog za amplifikację – redaktor redakcji rękopisów dopisał go do pierwotnego tekstu, aby z jego pomocą wyjaśnić pochodzenie określenia "Lechici", przy okazji przytaczając etymologie nazw innych ludów.
Wstęp kończy się wyjaśnieniem, że państwo Lechitów jest tożsame z królestwem polskim, a autor postawił sobie za zadanie przekazać dzieje tego państwa opierając się na zebranych przez siebie przekazach pisemnych i ustnych: "Aby zaś jasna zwięzłość pisania umożliwiła zapamiętanie zdarzeń, wsparty pomocą Boga wszechmogącego zacząłem pisać krótko o królach, władcach i książętach całego królestwa polskiego, czyli rozległego państwa Lechitów, a także o ich potomkach, według tego, czego dowiedziałem się z polskich roczników historycznych, co zobaczyłem w różnych metrykach rozmaitych kościołów; a niektóre szczegóły poznałem i przekazałem pamięci na podstawie opowiadania starców, dostojników Polski, których uwagi nie uszły wypadki wojenne i dzieje, owszem, były im znane"
Czasy legendarne.
Dynastia Kraka.
Za pierwszego króla Lechitów autor uznał Kraka. Jego rządy datował na czasy króla Assuera, czyli Kserksesa I z Księgi Ezdrasza. W ten sposób początki państwa polskiego miały sięgać V wieku przed Chrystusem. Datowanie to jest oparte prawdopodobnie na wiedzy zaczerpniętej z pracy Piotra Comestora zwanej "Historia Scholastica". Na jej podstawie autor próbował zsynchronizować historię biblijną z dziejami starożytnych Grecji i Rzymu, a następnie połączyć je z historią Polski. Dlatego na jedną epokę datował panowanie Kserksesa, najazdy Galów na Rzym oraz rządy Kraka.
Autor "Kroniki wielkopolskiej" zmienił opowiadanie Wincentego Kadłubka o Kraku. Według niego władca ten pochodził z Polski i osobiście założył Kraków, na miejscu wcześniej zwanym Wawelem. Jest to najstarszy znany zapis nazwy wzgórza wawelskiego. Autor pominął opowieść o smoku wawelskim, wspominając jedynie o bratobójstwie między synami Kraka, w wyniku którego tron odziedziczyła córka władcy, Wanda.
Legenda o Wandzie też znacznie różni się od wersji Wincentego Kadłubka i jego naśladowców. Zgodnie z wersją "Kroniki wielkopolskie"j, niemiecki władca chciał poślubić Polkę. Gdy spotkał się z odmową, postanowił zmusić ją do małżeństwa. Rozpoczął więc wojnę, którą przegrał. Po klęsce popełnił samobójstwo, natomiast jego rycerze uznali nad sobą zwierzchność Wandy i jej następców. Po przyjęciu hołdu Niemców, królowa skoczyła do Wisły. Złożyła w ten sposób ślubowaną wcześniej bogom ofiarę dziękczynną za zwycięstwo.
Dynastia Lestka.
Dość wiernie za Kadłubkiem autor "Kroniki wielkopolskiej" zrelacjonował legendarne rządy Lestka I, powołanego na tron podczas walk Polaków z Aleksandrem Wielkim, a także panowanie Lestka II. Syna Lestka II jako pierwszy nazwał Lestkiem III. Państwo Lechitów za rządów Lestka III miało osiągnąć szczyt swojej potęgi. Jego granice sięgały od Dunaju do Morza Północnego. Obejmowały między innymi Westfalię, Saksonię, Bawarię oraz Turyngię. Przy okazji autor podjął się kolejnej próby datacji. Według niej Lestek III umarł za panowania cesarza Nerona.
Dalej kronikarz przeszedł do opowiadania o pierworodnym synu Lestka III, Pompiliuszu I. Rządził on krótko a był wnukiem Juliusza Cezara, gdyż władca Rzymu ofiarował rękę swojej córki Julii Lestkowi III. Historia Pompiliusza II zwanego Chościskiem (czyli Popiela), została powtórzona za Wincentym Kadłubkiem. Jednak wyjaśniając okoliczności przejęcia władzy przez Piasta, autor zmodyfikował legendę, dokonując jej chrystianizacji. Podczas gdy Popiel wydał ucztę, ubogi oracz Piast na cześć postrzyżyn własnego syna zorganizował skromną zakąskę dla znajomych. Wówczas w grodzie zjawili się dwaj niespodziewani wędrowcy. Popiel ich przepędził, ale Piast ugościł na podgrodziu. Gdy zabrakło jadła i picia, wędrowcy dokonali cudu ich rozmnożenia, osobiście postrzygli syna Piasta i nadali mu imię Siemowit, na dobrą wróżbę przyszłych losów. Wędrowcy "byli to jak się uważa albo aniołowie, albo męczennicy Jan i Paweł". Dzięki temu, w interpretacji legendy autora "Kroniki wielkopolskiej", Siemowit urodził się w rodzinie królewskiej – Piastowi przekazano władzę z woli Bożej.
Dynastia piastowska.
W następnych rozdziałach kronikarz wyjaśnił, dlaczego Polska utraciła większość ziem, które należały do niej za rządów władców z dynastii Lestka. Następcy otrutych podstępem przez Popiela stryjów nie uznali władzy Piasta. Odłączyli zarządzane przez siebie terytoria od państwa polskiego i nie chcieli podporządkować się nowej dynastii. Siemowitowi, pomimo wielu wysiłków, nie udało się przywrócić państwu dawnej wielkości.
Wymieniając ziemie, które Polska utraciła za rządów Piasta i Siemowita, autor zakreślił granice, których odzyskanie powinno być, według niego, programem politycznych najlepszych władców kraju. Za ziemie polskie uznał tereny leżące pomiędzy Dunajem na południu, morzami Północnym i Bałtyckim na północy aż po Ren na zachodzie: "Wspomniani zaś książęta posiadali następujące kraje: Bolesław Pomorze Dolne, Kazimierz Kaszuby, Władysław część Węgier, która leży między Cisą, Dunajem i Morawą; Jaksa Serbię; Wrocisław kraj Ranów; Przybysław i Odo Drzewinę; Przemysł Zgorzelec, który teraz nazywa się Brandenburgiem. Także inni objęli w stałe posiadanie inne ziemie i obszary Slawonii i Karyntii, leżące wokół i w obrębie rzek Łaby, Odry, Piany, Dołży, Wkry, Rzeknicy, Warnawy, Hoboli, Sprewy, Hyli, Sudy, Miecy, Trawny i wokół innych. Z nich dwaj: Wisław założył gród zwany Międzyborze, a teraz Magdeburg i Sobiesław inny gród zwany Dalen, który Niemcy nazywają Dalenberg; Cieszymir zaś posiadł część Drzewiny, która teraz nazywa się Holzacją, koło Szlezwiku, a Wyszymir gród na brzegu Morza Północnego, gdzie teraz leży Wyszomierz, miasto nazwane od jego imienia. Ważniejsze bowiem grody wspomnianych książąt leżały na zachodzie i nad Morzem Północnym. Brema nazwana została od brzemienia, ponieważ dźwigała ciężar walk z wrogami, to jest z Westfalami i Fryzami oraz innymi plemionami, które najeżdżały Słowian lub stawiały im opór. Również gród Łunie, który teraz zowie się Luneburg. (...) Również gród Bukowiec, gdzie teraz w Lubece widać zbudowany klasztor braci kaznodziejów. Słowianie zaś tam mieszkający lubeckie miasto nazywają nie Lubeką, lecz Bukowcem. Również gród Racibórz. Również gród Szweryn".
Rządy dwóch następnych legendarnych władców z dynastii piastowskiej – Lestka IV i Siemomysła – kronikarz omówił pobieżnie, zaznaczając ich cnotliwość oraz pokój i pomyślność, którym cieszyła się za ich panowania Polska. Pozwoliło to mu przejść łagodnie do tej części dzieła, w której mógł oprzeć się na dokumentach historycznych, a którą rozpoczął od opowiadania o Mieszku I.
Czasy historyczne.
Okres sprzed rozbicia dzielnicowego.
W stosunkowo krótkim fragmencie poświęconym Mieszkowi I, kronikarz dołączył nieco detali do tekstu Wincentego Kadłubka oraz próbował ustalić datację wydarzeń. Za początek panowania Mieszka uznał rok 913. Na rok 931 datował małżeństwo z Dobrawą, na rok 932 chrzest Polski, narodziny Bolesława Chrobrego na rok 937, natomiast przybycie biskupa Jordana na rok 938.
"Bolesław I Wielki, zwany też Zapalczywym, co w polskim nazywa się Chrobry" był zdaniem kronikarza władcą, który usiłował z dużym powodzeniem przywrócić dawne granice państwa Lechitów i odbudować potęgę Polski. Przy okazji opowiadania o walkach Chrobrego z sąsiadami, autor wytyczył wschodnią granicę Polski, za którą uznał Kijów.
Kronikarz dodał kilka informacji o Bolesławie Chrobrym, nieznanych z wcześniejszych źródeł. Największy wpływ wywarła na późniejszą historiografię legenda o Szczerbcu: "Miał on również otrzymać od anioła miecz, którym z pomocą Boga zwyciężał wszystkich swoich przeciwników. Ten miecz aż do dziś przechowuje się w skarbcu kościoła krakowskiego. Królowie polscy wyruszając na wojny, mieli zwyczaj nosić go i zawsze z nim triumfowali nad wrogami. (...) Wspomniany zaś miecz króla Bolesława, dany mu przez anioła, nazywa się Szczerbiec dlatego, że na wezwanie anioła przybywszy na Ruś, pierwszy uderzył nim w Złotą Bramę, która zamykała gród kijowski na Rusi. Od tego uderzenia miecz poniósł niewielką stratę, która w polskim zwie się szczerba, i stąd nazwa Szczerbiec".
O Mieszku II autor "Kroniki wielkopolskiej" przekazał niewiele. Wprowadził za to na karty historii, nieznanego wcześniejszym źródłom, pierworodnego syna Mieszka – Bolesława, zwanego we współczesnej historiografii Bolesławem Zapomnianym. Miał on odziedziczyć tron po Mieszku II i wygnać z Polski swojego brata Kazimierza Odnowiciela oraz macochę Rychezę. W XIX i XX w. istnienie tej postaci było obiektem sporu naukowego w polskiej mediewistyce, obecnie jednak uznaje się, że wzmianka o Bolesławie była najprawdopodobniej wynikiem wymysłu lub błędu kronikarza. Kronikarz dodał także do tekstu Kadłubka opowiadanie o tym, że Kazimierz wstąpił na wygnaniu do klasztoru, złożył tam śluby mnisze, a także przyjął święcenia diakonatu.
Dzieje Bolesława Śmiałego autor zrelacjonował dość wiernie za Wincentym Kadłubkiem, dzieląc panowanie tego władcy na dwie części – pierwsza związana była z sukcesami politycznymi i militarnymi króla, druga natomiast ze sprawą zabicia świętego Stanisława. Dodał do tych faktów krótką informację o preferencjach seksualnych Bolesława, który zniechęcony do kobiet miał wybierać na partnerów bydło. W ten sposób wyjaśnił, dlaczego władza nad Polską przeszła na potomków młodszego brata Bolesława, Władysława.
Opowiadanie o dobrych rządach Władysława Hermana, którego kronikarz nazywa Pobożnym, zostało połączone z długim tekstem poświęconym Bolesławowi Krzywoustemu. Tekst ten dzieli się na dwie części. W pierwszej mowa jest o cudownych narodzinach Krzywoustego, w drugiej o konflikcie ze Zbigniewem. Ta druga sprawa łączy się ze śmiercią Władysława. Kronikarz zmienił opowiadanie Kadłubka – według niego Bolesław był jedynym dziedzicem ojca, natomiast Zbigniew otrzymał zaledwie pewne majątki, nie władał natomiast żadną prowincją. Autor jako pierwszy połączył też bunt Sieciecha z buntem Zbigniewa. Konflikt nie kończy się śmiercią tego ostatniego, tylko skazaniem go na wygnanie. Później, z łaski Krzywoustego, Zbigniew wrócił do kraju i otrzymał skromne uposażenie dla siebie, żony i dzieci.
Przebudowanie narracji o konflikcie Krzywoustego ze Zbigniewem, spowodowało, że opowieść z "Kroniki wielkopolskiej" jest bardziej spójna od tekstów Galla Anonima czy Wincentego Kadłubka. Pozwoliło to przedstawić wychwalanego przez kronikarza Krzywoustego w dobrym świetle i pominąć problem pokuty tego władcy, którą musiał odbyć za oślepienie i późniejszą śmierć Zbigniewa. Bolesław okazał się bowiem, w ujęciu kronikarza, nader łaskawy dla zdradzieckiego brata.
Kobieta rzadko dobra – przyczyny rozbicia dzielnicowego.
Autor "Kroniki wielkopolskiej" był pierwszym historykiem, który podjął próbę wyjaśnienia przyczyn rozbicia dzielnicowego Polski. Zrobił to w uczonym wykładzie, opartym na poglądach filozofów i tekście Wincentego Kadłubka. Wykład ten został napisany zgodnie z zasadami retoryki i w pięknej łacinie, a zaczyna się od słów "Kobieta rzadko dobra". Jest to najstarszy polski tekst poświęcony roli kobiet.
Zdaniem kronikarza, za rozbicie dzielnicowe nie byli odpowiedzialni Piastowie, ale ich ambitne i przebiegłe żony. Główną bohaterką wywodu jest Niemka Agnieszka, żona najstarszego z synów Krzywoustego, Władysława. To ona była inspiratorką wydarzeń, które doprowadziły do podziału kraju. Prześladowanie przez nią i okaleczenie Piotra Włostowica jest wprowadzeniem do opowieści o wojnie młodszych braci z Władysławem, która wybuchła również za jej przyczyną. Najstarszy z braci przegrał i uciekł z kraju a jego klęska zostaje dopełniona opowieścią o ucieczce samej Agnieszki. Cały wywód zaczyna się od jej działań i na nich kończy.
Opowiadanie to jest elementem szerszego wykładu o negatywnej roli kobiet, zwłaszcza cudzoziemek, w polityce polskiej. Obrazowi złej kobiety przeciwstawiony został wizerunek kobiety dobrej, zgodnie ze schematem wziętym z teorii retorycznej – pochwały i nagany: "Według bowiem powiedzenia pewnego mędrca okrutna kobieta jest dziksza od każdego dzikiego zwierzęcia, a łagodność kobieca jest surowsza od wszelkiej surowości, w myśl wiersza:"
Z wykładem o roli kobiet połączone są dwie rozbudowane opowieści rycerskie. Pierwsza, o Piotrze z Dacji (Duńczyku), relacjonuje nie tylko osobiste dokonania tego rycerza, ale także wspólną akcję z Krzywoustym, który miał przeprawić się przez morze i opanować królestwo duńskie. Autor "Kroniki" jako pierwszy odróżnił Piotra Duńczyka od Piotra Włostowica, który zdaniem autora miał wywodzić się z Książa. Natomiast popularna na zachodzie opowieść o Walterze i Helgundzie została przeniesiona do Wiślicy i umieszczona we fragmencie poświęconym wydaniu tego grodu. Opowiedziane w niej zdarzenia cofają czytelnika do czasów pogańskich a ich bohater miał wywodzić się z rodu Popiela.
Okres rozbicia dzielnicowego.
Czasy rozbicia dzielnicowego kronikarz rozpoczął od opowieści o Bolesławie Kędzierzawym. Bardziej szczegółowo od Kadłubka zrelacjonował walki tego władcy z cesarzem, któremu Bolesław nie wydał walnej bitwy, ale zmusił do ustąpienia z Polski. Zgodnie z wersją "Kroniki wielkopolskiej", ostatnia wyprawa niemiecka miała już charakter pokojowy, gdyż cesarz przygotowywał się do wyprawy krzyżowej. Niemców na Polskę sprowadził, podobnie jak wcześniej Zbigniew, wygnany przez młodszych braci Władysław. Najstarszy z braci miał umrzeć w Polsce, rozchorowawszy się podczas rozmów pokojowych w Płocku. Autor przedstawił, bardziej szczegółowo niż Kadłubek, kompromis w myśl którego synowie Władysława podzielili pomiędzy siebie Śląsk. Wspomniał też o walkach Bolesława z Prusami. Mimo że informacja ta została przejęta z dzieła Kadłubka, autor "Kroniki wielkopolskiej" zamienił występującą u poprzednika nazwę "Getowie" na "Prusowie".
Następnie autor przeszedł do rządów Mieszka Starego, protoplasty Piastów wielkopolskich. Chociaż opowiadanie o tym władcy oparte jest na tekście Wincentego Kadłubka, uwidacznia się w nim w sposób najwyraźniejszy różnica podejścia obu kronikarzy. Obok wcześniej znanych faktów i dat z panowania tego władcy, autor "Kroniki wielkopolskiej" dodał wiele informacji o osiągnięciach Mieszka, takich jak fundacje klasztoru w Lądzie czy kolegiaty w Kaliszu. Zatuszował też niewygodne dla obrazu Mieszka wydarzenia, na przykład przyczyny utraty przez księcia władzy nad Krakowem. Zdaniem kronikarza: "Książę Mieszko został usunięty raczej skutkiem prześladowania i zdrady swoich niż przez siły zbrojne brata. W roku Pańskim 1179, opuszczony niemal przez wszystkich, ustąpił równocześnie z ojczyzny i królestwa, zadowalając się wraz z żoną i trzema synami miasteczkiem Raciborzem. Spada nań wiele nieszczęść".
Kronikarz starał się utrzymać ciągłość narracji, idąc śladem Wincentego Kadłubka, aż do końców rządów Kazimierza Sprawiedliwego. Ponieważ przeciwstawił gorzej przez siebie osądzanych Piastów małopolsko-mazowieckich (wywodzących się od Kazimierza), ocenianym bardziej pozytywnie Piastom władającym Wielkopolską, ciągłość opowiadania została złamana przy opisie rządów Leszka Białego, gdy zaczyna przeważać w "Kronice" forma rocznikarska, oparta na przekazach wielkopolskich. Ciągłe opowiadanie powraca dopiero przy relacji o dobrych rządach Przemysła I.
Przemysłowie wielkopolscy.
Ostatnie rozdziały "Kroniki wielkopolskiej", obejmujące mniej więcej czwartą część długości całego dzieła, poświęcone są czasom Przemysła I i Przemysła II.
Postać Przemysła I została omówiona bardzo szczegółowo, gdyż kronikarz przedstawił staranną, opartą na wielu źródłach i napisaną zgodnie z zasadami retoryki, charakterystykę tego władcy, Znalazły się w niej opowiadania o indywidualnych zachowaniach księcia, jego cechach charakteru. W wielu fragmentach został on też przedstawiony w sytuacjach prywatnych. Autor podkreślił pobożność, dobroć i uczciwość Przemysła I, przedstawiając go we włosiennicy i na modlitwach jako wzór wszelkich cnót godnych naśladowania.
Relacja o rządach Przemysła I przerwana została opowieścią o cudownym zdarzeniu, którego miał doświadczyć biskup poznański Boguchwał i przepowiednią dotyczącą przyszłego zjednoczenia Polski. Na tym kończy się tekst redakcji Dobnera "Kroniki wielkopolskiej". Prawdopodobnie więc w tym miejscu autor zamknął pierwszą wersję kroniki, która przedstawiała jedynie genealogię Przemysła II, ale nie opowiadała o rządach tego władcy. W drugiej wersji tekstu, zachowanej w redakcji rękopisów, a napisanej najprawdopodobniej już po koronacji królewskiej Przemysła II w roku 1295, autor zmienił wstęp do "Kroniki" i dopisał kolejne wydarzenia, rozpoczynając je od śmierci Przemysła I.
Kontynuując tekst, wcześniej zakończony na przepowiedni dotyczącej zjednoczenia Polski, autor "Kroniki wielkopolskiej" stwierdził, że Przemysł I był najwybitniejszym władcą w historii kraju. Kronikarz starannie opracował retorycznie nekrolog tego księcia, na podstawie popularnego w XIII wieku modelu monarchy sprawiedliwego o franciszkańskiej pobożności: "Wśród książąt i innych nie znalazł się w Polsce człowiek podobny do niego. (...) Na pogrzebie jego rozlegał się tak wielki płacz, jakiego nigdy nie słyszano [na pogrzebie] żadnego księcia Polski. Płakało po nim duchowieństwo, ponieważ sprzyjał mu. Płakali po nim rycerze, gdyż był dla nich łaskawy. Płakali po nim mnisi, ponieważ spełniał względem nich uczynki miłosierdzia. Ci [wszyscy], którzy byli obecni na jego pogrzebie lub usłyszeli o jego śmierci, bez względu na wiek i płeć nie mogli powstrzymać się od płaczu. Oby Bóg duszę jego umieścić raczył w królestwie niebieskim, a Jezus Chrystus tam go wprowadził. Amen".
Po opowieść o śmierci i pogrzebie Przemysła I, autor poinformował o narodzinach syna władcy, pogrobowca, wprowadzając czytelników do kulminacyjnej części "Kroniki": "W tym samym roku urodził syn Przemysła, dobrego księcia Wielkopolski, w Poznaniu, w niedzielny poranek, w uroczystość św. męczennika Kaliksta. I gdy kanonicy poznańscy i wikariusze śpiewali modlitwy poranne, pod koniec dziewiątej lekcji przyszedł zwiastun i doniósł o narodzeniu chłopca. Więc natychmiast doniosłym głosem zaczęli śpiewać „Te Deum laudamus” – tak ze względu na poranne oficjum, jak z radości z powodu narodzin chłopca – by chwalić Boga, że tak wielką łaską raczył pocieszyć Polaków. Poznański zaś biskup Boguchwał, którego zwano Boguchwałem z Czernelina i kustosz poznański Baszko podnieśli chłopca ze zdroju chrztu świętego. I nadano mu imię ojca Przemysł dla pamięci zacnego ojca jego".
Opiekun małoletniego Przemysła II, jego stryj Bolesław Pobożny, przedstawiony został w "Kronice" jako wielki rycerz chrześcijański. Po omówieniu wydarzeń z czasów panowania Bolesława Pobożnego, autor powrócił do Przemysła II. Opowiedział o wyprawie wojennej z 1271 roku przeciwko Brandenburczykom, którą dowodził 16-letni Przemysł. Skupił się na wydarzeniach związanych z oblężeniem i zdobyciem Strzelec oraz przyjęciem kapitulacji Drzenia. "Kronikę" kończy opowiadanie o okolicznościach związanych z poślubieniem przez Przemysła Ludgardy.
Zakończenie.
"Kronika wielkopolska" kończy się, w siedmiu z dziewięciu zachowanych rękopisów, na początku rozdziału 161, podczas opowiadania o wydarzeniach z roku 1271. Tekst w tych siedmiu rękopisach urywa się w połowie zdania. Tylko dwa odpisy – "Rękopis Sędziwoja" oraz "Rękopis Stanisława Augusta" – zachowały dalszy tekst, doprowadzony do roku 1272. Ponieważ relacja o wydarzeniach z roku 1272 została niemal dosłownie przepisana do "Rocznika kapituły poznańskiej", a zachowany w tym roczniku tekst sięga po rok 1273, część uczonych uważa, że oryginalny tekst "Kroniki" został doprowadzony do wydarzeń z tego właśnie roku.

</doc>
<doc id="340493" url="https://pl.wikipedia.org/wiki?curid=340493" title="Włókno żarowe">
Włókno żarowe



</doc>
<doc id="340495" url="https://pl.wikipedia.org/wiki?curid=340495" title="Święte (województwo dolnośląskie)">
Święte (województwo dolnośląskie)

Święte (niem. "Bischdorf") – wieś w Polsce, położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość należała administracyjnie do województwa wrocławskiego.
Nazwa.
W łacińskiej kronice "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305, miejscowość wymieniona jest pod zlatynizowaną nazwą Swant..
12 listopada 1946 nadano miejscowości polską nazwę Święte.
Niemiecka nazwa miejscowości znaczy "biskupia wieś".
Zabytki.
Do wojewódzkiego rejestru zabytków wpisany jest:

</doc>
<doc id="340496" url="https://pl.wikipedia.org/wiki?curid=340496" title="Konrad IV Starszy">
Konrad IV Starszy

Konrad IV Starszy (oleśnicki) (ur. 1380–1390, zm. 9 sierpnia 1447 r. w Jelczu), biskup wrocławski w latach 1417–1447, książę oleśnicki w latach 1412/1413–1416, potem samodzielny pan na Kątach, Bierutowie, Prudniku i Sycowie.
Pochodzenie.
Konrad IV Starszy był najstarszym synem księcia oleśnickiego Konrada III Starego i bliżej nieznanej Guty. Imię Konrad nosili również czterej jego młodsi bracia wyróżniani przez historyków tylko dzięki liczbie porządkowej i przydomkowi. Konrad IV, mimo że był najstarszy i miał możliwość odziedziczenia po ojcu księstwa oleśnickiego, wybrał karierę duchowną.
Kariera kościelna.
Jego kariera rozwijała się błyskawicznie. Najpóźniej z końcem 1399 r. został klerykiem wrocławskim. Wprawdzie zabiegi rok później o kanonię wrocławską i probostwo w Domasławiu zakończyły się niepowodzeniem, lecz nie zniechęciło to Konrada, który od co najmniej 1410 r. był kanonikiem wrocławskim, a w latach 1411-1417 prepozytem kapituły. W 1411 r. rozpoczął starania o biskupstwo warmińskie. W tym celu udał się nawet w daleką podróż do Rzymu i chociaż wyprawa zakończyła się niepowodzeniem to jako rekompensatę otrzymał tytuł magistra i notariusza papieskiego. W 1412 r. zrezygnował z kanonii w Ołomuńcu.
Po rezygnacji biskupa Wacława papież Marcin V mianował go 17 grudnia 1417 r. biskupem wrocławskim. Święcenia biskupie Konrad otrzymał 22 stycznia 1418 r. z rąk sufragana wrocławskiego Jana Tylemanna w kolegiacie św. Mikołaja w Otmuchowie.
Początek wielkiej polityki.
Mimo zaangażowania od wczesnej młodości w sprawy kościelne Konrad IV żywo interesował się również polityką. Już w 1402 r. wstąpił do świeżo zawiązanego związku książąt śląskich. W 1409 r. wraz z ojcem na polecenie króla Wacława IV pośredniczył w zawarciu rozejmu pomiędzy Polską i Krzyżakami. W 1412 r. pośredniczył w załagodzeniu konfliktu pomiędzy książętami opolskimi a Wacławem IV i Wrocławiem. Wreszcie w 1416 r. wspólnie z braćmi zawarł układ sojuszniczy skierowany przeciwko Polsce z wielkim mistrzem krzyżackim Michałem Kűchmeistrem.
W 1412 lub 1413 r. w związku ze śmiercią ojca i małoletnością młodszych braci Konrad IV został udzielnym księciem oleśnickim. Stan ten utrzymał się do 1416 r., kiedy to Konrad IV Starszy mający już nadzieję na objęcie beneficjów kościelnych zrezygnował na rzecz braci z większości obszarów księstwa zachowując kontrolę nad Kątami Wrocławskimi, Sycowem, Bierutowem i Prudnikiem.
Lata rządów w diecezji wrocławskiej (wiązała się z tym dodatkowa władza nad księstwem nysko-otmuchowskim) przypadły na niezwykle burzliwy okres wojen husyckich, co w dużej mierze zdeterminowało styl prowadzenia przez niego polityki.
Wojna z husytami.
Na początku 1420 r. Konrad, wraz z pozostałymi książętami śląskimi, na zwołanym do Wrocławia sejmie Rzeszy złożył hołd lenny Zygmuntowi Luksemburczykowi i następnie udał się ze swoim suwerenem do Pragi, gdzie Zygmunt koronował się na króla Czech. Wierność biskupa nie zachwiała się nawet, kiedy rok później, w związku z detronizacją Luksemburga, władza króla uznawana była na Śląsku, Łużycach, w części Moraw i Czech (np. Pilzno, Czechy południowe, część wschodnich, np. ziemia kłodzka i dobra broumowskie). Konrad IV brał udział również w zorganizowanej w tym roku krucjacie zakończonej zajęciem Broumova.
W 1422 r. Zygmunt Luksemburski mianował Konrada namiestnikiem (starostą królewskim) na Śląsku i oficjalnie powierzył mu rolę organizatora walki z husytami. Według nowszych badań był to urząd starosty wrocławskiego z niektórymi kompetencjami dla całego Śląska.
W styczniu 1423 r. Konrad IV wziął udział wraz z innymi książętami śląskimi w przymierzu zawartym między Zygmuntem Luksemburczykiem a zakonem krzyżackim skierowanym przeciwko Polsce Władysława Jagiełły. W układzie tym gwarantowano w razie klęski Polski i jej rozbioru nabytki terytorialne książętom śląskim. Ostatecznie do realizacji porozumień nie doszło z uwagi na rozmowy Jagiellona z Luksemburczykiem podjętymi w tym samym roku w Kieżmarku. Biskup szybko pogodził się z tym stanem rzeczy i w kwietniu roku następnego udał się wraz z bratem Konradem V do Kalisza, gdzie doszło do ponownego ocieplenia stosunków z Polską.
W 1425 r. ruszyła do Czech kolejna krucjata, na której czele stanął biskup wrocławski, zakończona jednak tak jak poprzednie klęską. Od 1427 r. husyci zdecydowali się na wyprawy odwetowe na ziemie sojuszników znienawidzonego króla Zygmunta i jeszcze w tym samym roku podczas wyprawy na Łużyce zniszczeniu uległy przygraniczne Złotoryja i Lubań. W celu zneutralizowania zagrożenia husyckiego, część książąt śląskich i niektóre większe miasta (m.in. Wrocław i Świdnica) powołało do życia związek pod przewodnictwem biskupa wrocławskiego, mający na celu wzajemną pomoc. Związek miał okazję wykazać się już w roku następnym (raczej z dość miernym wynikiem), kiedy na Śląsk wkroczyła armia czeska pod dowództwem Prokopa Wielkiego. Większość książąt zawarła wówczas układ z husytami, którzy w zamian za wysoki okup i swobodne przejście przez ich terytorium gwarantowali im nienaruszalność dóbr. Pomimo jawnej zdrady przez niektórych książąt zawartego zaledwie przed rokiem układu Konrad IV nie rezygnował i zgromadziwszy oddziały biskupie (posiłki przysłały również niektóre miasta i książę ziębicki Jan) wydał w grudniu 1428 r. husytom bitwę (do starcia doszło niedaleko Nysy), która zakończyła się sromotną klęską. Konrad tylko dzięki szczęśliwemu zbiegowi okoliczności nie wpadł w ręce swoich wrogów. Po bitwie armia Prokopa nieniepokojona już przez nikogo bez przeszkód ruszyła w głąb Śląska, paląc i niszcząc większość obszaru Dolnego Śląska i części Górnego, skupiając się zresztą głównie na plądrowaniu dóbr biskupich (z wyjątkiem oczywiście tych terenów, które należały do książąt i miast które się wcześniej wykupiły). Dla politycznej i militarnej równowagi szczególnym zagrożeniem stał się fakt przyłączenia do husytów księcia opolskiego Bolka V.
W latach następnych, nie zważając na wcześniejsze klęski, biskup starał się kontynuować wojnę z husytyzmem na Śląsku, finansując zresztą wraz z patrycjatem Wrocławia większość przedsięwzięć. W 1430 r. na Śląsk ruszyła kolejna wyprawa husytów, wspieranych przez najemników polskich księcia Zygmunta Korybutowicza. Konrad IV musiał się wówczas pogodzić ze stratą dwóch ważnych warowni biskupich w Niemczy i Otmuchowie (odzyskał je dopiero pięć lat później i to dopiero po wykupie ze swojej prywatnej szkatuły od dowódców husyckich). Wreszcie w 1432 r. poważnemu zniszczeniu uległa ojcowizna biskupa – księstwo oleśnickie (spalono wówczas m.in. Oleśnicę oraz klasztory w Lubiążu i Trzebnicy). W celu zabezpieczenia katolickiego stanu posiadania w 1433 r. Konrad zdecydował się na odnowienie "Związku książąt śląskich" na którego czele ponownie stanął.
Wojny domowe na Śląsku.
Pod koniec 1437 r. zmarł cesarz rzymski i król czeski Zygmunt Luksemburski. Jego śmierć ponownie wprowadziła Czechy i Śląsk w wojnę domową. Luksemburczyk umierając przekazał bowiem prawa do swoich posiadłości zięciowi Albrechtowi Habsburgowi, jednak część elektorów zdecydowała się wybrać młodszego brata króla Polski – Kazimierza Jagiellończyka. Do walk na Śląsku doszło w 1438 r., kiedy armia polska ogniem i żelazem próbowała zachęcić książąt śląskich do uznania władzy Kazimierza, jako króla czeskiego. Biskup wraz z bratem księciem oleśnickim Konradem V usiłowali wówczas namówić Polaków do odwrotu (co rzeczywiście nastąpiło, głównie jednak na skutek wkroczenia na Śląsk silnej armii austriackiej). Wobec ostatecznego wycofania się Polaków Albrecht mógł bez przeszkód przyjąć hołdy książąt śląskich we Wrocławiu.
Względny spokój na Śląsku utrzymał się niecałe dwa lata. W 1440 r. ponownie nastąpiła podwójna elekcja – tym razem syna Albrechta, Władysława Pogrobowca oraz króla polskiego i węgierskiego, Władysława Jagiellończyka. Tym razem sprawa była o wiele bardziej zagmatwana, gdyż obie kandydatury miały licznych zwolenników (m.in. Habsburga popierał biskup wrocławski, a Jagiellona młodszy jego brat Konrad VII Biały). Długotrwałe walki wyniszczające ziemię śląską zrujnowaną niedawno przez wyprawy husytów zakończyły się dopiero w 1444 r. po uwięzieniu przez Konrada IV młodszego brata.
Trudności finansowe i spór z kapitułą.
Olbrzymie zniszczenia jakich doznało biskupstwo wrocławskie podczas wojen husyckich i domowych, przyczyniły się do tego, że Konrad IV w ostatnich latach rządów popadł w olbrzymie długi (sięgnęły 8500 guldenów węgierskich), z których i to z wielkim trudem udało się wyjść dopiero jego następcom.
Sprawy finansowe, a zwłaszcza fakt popierania papieża Eugeniusza IV przeciwko soborowi w Bazylei (do tego doszło zagarnięcie przez Konrada sum pieniędzy zbieranych na unię kościołów zachodniego z prawosławnym na terenie diecezji) doprowadziły do tego, że biskup 1 sierpnia 1444 r. pod naciskiem kapituły zrezygnował z władzy w diecezji. Oficjalnym powodem były ogromne długi osobiste i brak środków na utrzymanie dworu. Papież Eugeniusz IV odmówił zatwierdzenia tej decyzji i bullą z 21 lipca 1445 r. nakazał ponowne Konradowi IV objęcie urzędu. Do pogodzenia biskupa z kapitułą doszło dopiero w 1446 r. i to pod naciskiem militarnym wojsk Konrada. Umożliwiło to wydanie statutu diecezjalnego, który zreformował życie kościoła wrocławskiego.
Konrad był zmuszony sprzedać niektóre swoje dobra. 30 kwietnia 1420 sprzedał Prudnik za 6000 marek książętom opolskim. Warunkiem sprzedaży było poręczenie przez Prudnik długu biskupa wobec kolegiaty otmuchowskiej. Jednak po śmierci Konrada prudniccy rajcy nie zgadzali się na spłatę jego długów, ponieważ dowiedli, że nie zdążył pobrać pieniędzy przed śmiercią, więc kolegiata niesłusznie domagała się ich zwrotu. Aby zmusić mieszkańców Prudnika do zapłaty, 23 marca 1464 Prudnik i okoliczne wsie zostały obłożone ekskomuniką zatwierdzoną przez papieża Piusa II.
Śmierć Konrada IV i opinia o nim Jana Długosza.
Konrad IV zmarł 9 sierpnia 1447 r. w godzinach wieczornych w Jelczu i został pochowany w katedrze wrocławskiej.
Według Jana Długosza biskup Konrad był to "mąż czarniawy i złośnik, małej nauki, niskiego wzrostu, oddany obżarstwu, nieumiarkowany względem kobiet, w wydatkach rozrzutny, tłustego ciała, oczy miał ropiejące, w mowie jąkał się i bełkotał. Zmyślny do układania prozy i nowych piosenek i z przyrodzenia do tego mając zdolności, wiele pieśni ułożył i chciał, aby je za jego czasów w kościele śpiewano. Łatwy do siebie dawał przystęp. Był wolny od ceremonialnego obejścia i pychy, a nawet pochopny od wszelkiej płochości. Wina mołdawskiego, włoskiego i wszelkiego słodkiego zagranicznego na równi z piwem używał. Wprowadził zaś zwyczaj, że nie inaczej nadawał komuś beneficjum mające jakąś wartość, jak dopiero wtedy, kiedy ów dostarczył mu jako wynagrodzenie baryłkę wina mołdawskiego, albo włoskiego".
Konrad IV w kulturze.
Konrad IV jest jedną z postaci drugoplanowych w trylogii husyckiej Andrzeja Sapkowskiego, której tłem są wojny husyckie.

</doc>
<doc id="340497" url="https://pl.wikipedia.org/wiki?curid=340497" title="Chromatyna jądrowa">
Chromatyna jądrowa



</doc>
<doc id="340501" url="https://pl.wikipedia.org/wiki?curid=340501" title="Fiołek dwukwiatowy">
Fiołek dwukwiatowy

Fiołek dwukwiatowy ("Viola biflora" L.) – gatunek rośliny należący do rodziny fiołkowatych. Występuje w górach Azji, Europy i Ameryki Północnej oraz na obszarach arktycznych. W Polsce występuje w Sudetach i Karpatach.
Zmienność.
W obrębie tego gatunku oprócz podgatunku nominatywnego wyróżniono dwa podgatunki oraz jedną odmianę:

</doc>
<doc id="340502" url="https://pl.wikipedia.org/wiki?curid=340502" title="Superfosfaty">
Superfosfaty



</doc>
<doc id="340506" url="https://pl.wikipedia.org/wiki?curid=340506" title="Księga Henrykowska">
Księga Henrykowska



</doc>
<doc id="340508" url="https://pl.wikipedia.org/wiki?curid=340508" title="Gwardia Szwajcarska">
Gwardia Szwajcarska

Gwardia Szwajcarska (łac. "Cohors pedestris Helvetiorum a sacra custodia Pontificis", wł. "Guardia Svizzera Pontificia") – piesza formacja wojskowa pełniąca rolę straży przybocznej papieża, formalnie istniejąca od XVI wieku. 
Uważana za najmniejszą i najstarszą istniejącą armię świata – od roku 1506. W swej historii funkcjonowała z przerwami (po raz pierwszy od 1527 do 1548 roku, kiedy reaktywował ją papież Paweł III). W 1798 rozwiązana wskutek okupacji wojsk francuskich (napoleońskich) i reaktywowana w 1801 przez papieża Piusa VII oraz ponownie rozwiązana w 1808 i w 1814 przywrócona przez tegoż papieża.
Historia.
Pierwszą gwardię papieską zwerbowano w 1505 roku na polecenie papieża Juliusza II za pieniądze augsburskiego przedsiębiorcy i finansisty, Jakoba Fuggera.
22 stycznia 1506 roku 150 szwajcarskich najemników przybyło do Rzymu dla ochraniania papieży. W przypadku formowania gwardii złożonej ze Szwajcarów niebagatelną rolę odgrywała panująca wówczas na dworach europejskich moda na posiadanie takich oddziałów strażniczych. Szwajcarów powszechnie uważano za dzielnych, zdyscyplinowanych i wiernych żołnierzy.
Skład osobowy.
Obecnie papieskie wojsko liczy 110 żołnierzy: oficerów, podoficerów, halabardników i dwóch doboszy. Jego komendant ma rangę pułkownika, jest tzw. „domownikiem papieskim” i posiada tytuł szlachcica Jego Świątobliwości.
Żołnierzami Gwardii Szwajcarskiej mogą być wyłącznie katoliccy obywatele Szwajcarii (pochodzą głównie z kantonów katolickich Lucerna i Valais). W momencie zaprzysiężenia muszą być kawalerami o nieskalanej opinii, odbyć zasadniczą służbę wojskową w armii swego kraju, mieć od 19 do 30 lat i liczyć powyżej 174 cm wzrostu. Zasadnicza służba w Gwardii Szwajcarskiej trwa dwa lata (z możliwością przedłużenia).
Oficerowie to:
Podoficerowie to:
Szeregowi:
Wobec faktu, iż liczba gwardzistów przekracza 10% mieszkańców państwa, Jan Paweł II miał niegdyś nazwać Watykan najbardziej zmilitaryzowanym krajem świata.
Strój i uzbrojenie.
Gwardziści umundurowani są w barwne uniformy, podobne do tych, w jakich w roku 1506 przybyli do Rzymu ich pierwsi żołnierze. Są to barwy szlacheckiej rodziny Medyceuszy. Niezgodny z prawdą jest przekaz, że ich mundury zaprojektował Michał Anioł Buonarroti. Z upływem czasu stroje gwardzistów modyfikowano zgodnie z duchem poszczególnych epok. Obecne uniformy zostały zaprojektowane przez byłego komendanta Gwardii Szwajcarskiej w 1914 i swym wyglądem nawiązują do XVI-wiecznego pierwowzoru.
Codzienny mundur jest jednolicie błękitny i prostszy w kroju od paradnego.
Gwardziści używają następujących mundurów:
Podczas wojskowych spotkań integracyjnych (międzynarodowych lub szwajcarskich) gwardziści używają mundurów szwajcarskich z naszywką przynależności do Gwardii Papieskiej
Broń i rynsztunek.
W skład pocztu sztandarowego poza starszym sierżantem z funkcją chorążego wchodzi też dwóch kaprali albo wicekaprali z flambergami
Pełniąc funkcje ochrony gwardziści używają również następujących środków obronnych:
Zadania.
Gwardia Szwajcarska – oprócz pełnienia funkcji reprezentacyjno-honorowych – od początku swego istnienia stanowi ochronę osobistą papieża i Pałacu Apostolskiego. Strzeże również granic Państwa Watykańskiego, a od niedawna jej członkowie (w strojach cywilnych) towarzyszą papieżowi w jego zagranicznych pielgrzymkach.
Podczas wakatu Stolicy Apostolskiej Gwardia podlega władzy kamerlinga i strzeże niezakłóconego przebiegu konklawe.

</doc>
<doc id="340511" url="https://pl.wikipedia.org/wiki?curid=340511" title="Kronika Wielkopolska">
Kronika Wielkopolska



</doc>
<doc id="340512" url="https://pl.wikipedia.org/wiki?curid=340512" title="Duroplasty">
Duroplasty



</doc>
<doc id="340513" url="https://pl.wikipedia.org/wiki?curid=340513" title="Kronika Polska">
Kronika Polska



</doc>
<doc id="340519" url="https://pl.wikipedia.org/wiki?curid=340519" title="Seweryn Dziubałtowski">
Seweryn Dziubałtowski

Seweryn Dziubałtowski (ur. 31 grudnia 1883 w Smardzewicach koło Tomaszowa Mazowieckiego, zm. 23 sierpnia 1944 w Warszawie) – polski botanik i fitosocjolog.
Absolwent I Liceum Ogólnokształcące im. Jarosława Dąbrowskiego w Tomaszowie Mazowieckim.
Odbył studia przyrodnicze w Towarzystwie Kursów Naukowych w Warszawie. W latach 1913-1915 odbył studia przyrodnicze w Neuchâtel, a następnie 1915-1916 studia fitogeograficzne i paleobotaniczne w Zurychu. W 1915 został doktorem nauk przyrodniczych (praca "Etude phytogeographique de la region de la Nida inferieure"). W 1916 powrócił do Warszawy i podjął pracę jako asystent Katedry Botaniki Ogólnej Uniwersytetu Warszawskiego. W latach 1916-1918 wykładowca geografii roślin na Wydziale Przyrodniczym Towarzystwa Kursów Naukowych w Warszawie. W 1920 objął Katedrę Botaniki Ogólnej Szkoły Głównej Gospodarstwa Wiejskiego. Katedrą kierował do wybuchu wojny. W 1923 został mianowany profesorem nadzwyczajnym, a w 1937 profesorem zwyczajnym. W roku akademickim 1924/1925, 1934/1935 i 1938/1939 pełnił funkcję dziekana Wydziału Leśnego, a w latach 1935-1938 prorektora SGGW. Od 1918 był współpracownikiem Komisji Fizjograficznej Polskiej Akademii Umiejętności.
W pracy naukowej zajmował się głównie badaniami fitogeograficznymi w Górach Świętokrzyskich i na ziemi sandomierskiej. Badał rozmieszczenie i stosunki ekologiczne roślin stepowych. Zajmował się także ochroną przyrody. Był członkiem Państwowej Rady Ochrony Przyrody.
Zginął trafiony odłamkiem granatu podczas powstania warszawskiego na Mokotowie. 25 września poległ jego syn, Kazimierz, podchorąży pułku AK "Baszta".
Po 1945 został ekshumowany i pochowany na cmentarzu w rodzinnych Smardzewicach.

</doc>
<doc id="340520" url="https://pl.wikipedia.org/wiki?curid=340520" title="Kondensator zmienny">
Kondensator zmienny

Kondensator zmienny (nazywany również nastawnym lub strojeniowym) – kondensator, którego pojemność można płynnie zmieniać. W większości przypadków stosowany jest w obwodach strojeniowych odbiorników radiowych i telewizyjnych razem z kondensatorami stałymi. Często do dokładnego zestrojenia wstępnego obwodu stosuje się włączone równolegle z nim małe kondensatory zmienne, zwane trymerami.
Podział.
W odbiornikach w których strojenie nie odbywa się za pomocą fizycznego manipulatora, zamiast kondensatorów strojeniowych stosuje się diody pojemnościowe – warikapy.
Budowa kondensatora zmiennego.
Płytki statora i rotora mogą być wykonane z aluminium lub miedzi i jej stopów. Płytki obu podzespołów wchodzą między siebie, nie mogą się jednak dotykać (zwierać), dlatego rozdzielone są warstwą dielektryka, którym mogą być: próżnia, powietrze, ceramika, mika lub teflon.
W najprostszym wykonaniu kondensator strojeniowy tworzą dwie płytki, odizolowane od siebie warstwą dielektryka i ruchome względem siebie. Jednak w takim wykonaniu kondensator ma bardzo małą pojemność i stosowany jest tylko dla dużych częstotliwości. W celu zwiększenia pojemności buduje się kondensatory strojeniowe w postaci zespołów (sekcji) składających się z wielu płytek statora i rotora. W odbiornikach będących superheterodynami muszą istnieć dwa lub trzy kondensatory o jednocześnie zmieniającej się pojemności – takie sekcje montuje się na wspólnej osi, tworząc agregaty. Najczęściej produkowane są agregaty złożone z jednej, dwóch lub trzech sekcji. Ponieważ kondensatory tego typu wykonywane są specjalnie dla danego typu urządzenia, w tym celu, by zapewnić odpowiednie charakterystyki zmian pojemności wszystkich kondensatorów, montuje się w nich dodatkowe kondensatory zmienne o małej pojemności, zwane trymerami, stosuje się też odginanie pociętych na sekcje zewnętrznych płytek sekcji.
Fotografia po prawej pokazuje kondensator złożony z trzech sekcji. Każda sekcja ma dodatkowo w górnej części trymer. Zewnętrzne płytki mają nacięcia umożliwiające regulację pojemności w zależności od kąta obrotu regulatora.

</doc>
<doc id="340521" url="https://pl.wikipedia.org/wiki?curid=340521" title="Dług (prawo)">
Dług (prawo)

Dług – świadczenie (obowiązek), wynikające ze stosunku zobowiązaniowego, które dłużnik jest zobowiązany spełnić na rzecz wierzyciela.
Dług jest antonimem wierzytelności, jednak w języku prawniczym sformułowania tego używa się głównie dla scharakteryzowania pozycji dłużnika.
Dłużnik powinien wykonać zobowiązanie zgodnie z jego treścią i w sposób odpowiadający jego celowi społeczno-gospodarczemu oraz zasadom współżycia społecznego, a także, jeśli istnieją ustalone zwyczaje w tym zakresie, w sposób im odpowiadający. W ten sam sposób powinien współdziałać wierzyciel.
Zgodnie z przepisem art. 519 kodeksu cywilnego, dług może zostać przeniesiony na osobę trzecią poprzez umowę. Przeniesienie długu wymaga zgody wierzyciela, jeśli umowa zawarta jest między dłużnikiem i osobą trzecią lub zgody dłużnika jeśli umowa o przejęcie długu zawierana jest między wierzycielem a osobą trzecią.
W języku potocznym mylone bywa przejęcie długu z cesją wierzytelności, uregulowaną w art. 509 kodeksu cywilnego, podczas gdy przejęcie długu jest w swej istocie przejęciem obowiązków, a cesja wierzytelności zbyciem praw. Podmiot, który kupuje wierzytelność, wchodzi we wszystkie prawa i obowiązki wierzyciela.

</doc>
<doc id="340526" url="https://pl.wikipedia.org/wiki?curid=340526" title="Zakaźne zapalenie żołądka i jelit świń">
Zakaźne zapalenie żołądka i jelit świń

Zakaźne zapalenie żołądka i jelit świń (łac. "Gastroenteritis infectiosa suum") – bardzo zaraźliwa wirusowa choroba świń o ostrym przebiegu, charakteryzująca się biegunką. Występuje na całym świecie, szczególnie w hodowlach wielkostadnych.
W Polsce choroba podlega obowiązkowej rejestracji.

</doc>
<doc id="340531" url="https://pl.wikipedia.org/wiki?curid=340531" title="Aleksander Lesser">
Aleksander Lesser

Aleksander Lesser (ur. 13 maja 1814 w Warszawie, zm. 13 marca 1884 w Krakowie) – polski malarz i krytyk sztuki żydowskiego pochodzenia, specjalizujący się w obrazach o tematyce historycznej i współczesnej, członek Akademii Umiejętności w Krakowie, współzałożyciel Towarzystwa Zachęty Sztuk Pięknych.
Życiorys.
Urodził się jako jedno z dwanaściorga dzieci kupca Lewiego (1791–1870) i Róży Loewenstein (1790–1840). Był żonaty z Julią Bergson (1839–1918), córką Ludwika Bergsona.
Rozpoczął naukę rysunku w Liceum Warszawskim pod kierownictwem Aleksandra Kokulara. 
Studiował malarstwo w latach 1830–1831 na Oddziale Sztuk Pięknych Uniwersytetu Warszawskiego u Antoniego Brodowskiego. Po zamknięciu Uniwersytetu po upadku Powstania Listopadowego studiował w Dreźnie w latach 1832–1835 na Akademii Sztuk Pięknych pod kierownictwem Moritza Retzscha i Karla Christiana Vogela von Vogelsteina. Od 8 lipca 1835 do 1846 studiował na Królewskiej Akademii Sztuk Pięknych w Monachium u Petera Corneliusa, Heinricha Hessa i Juliusa Schnorr von Carolsfelda.
Stał się jednym z twórców odmiany polskiego malarstwa historycznego, tzw. nurtu archeologicznego (mającego na celu przedstawienie całej historii Polski), który zaistniał jeszcze przed działalnością artystyczną Jana Matejki.
W życiu religijnym nie okazywał zainteresowania judaizmem, choć nie zerwał z nim związków całkowicie. Przeważnie nie szukał motywów malarskich w historii starożytnego Izraela (z wyjątkiem jednego namalowanego obrazu: "Dawid dziękujący Bogu za zwycięstwo nad Goliatem"). Nie okazywał również szczególnego zainteresowania życiem społeczności żydowskiej w Polsce ani kontaktami z kulturą Izraela.
Był jednym z autorów haseł oraz ilustracji do Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Po śmierci w 1884 w Krakowie został pochowany na cmentarzu żydowskim przy ulicy Okopowej w Warszawie (kwatera 20, rząd 9).
Działalność publicystyczna.
Lesser prowadził także działalność publicystyczną, zamieszczając artykuły w gazecie „Kłosy” oraz „Sprawozdaniach Towarzystwa Zachęty” (którego był współzałożycielem w 1860), gdzie zamieszczał m.in. kroniki artystyczne. Ponadto zajmował się ilustratorstwem, litografią i scenografią. Opracował m.in. ilustracje do dzieł Adama Mickiewicza i Antoniego Malczewskiego, niekiedy wykonując litografie dzięki współpracy z zakładem drukarskim Maksymiliana Fajansa. W dziedzinie scenografii jednym z jego sukcesów były projekty kostiumów do sztuki „Zbójcy” Friedricha Schillera, wystawionej 1868 w Teatrze Letnim, a także szkic dekoracji do dramatu Wincentego Rapackiego „Wit Stwosz”, wystawionego w Teatrze Wielkim w 1875.
Po roku 1870 zajął się również krytyką artystyczną, równolegle prowadząc badania nad sztuką dawną. W 1883 doprowadził do wydania "Przewodnika do opisu dawnych pomników sztuki z dołączeniem XV tablic typów budownictwa, rzeźby i malarstwa", przez Delegację Komitetu Towarzystwa Zachęty Sztuk Pięknych, której był wówczas przewodniczącym.
Dzieła.
Prace, które tworzył, opierał na poważnych studiach z dziejów Polski. Do najbardziej znanych obrazów należą:
Ponadto:
Lesser malował także obrazy z chrześcijańskimi motywami religijnymi, m.in. przedstawiające Wniebowstąpienie Chrystusa i świętą Magdalenę.
W uznaniu za "Wizerunki królów polskich" został mianowany członkiem Towarzystwa Naukowego Krakowskiego, od króla szwedzkiego Karola XV otrzymał złoty medal z napisem "Litteris et artibus" („Naukom i sztukom”), a od króla saskiego Jana Wettyna – pierścień brylantowy.

</doc>
<doc id="340535" url="https://pl.wikipedia.org/wiki?curid=340535" title="Kapusta gorczyca">
Kapusta gorczyca



</doc>
<doc id="340536" url="https://pl.wikipedia.org/wiki?curid=340536" title="Choroba bornajska">
Choroba bornajska

Choroba bornajska (łac. "Polioencephalomyelitis enzootica equorum") – zaraźliwa wirusowa choroba koni i owiec, która atakuje ośrodkowy układ nerwowy.

</doc>
<doc id="340538" url="https://pl.wikipedia.org/wiki?curid=340538" title="Nico (piosenkarka)">
Nico (piosenkarka)

Nico, właśc. Christa Päffgen (ur. 16 października 1938 w Kolonii, zm. 18 lipca 1988 na Ibizie) – niemiecka modelka, aktorka, piosenkarka, jedna z muz Andy’ego Warhola. Zasłynęła jako wokalistka The Velvet Underground, którego to zespołu altowiolista i współzałożyciel John Cale znacząco ukształtował jej dorobek muzyczny jako producent muzyczny, instrumentalista, kompozytor i autor śpiewanych przez nią piosenek i tekstów.
Rys biograficzny.
Ojciec Nico zginął w obozie koncentracyjnym. Szkołę porzuciła wcześnie, bo w wieku 13 lat. W wieku 14 lat zaczęła pracować jako modelka. Po jakimś czasie wyjechała na Ibizę, następnie do Paryża, by wreszcie trafić do Nowego Jorku. Tam uczyła się aktorstwa u Lee Strasberga. Była na tym samym roku nauki, co Marilyn Monroe. W 1960 zagrała epizodyczną rolę w "Słodkim życiu" ("La Dolce Vita", 1960) Federico Felliniego. Jej kariera piosenkarki zaczęła się u boku Andy’ego Warhola i grupy The Velvet Underground. Album "The Velvet Underground and Nico" zaliczony został do najlepszych albumów wszech czasów magazynu „"Rolling Stone"”.
Nico była muzą artystów takich jak: Andy Warhol, Jimmy Page, Bob Dylan, Lou Reed, Jackson Browne i Iggy Pop oraz wspomniany wyżej John Cale, który z nią współpracował muzycznie najwięcej.
W 1967 roku poznała Jima Morrisona, który namówił ją do kontynuowania śpiewania. Byli przez jakiś czas kochankami. Dla niego zmieniła swój blond kolor włosów na rudy. Po śmierci Morrisona nagrała pod wpływem tego wydarzenia swoją wersję utworu „The End”.
Miała syna, , ze związku z Alainem Delonem, który nie uznał go jako syna. Chłopca widywała rzadko, raz nawet nie widzieli się przez 3 lata.
W latach 70. Nico wyjechała do Paryża, jednak aż do wczesnych lat 80. wydała tylko 2 albumy. Pogrążała się w nałogu heroinowym. W latach 80. od tego narkotyku uzależnił się również jej syn, który doprowadził się do takiego stanu, że musiał być podtrzymywany przy życiu przez maszynę. Dźwięk tej maszyny Nico nagrała i umieściła na jednym ze swoich albumów.
Nico zmarła na Ibizie (Hiszpania). Przyczyną śmierci był atak serca spowodowany wypadkiem podczas jazdy na rowerze. Prochy Nico zostały złożone w grobie jej matki, na cmentarzu Grunewald-Forst w Berlinie.

</doc>
<doc id="340544" url="https://pl.wikipedia.org/wiki?curid=340544" title="Paradoks hazardzisty">
Paradoks hazardzisty

Paradoks hazardzisty (ang. "gambler's fallacy") zwany również złudzeniem gracza, złudzeniem Aleksego Iwanowicza i złudzeniem Monte Carlo – błąd poznawczy i błąd logiczny polegający na traktowaniu niezależnych od siebie zdarzeń losowych jako zdarzeń zależnych. W szczególności jest to myślenie, że zdarzenie będące przedłużeniem jakiejś bardzo nieprawdopodobnej serii jest mniej prawdopodobne, niż zdarzenie przerywające tę serię.
Przykładowo rzucamy pięciokrotnie monetą i wypada 5 razy z rzędu reszka. Jakie jest prawdopodobieństwo, że po raz szósty z rzędu wypadnie reszka? Paradoks hazardzisty polega na przyjęciu błędnej interpretacji probabilistycznej tego zdarzenia:
Jest to rozumowanie błędne, gdyż 1/64 jest to prawdopodobieństwo wyrzucenia reszki 6 razy z rzędu określone przed rozpoczęciem prób. W momencie, kiedy zostało już wyrzuconych 5 reszek, należy zastosować wzór na prawdopodobieństwo warunkowe. Prawdopodobieństwo, że wyrzucimy 6 reszek pod warunkiem, że wyrzuciliśmy już 5 reszek jest takie samo, jak prawdopodobieństwo, że wyrzucimy 5 reszek i orła pod warunkiem, że wyrzuciliśmy już 5 reszek, czyli 1/2.
Alternatywne nazwy paradoksu.
Paradoks hazardzisty jest pojęciem wziętym z logiki i występuje w literaturze z zakresu matematyki, natomiast "złudzenie gracza" to nazwa używana przez polskich psychologów w pracach dotyczących podejmowania decyzji i ludzkiej nieracjonalności.
"Złudzenie Aleksego Iwanowicza" wzięło swoją nazwę od głównego bohatera powieści Fiodora Dostojewskiego "Gracz". Aleksy Iwanowicz był hazardzistą i w powieści można znaleźć wiele jego przemyśleń dotyczących gry w ruletkę:
oraz opis klasycznego przykładu paradoksu hazardzisty:
Nazwa "Złudzenie Monte Carlo" zawdzięcza swoje pochodzenie pewnemu zdarzeniu, które miało miejsce latem 1913 roku w kasynie Monte Carlo. Dwadzieścia sześć razy z rzędu w ruletce wypadł kolor czarny, a zdecydowana większość graczy obstawiała kolor czerwony wierząc, że „w końcu musi się skończyć ta czarna seria”. W tym dniu kasyno zakończyło dzień z milionami franków zysku.
Badania nad paradoksem hazardzisty.
Pierwszą wzmiankę o „iluzjach w szacowaniu prawdopodobieństwa” można znaleźć w pracy Pierre'a de Laplace'a z 1796 roku. W swoim eseju filozoficznym "Essai sur les Probabilités philosophique" opisał on między innymi iluzję (nazywaną dzisiaj paradoksem hazardzisty), która polega na przekonaniu, że seria pewnych takich samych zdarzeń (na przykład wypadnięcie kilku orłów z rzędu w rzucaniu monetą) powinna się zrównoważyć z serią zdarzeń odmiennych (na przykład wypadnięcie reszki).
Za jedno z pierwszych badań laboratoryjnych nad paradoksem hazardzisty uważa się eksperyment z 1951 roku, w którym osoby badane były proszone o przewidywanie następnego wyniku w serii losowo prezentowanych cyfr 0 i 1. Zauważono wtedy tendencję do przewidywania takiej samej cyfry, jaka pojawiła się ostatnia, jednakże, jeżeli ta cyfra pojawiała się kilka razy z rzędu, to przewidywano pojawienie się cyfry przeciwnej. Uznano to za naukowe potwierdzenia istnienia paradoksu hazardzisty. Kilka kolejnych badań w latach 60. również potwierdziło powszechne występowanie tego błędu poznawczego.
Wyjaśnienie efektu.
Pierwsze wyjaśnienie zaproponowano w 1971 roku i tłumaczyło ono zjawisko w kategoriach niezrozumienia prawdopodobieństwa. Amos Tversky i Daniel Kahneman w swoim artykule "Wiara w prawo małych liczb" opisali eksperyment, w którym osoby badane zademonstrowały błędne przekonanie o tym, że właściwości dużych prób losowych stosuje się również do małych prób. Osoby badane oczekiwały takiego samego prawdopodobieństwa zdarzenia elementarnego w małej próbie, jak i w dużej próbie. W rzeczywistości, chociaż wyniki powinny być w przybliżeniu równe w wielu próbach, to nie oznacza wcale, że będą się „równoważyć”. Tak więc paradoks hazardzisty może odzwierciedlać fałszywe przekonanie o "prawie małych liczb", czyli przekonanie, że rozkład wyników będzie dążył do równowagi w krótkim okresie.
Drugim wyjaśnieniem (zaproponowanym przez tych samych badaczy) było używanie heurystyki reprezentatywności w szacowaniu prawdopodobieństwa. Wypadnięcie w rzucie monetą kilku reszek z rzędu jest na tyle rzadkie, że nie jest ono odpowiednio „reprezentowane” w naszej świadomości. Ludzie oczekują czegoś im znanego, czyli poczucia losowości.
Inne wyjaśnienie sugeruje, że paradoks hazardzisty występuje w wyniku naturalnej skłonności ludzi do organizowania różnych wydarzeń w większe jednostki, grupy zdarzeń, które tworzą znaczące wzory, a nie patrzenie na każde zdarzenie jako oddzielny podmiot, niepowiązanych z innymi. Ta tendencja do organizowania poszczególnych elementów doświadczenia w większe jednostki wynika z zasad Gestalt (psychologia postaci), a efekty grupowania często obserwowane są w wielu różnych zjawiskach dotyczących percepcji i pamięci.

</doc>
<doc id="340547" url="https://pl.wikipedia.org/wiki?curid=340547" title="Plac Solny">
Plac Solny

Place:
Rynki:

</doc>
<doc id="340548" url="https://pl.wikipedia.org/wiki?curid=340548" title="Odwrotny paradoks hazardzisty">
Odwrotny paradoks hazardzisty

Odwrotny paradoks hazardzisty – błąd logiczny, polegający na przekonaniu, że pewne bardzo nieprawdopodobne zdarzenie wymaga uprzednio bardzo dużej liczby prób. Przykładem takiego rozumowania jest następujące stwierdzenie:
Popełniany błąd polega na złym rozumieniu koncepcji prawdopodobieństwa. O ile automat jest uczciwy, wygranie za każdym konkretnym razem jest równie prawdopodobne.
Osoby popełniające ten błąd często rozumują w sposób następujący – szansa na to, że w wielu próbach wygram jakąkolwiek nagrodę, jest znacznie większa niż to, że wygram ją w jednej próbie. Błąd polega na tym, że takie rozumowanie jest poprawne wyłącznie dla ciągu rozgrywek. Prawdopodobieństwo wygrania na automacie w "n-tej" próbie pod warunkiem, że na danym automacie w "n-1" próbach nic nie wygraliśmy jest takie samo, jak prawdopodobieństwo wygrania na tym automacie w jednej, a zatem także w pierwszej próbie.

</doc>
<doc id="340556" url="https://pl.wikipedia.org/wiki?curid=340556" title="Admiral Hipper">
Admiral Hipper

Admiral Hipper – niemiecki krążownik z czasów II wojny światowej, pierwszy okręt swojego typu.
Historia.
Zwodowany 6 lipca 1935 w Hamburgu. Nazwany na cześć wiceadmirała Franza von Hippera, dowódcy eskadry krążowników liniowych w bitwie jutlandzkiej w 1916. Jego pierwsza akcja miała miejsce na wiosnę 1940 podczas inwazji na Norwegię – 8 kwietnia "Hipper" został staranowany przez brytyjski niszczyciel HMS "Glowworm", w odległości 100 mil od fiordów Trondheim. Niszczyciel został zatopiony, ale przedtem zdołał wyrwać czterometrową dziurę w sterburcie krążownika. Trondheim padło 9 kwietnia; "Hipper" powrócił do Niemiec 12 kwietnia.
24 grudnia 1940 "Admiral Hipper" spotkał konwój WS-5A, a 25 doszło do potyczki z eskortą konwoju, podczas której brytyjski krążownik ciężki HMS "Berwick" otrzymał kilka trafień. Awaria maszyn zmusiła "Admirala Hippera" do powrotu do Brestu. 
31 grudnia 1942 "Hipper" (wraz z pancernikiem kieszonkowym "Lützow" i 6 niszczycielami) zaatakował na Morzu Barentsa na wschód od Wyspy Niedźwiedziej konwój JW-51B, osłaniany przez 5 niszczycieli i mniejsze jednostki. W bitwie na Morzu Barentsa "Admiral Hipper" walczył z niszczycielami HMS "Onslow", "Orwell" oraz "Achates", topiąc ten ostatni oraz uszkadzając "Onslow" i trałowiec "Bramble". Kleszczowy atak niemieckich okrętów był bojaźliwy, mało zdecydowany (obawiano się ataków torpedowych niszczycieli) i źle skoordynowany, co pozwoliło Anglikom na przegrupowanie sił. W krytycznym momencie bitwy pojawiły się brytyjskie krążowniki lekkie HMS "Sheffield" i "Jamaica", które szybko uszkodziły "Hippera" (został trafiony trzykrotnie). Ich pojawienie się sugerowało nadejście groźnego przeciwnika w postaci pancernika. Uszkodzenie niemieckiego okrętu, a także zakaz angażowania się w walkę z siłami od krążownika ciężkiego wzwyż, zakończyły bitwę. Mimo przewagi Niemców, efekty ich rajdu był skromny. Konwój uniknął całkowitej zagłady dzięki wzorowo przeprowadzonej walce obronnej.
"Admiral Hipper" resztę wojny spędził na Morzu Bałtyckim. 30 stycznia w drodze z Gdyni do Kilonii "Admiral Hipper", mający na pokładzie 1700 uchodźców z Prus Wschodnich i obawiający się radzieckich okrętów podwodnych, ominął storpedowany statek pasażerski "Wilhelm Gustloff", nie udzielając bezpośredniej pomocy rozbitkom. 2 lutego 1945 "Hipper" został zamaskowany w dokach w Kilonii, gdzie został zbombardowany 3 maja 1945 przez bombowce RAF.
Dane techniczne.
Opancerzenie

</doc>
<doc id="340562" url="https://pl.wikipedia.org/wiki?curid=340562" title="Liberia (ujednoznacznienie)">
Liberia (ujednoznacznienie)



</doc>
<doc id="340564" url="https://pl.wikipedia.org/wiki?curid=340564" title="Ruthless Kick">
Ruthless Kick

Ruthless Kick – pierwszy studyjny album polskiej grupy muzycznej Flapjack, wydany w czerwcu 1994 przez Metal Mind Productions (jako wydawnictwo o numerze 0022 wytwórni).
W ramach promocji Flapjack zagrał trasę koncertową u boku uznanej angielskiej grupy Paradise Lost. Ponadto na przełomie 1994/1995 grupa koncertowała wraz z Acid Drinkers, Kazikiem oraz u boku amerykańskiej formacji Dog Eat Dog podczas festiwalu "Odjazdy" '94, Illusion
Po wydaniu płyty Flapjack uchodził za jedno z muzycznych odkryć w Polsce, a materiał z płyty został entuzjastycznie przyjęty zarówno przez dziennikarzy jak i słuchaczy. W 1994 zespół uzyskał nominację do nagrody polskiego przemysłu fonograficznego Fryderyka 1994 w kategorii „Fonograficzny Debiut Roku”.

</doc>
<doc id="340566" url="https://pl.wikipedia.org/wiki?curid=340566" title="Fairplay">
Fairplay

Fairplay – drugi studyjny album polskiej grupy muzycznej Flapjack, wydany 15 stycznia 1996 przez Metal Mind Productions (jako wydawnictwo o numerze 0030 wytwórni).
Lista utworów.
Utwory dodatkowe:
Twórcy.
(Informacje na podstawie wkładki do albumu, MMPCD0030).
Teksty.
Sam tytuł albumu symbolizował przeniesienie szczytnej idei sportowej fair play (gry fair) do życia codziennego. Teksty na albumie zawierały konotacje związane z piłką nożną. We wkładce do albumu znalazły się zdjęcia członków zespołu podczas gry w piłkę nożną.
Teksty na płycie dotyczyły również szacunku wobec drugiego człowieka („Pigment” to protest przeciwko rasizmowi). Oprócz tego niektóre liryki miały humorystyczny charakter. Okładka prezentuje dwie trójki zwrócone do siebie – również symbol otwarcia się na drugiego człowieka oraz postawy nieobojętności na innych. We wkładce do płyty widniały dodatkowo zdjęcia członków zespołu wykonane podczas wspólnej gry w piłkę nożną. Na płycie pojawili się gościnnie zaprzyjaźnieni z zespołem muzycy: Hau, wokalista zespołu Dynamind (użycza głosu w utworach „Active” i „Comic Strip”), koncertowy pracownik techniczny Flapjacka – Tomasz Molka (partie perkusyjne w utworach „Active” i „Brazil”), Heavik (prywatnie przyjaciel Litzy) udzielał się generalnie w chórkach na płycie.

</doc>
<doc id="340567" url="https://pl.wikipedia.org/wiki?curid=340567" title="Action-art">
Action-art



</doc>
<doc id="340568" url="https://pl.wikipedia.org/wiki?curid=340568" title="Mr. Bungle">
Mr. Bungle

Mr. Bungle – zespół rockowy założony w 1985 roku przez Trevora Dunna (gitara basowa), Mike’a Pattona (śpiew), Treya Spruance’a (gitara elektryczna) i Jeda Wattsa (perkusja). Wattsa zastąpił później Danny Heifetz. Grupa łączyła wiele stylów muzycznych takich jak rock, jazz, funk czy muzyka folk. Jej teksty były często humorystyczne i groteskowe.
Członkowie zespołu (bez Pattona) założyli w 1994 instrumentalny zespół rockowy Secret Chiefs 3, którego muzyka charakteryzuje się silnym wpływem muzyki Bliskiego Wschodu.
W grudniu 2004 w magazynie Rolling Stone został opublikowany artykuł, w którym Mike Patton zasugerował możliwość rozpadu zespołu.
W roku 2019 zespół wznowił działalność, a do tria Patton, Dunn, Spruance dołączyli Scott Ian oraz Dave Lombardo. Zespół wykonywał na koncertach głównie materiał z dema "The Raging Wrath of Easter Bunny." Zespół zapowiedział, że nie będzie wykonywał żadnych utworów wydanych przez Warner Bros.

</doc>
<doc id="340569" url="https://pl.wikipedia.org/wiki?curid=340569" title="Bezpartyjny">
Bezpartyjny



</doc>
<doc id="340576" url="https://pl.wikipedia.org/wiki?curid=340576" title="Juicy Planet Earth">
Juicy Planet Earth

Juicy Planet Earth – trzeci studyjny album polskiej grupy muzycznej Flapjack, wydany w 1997 roku przez Metal Mind Productions.
Materiał z płyty, zupełnie odmienny od muzyki na dwóch pierwszych albumach zespołu, spotkał się ze skrajnie różnych przyjęciem przez słuchaczy. Album był promowany w 1997 na trasie koncertowej pod nazwą "Juicy Pig" wraz z supportującymi zespołami Albert Rosenfield (w 1997 wydał płytę "Twin Pigs") i Bandog.
Lista utworów.
Utwory 13-15 wydane tylko na digipaku.
Utwory 13 i 14 zostały źle nagrane i na płycie zamienione są miejscami. Utwór "Worker Bleeds" został nagrany pod numerem 14, a "Squadra Nigeria" pod 13.
Twórcy.
Źródło 
Nagrania zarejestrowano w sali prób Flapjacka w Poznaniu (8-26 stycznia 1997 r.) pod okiem Jacka Chraplaka oraz w studiu Deo Recordings w Wiśle (28 stycznia – 8 lutego 1997 r. – utwory 2, 6, 8, 12,15, wokale w utworach 11, 13) pod okiem Adama Toczko. Mastering płyty został zrealizowany w studiu High End Audio przez Grzegorza Piwkowskiego

</doc>
<doc id="340579" url="https://pl.wikipedia.org/wiki?curid=340579" title="CP437">
CP437

CP437 – 8-bitowe kodowanie znaków stosowane w systemach operacyjnych MS-DOS, PC-DOS, DR-DOS i FreeDOS. Od czasu rozpowszechnienia się systemów operacyjnych Windows 3.x, a zwłaszcza Windows 95 i Windows NT 4.0, wykorzystujących kodowanie Windows-1252 i (w różnym stopniu) unikod, znaczenie kodowania CP437 zaczęło bardzo szybko maleć, choć nadal jest ono wykorzystywane w aplikacjach pisanych dla systemu operacyjnego DOS lub nieposiadających interfejsu graficznego (przeznaczonych do uruchamiania w oknie DOS względnie oknie konsoli), w tym programach księgowych, magazynowych itp.
Historia.
Strona kodowa CP437 po raz pierwszy była użyta w pierwszej wersji systemu operacyjnego MS-DOS (1.0), wypuszczonego na rynek jako system operacyjny komputera domowego IBM PC, którego premiera miała miejsce 12 sierpnia 1981 r.
Zestaw znaków.
Kodowanie CP437 zostało zaprojektowane z myślą o użyciu na rynku amerykańskim, i choć zawiera 33 litery ze znakami diakrytycznymi, ich dobór robi wrażenie przypadkowego. Zestaw w całości pokrywa (oprócz rzecz jasna języka angielskiego) jedynie język niemiecki (znak 0xE1 pełni podwójną funkcję, i mimo położenia wśród liter greckich mapowany jest na unikod jako niemiecka litera „ostre s”).
Kody 0x00–0x1F oraz 0x7F mają podwójną funkcję: mogą pełnić rolę znaków sterujących, ale również mogą reprezentować znaki graficzne.
Braki znaków.
Kodowanie to nie zawiera znaków cudzysłowów stosowanych w typografii języka angielskiego ani niemieckiego.
Tablica kodów.
      znaki posiadają podwójną funkcję: mogą pełnić rolę znaków sterujących, ale również mogą reprezentować znaki graficzne
Mapowanie na unikod.
Poniższa tabela przedstawia kody Unicode znaków zawartych w stronie kodowej CP437. Tabela zawiera wyłącznie znaki z górnego zakresu (dolny zakres, czyli pozycje 0x00–0x7F, jest identyczny z ASCII). Wszystkie kody podane jako szesnastkowe.
Różnice między kodowaniami MS-DOS CP437 a IBM CP437.
Objaśnienia:

</doc>
<doc id="340584" url="https://pl.wikipedia.org/wiki?curid=340584" title="Justyna Bargielska">
Justyna Bargielska

Justyna Bargielska (ur. 7 lipca 1977) – polska poetka i pisarka.
Życiorys.
Publikowała w wielu pismach literackich, m.in. w „Odrze”, „Ha!arcie”. Jej wiersze były tłumaczone na język angielski, język słoweński i język bułgarski. Laureatka III edycji konkursu poetyckiego im. Rainera Marii Rilkego (2001) i nagrody specjalnej VIII edycji Ogólnopolskiego Konkursu Poetyckiego im. Jacka Bierezina (2002). W 2010 roku za tomik "Dwa fiaty" otrzymała Nagrodę Literacką Gdynia. Za swój prozatorski debiut "Obsoletki" (2010) otrzymała nominację do Paszportów Polityki oraz Nagrodę Literacką Gdynia. Książka ta znalazła się w finale Nagrody Literackiej Nike 2011. Poetka projektu Sfotografuj wiersz – Zwierszuj fotografię.
W 2013 za "Bach for my baby" została nominowana do Nagrody im. Wisławy Szymborskiej oraz do Wrocławskiej Nagrody Poetyckiej „Silesius”. W 2014 nominowana do Nagrody Literackiej Nike za "Małe lisy", a w 2020 do Wrocławskiej Nagrody Poetyckiej „Silesius” za "Dziecko z darów". Za ten tom była również nominowana w 2021 do Nagrody im. Wisławy Szymborskiej za rok 2019.
Felietonistka miesięcznika „Znak” i „Ruchu Muzycznego”.
Życie prywatne.
Ma dwoje dzieci - córkę Rozalię oraz syna Jerzego.
Twórczość.
Poezja
Proza
Szkice/publicystyka
Antologie
Opracowania.
Piotr Bogalecki, „Nie wiem, co zrobić (z tą wiarą). Justyna Bargielska oddaje życie”, [w:] "Balaghan. Mikoświaty i nanohistorie", Pod redakcją Mariusza Jochemczyka, Magdaleny Kokoszki i Beaty Mytych-Forajter, Wydawnictwo Uniwersytetu Śląskiego, Katowice 2015.
Monika Glosowitz, „Niemożliwe światy Justyny Bargielskiej. Lektura afektywna”, "Śląskie Studia Polonistyczne" nr 1/2 (5) 2014.
Jerzy Jarniewicz, „Symetryczne utrzymywanie równowagi, czyli "Małe lisy" Justyny Bargielskiej”, [w:] Jerzy Jarniewicz, "Podsłuchy i podglądy", Instytut Mikołowski, Mikołów 2015.
Marta Koronkiewicz, „Bargielska bez wymówek”, "Śląskie Studia Polonistyczne" nr 1/2 (5) 2014.
Adam Lipszyc, „Justyna Bargielska: Peep show”, [w:] Adam Lipszyc, "Czerwone listy. Eseje frankistowskie o literaturze polskiej", Austeria, Kraków 2018.
Beata Mytych-Forajter, „Najmniejsze zwierzę Justyny Bargielskiej”, [w:] "Balaghan. Mikoświaty i nanohistorie", Pod redakcją Mariusza Jochemczyka, Magdaleny Kokoszki i Beaty Mytych-Forajter, Wydawnictwo Uniwersytetu Śląskiego, Katowice 2015.

</doc>
<doc id="340592" url="https://pl.wikipedia.org/wiki?curid=340592" title="Edward Pasewicz">
Edward Pasewicz

Edward Pasewicz (ur. 9 czerwca 1971 w Kostrzynie nad Odrą) – polski poeta, pisarz, dramaturg i kompozytor.
Życiorys.
Laureat VII edycji Ogólnopolskiego Konkursu Poetyckiego im. Jacka Bierezina (2001). W 2004 został uhonorowany Medalem Młodej Sztuki, w 2010 Nagrodą Specjalną Ministra Kultury, w 2011 i 2015 stypendysta Ministerstwa Kultury i Dziedzictwa Narodowego.
Był wielokrotnie nominowany do głównych nagród literackich w kraju, w tym m.in. czterokrotnie do Nagrody Literackiej Gdynia: w 2007 za "Henry Berryman Pięśni", w 2009 za "Drobne! Drobne!", w 2012 za "Pałacyk Bertolta Brechta" i w 2022 za powieść "Pulverkopf". Ponadto, trzykrotnie był nominowany do Wrocławskiej Nagrody Poetyckiej „Silesius”: w 2009 za "Drobne! Drobne!," w 2012 za "Pałacyk Bertolda Brechta" oraz w 2016 za "Och, Mitochondria" – za ten tom był również nominowany do Nagrody Poetyckiej im. Wisławy Szymborskiej 2016. W 2021 otrzymał nominację do Nagrody Literackiej „Nike” za tom "Sztuka bycia niepotrzebnym", a w 2022 za powieść "Pulverkopf". W 2022 otrzymał Literacką Nagrodę Europy Środkowej „Angelus”.
Był członkiem redakcji wydawanego w latach 2010–2015 pisma mówionego „Gadający Pies”.
W latach 2014–2020 był prezesem Stowarzyszenia Queerowe Centrum Kultury (QCK).
Jego wiersze były tłumaczone m.in. na niemiecki, angielski, słoweński, serbski, bułgarski, czeski, hiszpański, kataloński, włoski, rosyjski, ukraiński i litewski.
Życie prywatne.
Jest buddystą, uczniem Ole Nydahla. Mieszka w Krakowie, do lipca 2010 w Poznaniu.

</doc>
<doc id="340593" url="https://pl.wikipedia.org/wiki?curid=340593" title="Dworek (Wrocław)">
Dworek (Wrocław)

Dworek (niem. "Höfchen") – osiedle w południowej części Wrocławia, w dzielnicy Krzyki, w okolicach dzisiejszego placu Powstańców Śląskich.
Obejmuje – według mapy M. Grügera z 1911 skrawek – niewielki kwartał ograniczony dzisiejszymi ulicami Pretficza, Oficerską, Kruczą, placem Hirszfelda i fragmentami ulic Zaporoskiej, nieistniejącym odcinkiem "Kronprinzenstraße" (istniejąca jej pozostałość została nazwana ulicą Gwiaździstą) i północno-zachodnią krawędzią placu Powstańców Śląskich. Dziś do Dworka zalicza się okolicę ograniczoną ulicami Gajowicką, Kruczą, Zaporoską, Powstańców Śląskich i Hallera.
Osiedle to nie było typową wsią, lecz dobrem (folwarkiem); nosiło niem. nazwę "Höfchen-Commende", lub krócej "Höfchen", wywodzącą się ze znajdującego się tu niegdyś dworku komandora joannitów z klasztoru przy Bramie Świdnickiej. Od nazwy "Höfchen" wywodziła swą nazwę "Höfchenstraße" (dziś ul. Zielińskiego) – najkrótsza droga łącząca "Höfchen" z miastem, oraz "Kommande Höfchen" (potem "Kommendeweg", ul. Oficerska), przed przeprowadzeniem regulacji tych okolic stanowiące jedną drogę. Dworek przyłączony został do miasta Wrocławia wraz z sąsiednimi Gajowicami i osiedlem Południe w roku 1868. W 1882 urządzono na granicy osiedla, przy zbiegu "Höfchenstraße", "Goethestraße" (Wielkiej) i "Hohenzollernstraße" (Zaporoskiej) prostokątny plac o wymiarach 120×140 m według projektu urbanistycznego Kaumanna i Hofmanna, z dwoma zieleńcami rozdzielonych dwupasmową ulicą (dzisiejszą Zaporoską). Nazwano go "Höfchenplatz"; na wschodniej pierzei placu Karl Grosser zaprojektował budynek Krajowego Zakładu Ubezpieczeń (wybudowany 1891–1893), dzisiejszy szpital onkologiczny im. Ludwika Hirszfelda. W latach trzydziestych XX wieku plac przemianowano, nadając mu imię Franza Seldte, jednego z ministrów Hitlera. W czasie oblężenia Wrocławia pod koniec II wojny światowej otaczająca plac secesyjna zabudowa z przełomu XIX i XX wieku legła niemal całkowicie w gruzach, ocalał jednak budynek Ubezpieczeń. Plac uzyskał po wojnie nazwę placu Prostokątnego. W miesiąc po śmierci w 1954 profesora Ludwika Hirszfelda, mikrobiologa, immunologa i serologa nadano placowi jego imię.
 W latach 1972–1974 wybudowano na placu Hirszfelda budynek mieszkalny z aneksem handlowo-usługowym, zawieszonym nad jezdniami ulicy Zaporoskiej. Prześwit pod aneksem był jednak z nieznanych przyczyn niestandardowo niski – dopuszczalny tam był przejazd pojazdów nie wyższych niż 3,3 metra, co dla wielu – nawet nie przesadnie wysokich – samochodów ciężarowych było ograniczeniem zbyt radykalnym. Budowla ta, pomimo częstych tam kolizji ciężarówek, przetrwała w całości aż do końca 2006 roku, kiedy zdecydowano ostatecznie o jej częściowej rozbiórce – zlikwidowano fragmenty umieszczone nad jezdniami. Przywrócona tym samym została perspektywa na blisko dwukilometrowej osi ulic Zaporoskiej i Sudeckiej, zwieńczonej na południowym końcu okazałą wieżą ciśnień przy alei Wiśniowej. Prace rozbiórkowe aneksu zakończono w styczniu 2007.

</doc>
<doc id="340602" url="https://pl.wikipedia.org/wiki?curid=340602" title="Taraska">
Taraska

Taraska – wieś w Polsce położona w województwie łódzkim, w powiecie piotrkowskim, w gminie Aleksandrów. Wieś znajduje się w granicach Sulejowskiego Parku Krajobrazowego. 
W latach 1975–1998 miejscowość administracyjnie należała do województwa piotrkowskiego.
Wieś podzielona jest na dwie części: Taraska Góry i Taraska Niwy. W latach 70. i 80. znajdowały się tam dwa ośrodki kolonijne, później na bazie jednego z nich powstał Dom Dziecka. Pod koniec lat 80. miejscowość dwukrotnie była bazą Ogólnopolskiego Nocnego Rajdu Mazowieckiego – pieszej imprezy turystycznej, organizowanej przez jedno z kół mokotowskiego oddziału PTTK. W Tarasce Niwy znalazła siedzibę leśniczówka. 
Przez wieś przebiega pieszy Szlak Rekreacyjny Rzeki Pilicy.
Wierni Kościoła rzymskokatolickiego należą do parafii św. Apostołów Piotra i Pawła w Dąbrowie nad Czarną.

</doc>
<doc id="340603" url="https://pl.wikipedia.org/wiki?curid=340603" title="Marcin Sendecki">
Marcin Sendecki

Marcin Sendecki (ur. 27 listopada 1967 w Gdańsku) – polski poeta, dziennikarz, krytyk literacki.
Życiorys.
Urodzony w Gdańsku, w 1968 wraz z rodziną zamieszkał w Tomaszowie Lubelskim. W latach 1986–1990 studiował w Akademii Medycznej w Warszawie (studia nieukończone), a w latach 1990–1995 w Instytucie Socjologii Uniwersytetu Warszawskiego (uzyskał magisterium).
Debiutował w 1992 tomem "Z wysokości". W latach 80. i 90. związany z pismem "brulion". Pracował także w dziale kultury tygodnika „Przekrój”.
Opublikował kilka tomów wierszy, wraz z Marcinem Świetlickim i Marcinem Baranem zredagował w 1997 antologię "Długie pożegnanie. Tribute to Raymond Chandler". Zredagował również antologię "Pogoda ziemi. Wiersze polskie po 1918 roku" wydaną w 2010.
Za tomy "Trap", "22, Pół" i "Farsz" był nominowany (odpowiednio w roku 2009, 2010, 2011 i 2012) do Wrocławskiej Nagrody Poetyckiej Silesius. Za "Farsz" otrzymał również nominację do Nagrody Literackiej Gdynia 2012. W 2015 otrzymał Wrocławską Nagrodę Poetycką Silesius w kategorii „książka roku” za tom "Przedmiar robót". W 2017 otrzymał Nagrodę Poetycką im. Wisławy Szymborskiej za tom "W". Laureat Wrocławskiej Nagrody Poetyckiej „Silesius” 2022 za całokształt twórczości.
Mieszka w Warszawie. Żoną poety jest Karolina Felberg-Sendecka, badaczka literatury.

</doc>
<doc id="340604" url="https://pl.wikipedia.org/wiki?curid=340604" title="Elitegroup Computer Systems">
Elitegroup Computer Systems

Elitegroup Computer Systems (ECS) – tajwańskie przedsiębiorstwo elektroniczne produkujące części komputerowe. Zostało założone w 1987 roku. Jest to jeden z największych producentów płyt głównych na świecie. Wiele produktów ECS używanych jest na zasadzie OEM przez firmy takie jak IBM czy Compaq.

</doc>
<doc id="340605" url="https://pl.wikipedia.org/wiki?curid=340605" title="Jay Khan">
Jay Khan

Tariq Jay Khan (ur. 31 marca 1982 w Londynie) – brytyjski piosenkarz, były członek zespołu US5, założyciel zespołu Großstadt Freunde.
Karierę muzyczną rozpoczął w jednej z berlińskich spółek producenckich – Triple Music, dzięki czemu przez siedem lat współpracował z takimi producentami jak Mike Michaels i Mark Dollar. Jego największym sukcesem była piosenka "Schick mir nen Engel", napisana dla Overground, która sprzedała się w nakładzie 250 tysięcy płyt.
Jego ojciec jest Pakistańczykiem, a matka Brytyjką.
W 2009 otworzył w miejscowości Berlin bar „6vorne”.

</doc>
<doc id="340607" url="https://pl.wikipedia.org/wiki?curid=340607" title="Kamenický">
Kamenický

Kamenický – 8-bitowe kodowanie znaków przeznaczone do stosowania w systemach operacyjnych MS-DOS i kompatybilnych. Zostało stworzone przez braci Kamenickich z Czechosłowacji, by umożliwić stosowanie czeskich i słowackich liter na komputerach osobistych. Mimo wejścia na rynek systemu operacyjnego MS-DOS w wersji 5.0, posiadającego natywną obsługę języków Europy Środkowej (w postaci strony kodowej CP852), a następnie Windows 3.x (używającego strony kodowej CP1250), kodowanie Kamenický dalej było powszechnie stosowane. Dopiero od czasu rozpowszechnienia się systemów operacyjnych Windows 95 i Windows NT 4.0, wykorzystujących kodowanie Windows-1250 i (w różnym stopniu) unikod, znaczenie tego kodowania zaczęło bardzo szybko maleć, choć wciąż można spotkać aplikacje wykorzystujące to kodowanie.
Spotyka się nieformalne oznaczenie kodowania Kamenický symbolem strony kodowej CP895.
Zestaw znaków.
Kodowanie Kamenický zostało zaprojektowane z myślą o możliwej wymienności plików z użytkownikami oryginalnych IBM PC używających kodowania CP437, stąd oparto się o to kodowanie i starano się w miarę możliwości tak umieścić czeskie i słowackie litery, by zastąpiły one litery ze znakami diakrytycznymi w jakiś sposób przypominające te znaki, np. Č w miejscu Ç, Ň w miejscu Ñ, Ú w miejscu ù itd. Wszystkie istniejące w oryginale znaki semigrafiki i prawie wszystkie symbole matematyczne pozostawiono bez zmian.
Kodowanie to pokrywa język czeski i słowacki oraz, podobnie jak oryginał, język angielski i niemiecki.
Braki.
Kodowanie to nie zawiera znaków cudzysłowów stosowanych w typografii obsługiwanych języków.
Tablica kodów.
 oznacza znak kontrolny
Zmiany w porównaniu z CP437 zaznaczone są przy użyciu żółtego tła
Mapowanie na unikod.
Poniższa tabela przedstawia kody Unicode znaków zawartych w kodowaniu Kamenický. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII). Wszystkie kody podane jako szesnastkowe.

</doc>
<doc id="340609" url="https://pl.wikipedia.org/wiki?curid=340609" title="Allen Lee Davis">
Allen Lee Davis

Allen Lee „Tiny” Davis (ur. 20 lipca 1944, zm. 8 lipca 1999) – stracony na krześle elektrycznym w stanie Floryda za zamordowanie 11 maja 1982 roku Nancy Weiler (mieszkanki Jacksonville, która w chwili śmierci była w trzecim miesiącu ciąży), oraz jej córek: Kristiny (9 lat) i Katherine (5 lat).
Krzesło elektryczne stanu Floryda zostało wybudowane w roku 1923, zaś po raz pierwszy użyto go w 1924. W latach 90., przed straceniem Davisa, odbyły się dwie nieudane egzekucje: w roku 1990, kiedy płomienie ogarnęły Jesse Tafero i w 1997, kiedy podobna sytuacja przytrafiła się w ostatnich chwilach życia Pedro Medinie. Wówczas, mimo oburzenia i postulatów, aby krzesło zastąpić uważanym za bardziej humanitarny zastrzykiem trucizny ("lethal injection"), gubernator Lawton Chiles nie zgodził się i podpisał akt, który utrzymywał krzesło jako jedyną legalną metodę egzekucji w stanie. Za kadencji Chilesa odbyły się jeszcze cztery egzekucje. W tym też czasie wybudowano nowe krzesło elektryczne, co, jak sądzono, miało rozwiązać wszelkie problemy.
Egzekucję Davisa wyznaczono na rok 1999. Miał to być pierwszy wyrok śmierci wykonany za kadencji nowego gubernatora Jeba Busha. Prawnik Davisa obawiał się, czy egzekucja mężczyzny o tak dużej masie (czemu przeczył przydomek skazańca – "Tiny") odbędzie się bez problemów. Davis ważył bowiem ok. 160 kg.
Skazańca poprowadzono na krzesło w więzieniu w Raiford, gdzie wykonuje się wszystkie stanowe egzekucje. Świadkami byli m.in. stanowa senator (i obecna kongresmen) Ginny Brown-Waite i sędzia SN Florydy Leander J. Shaw, Jr. (były prezes tego sądu).
Podczas egzekucji wystąpiły problemy, skazańcowi zaaplikowano trzy cykle prądu. Krew obficie ciekła z jego nosa. Senator Brown-Waite twierdziła potem, że "to był znak od Boga". Duża część ekspertów uznała, że śmierć, jaką poniósł Davis, była okrutna i przysporzyła mu znacznych przedśmiertnych cierpień.
Sędzia Shaw opublikował nazajutrz drastyczne zdjęcia wykonane tuż po egzekucji Davisa, oświadczając, iż „społeczeństwo Florydy zatorturowało go na śmierć na krześle elektrycznym”.
Sprawa nieudanej egzekucji Davisa posłużyła gubernatorowi Bushowi do ostatecznego zaniechania stosowania krzesła (choć nadal pozostaje opcją dla skazańca, wybierającego rodzaj śmierci) i wprowadzenia zastrzyku. Jak dotąd kaźń Davisa była ostatnim użyciem krzesła elektrycznego w tym stanie.

</doc>
<doc id="340623" url="https://pl.wikipedia.org/wiki?curid=340623" title="CP850">
CP850

CP850 (Code page 850, CP 850, OEM 850, DOS Latin-1, Multilingual Latin 1) – 8-bitowe kodowanie znaków stosowane w systemach operacyjnych MS-DOS, PC-DOS, DR-DOS i FreeDOS, w zamyśle mające zawierać znaki języków krajów Europy Zachodniej opartych o alfabet łaciński. Tworząc to kodowanie dalece zmodyfikowano stronę kodową CP437, zastępując wszystkie istniejące w CP437 litery greckie oraz niektóre znaki semigrafiki i symbole matematyczne literami ze znakami diakrytycznymi. Od czasu rozpowszechnienia się systemów operacyjnych Windows 3.x, a zwłaszcza Windows 95 i Windows NT 4.0, wykorzystujących kodowanie Windows-1250 i (w różnym stopniu) unikod, znaczenie kodowania CP850 zaczęło bardzo szybko maleć, choć nadal jest ono wykorzystywane w aplikacjach pisanych dla systemu operacyjnego DOS lub nie posiadających interfejsu graficznego (przeznaczonych do uruchamiania w oknie DOS względnie oknie konsoli), w tym programach księgowych, magazynowych itp.
Historia.
Strona kodowa CP850 po raz pierwszy pojawiła się w systemie MS-DOS w wersji 2.1, wydanej w październiku 1983 r.
W związku z wprowadzeniem Euro, IBM przeprowadził modyfikację strony kodowej CP850 umieszczając w niej znak € na pozycji 0xD5. Tak zmodyfikowana strona kodowa otrzymała nazwę CP858 i jest traktowana jako osobna strona kodowa, a nie wersja strony CP850.
Zestaw znaków.
Kodowanie CP850 zawiera litery ze znakami diakrytycznymi używane w następujących językach: afrikaans (patrz poniżej), baskijskim, bretońskim, czamorro, duńskim, farerskim, fryzyjskim, galicyjskim, guarani, hiszpańskim, niderlandzkim, indonezyjskim, irlandzki, islandzkim, japskim, katalońskim, luksemburskim, niemieckim, norweskim, portugalskim, prowansalskim, romansz, szwedzkim, szkockim (gaelickim), tagalog, tswana, walońskim i włoskim. Zawiera również małe litery ze znakami diakrytycznymi używane w języku francuskim (patrz poniżej). Jeżeli chodzi o obsługę języka angielskiego, to kodowanie CP850 stoi na równi z kodowaniem CP437.
Braki znaków.
Kodowanie CP850 nie zawiera cudzysłowów używanych w typografii języków obsługiwanych przez to kodowanie. Brak również jednego znaku używanego sporadycznie w języku afrikaans: ŉ (0x0149 LATIN SMALL LETTER N PRECEDED BY APOSTROPHE), jest on zwykle pisany jako dwuznak ('n).
W języku francuskim używanym we Francji istnieje zwyczaj, by w wielkich literach pomijać znaki diakrytyczne. Strona kodowa CP850 może być użyta do zakodowania języka francuskiego pisanego zgodnie z tym zwyczajem. Z myślą o języku francuskim przygotowano stronę kodową CP863, zawierającą wszystkie wielkie i małe litery z diakrytykami używane w tym języku.
Tablica kodów.
 oznacza znak kontrolny
Mapowanie na unikod.
Poniższa tabela przedstawia kody Unicode znaków zawartych w stronie kodowej CP850. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII). Wszystkie kody podane jako szesnastkowe.

</doc>
<doc id="340624" url="https://pl.wikipedia.org/wiki?curid=340624" title="XXXII wiek p.n.e.">
XXXII wiek p.n.e.

V tysiąclecie p.n.e. IV tysiąclecie p.n.e. XXXII wiek p.n.e XXXI wiek p.n.e. XXX wiek p.n.e. XXIX wiek p.n.e. XXVIII wiek p.n.e. XXVII wiek p.n.e. XXVI wiek p.n.e. 

</doc>
<doc id="340626" url="https://pl.wikipedia.org/wiki?curid=340626" title="Ogólnopolski Festiwal Poezji">
Ogólnopolski Festiwal Poezji

Ogólnopolski Festiwal Poezji (wcześniej Łódzka Wiosna Poetycka) - łódzki festiwal poezji. Należał do największych imprez literackich w Polsce.
Organizatorem był łódzki oddział Związku Literatów Polskich (Jan Huszcza, prezes) i władze Łodzi. Festiwal trwał zwykle 3 dni, obejmował dyskusje literacko-naukowe (referaty tematyczne), rozwiązanie konkursów na najlepszy debiut książkowy (poezja) i przekład, a także esej. Laureatami tych festiwali byli m.in. Tadeusz Śliwiak, Anna Świrszczyńska, Zbigniew Herbert, Wisława Szymborska, Wiesław Trzeciakowski.
W festiwalach brali udział: A. Sandauer, T. Śliwiak, T. Chróścielewski, J. Huszcza, R. Stiller, i inni. W czasie stanie wojennego i po nim nie było atmosfery do takich spotkań, pisarze opowiedzieli się za Solidarnością, lub za PRL-em (np. Koźniewski, Górec-Rosiński), festiwal przestał istnieć.

</doc>
<doc id="340631" url="https://pl.wikipedia.org/wiki?curid=340631" title="Umberto Boccioni">
Umberto Boccioni

Umberto Boccioni (ur. 19 października 1882 w Reggio di Calabria, zm. 17 sierpnia 1916 w Weronie) – włoski malarz i rzeźbiarz; jeden z twórców futuryzmu, współautor (z Carlo Carrą, Filippo Marinettim i Luigim Russolo) "Manifestu futuryzmu" (1909).
Życiorys.
Urodził się w Reggio di Calabria, na południu Włoch. Jego ojciec był zatrudniony w administracji państwowej co wiązało się z częstymi przeprowadzkami. W roku 1897 Boccioni skończył Instytut Techniczny w Katanii i opuścił dom rodzinny przeniósł się do Rzymu.
Tutaj poznał Maria Sironiego oraz Gina Severiniego, młodych malarzy. Razem uczęszczali do pracowni Giacoma Balli.
Od kwietnia 1906 roku Boccioni podróżował po Europie. Dwukrotnie odwiedził Paryż, i dotarł nawet do Petersburga. Pod koniec 1907 roku zamieszkał w Mediolanie, gdzie mieszkały jego matka i siostra.
Tutaj poznał poetę Filippo Tommaso Marinettiego, twórcę futuryzmu. 8 marca 1910 roku
Boccioni, Russolo, Carra, Severnini i Balla ogłosili „Manifest malarstwa futurystycznego”.
W 1911 roku uczestniczyli w pierwszej znaczącej ekspozycji futurystów w Mediolanie. W lutym 1912 roku wystawiali w galerii Bernheim-Jeune w Paryżu.
W 1915 roku Włochy przystąpiły do I wojny światowej. Boccioni razem z innymi futurystami zaciągnął się do wojska. Podczas manewrów odbywających się w pobliżu Werony, 16 sierpnia 1916 roku, Umberto Boccioni spadł z konia, wskutek tego wypadku zmarł następnego dnia.
Malarz.
Dzięki uczęszczaniu do pracowni Giacomo Balla, Boccioni zaczął malować w manierze pointylistycznej. Wkrótce jednak malarstwo jego pod wpływem programu futurystycznego, uległo radykalnym przemianom. Konstruował formy za pomocą przenikających się nawzajem płaszczyzn, komponując obraz według reakcji przedmiotów na światło.
W 1910 roku namalował obraz "Awantura w galerii", który wystawił zorganizowanej w mediolańskiej siedzibie stowarzyszenia „Famiglia Artistica”.
W roku 1911 malował pierwsze obrazy futurystyczne:
W następnym roku powstawały obrazy o charakterystycznych tytułach
W 1913 Boccioni zarzucił dotychczasowe tematy (tłum, miasto, ulicę) i starał się przedstawić na płótnie szybkość. Pojawiały się więc parowozy, samochody i rowery. W obrazie "Dynamizm cyklisty" dokonał syntezy ruchu roweru. Szkic do obrazu, wykonany tuszem jest jeszcze figuratywny, ale namalowany obraz jest już wyłącznie abstrakcyjny. Tą serię obrazów zamyka obraz z 1915 roku, wykonany w technice collage, "Szarża lansierów".
Rzeźbiarz.
Wśród futurystów był czołowym rzeźbiarzem. Jego rzeźby są dynamiczne, pełne ekspresji, nie stroniące od groteski. W jednej z pierwszych rzeźb Boccioniego z roku 1912 "Abstrakcyjne wklęsłości i wypukłości głowy" artysta zestawia formy „pozytywowe” i „negatywowe”.
Rzeźby z cyklu "Antigrazioso" są protestem przeciwko naturalistycznej, opartej na tradycji historycznej twórczości akademickiej.
Rzeźbami, które najbardziej konsekwentnie realizują założenia teoretyczne futuryzmu są
Rzeźby futurystyczne Boccioniego wyprzedzały twórczość kubistów.
Teoretyk sztuki.
Obok Marinettiego był najważniejszym współtwórcą futuryzmu. W kwietniu 1912 opublikował "Manifest techniczny rzeźby futurystycznej", a w roku 1914 "Manifest futurystyczny malarstwa i rzeźby".

</doc>
<doc id="340635" url="https://pl.wikipedia.org/wiki?curid=340635" title="Akantocefaloza">
Akantocefaloza

Akantocefaloza (gr. "ákantha" – kolec, "kephalé" – głowa) – inwazyjna choroba pasożytnicza układu pokarmowego wywołana przez dojrzałe kolcogłowy powodujące miejscowe zapalenie błony śluzowej jelita cienkiego. Występuje u kręgowców, zwłaszcza u trzody chlewnej, ptaków i ryb. U ryb słodkowodnych jest wywoływana przez kolcogłowy z rodzaju "Acanthocephalus", a u zwierząt lądowych – z rodzaju "Macracanthorhynchus".
Akantocefaloza objawia się brakiem apetytu, zahamowaniem wzrostu, niedokrwistością i biegunką, a czasem zapaleniem otrzewnej. U człowieka jest rzadko spotykana.

</doc>
<doc id="340646" url="https://pl.wikipedia.org/wiki?curid=340646" title="Polska Księga Rodowodowa">
Polska Księga Rodowodowa

Polska Księga Rodowodowa – prowadzony przez Związek Kynologiczny w Polsce spis psów rasowych (według definicji tego związku – ras uznanych przez FCI) należących do członków ZKwP, z uwzględnieniem przodków tych psów do 5 pokolenia. W PKR wszystkie zgłoszone do niej psy są sklasyfikowane według odpowiedniej grupy FCI oraz kolejnego numeru, tak więc każdy pies ma indywidualny nr PKR, poprzedzony numerem grupy FCI danej rasy. Numer FCI zapisywany jest cyframi rzymskimi, natomiast numer rodowodu cyframi arabskimi.
Polskie rasy nie zatwierdzone przez FCI (będące w tzw. prowizorium) rejestrowane są w Księdze Wstępnej – taka sytuacja dotyczyła np. gończego polskiego przed zatwierdzeniem rasy w 2006 roku.
W Polsce podobny rejestr pod nazwą Krajowa Księga Rodowodowa prowadzi Polska Federacja Kynologiczna.

</doc>
<doc id="340649" url="https://pl.wikipedia.org/wiki?curid=340649" title="PKR">
PKR



</doc>
<doc id="340653" url="https://pl.wikipedia.org/wiki?curid=340653" title="Wyżły brytyjskie">
Wyżły brytyjskie

Wyżły brytyjskie – rasy psów z grupy wyżłów pochodzące z terenów Wielkiej Brytanii i Irlandii.

</doc>
<doc id="340654" url="https://pl.wikipedia.org/wiki?curid=340654" title="CP858">
CP858

CP858 to wersja 8-bitowego kodowania znaków CP850. Zwane też jest DOS Latin-9, nieoficjalnie również DOS Latin-1 with Euro albo DOS Latin-0. Udział tego kodowania jest marginalny.
Historia.
W związku z wprowadzeniem Euro, IBM w swoim systemie PC-DOS przeprowadziła modyfikację strony kodowej CP850 umieszczając w niej znak € na pozycji 0xD5. Kodowanie to jest również obsługiwane natywnie przez FreeDOS.
Zestaw znaków i braki.
Znak euro zastąpił literę ı (LATIN SMALL LETTER DOTLESS I), która nie jest wykorzystywana w żadnym z języków, do obsługi którego zostało zaprojektowane kodowanie CP850. Była to jedyna zmiana. Oba kodowania obsługują te same języki i cechują się tymi samymi właściwościami.
Tablica kodów.
 oznacza znak kontrolny
Zmiana w porównaniu z CP850 zaznaczona jest przy użyciu żółtego tła
Mapowanie na unikod.
Poniższa tabela przedstawia kody Unicode znaków zawartych w stronie kodowej CP858. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII). Wszystkie kody podane jako szesnastkowe.

</doc>
<doc id="340658" url="https://pl.wikipedia.org/wiki?curid=340658" title="Gənclərbirliyi Sumgait">
Gənclərbirliyi Sumgait

FK Gənclərbirliyi Sumqayıt – azerski klub piłkarski, z siedzibą na północnym wybrzeżu półwyspu Apszerońskiego, w mieście Sumgait, grający w sezonie 2005/2006 w rozgrywkach pierwszoligowych.
Historia.
Klub FK Gənclərbirliyi został założony w roku 2003. Do tej pory nie odnosił żadnych znaczących sukcesów na arenie krajowej.

</doc>
<doc id="340660" url="https://pl.wikipedia.org/wiki?curid=340660" title="Układ współczulny">
Układ współczulny

Układ współczulny (łac. "pars sympathica divisionis autonomici systematis nervosi") – obok układu przywspółczulnego, jedna z dwóch głównych części autonomicznego układu nerwowego, odpowiedzialna przede wszystkim za mobilizację organizmu. Zachowuje stałą aktywność, umożliwiającą utrzymanie homeostazy.
Struktura.
Struktura nerwów współczulnych.
W skład układu współczulnego wchodzą dwa typy neuronów: przedzwojowe i zazwojowe. Krótsze, przedzwojowe neurony swój początek biorą z obszaru od C7 do L2-L3 rdzenia kręgowego, zwanego jądrem pośrednio-bocznym, leżącym w rogach bocznych istoty szarej. Aksony neuronów przedzwojowych opuszczają rdzeń kręgowy w korzeniu przednim i na krótkim odcinku biegną wspólnie z gałęzią przednią nerwu rdzeniowego. Następnie tworzą krótką gałąź zwaną gałęzią łączącą białą, która dochodzi do jednego ze zwojów pnia współczulnego (zwoje przykręgowe), gdzie może tworzyć połączenie z ciałem neuronu zazwojowego. Część jednak swój koniec znajduje w zwojach splotów autonomicznych (zwoje przedkręgowe) leżących w pobliżu narządów ciała, także będących neuronami zazwojowymi. Aksony neuronów zazwojowych łączą się z odpowiednimi organami.
Receptory.
W błonie komórek narządów wewnętrznych występują receptory adrenergiczne: alfa (α1, α2) i beta (β1, β2, β3). Receptory alfa najsilniej reagują na cząsteczki noradrenaliny, receptory beta zaś pod wpływem izoproterenolu (izopropylonoradrenaliny). Aktywacja receptorów α1 i β pobudza, a receptorów α2 hamuje komórkę. Receptory stanowią kompleks złożony z enzymu i substratu, którym jest ATP. Pod wpływem adrenaliny, noradrenaliny i ich pochodnych, zostaje aktywowana reakcja między enzymem a substratem.
Transmitery.
Neurotransmiterem układu we włóknach przedzwojowych jest acetylocholina, która działa na receptory nikotynowe. W odpowiedzi włókna zazwojowe wydzielają noradrenalinę, a przy długotrwałym działaniu także adrenalinę, które z kolei wpływają na receptor adrenergiczny.
Receptory alfa.
Są to kompleks ATP-azy z ATP i jonami wapnia. Po związaniu adrenaliny tworzenie cAMP w komórce zostaje wyhamowane, a w rezultacie wzrasta w komórce zawartość cGMP i otwierają się kanały dokomórkowego prądu jonów wapniowych. Zarówno receptory α1, jak i α2 występują na błonie postsynaptycznej neuronu, jednak tylko receptory α2 są obecne w błonie presynaptycznej, gdzie pobudzone przez noradrenalinę, na zasadzie sprzężenia zwrotnego ujemnego wyhamowują dalsze uwalnianie neuroprzekaźnika z zakończeń synaptycznych.
Receptory beta.
Stanowią kompleksy cyklazy adenylowej z ATP. Aktywacja reakcji między tymi substancjami zostaje zapoczątkowana przez aminy katecholowe i prowadzi do powstania cAMP i pirofosforanu. Cykliczny AMP aktywuje fosforylazę i pośrednio wpływa m.in. na aktywację glikogenolizy.

</doc>
<doc id="340663" url="https://pl.wikipedia.org/wiki?curid=340663" title="Chorągiew Kielecka ZHP">
Chorągiew Kielecka ZHP

Chorągiew Kielecka ZHP – jednostka terenowa Związku Harcerstwa Polskiego.
Działa na terenie województwa świętokrzyskiego. Siedzibą władz Chorągwi są Kielce.
Początki działalności harcerskiej w Świętokrzyskiem.
Latem 1912 w kieleckiej Szkole Handlowej, Włodzimierz Gierowski założył zakonspirowaną Pierwszą Drużynę Harcerską im. Dionizego Czachowskiego. W 1916 powstał pluton I Kieleckiej Drużyny Harcerzy w gimnazjum im. Mikołaja Reja (obecne I Liceum im. Stefana Żeromskiego w Kielcach), a następnie 2 KDH im. Jana Henryka Dąbrowskiego 1920 „Błękitna Dwójka”.
Przy Seminarium Nauczycielskim działała 5 KDH im. księcia Józefa Poniatowskiego z drużynowym Franciszkiem Siudą, w której uczniowie „ćwiczeniówki” tworzyli zastępy młodoharcerskie, a słuchacze seminarium – grupę starszoharcerską. Przy katolickim prywatnym gimnazjum męskim im. S. Kostki działała „Czarna Ósemka”.
Hufiec Kielecki istniał od 1916 r., jego pierwszym komendantem okręgu ZHP był Edmund Massalski (od 1924 -1939 r. komendant Kieleckiej Chorągwi). Wielu harcerzy należało do Polskiej Organizacji Wojskowej a kultywowane tradycje walki o wolność Ojczyzny zaowocowały służbą w Legionach Piłsudskiego.
Do tradycji kieleckich harcerzy weszło składanie przyrzeczenia na górze Bruszni, miejscu zbiórki oddziału powstańców. 21 kwietnia 1917 r. Druh J. Bieńkowski
Komendy X Okręgu ZHP, podpisał rozkaz wybudowania (do 3 maja) Krzyża na Bruszni. Wykonawcą zadania mianowano Druha Józefa Kłodawskiego. Krzyż postawiali harcerze I KDH.
22 maja 1917 r. na Bruszni zgromadził się cały Hufiec Kielecki, ks. Antoni Źrałek, kapelan harcerski odprawił Mszę św. Na poniosła się po lesie modlitwa harcerska: „"O Panie Boże, Ojcze nasz, opiece swej nas miej..."” Pierwszym przewodniczącym Komendy Naczelnej ZHP był ks.hm. Jan Mauersberger, który 28 maja 1917 r., podczas I Okręgowego Zlotu ZHP, poświęcił stojący Krzyż. Las na Bruszni zaczęto nazywać „harcerskim”, a pod Krzyżem odbywały się uroczyste zaprzysiężenia harcerzy.
W skład Komendy Głównej wchodzili także duchowni a każda chorągiew miała kapelana.
II Rzeczpospolita.
Starsi harcerze kieleccy w czasie wojny w 1920 służyli w szeregach pułków Armii Ochotniczej, brały udział w obronie Warszawy. Młodsi – pełnili służbę pomocniczą w Pogotowiu Harcerskim. Harcerze walczyli w powstaniach śląskich: harcerze 1 KDH służyli w Batalionie Harcerskim 11 Pułku Piechoty.
Szare Szeregi – ZHP w czasie II wojny światowej.
W czasie II wojny światowej harcerze brali udział w pracach Pogotowia Wojennego Harcerzy. 3 maja 1940 na górze Bruszni pod Karczówką, pod Krzyżem Harcerskim odbyły się obchody Święta Trzeciego Maja. Był to zarazem konspiracyjny Zlot Hufca Kielce, który stał się pierwszą zbiorową akcją sprawności i organizacji w czasie okupacji. Zebrany przez harcmistrza Jana Zawadzkiego pierwszy kielecki oddział Szarych Szeregów złożył wówczas uroczystą przysięgę. Harcerskie Drużyny Szturmowe Szarych Szeregów wspierały zbrojnie AK w walce z Niemcami. 11 listopada 1941 r., podczas akcji małego sabotażu w Kielcach Gestapo aresztowało 6 członków Szarych Szeregów.
Działalność po II wojnie światowej.
Harcerze pracowali na rzecz organizacji społecznych, przy odbudowie kraju w ramach Harcerskiej Służby Polsce Socjalistycznej. Organizowano zloty drużyn na (Stadionie w Cedzynie, 1958 r.), akcje "Sprzysiężenie Świętokrzyskiego", uroczystości związane z obchodami Tysiąclecia Państwa Polskiego. Harcerstwo Kielecczyzny realizowało program pod kryptonimem "Ciekoty".
6 czerwca 1971 nastąpiło uroczyste nadanie Kieleckiej Chorągwi ZHP imienia Stefana Żeromskiego.
29 maja 1988 r. polowa msza św. przed zabytkowym, kościółkiem w Białogonie, poprzedziła uroczystość poświęcenia nowego Krzyża na Bruszni. Mszę koncelebrował ks. biskup Mieczysław Jaworski w asyście sztandaru 4 pp Leg. AK i chorągwi harcerzy kieleckich.
W skład chorągwi wchodzi hufiec Kielce-Miasto, którego komendantem jest phm. Mateusz Dróżdż.

</doc>
<doc id="340664" url="https://pl.wikipedia.org/wiki?curid=340664" title="Szymon Mucha">
Szymon Mucha

Szymon Mucha (ur. 1972 w Zielonej Górze) – autor piszący teksty piosenek, wiersze, tłumaczenia i adaptacje oraz teksty reklamowe.
Studiował w Poznaniu i w Bernie. Debiutował w paryskiej „Kulturze”. Jego piosenki wykonywali między innymi: Beata Rybotycka (muz. Zbigniew Preisner), Katarzyna Skrzynecka (muz. Paweł Dampc), Justyna Szafran (muz. Leszek Możdżer), Grzegorz Kopala (muz. G. Kopala). W 1999 roku jego teksty, wśród nich „Kolęda dla nieobecnych”, znalazły się na płycie Zbigniewa Preisnera pt. „Moje kolędy na koniec wieku”. „Kolędy dla Nieobecnych” można posłuchać także w wersji angielskiej, jako „Come to us” na płycie Cliffa Richarda „Cliff at Christmas”.
Projekty muzyczne z udziałem tekstów Szymona Muchy:

</doc>
<doc id="340665" url="https://pl.wikipedia.org/wiki?curid=340665" title="Przylądek La Hague">
Przylądek La Hague

Przylądek La Hague – przylądek na końcu półwyspu Cotentin w Normandii we Francji.
Część mieszkańców regionu posługuje się dialektem zwanym "Haguis". Posługiwał się nim m.in. Côtis-Capel (właściwie Albert Lohier, 1915–1986), poeta normandzki.
Urodził się tu w 1814 roku malarz Jean-François Millet. Mieszkał tu także poeta i scenarzysta Jacques Prévert (1900-1977).
Jest tu zlokalizowany założony w 1976 roku zakład utylizacji i wzbogacania odpadów jądrowych towarzystwa COGEMA ("Compagnie Générale des Matieres Nucléaires"), wykorzystujący lekkowodny reaktor jądrowy, przerabiający ok. 1 700 ton odpadów promieniotwórczych rocznie. Znajduje się tu także uruchomione w 1969 roku składowisko odpadów nisko- i średnioaktywnych o powierzchni 12 ha i pojemności 535 000 m³. Są to obiekty częstego zainteresowania organizacji Greenpeace.

</doc>
<doc id="340666" url="https://pl.wikipedia.org/wiki?curid=340666" title="Magic the Gathering">
Magic the Gathering



</doc>
<doc id="340668" url="https://pl.wikipedia.org/wiki?curid=340668" title="Joanna Rawik">
Joanna Rawik

Joanna Rawik, de domo Szamota, primo voto Gronkowska, secundo voto Petrusewicz (ur. 31 stycznia 1934 w Czerniowcach) – polska piosenkarka, aktorka, dziennikarka.
Życiorys.
Jako siedmioletnie dziecko uczyła się gry na skrzypcach. Podjęła pracę jako maszynistka we wrocławskim Ossolineum. Marzyła o dziennikarstwie.
Jako piosenkarka debiutowała w połowie lat 50. XX wieku w kabarecie dziennikarzy Kaczka. Studiowała w latach 1955–1956 w Studium Teatralnym Ireny Byrskiej i Tadeusza Byrskiego w Kielcach, następnie występowała w Teatrze Ziemi Łódzkiej i Teatrze Objazdowym w Lublinie (1956–1958), śpiewała z zespołem jazzu tradycyjnego 7 Czarcich Łap (I miejsce na konkursie muzycznym w Lublinie), współpracowała z krakowskim klubem "Pod Jaszczurami" i kabaretem "Kundel".
Pseudonim Joanna Rawik przyjęła pod wpływem lektury "Łuku triumfalnego" Ericha Marii Remarque’a.
Zdobyła znaczną popularność pod koniec lat 60. XX wieku, śpiewając niskim, charakterystycznym głosem. Współpracowała z wieloma zespołami (m.in. z grupą wokalno-instrumentalną Dzikusy), koncertowała w kraju i za granicą (m.in.: Czechosłowacja, Finlandia, Francja, Węgry, Jugosławia, Australia, USA), nagrywała płyty, audycje radiowe i programy telewizyjne. Występowała w radiowym programie "Podwieczorek przy mikrofonie", w filmach i serialach telewizyjnych "Strachy" i "Żelazna obroża". Brała udział w Festiwalu Piosenki Radzieckiej w Zielonej Górze i Festiwalu Piosenki Żołnierskiej w Kołobrzegu. W 1966 i 1967 r. reprezentowała Polskę na Międzynarodowym Festiwalu Piosenki w Sopocie piosenkami "Nie chodź tą ulicą" i "Po co nam to było". W 1969 r. wystąpiła tam poza konkursem z piosenką "Romantyczność". W 1966 r. wystąpiła z innymi polskimi wykonawcami w paryskiej Olimpii w programie "Grand Music-hall de Varsovie."
Była wykładowcą historii piosenki francuskiej w Szkole Wyższej im. Pawła Włodkowica w Płocku.
Na początku lat 90. była członkiem redakcji miesięcznika "Twój Styl". Następnie, w latach 1994-2008 była w redakcji miesięcznika "Dziś", kierowanego przez Mieczysława F. Rakowskiego. Jednocześnie od początku lat 2000 była stałą felietonistką "Aneksu", dodatku do dziennika "Trybuna".
Od 2020 roku prowadzi autorską audycję "Sztuka jest magią" (poniedziałki) na antenie Radia Wnet.
Życie prywatne.
Matka Joanny, Wiktoria z domu Duda, była Rumunką. Joanna Rawik dzieciństwo spędziła w Rumunii, w Hermanstadt. Do Polski przybyła w 1947 roku. Do trzynastego roku życia nie znała języka polskiego, choć mówiła już po rumuńsku, niemiecku i francusku.
Pierwszym mężem Joanny Rawik był aktor Stanisław Gronkowski, drugim Marek Petrusewicz, pierwszy polski rekordzista świata w pływaniu. Była w związku z aktorem Ignacym Gogolewskim.
Mieszka w Warszawie na Mokotowie.
Nagrody.
We Francji, po występach w Paryżu i Lyonie, nazwano ją "Juliette Gréco znad Wisły". Została laureatką nagród na kilku Krajowych Festiwalach Polskiej Piosenki w Opolu:
Piosenki.
Najważniejsze piosenki z jej repertuaru:
Książki.
Jest autorką książek biograficznych i o historii piosenki:

</doc>
<doc id="340672" url="https://pl.wikipedia.org/wiki?curid=340672" title="Magic The Gathering">
Magic The Gathering



</doc>
<doc id="340673" url="https://pl.wikipedia.org/wiki?curid=340673" title="Yello">
Yello

Yello – szwajcarski zespół, grający swoistą odmianę muzyki elektronicznej, tzw. electro-pop. Grupę tworzy dwóch członków: Boris Blank (odpowiedzialny za muzykę) i Dieter Meier (wokalista). Ich najbardziej znane utwory to "Oh Yeah", "The Race" wykorzystane w wielu filmach (np. Uciekające zakonnice, Sekret mojego sukcesu, K-9) oraz temat pt. "Jingle Bells" z filmu "Śnięty Mikołaj".
Historia zespołu.
Yello założyli Boris Blank i Carlos Perón pod koniec lat 70. W 1979 roku postanowili dokooptować wokalistę. Ich wybór padł na Dietera Meiera – playboya milionera, którego niski głos dodał utworom Borisa Blanka wyrazistości. Ich pierwszy singel "I.T. Splash" został wydany w 1979 roku. W 1980 roku wydali debiutancki album "Solid Pleasure", zawierający spory hit taneczny "Bostich". Jednakże prawdziwy sukces odnieśli dopiero w 1983 roku singlami "I Love You" i "Lost Again" oraz ugruntowali go w 1985 roku wydaniem albumu "Stella", zawierającego przeboje "Oh Yeah", "Vicious Games" i "Desire". W 1984 roku Carlos Peron odszedł z zespołu, aby skoncentrować się na karierze solowej. Ogromny sukces przyszedł w 1988 roku, kiedy wydali na singlu utwór "The Race" – do dzisiaj bardzo popularny w ilustrowaniu wszelkich filmów związanych z samochodami, wyścigami i rajdami. W latach dziewięćdziesiątych, zafascynowani współczesnymi twórcami muzyki elektronicznej, zmienili swoje oblicze na bardziej taneczne, nie rezygnując jednak ze swoich charakterystycznych dźwięków. Utworami takimi jak "How How", "To the Sea" czy "Planet Dada" udało im się dopasować do obecnych trendów muzyki tanecznej.
Yello to oryginalny zespół, wyprzedzający swoje czasy. Już na samym początku opanowali techniki samplingu i loopów, tworząc własny styl będący mieszanką ambitnej elektroniki i popowego feelingu. 
Meier zajmuje się także kręceniem filmów (wszystkie teledyski Yello zostały przez niego wyreżyserowane), napisał scenariusz i wyreżyserował filmy "Jetzt und Alles" i "Lightmaker". Realizował także teledyski dla zespołów Alphaville (utwór "Big in Japan") i Trio ("Da Da Da").

</doc>
<doc id="340674" url="https://pl.wikipedia.org/wiki?curid=340674" title="Autotrofizm">
Autotrofizm

Autotrofizm, samożywność (gr. "autós" - sam, "trophikós" - odżywczy) – jeden z dwóch podstawowych (obok heterotrofizmu) sposobów odżywiania się organizmów. Autotrofy (organizmy samożywne) samodzielnie przeprowadzają biosyntezę złożonych związków organicznych (węglowodanów, tłuszczy, białek) z prostych nieorganicznych związków węgla (dwutlenek węgla, węglany), azotu (azotany, sole amonowe) oraz wody, wykorzystując do tego celu energię świetlną uzyskiwaną w procesie fotosyntezy lub energię chemiczną uzyskiwaną z utleniania prostych związków nieorganicznych.
Ze względu na rodzaj wykorzystywanej energii autotrofy dzielimy na:
U zielenic z rodzaju "Scenedesmus" występują obie te formy odżywiania (chemoautotrofia pojawia się w przypadku braku światła).

</doc>
<doc id="340676" url="https://pl.wikipedia.org/wiki?curid=340676" title="Lipinki (województwo warmińsko-mazurskie)">
Lipinki (województwo warmińsko-mazurskie)

Lipinki – wieś w Polsce położona w województwie warmińsko-mazurskim, w powiecie nowomiejskim, w gminie Biskupiec, przy granicy z kujawsko-pomorskim, na trasie kolejowej Toruń – Olsztyn.
W latach 1954–1961 wieś należała i była siedzibą władz gromady Lipinki, po jej zniesieniu w gromadzie Łąkorz. W latach 1975–1998 miejscowość położona była w województwie toruńskim.
Lipinki dziś.
Lipinki sąsiadują z kilkoma miejscowościami takimi jak: Łąkorz, Sędzice, Biskupiec, Mierzyn, Bielice. Większość mieszkańców pracuje poza rolnictwem. Lipinki są miejscowością aktywną w swojej gminie. We wsi istnieją: szkoła podstawowa, biblioteka publiczna, Koło Gospodyń Wiejskich, Ochotnicza Straż Pożarna – powstała w 1920 r., kościół.
Historia.
Lipinki powstały w okresie podbojów krzyżackich w I poł. XIV w. Wieś posiadała kilka nazw, w 1339 r. "Wykeri villa", następnie "Wikry", "Weykersdorf", "Wykersdorf", "Wikiersdorf", "Linpinken", "Wückersdorf". W 1580 r. wieś nazywała się Lipink, później Lipieńki. Obecna nazwa ukształtowana została dopiero w XVIII w.
Historia Lipinek sięga czasów średniowiecza. W 1339 r. wielki mistrz Dytryk von Altenburg nadał niejakiemu Wykerowi 80 łanów na założenie na prawie chełmińskim miejscowości Wykeri villa, późniejszych Lipinek. W średniowieczu wieś była własnością zakonu krzyżackiego i podlegała komturstwu radzyńskiemu. Podczas wojny polsko-krzyżackiej w 1414 roku wieś doszczętnie została zniszczona, ocalał tylko kościół. W 1466 r. wieś włączono do Korony Polskiej jako część starostwa radzyńskiego.
W okresie międzywojennym miejscowość była siedzibą komisariatu Straży Celnej „Lipinki” oraz stacjonowała tu placówka Straży Celnej „Lipinki”
W czasie I wojny światowej poległo w Lipinkach 45 osób – ich nazwiska umieszczone są na marmurowej płycie w dzwonnicy kościelnej. Podczas II wojny światowej wielu mieszkańców walczyło o wolność Polski na różnych frontach europejskich. Wielu z nich poległo. Niektórzy mieszkańcy zostali wywiezieni na Syberię, część już nigdy nie wróciła, ludzie ci zmarli z zimna, głodu i wyczerpania.
23 stycznia 1945 roku wieś została wyzwolona spod okupacji niemieckiej przez żołnierzy radzieckich. W 1959 r. we wsi zabłysło po raz pierwszy światło.
Szkoła Podstawowa.
Jak podają zapiski kronikarskie w okresie zaborów, kiedy Polski nie było na mapie, w Lipinkach istniały dwa gmachy szkolne. Mieściła się w nich szkoła katolicka. W roku 1908 dobudowano budynek z jedną izbą lekcyjną i 2 mieszkaniami nauczycielskimi. W dobudowanej części zorganizowano szkołę ewangelicką. Po odzyskaniu niepodległości przez Polskę, w latach międzywojennych (1920-1939) istniała we wsi 3-izbowa (klasowa) najpierw z sześcioma później z siedmioma oddziałami szkoła powszechna. Po II wojnie światowej zorganizowano dla dzieci nauczanie w siedmioklasowej szkole podstawowej. Odbywały się w niej także zajęcia dla dorosłych w ramach Uniwersytetu Ludowego. W latach sześćdziesiątych wydłużono naukę do ośmiu lat. W budynkach szkoły podstawowej pobierali również naukę uczniowie Szkoły Przysposobienia Rolniczego. Z tamtych lat pochodzą piękne mapy ścienne obu półkul Ziemi oraz Polski, wykonane przez uczniów pod kierunkiem nauczyciela geografii Wincentego Słupskiego.
Od 1997 roku Szkoła Podstawowa mieści się w nowym obiekcie, z przestronnymi salami lekcyjnymi, stołówką, salą gimnastyczną. 14 maja 2004 r. szkole nadano imię Juliana Tuwima. Wraz z nadaniem imienia społeczność szkolna otrzymała sztandar. Szkoła działa w ramach międzynarodowego programu "Socrates-Comenius" dzięki czemu uczniowie wraz z nauczycielami odwiedzali partnerskie szkoły w Holandii, Niemczech, Rumunii, by poznawać ich kulturę, wymieniać doświadczenia. Uczniowie mogą rozwijać swoje zainteresowania na zajęciach teatralnych, cyrkowych, plastycznych. Rozwijając swą ciekawość historyczną, wyszperali mnóstwo starych, używanych przez poprzednie pokolenia, przedmiotów, stwarzając w ten sposób szkolne muzeum.
Na placu rośnie lipa drobnolistna "Lipinianka-Julianka" o obwodzie 295 cm uznana za pomnik przyrody.
Cyrk Heca.
W Lipinkach istnieje 40 osobowa Dziecięca Grupa Cyrkowa "Heca" założona w 1996 roku przez Ewę Dembek – nauczycielkę, lokalną animatorkę kultury. Grupa występowała na wielu imprezach krajowych i zagranicznych (Niemcy, Rumunia, Ukraina, Holandia, Portugalia, Litwa, Słowacja, Hiszpania, Grecja, a nawet Zjednoczone Emiraty Arabskie). Cyrk stał się bohaterem wielu reportaży prasowych, radiowych i telewizyjnych („5-10-15”, „Talent za talent”, „Ja tylko pytam”, „Magazyn reporterów”). Przez "Hecę" i powstały w pobliskiej Brodnicy "Bedekuś" przewinęło się blisko 200 podopiecznych. Kilku jego członków debiutowało w filmach przygodowych. Strona Internetowa grupy: www.heca.com.pl
Kościół parafialny.
Kościół parafialny pod wezwaniem św. Apostołów Piotra i Pawła. Jego budowa rozpoczęła się w 1339 r. Istniejąca wieża została dobudowana podczas odnawiania kościoła w XVII wieku. Jest to świątynia gotycka, z barokowymi przekształceniami. W dolnej części zbudowana jest z kamienia polnego, w górnej partii ściany z czerwonej cegły. Wnętrze kościoła zawiera zabytkowy późnobarokowy ołtarz główny (XVIII w.), tabernakulum szafkowe, chrzcielnicę, kropielnicę z czarnego marmuru w kształcie muszli oraz dwie granitowe w dzwonnicy. Na uwagę zasługują późnobarokowy krucyfiks oraz figury Matki Boskiej Łąkowskiej, Chrystusa Zmartwychwstałego, św. Jana Nepomucena, feretron z figurką NMP Niepokalanie Poczętej, cynowy świecznik (XVIII w.), promienista monstrancja wykonana w XVII wieku, barokowy kielich, zespół srebrnych wotów, czy też haftowany ornat przetykany złotem z 1741 r., dzwon z 1599 roku.
Ks. Franciszek Wróblewski.
Był członkiem tajnej organizacji filomackiej w Chojnicach i Chełmnie. Prowadził edukację na tematy społeczno-gospodarcze, uczył historii Polski, upowszechniał czytelnictwo polskiej prasy. Zaangażowany był w sprawy społeczne, gospodarcze i narodowe na terenie powiatu kościerskiego. Należał do polskich stowarzyszeń, m.in.: Towarzystwa Naukowego w Toruniu (1928–1939), do „Straży” (1905). Był inicjatorem powołania w Kościerzynie "Spółki Parcelacyjnej" (1904), która pod jego kierownictwem rozparcelowała kilka majątków, nie dopuszczając do ubytku ziemi na rzecz Niemców. Jako delegat brał udział w zjazdach Prowincjonalnego Komitetu Wyborczego na Prusy Zachodnie. Był delegatem na Polski Sejm Dzielnicowy w Poznaniu (3-5 grudnia 1918). Pracował jako proboszcz w Lipinkach od 30 grudnia 1921. W czasie II wojny światowej uniknął wywiezienia do obozu, został zmuszony do opuszczenia plebanii na rzecz powiernika niemieckiego. Ksiądz zamieszkał w organistówce wraz z organistą i jego rodziną. Zmarł śmiercią naturalną 15 listopada 1944 w wieku 75 lat, został pochowany na przykościelnym cmentarzu w Lipinkach.

</doc>
<doc id="340677" url="https://pl.wikipedia.org/wiki?curid=340677" title="Potępa">
Potępa

Potępa (niem. "Potempa") – wieś w Polsce położona w województwie śląskim, w powiecie tarnogórskim, w gminie Krupski Młyn.
W latach 1975–1998 miejscowość należała administracyjnie do województwa katowickiego.
Położenie.
Potępa znajduje się przy drodze powiatowej z Tworoga do Krupskiego Młyna. Wieś razem z przysiółkami Żyłka, Kanol oraz Odmuchów tworzy rozproszony układ osadniczy wpisany w okalającą go leśną scenerię.
Pod względem geograficznym Potępa położona jest na Nizinie Śląskiej, w ramach Równiny Opolskiej. Rzeka Stoła wpada tutaj do Małej Panwi, a przysiółek Odmuchów przecina rzeka Ligancja.
Nazwa.
Nazwa miejscowości pochodzi prawdopodobnie od nazwiska młynarza, który miał tutaj prowadzić swój młyn zbożowy. Administrator dóbr toszecko-pyskowickich w latach 1584–1586 Friedrich von Schamberg odnotował w swoich księgach młynarza o nazwisku Potupa (Potempa), działającego przy kuźnicach tworoskiej i kotowskiej.
W latach reżimu hitlerowskiego wieś nosiła nazwę "Wüstenrode".
Historia.
Początki Potępy można utożsamić ze wspomnianym wyżej młynem, wokół którego z biegiem czasu rozrosła się większa osada. Z 1641 roku pochodzi zapis o Potępie w ówczesnej księdze chrztów i ślubów parafii wielowiejskiej.
Od roku 1666 miejscowość wchodziła w skład utworzonych wtedy prywatnych dóbr tworoskich, gdy w 1672 roku z polecenia właściciela owych dóbr hrabiego Jerzego Leonarda Colonny wybudowano tu kaplicę na podobieństwo Grobu Pańskiego w Jerozolimie, podlegającą od 1687 roku pod nowo wydzieloną parafię Koty. Dziś odrestaurowana kaplica cały czas pełni swoje funkcje liturgiczne oraz filialno-parafialne, stanowiąc jednocześnie miejscową atrakcję krajoznawczą wpisaną do rejestru zabytków.
Akta wizytacji biskupiej z roku 1687 odnotowują funkcjonowanie wtedy w Potępie kuźnicy żelaza. Zakład hutniczy w różnej postaci działał tu do połowy XIX w.
Z początku Potępa, pozostająca częścią majątku kolejnych właścicieli Tworoga nieprzerwanie do 1945 roku, leżała na terenach księstwa opolsko-raciborskiego w Monarchii Habsburgów. Po 1742 roku w Królestwie Prus, a od roku 1918 w Republice Weimarskiej. W plebiscycie górnośląskim zdecydowana większość mieszkańców wsi opowiedziała się za przyłączeniem do II Rzeczypospolitej, jednak Potępa znalazła się w granicach Polski dopiero po 1945 roku.
W nocy z 9 na 10 sierpnia 1932 roku pięciu umundurowanych funkcjonariuszy SA zamordowało w Potępie komunistę Konrada Piecucha. Sprawcy zostali początkowo skazani na śmierć, jednak w wyniku wstawiennictwa Adolfa Hitlera wyrok zamieniono na dożywotnie więzienie. W marcu 1933 r. – po objęciu pełni władzy przez Hitlera – mordercy zostali zwolnieni.
W okresie powojennym Potępa weszła w skład gminy Tworóg, a następnie gminy Krupski Młyn po powstaniu tejże.
Szkoła podstawowa w Potępie funkcjonuje od 1805 roku.

</doc>
<doc id="340679" url="https://pl.wikipedia.org/wiki?curid=340679" title="Wyżeł brytyjski">
Wyżeł brytyjski



</doc>
<doc id="340682" url="https://pl.wikipedia.org/wiki?curid=340682" title="Liz Taylor">
Liz Taylor



</doc>
<doc id="340683" url="https://pl.wikipedia.org/wiki?curid=340683" title="Boris Sawinkow">
Boris Sawinkow

Boris Wiktorowicz Sawinkow (ros. Борис Викторович Савинков; ur. w Charkowie, zm. 7 maja 1925 w Moskwie) – rosyjski pisarz, polityk i rewolucjonista. W 1917 wiceminister wojny w Rządzie Tymczasowym Rosji. W latach 1920–1921 przewodniczący Rosyjskiego Komitetu Politycznego z siedzibą w Warszawie.
Życiorys.
Urodził się w Charkowie, ale dzieciństwo spędził w Warszawie, gdzie jego ojciec pełnił funkcję sędziego. W 1896 razem z bratem wyjechał do Sankt Petersburga, gdzie studiował na Petersburskim Uniwersytecie Państwowym. Po dwóch latach został wyrzucony z uczelni za działalność polityczną. Studia kontynuował w Niemczech na Uniwersytecie w Heidelbergu. Po powrocie do Rosji zaangażował się aktywnie w działalność o charakterze rewolucyjnym. Pisał artykuły w gazecie „Myśl robotnicza”, działał w socjaldemokratycznej organizacji Związek Walki o Wyzwolenie Klasy Robotniczej. W 1901 został aresztowany przez funkcjonariuszy Ochrany. Przez niecały rok był osadzony w Twierdzy Pietropawłowskiej, po czym zesłano go na Syberię, gdzie objął funkcję sekretarza kancelarii adwokackiej przy sądzie okręgowym w Wołogdzie. Wstąpił tam do Partii Socjalistów-Rewolucjonistów.
W lipcu 1903 zbiegł przez Archangielsk do Norwegii. Stamtąd udał się do Genewy. Oddał się tam do dyspozycji Komitetowi Centralnemu Eserowców. Na specjalne życzenie uzyskał przydział do specjalnej grupy terrorystycznej, mającej już na swoim koncie kilka udanych zamachów na wysokich dygnitarzy władz carskich. Wziął udział w udanym zamachu na ministra spraw wewnętrznych Wiaczesława Plehwego. Następnie Sawinkow wszedł w skład Komitetu Wykonawczego Organizacji Bojowej, która uzyskała całkowitą niezależność od kierownictwa partii eserowskiej. W 1906 został aresztowany w Sewastopolu podczas nieudanego zamachu na dowódcę Floty Czarnomorskiej. Osadzony w miejscowej twierdzy, zdołał jednak zbiec. Potem wyjechał do Francji.
Po wybuchu I wojny światowej został korespondentem wojennym w Armii Francuskiej. Do Rosji powrócił w kwietniu 1917, już po wybuchu rewolucji lutowej i obaleniu caratu. Z ramienia Rządu Tymczasowego objął funkcję komisarza 7. Armii, a następnie Frontu Południowo-Wschodniego. Później objął funkcję wiceministra wojny (w rzeczywistości to właśnie on kierował pracą ministerstwa). 27 sierpnia 1917 został mianowany namiestnikiem wojskowym Piotrogrodu i pełniącym obowiązki dowódcy wojsk Piotrogrodu. Po przejęciu władzy przez bolszewików, w marcu 1918 utworzył Związek Obrony Ojczyzny i Wolności, który – współfinansowany przez Ententę – stawiał sobie za cel obalenie bolszewickiej Rady Komisarzy Ludowych. Miało do tego dojść drogą wywołania serii powstań zbrojnych w miastach Powołża i Rosji Centralnej, skoordynowanych z desantem brytyjskim i francuskim oraz z działaniami Korpusu Czechosłowackiego. Plan Sawinkowa nie powiódł się, powstania zbrojne wybuchły jedynie w Muromie, Rybińsku i Jarosławiu, a tylko w ostatnim z wymienionych miast wystąpienie antybolszewickie przybrało poważniejsze rozmiary. Latem 1918 przedostał się do Kazania. Następnie trafił do Ufy, gdzie przez pewien czas był uważany za kandydata na stanowisko ministra spraw zagranicznych w Ogólnorosyjskim Rządzie Tymczasowym. Później w imieniu rządu wyjechał do Francji, gdzie rozmawiał z rządami państw zachodnich na temat wsparcia dla ruchu Białych.
W styczniu 1920 przybył do Warszawy. Spotkał się z Naczelnikiem Państwa marsz. Józefem Piłsudskim. Ten zawarł porozumienie z Sawinkowem polegające na wyrzeczeniu się przez Polskę granic z 1772, czyli ziem I rozbioru, zaś przez Rosję granic z 1914. Przyszłość Litwy i Białorusi miała być rozstrzygnięta w wyniku plebiscytu, zaś Ukraina została potraktowana jako niezawisłe państwo. Rosja jako „wielka republika federacyjna” miała żyć w przyjaźni z „silną i wolną Polską”. Ponadto na terytorium Polski miały być sformowane rosyjskie oddziały wojskowe przeznaczone do wspólnej walki z bolszewikami, nad którymi zwierzchnictwo polityczne miał sprawować Sawinkow. Polityk stanął też na czele powołanego w Warszawie Rosyjskiego Komitetu Politycznego. Komitet został oficjalnie uznany przez władze polskie jako rosyjskie przedstawicielstwo polityczne. Jego organem prasowym stało się pismo „Za Wolność!”. Przedstawicielem Piłsudskiego przy kierownictwie komitetu był ppłk Bogusław Miedziński.
Po zakończeniu wojny polsko-bolszewickiej i zawarciu traktatu ryskiego Sawinkow pozostał w Warszawie. W czerwcu 1921 reaktywował Ludowy Związek Obrony Ojczyzny i Wolności. Jego zadaniem było stworzenie na Białorusi konspiracyjnej siatki antybolszewickiej, mającej wesprzeć chłopskie powstanie. W tym celu sprzymierzył się z białoruską organizacją „Zielony Dąb”.
Rządy Wincentego Witosa, a następnie Antoniego Ponikowskiego, wbrew stanowisku Piłsudskiego i jego zwolenników, prowadziły jednak politykę wygaszania antybolszewickiej aktywności „sawinkowskiej” na terytorium Polski. W zamian za odblokowanie przez bolszewików repatriacji obywateli polskich i jeńców wojennych czy zwrotu mienia i dóbr kultury władze zobowiązały się do wstrzymania wypadów „sawinkowców” na radziecką część Białorusi. Wkrótce podjęto decyzję o wydaleniu z terytorium Polski części działaczy Rosyjskiego Komitetu Politycznego. W tym czasie Sawinkow przebywał w Paryżu. Pomimo uzyskania zgody na powrót do Warszawy, nie uzyskał jednak wizy wjazdowej. Obiecywano mu możliwość przyjazdu w tajemnicy pod fałszywym nazwiskiem pod warunkiem skłonienia jego towarzyszy do wyjazdu z Polski. Ostatecznie przybył do Warszawy, gdzie dzięki pomocy Karola Wędziagolskiego wystąpił przed grupą posłów w Sejmie, dziękując za okazaną dotychczas pomoc. W październiku 1921 członkowie Rosyjskiego Komitetu Politycznego z Sawinkowem na czele wyjechali do Pragi.
10 grudnia 1921 Sawinkow potajemnie spotkał się w Londynie z radzieckim dyplomatą Leonidem Krasinem. W następnych dniach rosyjski polityk został zaproszony do Winstona Churchilla i brytyjskiego premiera Davida Lloyda George’a, którym opowiedział o swojej rozmowie z Krasinem. Sawinkow później zrelacjonował swoje negocjacje w długim liście do Józefa Piłsudskiego. W latach 1922–1923 spotykał się z włoskim przywódcą Benito Mussolinim. W sierpniu 1924 Sawinkow nielegalnie przyjechał do Związku Radzieckiego. 16 sierpnia 1924 został w Mińsku aresztowany przez funkcjonariuszy OGPU. Osadzono go w moskiewskiej Łubiance. Wkrótce wytoczono mu proces pokazowy, podczas którego został skazany na pięciokrotną karę śmierci przez rozstrzelanie. Zamieniono ją jednak na 10 lat więzienia z powodu pełnego przyznania się Sawinkowa do winy i przyznania racji władzy radzieckiej. 7 maja 1925 popełnił samobójstwo. Według niektórych źródeł (np. Aleksandra Sołżenicyna w książce "Archipelag GUŁag") został zamordowany przez funkcjonariuszy OGPU.
Upamiętnienie.
W filmie "Jeździec imieniem śmierć" (2004), w reż. Karena Szachnazarowa, w rolę Sawinkowa wcielił się aktor Andriej Panin.
O rosyjskim polityku opowiadał również odcinek "Tajna sprawa" serii "Sensacje XX wieku".
W latach 2017–2019 imię Borysa Sawinkowa nosiła zmieniona w ramach tzw. dekomunizacji ul. Dąbrowszczaków w dzielnicy Praga-Północ w Warszawie. W 2019 Naczelny Sąd Administracyjny na wniosek miasta prawomocnie uchylił decyzję wojewody mazowieckiego w tej sprawie.

</doc>
<doc id="340685" url="https://pl.wikipedia.org/wiki?curid=340685" title="Franciszek Wróblewski">
Franciszek Wróblewski

Franciszek Wróblewski (ur. 1869, zm. 15 listopada 1944) – ksiądz rzymskokatolicki, działacz społeczny na Pomorzu.
Życiorys.
Franciszek Wróblewski był członkiem tajnej organizacji filomackiej w Chojnicach i Chełmnie. Prowadził edukację na tematy społeczno-gospodarcze, uczył historii Polski, upowszechniał czytelnictwo polskiej prasy. Zaangażowany był w sprawy społeczne, gospodarcze i narodowe na terenie powiatu kościerskiego. Należał do polskich stowarzyszeń, m.in. do „Straży” (1905) i Towarzystwa Naukowego w Toruniu (1928–1939). Był współzałożycielem, w 1902, Banku Ludowego w Kościerzynie oraz inicjatorem powołania w Kościerzynie „Spółki Parcelacyjnej” (1904), która pod jego kierownictwem rozparcelowała kilka majątków, nie dopuszczając do ubytku ziemi na rzecz Niemców. Jako delegat brał udział w zjazdach Prowincjonalnego Komitetu Wyborczego na Prusy Zachodnie. Był członkiem Powiatowej Rady Ludowej w Kościerzynie Obwód w Niedamowie, a później delegatem na Polski Sejm Dzielnicowy w Poznaniu (3-5 grudnia 1918). Do października 1920 działał w PSL-Pomorze, którego był wiceprezesem. 11 marca 1919, będąc proboszczem parafii w Niedamowie, obchodził jubileusz 25-lecia święceń kapłańskich. Później pracował jako proboszcz parafii św. Apostołów Piotra i Pawła w Lipinkach od 30 grudnia 1921. W czasie II wojny światowej uniknął wywiezienia do obozu, został zmuszony do opuszczenia plebanii na rzecz powiernika niemieckiego. Ksiądz zamieszkał w organistówce wraz z organistą i jego rodziną. 
Zmarł śmiercią naturalną 15 listopada 1944 w wieku 75 lat, został pochowany na przykościelnym cmentarzu w Lipinkach.

</doc>
<doc id="340687" url="https://pl.wikipedia.org/wiki?curid=340687" title="Brandenburgia (prowincja)">
Brandenburgia (prowincja)

Prowincja Brandenburgia (niem. "Provinz Brandenburg") – prowincja państwa pruskiego, a potem zjednoczonych w XIX w. Niemiec (do 1945 r.). Prowincja powstała w 1815 roku. W 1939 roku prowincja miała powierzchnię 38 275 km² i liczyła 3 023 443 mieszkańców.
Od 21 marca 1939 zmieniono nazwę prowincji na "Mark Brandenburg" (Marchia Brandenburska).
Zmiany terytorialne.
Główna część terytorium prowincji to tereny należące wcześniej do Marchii Brandenburskiej, z wyłączeniem obszaru Starej Marchii (położonych na zachód od rzeki Łaby). W wyniku postanowień kongresu wiedeńskiego pod panowaniem Prus znalazła się północna Saksonia (Dolne Łużyce), która została włączona do tworzonej prowincji. 1 kwietnia 1881 z prowincji wydzielono administracyjnie miasto Berlin, jednak nadal podlegało ono pod nadprezydenta Brandenburgii. W 1920 odłączono część terytorium prowincji i przyłączono ją do tzw. Wielkiego Berlina.
W 1938 r. przyłączono do Brandenburgii część zlikwidowanej Marchii Granicznej Poznańsko-Zachodniopruskiej – powiat Bomst, powiat Międzyrzecz i powiat Schwerin (Warthe). W zamian, w związku z utworzeniem rejencji pilskiej w prowincji Pomorze, od Brandenburgii odłączono powiaty: Arnswalde i Friedeberg Nm.
Po drugiej wojnie światowej tereny na wschód od Odry przypadły Polsce jako część Ziem Odzyskanych. Po podziale Niemiec znalazła się w Niemieckiej Republice Demokratycznej. Od 1990 roku w Republice Federalnej Niemiec jako kraj związkowy Brandenburgia.
Podział administracyjny.
Stolica: Poczdam ("Potsdam").
Dzieliła się na trzy rejencje: berlińską ("Regierungsbezirk Berlin") w latach 1816–1821, frankfurcką ("Regierungsbezirk Frankfurt") oraz poczdamską ("Regierungsbezirk Potsdam").
Rejencja berlińska.
Powiaty grodzkie ("Stadtkreise"):
Rejencja frankfurcka.
Powiaty grodzkie ("Stadtkreise"):
Powiaty ziemskie ("Landkreise"):
Rejencja poczdamska.
Powiaty grodzkie:
Powiaty ziemskie:
Wykaz miast 1815–1945 (stan ludności na 1 grudnia 1905).
1 kwietnia 1938 do Brandenburgii przyłączono 8 miast: Babimost (Bomst) i Kargowa (Unruhstadt) z powiatu Bomst, Brójce (Brätz), Międzyrzecz (Meseritz), Pszczew (Betsche) i Trzciel (Tirschtiegel) z powiatu Meseritz oraz Bledzew (Blesen) i Skwierzyna (Schwerin an der Warthe) z powiatu Schwerin.
Największe miasta.
Populacja największych miast prowincji pod koniec XIX wieku:

</doc>
<doc id="340688" url="https://pl.wikipedia.org/wiki?curid=340688" title="Jolanta Żółkowska">
Jolanta Żółkowska

Jolanta Żółkowska (ur. 7 marca 1955 w Siedlcach) – polska aktorka filmowa i teatralna.
Życiorys.
W 1979 ukończyła PWST w Warszawie. Występowała w warszawskim Teatrze na Woli (w latach 1979–1981), Teatrze Narodowym (w latach 1981–1984) i Teatrze Komedia (w latach 1984–1985). Aktorka współpracowała także z Teatrem Scena Prezentacje w Warszawie.
Siostra aktorki Joanny Żółkowskiej, ciotka aktorki Pauliny Holtz. Była żoną aktora Krzysztofa Kołbasiuka.

</doc>
<doc id="340693" url="https://pl.wikipedia.org/wiki?curid=340693" title="Joanna Żółkowska">
Joanna Żółkowska

Joanna Żółkowska (ur. 6 marca 1950 w Siedlcach) – polska aktorka teatralna i filmowa, scenarzystka. Ogólnopolską rozpoznawalność zdobyła dzięki roli Anny Surmacz-Koziełło w serialu "Klan".
Życiorys.
W 1972 roku ukończyła studia na Państwowej Wyższej Szkole Teatralnej w Warszawie. Związana ze Starym Teatrem, Teatrem Powszechnym, Teatrem Telewizji, Teatrem Narodowym, Teatrem Nowym w Zabrzu, Teatrem Leszno, Teatrem Polonia, Teatrem Scena Prezentacje, Sceną na Piętrze, Teatrem 6. piętro, Teatrem Studio, Teatrem Kwadrat, Teatrem Syrena i Teatrem Młyn.
Brała udział przy tworzeniu scenariuszy do filmów "Matka swojej matki" Roberta Glińskiego i "Na koniec świata" Magdaleny Łazarkiewicz.
W 2013 roku została odznaczona Srebrnym Medalem „Zasłużony Kulturze Gloria Artis”. W 2022 roku obchodziła 50-lecie swojej pracy artystycznej, przedstawiając wraz z Pauliną Holtz i Kacprem Kuszewskim sztukę "Pani Pylińska i sekret Chopina", po raz pierwszy w maju 2022 roku w Ursynowskim Centrum Kultury „Alternatywy” w Warszawie, a następnie w m.in. Teatrze Polskim.
Życie prywatne.
Siostra aktorki Jolanty Żółkowskiej. Była w związku z reżyserem Witoldem Holtzem, z którym ma córkę Paulinę Holtz. Później związała się z reżyserem Robertem Glińskim.

</doc>
<doc id="340696" url="https://pl.wikipedia.org/wiki?curid=340696" title="Mistrzostwa Europy w Piłce Nożnej 1980">
Mistrzostwa Europy w Piłce Nożnej 1980

Mistrzostwa Europy w piłce nożnej w 1980 roku (Euro 80) odbyły się we Włoszech. Były to szóste Mistrzostwa Europy w piłce nożnej. Turniej finałowy trwał od 11 czerwca do 22 czerwca 1980 roku. Były to pierwsze mistrzostwa z udziałem 8 zespołów.
Maskotka.
Mistrzostwa Europy w 1980 były pierwszymi, które miały maskotkę. Był nią Pinokio.
Kwalifikacje.
Eliminacje Mistrzostw Europy w Piłce Nożnej 1980W eliminacjach wzięło udział 31 drużyn narodowych, podzielonych na siedem grup (trzy pięciozespołowe, oraz cztery czterozespołowe).
 odpadła w eliminacjach w grupie czwartej ulegając Holandii.
Zakwalifikowane drużyny.
Powiększono liczbę finalistów Mistrzostw Europy do 8 drużyn.
W finałach wzięły udział następujące reprezentacje narodowe:
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: CEST
Grupa A.
11 czerwca 1980
14 czerwca 1980
17 czerwca 1980
Grupa B.
12 czerwca 1980
15 czerwca 1980
18 czerwca 1980
Mecz o 3. miejsce.
21 czerwca 1980
Finał.
22 czerwca 1980
MISTRZ EUROPY 1980
RFN 2. TYTUŁ MISTRZA EUROPY
Statystyka turnieju.
Strzelcy goli.
3 Gole
2 Gole
1 Gol
Najszybszy gol.
6 minuta : Antonin Panenka (Czechosłowacja z Grecją)
Średnia goli.
1.93 na mecz

</doc>
<doc id="340697" url="https://pl.wikipedia.org/wiki?curid=340697" title="Zobojętnianie">
Zobojętnianie



</doc>
<doc id="340698" url="https://pl.wikipedia.org/wiki?curid=340698" title="Stelmach">
Stelmach



</doc>
<doc id="340703" url="https://pl.wikipedia.org/wiki?curid=340703" title="Jamie Foxx">
Jamie Foxx

Jamie Foxx, właśc. Eric Marlon Bishop (ur. 13 grudnia 1967 w Terrell) – amerykański aktor, komik stand-upowy oraz wokalista. Za swoją rolę w filmie "Ray" został nagrodzony Oscarem, Złotym Globem, a także statuetką Brytyjskiej Akademii Sztuk Filmowych i Telewizyjnych (BAFTA). Był również kilkakrotnie nominowany do nagród Grammy.
Foxx jest trzecim Afroamerykaninem, który zdobył nagrodę Akademii dla najlepszego aktora pierwszoplanowego. Wydał także album numer jeden w Stanach Zjednoczonych (pozostali to: Frank Sinatra, Bing Crosby i Barbra Streisand).
Wczesne życie.
Urodził się jako Eric Marlon Bishop 13 grudnia 1967 roku w Terrell, w stanie Teksas. Jest synem Louise Annette Talley Dixon i Darrella Bishopa, maklera papierów wartościowych. Bishop, po przejściu na islam, zmienił swoje imię na Shahid Abdula. Gdy Foxx miał siedem miesięcy został porzucony przez rodziców i opiekę nad nim przejęli rodzice adopcyjni jego matki, Estelle i Mark Talley. W okresie jego dzieciństwa w Terrell, gdzie cały czas mieszkał, panował podział rasowy. Wychowywany był według wymagających reguł baptyzmu, którego wyznawcami byli jego dziadkowie. Foxx, pod wpływem babci, w wieku pięciu lat rozpoczął naukę gry na pianinie. Jako nastolatek był pianistą oraz liderem chóru w kościele baptystów w Terrell.
Foxx uczęszczał do liceum w Terrell, gdzie był jednym z najlepszych uczniów, grał w koszykówkę oraz futbol amerykański na pozycji rozgrywającego. W przyszłości pragnął być zawodnikiem drużyny Dallas Cowboys. Był on również pierwszym graczem w historii szkoły, który przebiegł ponad 1.000 jardów. Jamie był poza tym członkiem zespołu Leather and Lace. Po ukończeniu liceum otrzymał stypendium na Alliant International University, gdzie studiował kompozycję oraz muzykę poważną. Foxx wielokrotnie podkreślał wpływ babci na swoje życie oraz sukces.
Początki kariery i "In Living Color".
W 1989 roku Foxx rozpoczął karierę komika wieczornymi występami w klubie. Kiedy spostrzegł, iż kobiety są często proszone na scenę pierwsze zmienił imię na Jamie Foxx, które było w jego opinii wystarczająco dwuznaczne, aby zapobiec stronniczości. Nowe nazwisko było hołdem dla słynnego komika Redda Foxxa.
W 1991 roku Foxx dołączył do obsady "In Living Color", serialu opartego na skeczach, oraz serialu komediowego telewizji Fox "Roc". W latach 1996-2001 występował we własnym sitcomie "The Jamie Foxx Show", a w 1997 roku rozpoczął karierę filmową.
Kariera filmowa.
W 1992 roku Foxx wystąpił w komedii "Zabaweczki", co było jego filmowym debiutem. Z kolei w pierwszą rolę dramatyczną wcielił się w filmie Olivera Stone’a "Męska gra" z 1999 roku. Zagrał w nim futbolistę, a angaż zawdzięczał swojej sportowej przeszłości. Od tego czasu stał się jednym z najpopularniejszych aktorów dramatycznych.
W 2004 roku Jamie zagrał obok Toma Cruise’a w filmie "Zakładnik", w którym wcielił się w rolę taksówkarza Maxa Durochera. Otrzymał za nią bardzo pochlebne recenzje oraz nominację do Oscara dla najlepszego aktora drugoplanowego. Tego samego roku wystąpił w obrazie "Ray", za który otrzymał nagrodę Akademii Filmowej dla najlepszego aktora pierwszoplanowego, a także statuetką Brytyjskiej Akademii Sztuk Filmowych i Telewizyjnych (BAFTA) w tej samej kategorii oraz Złotym Globem.
Jamie Foxx jest drugim mężczyzną oraz pierwszym Afroamerykaninem w historii, który zdobył dwie nominacje do Oscara za dwa różne filmy tego samego roku ("Zakładnik", "Ray"). Jedynym aktorem, który również tego dokonał jest Al Pacino.
W 2005 roku Foxx został zaproszony do członkostwa w Amerykańskiej Akademii Sztuki i Wiedzy Filmowej, znanej przede wszystkim z przyznawania Oscarów.
Po sukcesach w 2004 roku Foxx wystąpił w wielu filmach, które stały się hitami kasowymi, a do najpopularniejszych należą: "Jarhead", "Miami Vice" oraz "Dreamgirls". Na początku 2010 roku miała premiera komedii romantycznej z jego udziałem, "Walentynki", w której zagrał wraz z m.in.: Julią Roberts, Shirley MacLaine, Jessiką Albą, Anne Hathaway, Jennifer Garner, Queen Latifah, Taylor Swift i Ashtonem Kutcherem. W tym samym roku premierę będzie miał jego kolejny obraz, "Due Date".
We wrześniu 2007 roku Foxx odsłonił własną gwiazdę na Hollywood Walk of Fame, a podczas wystąpienia powiedział: „[to był] jeden z najbardziej niesamowitych dni w moim życiu.”
W roku 2012 wziął udział w filmie "Django", w którym zagrał główną rolę. Otrzymał za nią kilka nominacji do nagród w kategorii "najlepszy aktor" m.in. Czarnej Szpuli oraz MTV Movie Awards. W 2013 roku zagrał prezydenta w filmie "Świat w płomieniach". Po raz kolejny wcielił się w Django na planie "Milion sposobów, jak zginąć na Zachodzie" w 2014.
W październiku 2020 potwierdzono, że Foxx pojawi się jako Electro w "". Rolę tę zagrał już w filmie "Niesamowity Spider-Man 2".
Kariera muzyczna.
Foxx rozpoczął naukę gry na pianinie w wieku 5 lat. W 1994 roku, nakładem wytwórni Fox, ukazał się jego debiutancki album "Peep This". Jego muzyczna kariera nabrała rozpędu, gdy wraz z raperem Twistą oraz Kanye Westem nagrał utwór „Slow Jamz”, który uplasował się na szczycie "Billboard" Hot 100 oraz na miejscu 3. UK Singles Chart. Druga współpraca Foxxa z Westem, „Gold Digger”, w której śpiewa chwytliwy refren „I Got a Woman” Raya Charlesa także zajęła 1. pozycję "Billboard" Hot 100, na której pozostała przez dziesięć tygodni. „Gold Digger” sprzedał się w Stanach Zjednoczonych w ponad 2 milionach kopii i pokrył się dwukrotną platyną. W 2005 roku Foxx gościnnie pojawił się na singlu „Georgia” Ludacrisa i Fielda Moba, który zawierał sample innego hitu Charlesa, „Georgia on My Mind”.
Drugi album studyjny Foxxa, "Unpredictable", ukazał się w grudniu 2005 roku. Zadebiutował na 2. miejscu "Billboard" 200, rozchodząc się w pierwszym tygodniu w 598.000 kopii w Stanach Zjednoczonych. W następnym tygodniu album awansował na szczyt listy sprzedając się w 200.000 egzemplarzy. Do chwili obecnej płyta rozeszła się w Stanach Zjednoczonych w ok. 2 milionach kopii i pokryła się dwukrotną platyną. W Wielkiej Brytanii "Unpredictable" uplasował się na pozycji 9. Pierwszy singel promujący album, tytułowy „Unpredictable”, nagrany został z udziałem rapera Ludacrisa i zawierał sample utworu „WildFlower” New Birth. Zajął 8. miejsce na Hot 100 i pokrył się w Stanach Zjednoczonych platyną, rozchodząc się w ponad milionie kopii. Drugim amerykańskim singlem był „DJ Play a Love Song” (z Twistą), a brytyjskim „Extravaganza” (z Kanye Westem). Mimo iż Kanye nagrał z Foxxem utwór „Extravaganza”, nie pojawił się w teledysku piosenki. „DJ Play a Love Song” został zakupiony ponad 500.000 razy, a RIAA przyznała mu złoty status.
Na gali Black Entertainment Television (BET) Awards w 2006 roku singel „Gold Digger” Jamiego Foxxa i Kanye Westa wygrał nagrody za najlepszy duet/kolaborację oraz teledysk roku (statuetkę w tej kategorii otrzymała tego samego roku również Mary J. Blige za „Be Without You”). W 2006 roku otrzymał również cztery nominacje do nagród Grammy w kategoriach: Best R&amp;B Performance by a Duo or Group with Vocals za „Love Changes” nagrany z Mary J. Blige, Best R&amp;B Album za "Unpredictable", Best Rap Performance by a Duo or Group za „Georgia” nagrany z Ludacrisem i Fieldem Mobem i Best Rap/Sung Collaboration za „Unpredictable” nagrany z Ludacrisem.
22 stycznia 2007 roku w Sirius Satellite Radio Foxx ogłosił, iż zakłada własną stację radiową: The Foxxhole. Na jej antenie emitowane są audycje komediowe, a także muzyka, głównie wykonawców afroamerykańskich. W każdy piątkowy wieczór nadawany jest program "The Jamie Foxx Show" prowadzony przez Foxxa oraz Johnny’ego Macka, Speedy'ego, Claudię Jordan, The Poetess i Lewisa Dixa. Do jego gości należą znani muzycy, aktorzy oraz komicy.
Jamie Foxx nagrał piosenkę „She Goes All the Way” z popularnym amerykańskim zespołem country Rascal Flatts, która została wydana na albumie "Still Feels Good". Poza tym pojawiał się w wielu innych utworach, w tym m.in.: wraz z The-Dream w „Please Excuse My Hands” rapera Pliesa, wraz z Fabolousem w remiksie „Miss Independent” Ne-Yo, kilku utworach Tanka, „Around the World” The Game'a oraz na singlu „Live in the Sky” T.I.
Foxx wydał swój trzeci album studyjny "Intuition" w 2008 roku. Gościnnie pojawili się na nim m.in.: Kanye West, T.I., Lil Wayne i T-Pain. Pierwszy singel, „Just Like Me” nagrany z raperem T.I., promowany był teledyskiem nakręconym przez Bretta Ratnera, w którym wystąpiła Taraji P. Henson. Drugi singel, „Blame It” z udziałem T-Paina, uplasował się w pierwszej piątce "Billboard" Hot 100 oraz na szczycie Hot R&amp;B/Hip-Hop Songs i pokrył się platyną z ponad milionem sprzedanych kopii. Wideoklip do piosenki wyreżyserowany został przez Hype'a Williamsa i pojawili się w nim m.in.: Forest Whitaker, Samuel L. Jackson, Ron Howard, Quincy Jones oraz Jake Gyllenhaal.
6 kwietnia 2009 roku Foxx wykonał utwór „You Look So Good in Love” George’a Straita podczas koncertu George Strait: Artist of the Decade All-Star Concert. Jednocześnie przyznał, że jest fanem muzyki country od wielu lat.
Życie osobiste.
Jamie Foxx ma córkę, Corinne Bishop, która urodziła się w 1995 roku. Była gwiazda "Jamie Foxx Show" Garcelle Beauvais-Nilon powiedziała w programie "The Wendy Williams Show", iż Jamie posiada drugie dziecko: 
Kontrowersje.
W odcinku "The Jamie Foxx Show" z 17 kwietnia 2009 roku jeden z telefonów słuchaczy dotyczył sprzeczki między nastoletnią aktorką i piosenkarką Miley Cyrus a zespołem rockowym Radiohead. Jamie i współprowadzący program skomentowali to związanymi z seksem, rasistowskimi i lekceważącymi żartami z Cyrus. Foxx, w odpowiedzi na krytykę ojca Miley, muzyka country Billy’ego Raya Cyrusa, a także opinii publicznej, oficjalnie przeprosił piosenkarkę w programie "The Tonight Show with Jay Leno" kilka dni później.
Problemy z prawem.
W kwietniu 2003 roku Foxx wziął udział w bójce z dwoma policjantami, którzy mieli wyprowadzić go z kasyna Harrah's w Nowym Orleanie. Wraz z siostrą odmówili oni bowiem okazania dokumentów przy wejściu. Jamie oskarżony został o zakłócanie porządku, pobicie policjantów oraz nieproszony wstęp na teren kasyna. Poza zakłócaniem porządku pozostałe zarzuty oddalono, a Foxx został skazany na sześć miesięcy więzienia w zawieszeniu, dwuletni dozór kuratorski oraz 1500 dolarów grzywny.
Prowadzenie BET Awards.
Jamie Foxx poprowadził ceremonię rozdania nagród BET Awards, która odbyła się 28 czerwca 2009. Jako iż gala poświęcona była Michaelowi Jacksonowi, który zmarł trzy dni wcześniej, poza wykonaniem „Blame It” z T-Painem i „She Got Her Own” z Ne-Yo i Fabolousem, Foxx otworzył ceremonię taneczną rutyną „Beat It”, a wieczór zakończył wraz z Ne-Yo coverem „I'll Be There” The Jackson 5. Podczas gali Jamie powiedział: „Chcemy uczcić tego czarnego człowieka. Należy do nas, a my podzieliliśmy się nim ze wszystkimi innymi."

</doc>
<doc id="340705" url="https://pl.wikipedia.org/wiki?curid=340705" title="Mellon Collie and the Infinite Sadness">
Mellon Collie and the Infinite Sadness

Mellon Collie and the Infinite Sadness (zwykle skracane do Mellon Collie lub MCIS) – podwójna płyta i potrójny LP grupy The Smashing Pumpkins, wydane przez Virgin Records 24 października 1995.
"Mellon Collie" uznaje się za jeden z najważniejszych albumów lat 90. Czytelnicy magazynu Q wybrali go jako 29 najważniejszy album w historii. W 2003 album został sklasyfikowany na 487. miejscu listy 500 albumów wszech czasów magazynu Rolling Stone. „Magazyn Time” nazwał go najlepszym albumem roku 1995.
Nagranie.
Po trwającej 14 miesięcy trasie koncertowej promującej "Siamese Dream" Billy Corgan natychmiast zaczął pisać piosenki na następcę albumu, podwójny album koncepcyjny, opisywany przez samego frontmana zespołu jako "The Wall" dla Generacji X”, nawiązując do słynnego albumu grupy Pink Floyd. W marcu 1995 „Dynie” rozpoczęły nagrania na sucho, zamiast natychmiastowego wejścia do studia. Podczas tych sesji grupa nagrała pierwotne wersje niektórych utworów, razem z nowym producentem, Floodem, zajmującym miejsce współpracującego z zespołem przy poprzednich dwóch albumach Butcha Viga. Ostatecznie grupa skupiła się przy nagraniu "Mellon Collie" w taki właśnie, „surowy” sposób, bez wielokrotnego przekształcania dźwięku i nakładania jego kolejnych warstw na siebie, co było charakterystyczne dla ich poprzednich nagrań.
Następnie razem z Floodem i drugim producentem, Alanem Moulderem zespół dokończył prace nad utworami w studio Chicago Recording Company. Procesowi nagrywania nie towarzyszyło już takie napięcie między członkami grupy jak przy pracach nad "Siamese Dream". Co więcej, w przeciwieństwie do poprzedniego albumu, na który wszystkie partie gitary i basu nagrał rzekomo Corgan, pozostali członkowie grupy mieli duży wpływ na ostateczny kształt "Mellon Collie". Ostatecznie Corgan napisał około 56 nowych utworów. Zaowocowało to zawierającym 28 piosenek i trwającym ponad dwie godziny podwójnym albumem. Początkowo miały się na nim znaleźć jeszcze trzy utwory, ale ostatecznie tak się nie stało.
Album.
"Mellon Collie" to w założeniu album koncepcyjny, którego piosenki mają na celu przeplatanie się w sposób symbolizujący cykl życia i śmierci. Muzyka zawarta na albumie jest o wiele bardziej zróżnicowana niż na poprzednich dwóch wydawnictwach grupy. W piosenkach użyty został znacznie szerszy wachlarz instrumentów, w którego skład wchodzą między innymi pianino („Mellon Collie and the Infinite Sadness”), syntezatory i pętle perkusyjne („1979”), a nawet orkiestra smyczkowa („Tonight, Tonight”) czy solniczki i nożyczki („Cupid de Locke”).
Utwór zamykający płytę "Dawn To Dusk", „Take Me Down”, zaśpiewany został przez Jamesa Ihę, z kolei wszyscy członkowie grupy użyczają swoich wokali w ostatniej piosence na "Twilight To Starlight", „Farewell and Godnight”; jest to unikatowy pod tym względem utwór w twórczości zespołu. Obie piosenki kończą się słowami „in your heart” (odpowiednio „w twoje serce”/„w twoim sercu”).
Wydanie.
"Mellon Collie" zadebiutował na pierwszym miejscu notowaniu magazynu "Billboard" w październiku 1995 do dziś osiągając status dziewięciokrotnej platyny w Stanach Zjednoczonych, co w przypadku podwójnej płyty oznacza sprzedaż 4,5 miliona egzemplarzy wydawnictwa. W ten sposób "Mellon Collie" został najlepiej sprzedającym się podwójnym albumem dekady. Album promowało pięć singli: „Bullet with Butterfly Wings”, „1979”, „Zero”, „Tonight, Tonight” oraz „Thirty-Three”. Trzy pierwsze osiągnęły status złotej płyty, a poza „Zero” wszystkie znalazły się na liście 40 najlepiej sprzedających się singli. Dodatkowo „Muzzle” wydano jako singel promocyjny, a „Here Is No Why” również pojawiał się w stacjach radiowych.
„Mellon Collie” otrzymał siedem nominacji do Nagrody Grammy w roku 1997, w tym za album roku. Ostatecznie jednak zespół wygrał tylko nagrody za najlepszy utwór hardrockowy („Bullet with Butterfly Wings”), a także za najlepszy teledysk („Tonight, Tonight”). Ten ostatni, razem z klipem do „1979”, zdobył łącznie siedem nagród MTV Video Music Awards.
Lista utworów.
Wydanie na CD podzielono na dwie płyty: "Dawn to Dusk" i "Twilight to Starlight". W taki sam sposób podzielona została wersja kasetowa. Inaczej wygląda to w wersji winylowej, podzielonej na sześć części: "Dawn", "Tea Time", "Dusk", "Twilight", "Midnight" oraz "Starlight". Wydanie zawiera także dwie dodatkowe piosenki, „Tonite Reprise” i „Infinite Sadness”, a także zupełnie odmienną kolejność utworów. Single z "Mellon Collie", razem z towarzyszącymi im b-side’ami, zawarte zostały w box secie "The Aeroplane Flies High". W jego skład wszedł także utwór „Tonite Reprise”. Druga piosenka pojawiająca się wyłącznie w wydaniu winylowym, „Infinite Sadness”, jest poza nim dostępna tylko w internetowych sklepach muzycznych.

</doc>
<doc id="340706" url="https://pl.wikipedia.org/wiki?curid=340706" title="Bereszit">
Bereszit



</doc>
<doc id="340708" url="https://pl.wikipedia.org/wiki?curid=340708" title="Szemot">
Szemot



</doc>
<doc id="340710" url="https://pl.wikipedia.org/wiki?curid=340710" title="Wajikra">
Wajikra



</doc>
<doc id="340711" url="https://pl.wikipedia.org/wiki?curid=340711" title="Bemidbar">
Bemidbar



</doc>
<doc id="340713" url="https://pl.wikipedia.org/wiki?curid=340713" title="Dwarim">
Dwarim



</doc>
<doc id="340719" url="https://pl.wikipedia.org/wiki?curid=340719" title="Droga ekspresowa R7 (Słowacja)">
Droga ekspresowa R7 (Słowacja)

Droga ekspresowa R7 (słow. "rýchlostná cesta R7") – droga ekspresowa na południu Słowacji. Poprowadzi z Bratysławy (od węzła "Bratislava-Ketelec" na projektowanej autostradzie D4) w kierunku wschodnim przez miejscowości Dunajská Streda i Nowe Zamki, przecinając południkowy szlak projektowanej drogi ekspresowej R3, do połączenia z projektowaną drogą ekspresową R2 w węźle "Lučenec".
Inwestycja realizowana jest w ramach partnerstwa publiczno-prywatnego przez konsorcjum Obchvat Nula z hiszpańska firmą Cintra Infraestructuras Internacionalna czele na podstawie umowy z dnia 20 maja 2016. Realizacja inwestycji ma ulec zakończeniu w październiku 2020. Uroczyste rozpoczęcie budowy nastąpiło 24 października 2016 roku.

</doc>
<doc id="340726" url="https://pl.wikipedia.org/wiki?curid=340726" title="Badania naukowe">
Badania naukowe

Badania naukowe – prace podejmowane przez badacza lub zespół badaczy w celu osiągnięcia postępu wiedzy naukowej, ustalenia nowych twierdzeń naukowych, tez, aksjomatów, uogólnień i definicji. Badania te mogą być podejmowane w 4 zasadniczych przypadkach:
Rozumienie badań naukowych.
Badania naukowe to:
Józef Pieter rozumie badania naukowe w szerokim znaczeniu, kładąc nacisk na trzy czynności:
Typologia badań naukowych.
We współczesnej organizacji nauki przeprowadza się typologię badań naukowych ze względu na cel, do którego zmierzają:
W obszarze medycyny, istotne (ze względu na stopień ochrony pacjenta) jest rozróżnienie między dwiema grupami badań klinicznych:
Ustalenie tematu jako problemu.
Badanie naukowe rozpoczyna się od ustalenia tematu jako problemu naukowego. Na tym etapie ustalany jest problem naukowy i formułowany jako temat badania.
Problem naukowy nie musi być w każdym przypadku sprecyzowany dokładnie i niewzruszony. Zmiany są możliwe szczególnie wtedy, gdy badanie dotyczy spraw mniej czy bardziej nowych. Wtedy wiadomy może być tylko ogólny kierunek badań. Problem w trakcie badań jest wciąż na nowo uściślany, a nawet może być dość znacznie przekształcony.
Badania powinny być również umiejscowione w całokształcie działań całego zakładu naukowego, a więc uzasadnione ze względu na „…miejsce logiczne w planie danego zakładu, na luki w badaniach dotychczasowych”.
Często dopiero należyte opanowanie literatury przedmiotu stanowi grunt do ustalenia i sprecyzowania problemu. Następnie dobiera się odpowiednią metodę lub metody robocze.
Prowadzenie badań.
Przed przystąpieniem do badań, a już po zapoznaniu się z literaturą przedmiotu, można jeszcze sprecyzować problem badawczy czy zmienić go. To samo dotyczy wybranych metod roboczych.
Prowadzenie badań naukowych to wykonywanie szeregu czynności podobnych do siebie, których celem jest zdobycie materiału naukowego, materiału do dalszego opracowania. Poprzedza je ostateczne ustalenie tematu pracy, problematyki i metody roboczej.
Podczas badań poznaje się nowe fakty lub podstawę do ustalenia nowych faktów. Ważne jest by uczony wykonał badania rzetelnie i dokładnie.
Konieczne jest protokołowanie przebiegu badań – stwierdzenie pisemne na bieżąco tego, co się dzieje; stwierdzenie przebiegu badanego zjawiska.
Wykonana praca naukowa stanowi całość pod względem metodologicznym i logicznym; można racjonalnie określić jej początek i zakończenie, a w tym rozmiar badania właściwego. Badacz może określić koniec badań na podstawie tego, że nowe informacje, które uzyskuje, nie wnoszą nic nowego; gdy wyniki podobne powtarzają się. Pewne spostrzeżenia w toku eksperymentu, obserwacji lub częściowych opracowań statystycznych powtarzają się. Wtedy nadchodzi czas zakończenia badań właściwych.
Po zakończeniu badań uczony opracowuje materiały naukowe – materiały zebrane w trakcie badań właściwych. Przechodzi przez etapy opracowania materiałów naukowych, określenia wyników częściowych i pojawienia się z nich wyników końcowych.
Prawdziwość wyników.
Z artykułu Johna Ioannidisa, opublikowanego w czasopiśmie „PLoS Medicine” w 2005 roku wynika, że na przykładzie medycyny większość opublikowanych badań naukowych daje fałszywe wyniki. Tym mniejsze szanse są na prawdziwość wyników danego badania, im:
Steven Goodman i Sander Greenland skrytykowali obliczenia Ioannidisa. Autor odpowiedział na ich zarzuty, stwierdzając, że jego metody i rezultaty są praktycznie takie same, jak Goodmana i Greenlanda.
Artykuł, który ukazał się w „PLoS Medicine” w 2007 roku wskazuje na to, że replikacja wyników badań zwiększa szanse na ich prawdziwość. Autorzy artykułu zgodzili się z wnioskiem, że większość wyników badań naukowych jest fałszywa.
W 2011 John Ioannidis na łamach „Scientific American” napisał, że w ostatnich latach liczba fałszywie dodatnich i wyolbrzymionych wyników badań, które przeszły przez proces recenzji naukowej, przybrała wręcz rozmiary epidemii. Problem ma dotyczyć głównie ekonomii, nauk społecznych i przyrodniczych, a w największym stopniu biomedycyny. Okazuje się, że wyniki wielu badań potwierdzających skuteczność jakiegoś leku czy terapii były nieprawdziwe. Jak zauważył Ioannidis, wystarczy porównać sprzeczne wyniki badań dotyczące beta-karotenu, witaminy E, terapii hormonalnej i leków, takich jak Vioxx czy Avandia. Nawet wtedy, gdy efekt działania farmaceutyków został udowodniony, okazują się o wiele mniej skuteczne niż pierwotnie twierdzono. Rywalizacja między naukowcami i konflikt interesów wpływają na taki stan rzeczy. Badania są fragmentaryczne, jest ich coraz więcej, są często zlecane przez przedsiębiorstwa, które są zainteresowane rezultatami ze względu na korzyści finansowe, konkurencja jest ostra, a brakuje odpowiednich mechanizmów zapewniających obiektywizm.
Rola państwa.
Państwo wywiera wpływ na pracę i działalność naukową na drodze ekonomicznej, ideologicznej, organizacyjnej i prawnej. Finansuje badania naukowe i publikowanie wyników tych badań. Wywiera wpływ na dobór badań naukowych, kierując się względami ideologicznymi i ekonomicznymi. Ponadto normami prawnymi – ustawami i rozporządzeniami – reguluje sposób prowadzenia pracy naukowej i jej normy organizacyjne.
„...Z powyższych względów i potrzeb państwowych wynikają problemy ramowe i kierunki badań, a z nich planowanie, finansowanie, organizowanie i kontrolowanie nauki. Są to działania w obecnym jej stanie niezbędne...” – wskazuje profesor Pieter.

</doc>
<doc id="340727" url="https://pl.wikipedia.org/wiki?curid=340727" title="Blaxploitation">
Blaxploitation

Blaxploitation (od słów ang. "black" - czarny i "exploitation" -wykorzystanie, eksploatacja) – gatunek filmowy, stworzony we wczesnych latach siedemdziesiątych XX wieku w obrębie kina afroamerykańskiego. Specyfika gatunku polegała na wykorzystaniu, głównie w filmach niskobudżetowych (zob. exploitation), popularności tematyki afroamerykańskiej. Filmy przeznaczone były przede wszystkim dla publiczności afrykańskiego pochodzenia zamieszkałej w miastach, a zatrudniano w nich czarnoskórych aktorów i wykorzystywano muzykę soul i funk; ich popularność szybko jednak przekroczyła granice etniczne.
Chociaż krytykowane przez ugrupowania praw obywatelskich za posługiwanie się stereotypami, zaspokajały nowo odkryty popyt na rozrywkę afrocentryczną i były niezwykle popularne wśród czarnej widowni.
Za pierwsze filmy gatunku uważa się "W upalną noc" (1967) i "Bawełniany przekręt" (1970).
Film "Jackie Brown" z 1997 roku w reżyserii Quentina Tarantino odebrany był jako swoisty hołd kinu blaxploitation. 

</doc>
<doc id="340734" url="https://pl.wikipedia.org/wiki?curid=340734" title="Barbara Bittnerówna">
Barbara Bittnerówna

Barbara Bittnerówna, właśc. Barbara Jadwiga Bittner-Finze (ur. 4 września 1924 we Lwowie, zm. 4 kwietnia 2018 w Konstancinie-Jeziornie) – polska tancerka, primabalerina Opery Poznańskiej, Opery Śląskiej w Bytomiu, Opery Warszawskiej, Opery Krakowskiej i Operetki Warszawskiej.
Kariera artystyczna.
Nauki tańca brała na prywatnych lekcjach u Stanisława Faliszewskiego we Lwowie, później w prywatnej szkole Zygmunta Dąbrowskiego w Warszawie. Jako "cudowne dziecko" już w wieku 11 lat występowała na deskach Teatru Wielkiego we Lwowie. W latach 1939–1944 występowała w Warszawie. Po wojnie, od 1946 do 1949 była primabaleriną Opery Poznańskiej, w latach 1949–1951 primabaleriną Opery Śląskiej w Bytomiu, a od 1951 do 1956 primabaleriną Opery Warszawskiej, gdzie jako pierwsza w Polsce kreowała rolę tytułową w Romeo i Julii Prokofiewa w choreografii Jerzego Gogóła. W 1956 zdobyła w duecie z Witoldem Grucą I nagrodę na Międzynarodowym Konkursie Tańca w Vercelli we Włoszech.
Po rozstaniu z Operą Warszawską tańczyła w znanym duecie estradowym z Witoldem Grucą, zarówno w kraju, jak na wielu scenach zagranicznych. W latach 1960–1966 występowała w Teatrze Małych Form „Arabeska”. W latach 1963–1964 była też gościnną primabaleriną Opery Krakowskiej. Pod koniec kariery scenicznej, w latach 1966–1971 była primabaleriną Operetki Warszawskiej. W ciągu długiej kariery tanecznej jej partnerami scenicznymi byli również: Feliks Parnell, Stanisław Szymański, Jerzy Kapliński, Zbigniew Kiliński, Bronisław Kropidłowski, Wojciech Wiesiołłowski i Stanisław Iskra.
Od 1970 współpracowała przez kilka lat z teatrami muzycznymi i dramatycznymi w zakresie reżyserii ruchu scenicznego i choreografii. Od 1946 była żoną tancerza i choreografa Jerzego Kaplińskiego (1909–2003), a po rozwodzie, w 1952 poślubiła śpiewaka-tenora Lesława Finzego (1918–1998). W 1993 przeniosła się wraz z mężem do Domu Artystów Weteranów Scen Polskich w Skolimowie (Konstancin-Jeziorna), gdzie Lesław Finze zmarł 23 grudnia 1998. Po śmierci męża artystka skupiła się na pracy nad autobiografią, którą wydała w 2004 pt. "Nie tylko o tańcu". W Domu Artystów Weteranów dożyła sędziwego wieku i zmarła tam 4 kwietnia 2018. Pochowana została na cmentarzu w Skolimowie.

</doc>
<doc id="340738" url="https://pl.wikipedia.org/wiki?curid=340738" title="Cube (gra komputerowa)">
Cube (gra komputerowa)

Cube – gra komputerowa z gatunku FPS, z silnikiem (udostępnianym jako open-source), mającym w założeniach jak najmniej obciążać komputer, a w szczególności zajmować niewiele miejsca na dysku twardym. W grę wbudowany jest łatwy w obsłudze edytor map (z opcją edycji przez kilku graczy jednocześnie poprzez sieć), głównie przeznaczony do tworzenia pomieszczeń.
Aktualnie silnik "Cube" obsługuje 12 trybów gry wieloosobowej i 2 jednoosobowej (deathmatch/misje), z opcją zapisywania stanu gry i nagrywania przebiegu rozgrywki. Wszystkie opcje konfiguracyjne, z wyjątkiem rozdzielczości, mogą być zmieniane za pomocą komend konsoli, a także zapisywane w postaci skryptów, uruchamianych przy starcie gry lub mapy. W Cube dostępnych jest 6 podstawowych typów broni.

</doc>
<doc id="340741" url="https://pl.wikipedia.org/wiki?curid=340741" title="Cube (film)">
Cube (film)

Cube – kanadyjski thriller horror z 1997 roku w reżyserii Vincenzo Natali. Film przedstawia historię grupy osób, która budzi się w sześcianie pełnym śmiertelnych pułapek. Aby przeżyć muszą zacząć ze sobą współpracować.
"Cube" zyskał rozgłos dzięki surrealistycznemu i kafkowskiemu klimatowi z industrialną koncepcją sześciennych pokoi. Od momentu premiery film zbierał zarówno pozytywne, jak i negatywne recenzje, zyskał miano kultowego. Film zapoczątkował serię filmową, a remake jest obecnie przygotowywany przez wytwórnię Lionsgate.
Opis fabuły.
Policjant, zawodowy złodziej, studentka matematyki, architekt, lekarka i autystyczny chłopak, budzą się wewnątrz przypominającego ogromną kostkę Rubika sześcianu. Żadne z nich nie pamięta jak się tam dostało i nie wie, gdzie się dokładnie znajdują. Nie ma wody, pożywienia ani logicznego wytłumaczenia całej sytuacji. Starają się zbadać sześcian, ale wkrótce odkrywają, że jest to kompleks doskonale równych pomieszczeń, wypełnionych zabójczymi pułapkami i przejściami.
Nikt z nich nie wie, jak i dlaczego został uwięziony, każdy z sześciorga uwięzionych posiada umiejętności, które mogą im dopomóc w ucieczce. W obliczu rosnącego zagrożenia narastają pomiędzy nimi osobiste konflikty i walka o władzę.

</doc>
<doc id="340745" url="https://pl.wikipedia.org/wiki?curid=340745" title="CABG">
CABG



</doc>
<doc id="340746" url="https://pl.wikipedia.org/wiki?curid=340746" title="Prusy (prowincja)">
Prusy (prowincja)

Prowincja Prusy () – prowincja Królestwa Prus istniejąca w latach 1829–1878.
Od 13 kwietnia 1824 funkcjonowała unia personalna między Prusami Wschodnimi i Zachodnimi. Od 3 grudnia 1829 przekształciła się w unię realną i nastąpiło zjednoczenie obu Prus w jedną prowincję ze stolicą w Królewcu. Jednak od 1 kwietnia 1878 nastąpił podział prowincji i powrócono do sytuacji sprzed 1824 roku.

</doc>
<doc id="340752" url="https://pl.wikipedia.org/wiki?curid=340752" title="UÇK">
UÇK

UÇK (alb. "Ushtria Çlirimtare e Kosovës" – pol. Armia Wyzwolenia Kosowa) – albańska zbrojna organizacja partyzancka działająca na terenie Kosowa. Swe powstanie zasygnalizowała pod koniec 1992 r. Po raz pierwszy do przeprowadzonego przez siebie zamachu UÇK przyznała się 11 lutego 1996, podczas serii pięciu zamachów bombowych na obozy serbskich uchodźców z Krajiny. W 1998 rozpoczęła walki z siłami rządowymi oraz rozpoczęła prześladowania serbskiej ludności cywilnej i tych Albańczyków, którzy nie popierali UÇK.
Geneza.
Albańczycy w Kosowie przez długi czas na represje ze strony Belgradu, za swe dążenia do secesji, odpowiadali nieposłuszeństwem obywatelskim, ale bez większych rezultatów. Po kolejnych wystąpieniach albańskiej ludności w maju 1980. władze w Belgradzie odpowiedziały surowymi represjami, brutalnie tłumiąc demonstracje i przeprowadzając liczne aresztowania. W latach 1981–1983 jugosłowiański wymiar sprawiedliwości skazał tysiące osób na kary długoletniego więzienia. Aby uniknąć represji ze strony władz, część ówczesnych bojowników udała się na emigrację. Wstępowali tam do różnych organizacji utrzymujących kontakty z mafią kosowską, albańską w Europie Zachodniej.
W lutym 1982 r. albańscy bojownicy będący zwolennikami Envera Hodży założyli w Turcji "Ruch na Rzecz Albańskiej Republiki Jugosłowiańskiej" (LRSKJ). Powstał on w wyniku połączenia się czterech małych ugrupowań: "Frontu Ludowego", "Jugosłowiańskiej Marksistowsko-Leninowskiej Partii Komunistycznej", "Ruchu na Rzecz Wyzwolenia Kosowa i Okupowanych Terytoriów Albańskich" oraz "Organizacji Marksistowsko-Leninowskiej Kosowa". Rok później część bojowników, przekonanych o konieczności wywołania wojny w Serbii dokonała secesji, by utworzyć "Ruch Narodowy na Rzecz Wyzwolenia Kosowa" ("Lëvizja Kombëtare për Çlirimin e Kosovës" – LKÇK). Między lutym 1981 r. a marcem 1982 r. pierwsi kosowscy bojownicy zabili w Brukseli trzech Jugosłowian, a od listopada 1982 do marca 1984 r. dokonali dziewięciu zamachów bombowych w Prisztinie. Reakcja jugosłowiańskiej instytucji SDB była brutalna. W latach 1982–1989 zostało aresztowanych 12 tys. Albańczyków z Kosowa, oskarżonych o przynależność do organizacji podziemnych.
W 1985 r. LRSKJ przekształcił się w "Ruch na Rzecz Ludowej Republiki Kosowa" (LRPK), co wskazuje na niepodległościowy i antyjugosłowiański charakter organizacji. Po proklamowaniu przez Ibrahima Rugovę Republiki Kosowa – uznawanej tylko przez władzę w Tiranie – LRPK zmieniła w 1993 r. swą nazwę na "Ludowy Ruch Kosowa" (LPK). Jej członkiem był także swego czasu Hashim Thaçi, późniejszy lider UÇK. "Ludowy Ruch Kosowa" (LPK), słabo reprezentowany w terenie, zdołał pozyskać jednak wpływy na emigracji w Szwajcarii, Niemczech i Belgii.
Pod koniec 1992 r. po raz pierwszy swe powstanie zasygnalizowała Armia Wyzwolenia Kosowa (UÇK), ale Ibrahim Rugova oficjalnie powątpiewał w jej istnienie aż do końca 1997 r. Przez trzy lata organizacja ta, mająca podwójne kierownictwo: w Prisztinie i Szwajcarii, rozbudowywała się w oparciu o bojowników "Ludowego Ruchu Kosowa" (LPK).
Po raz pierwszy do przeprowadzonego zamachu UÇK przyznała się 11 lutego 1996 r., podczas serii pięciu zamachów bombowych na obozy serbskich uchodźców z Krajiny. Dwa miesiące później doszło do zamordowania ośmiu serbskich policjantów w cywilu.
Działalność.
Na początku swojej działalności UÇK miała charakter słabo zorganizowanej, partyzanckiej armii. Miała ona poziomą strukturę dowodzenia. Ibrahim Rugova dziesięć lat powtarzał, że partyzantka nie zda w Kosowie egzaminu. Serbskie akty przemocy w oczach zwolenników partyzanckiej wojny o niepodległość, wzmacniały jednak pozycję UÇK, także na arenie międzynarodowej. UÇK działała w myśl polityki „im gorzej, tym lepiej”.
Struktura społeczna Kosowa, podobnie jak w północnej Albanii, opierała się na systemie klanowym. Z tego powodu w 1996 r. UÇK prowadziła werbunek właśnie wśród klanów. Zapewniając sobie przychylność ich przywódców, organizacja zyskała solidną bazę lokalną. Pierwszych partyzantów wyszkolili dla UÇK mówiący po albańsku oficerowie wojska i policji jugosłowiańskiej, którzy w latach 1991–1992 zdezerterowali, by zaciągnąć się do armii chorwackiej lub słoweńskiej.
W latach 1996–1997 w masywie Mirdita w północnej Albanii powstały pierwsze ośrodki szkoleniowe. Organizację dyskretnie popierały nowe albańskie służby specjalne (SHIK), a później również prezydent Sali Berisha. Po złożeniu urzędu późną wiosną 1997 r. Berisha otwarcie udostępnił kosowskim bojownikom swoją posiadłość w Tropoje. Podziemna armia miała również rezerwy w zachodniej Macedonii, gdzie skupiała się albańska mniejszość. We wsiach na granicy albańsko-macedońskiej, wokół Gostivaru, Debaru i Velesty, znajdowały się liczne magazyny broni, żywności i lekarstw.
Rok 1997 przyniósł wzmocnienie organizacji, a jej liczebność wzrosła do kilkuset osób. W ciągu tego roku UÇK przeprowadziła 17 zamachów bombowych w Kosowie i jeden w Macedonii. Dzięki kontaktom z klanami była świetnie poinformowana i regularnie usuwała zdrajców, zwłaszcza szpiegów będących na usługach serbskich służb specjalnych. Po raz pierwszy publicznie bojownicy UÇK pokazali się 28 listopada 1997 r. podczas pogrzebu nauczyciela poległego w bitwie z policją serbską.
Do wiosny 1997 r. UÇK w swych działaniach cechowała daleko idąca ostrożność, która zostaje zarzucona dopiero w efekcie wydarzeń, jakie miały wtedy miejsce w Albanii. Z wojskowych i policyjnych magazynów zrabowane zostało wtedy setki tysięcy sztuk broni, z których znaczna część sprzedana została następnie po niskiej cenie do Kosowa. Była to jednak broń złej jakości, której wobec braku odpowiedniej konserwacji i braku części zapasowych starczyło tylko do pierwszych walk w 1998 r.
Na początku stycznia 1998 r. UÇK ogłosiło, że przenosi wojnę do Macedonii. Oznaczało to, że celem walki UÇK było już nie tylko samo Kosowo, ale utworzenie Wielkiej Albanii, obejmującej tereny zamieszkiwane przez ludność albańską, czyli Kosowo, Macedonia, południowa część Czarnogóry i oczywiście sama Albania.
W 1998 r. UÇK podzielona była w strukturach zbrojnych na trzy grupy skupione w:
Gdy w połowie lutego 1998 r. w Drenicy wybuchła rebelia, UÇK rozpoczęła pierwszą wielką ofensywę i w parę miesięcy udało się jej uzyskać kontrolę nad co najmniej 30 procent terytorium Kosowa. We wsiach kontrolowanych UÇK zabroniło działalności partii politycznych, zaczynało prześladować mniejszość serbską, cygańską i gorańską. Ponieważ chciała uchodzić za najpoważniejszą siłę polityczną, wypowiadała się przeciw Rugovie, jego Demokratycznej Lidze Kosowa i kosowskiemu parlamentowi. 13 czerwca 1998 r. został powołany rzecznik prasowy UÇK, a 13 sierpnia utworzony został „komitet polityczny”.
Po serii zwycięstw nadeszła jednak od końca czerwca 1998 r. seria porażek. Serbowie odbijali z rąk UÇK kolejne wioski, a ich mieszkańcy zmuszani byli do opuszczania swych siedzib. Pod koniec lata 1998 r. powołana zostaje konkurencyjna wobec UÇK milicja. USA życzyły sobie formacji bojowej, którą dałoby się łatwiej pokierować. Dzięki saudyjskim pieniądzom i tureckiemu wsparciu pod przywództwem Rugovy powstała tzw. Zbrojna Siła Republiki Kosowskiej (FARK).
Gdy 13 października 1998 r. Richard Holbrooke wymusił na Miloszeviciu podpisanie porozumienia w sprawie Kosowa doszło do oficjalnego zawieszenia broni. Jeden z ważniejszych punktów porozumienia przewidywał opuszczenie przez wojska serbskie zajmowanych pozycji pod groźbą nalotów NATO. Kiedy wojska te powoli opuszczały prowincję, UÇK uciekała się do rozmaitych prowokacji: zatrzymywała członków kierownictwa LDK, zajmowała opuszczane przez Serbów pozycje, wreszcie w grudniu 1998 r. znowu podjęła walkę.
W tym okresie dyplomaci amerykańscy nawiązali kontakty z przywódcami partyzantki, co zresztą nie zatrzymywało serbskich ataków ani represji. Na konferencję w Rambouillet 6 lutego 1999 r. kosowscy Albańczycy pojechali podzieleni. Prędko zaczął też dominować jeden z członków delegacji Hashim Thaçi, odpowiedzialny w UÇK za wywiad. Pod koniec rozmów ogłosił on chęć utworzenia nowego rządu Kosowa, który miałby zastąpić rząd utworzony przez Rugovę w 1992 r. i ogłosił się jego premierem, rozpoczynając tym samym kryzys polityczny wśród samych Albańczyków. W międzyczasie poszerzyło się kierownictwo UÇK, a „zarząd polityczny” zwiększył liczbę swoich członków z sześciu do ośmiu osób. Sztabem generalnym od 24 lutego 1999 r. kierował "Sulejman Silemi", bratanek przywódcy jednego z liczących się klanów, a w jego skład wchodziło dwóch dowódców ds. planów operacyjnych ("Rexhep Silemi" i "Bislim Zyrapi"), pięciu dowódców stref i pięciu kierowników pionów.
Liczebność UÇK z tego okresu nie jest dokładnie znana, ale opierając się na danych amerykańskich oceniono, że 24 marca 1999 posiadała ona od 8–10 tys. uzbrojonych członków. Zmieniało się również uzbrojenie wojska, które w pierwszym okresie swej aktywnej działalności składało się głównie z broni pochodzenia albańskiego zrabowanej podczas zamieszek w 1997 r. Z czasem na wyposażeniu UÇK znalazła się bardziej nowoczesna broń różnego pochodzenia, jak np. amerykańskie M-16, ręczne wyrzutnie rakiet przeciwlotniczych typu Stinger, izraelskie pistolety maszynowe Uzi, rosyjskie ręczne wyrzutnie przeciwpancerne, a także nowa broń pochodzenia singapurskiego i chińskiego. W przeddzień wznowienia negocjacji w Paryżu, przewidzianych na 15 marca, w południowym i północnym Kosowie wybuchły walki. Gdy 22 marca siły serbskie rozpoczęły potężną ofensywę, a 24 marca rozpoczęły się naloty NATO na Jugosławię, sztab generalny UÇK doszedł do wniosku, że nadszedł ten długo oczekiwany „wielki moment” i że może liczyć na pomoc Zachodu. Albańczycy doznali jednak rozczarowania, tym bardziej że wojska jugosłowiańskie wypędzają z Kosowa mieszkańców, pozbawiając tym samym partyzantów wsparcia ludności, zwłaszcza w okolicach, które Belgrad chciałby zatrzymać dla siebie w razie podziału regionu.
W czasie walk z armią FRJ część sił albańskich dość szybko została rozbita (brygada północno-wschodnia i południowa) i zepchnięta głównie w kierunku granicy z Albanią i Macedonią. Przepędzona z większości terytorium UÇK skupiła się na północnym zachodzie Kosowa, przy granicy z Czarnogórą i Albanią. Prowadząc uporczywe walki obronne, czekając na przybycie dostaw broni czy wręcz na przybycie żołnierzy NATO poniosła ona znaczne straty i ostatecznie zmuszona została do opuszczenia części zajmowanego jeszcze terytorium. Straty UÇK poniesione w walkach starano się w pierwszym rzędzie uzupełnić poprzez przymusowy pobór wśród ludności cywilnej uchodzącej z Kosowa. UÇK ogłosiła również mobilizację wszystkich mężczyzn w wieku od 18–50 lat, znajdujących się za granicą. Zwolnieni od tego obowiązku zostali jedyni żywiciele rodzin i osoby posiadające pracę, ale po to, by finansować walkę. Ocenia się, iż w ciągu półtora miesiąca z Zachodu przyjechało 20 tys. ochotników. Oprócz wojskowej obowiązywała również mobilizacja finansowa. Kosowska emigracja we Francji wysłała 200 ochotników, a ci, którzy pracowali, musieli odprowadzać połowę swoich zarobków na potrzeby UÇK.
UÇK przeszła wyraźną przemianę od momentu powstania. W czasie walk z siłami serbskimi znacznie rozszerzyła się baza społeczna UÇK. Rola, jaką przyszło jej pełnić w czasie wojny, sprawiła, że również po jej zakończeniu UÇK stanowiło ważny element w polityce NATO ustanawiającej nowy porządek w tej części Bałkanów.
Oskarżenia o handel narkotykami.
W 1998 roku Departament Stanu USA ogłosił, iż działalność UÇK ma charakter terrorystyczny i jest finansowana z międzynarodowego handlu heroiną oraz pożyczek z krajów islamskich, m.in. od Usamy ibn Ladina.
Również według amerykańskiej Drug Enforcement Administration UÇK było zaangażowane w środkowo-wschodni kartel narkotykowy. Oświadczenia te nie spowodowały zaprzestania zbrojenia i szkolenia członków tej organizacji przez USA i wspierania jej przez wojska NATO.

</doc>
<doc id="340753" url="https://pl.wikipedia.org/wiki?curid=340753" title="Droga ekspresowa R4 (Słowacja)">
Droga ekspresowa R4 (Słowacja)

Droga ekspresowa R4 (słow. "rýchlostná cesta R4") − projektowana droga ekspresowa we wschodniej Słowacji. Poprowadzi od granicy z Polską (S19) do granicy z Węgrami (M30) przez Preszów i Koszyce. Długość ok. 93 km (135 km razem z D1 i R2). 
Na odcinku o długości 27,5 km między Preszowem a Koszycami przebiega razem z autostradą D1 (19,7 km ukończone, 7,8 km w realizacji). 
We wschodniej i południowej części Koszyc na odcinku ok. 15 km przebiega razem z drogą ekspresową R2 (1,1 km w realizacji, ok. 14 km w przygotowaniu) 
Odcinki zbudowane (oprócz wspólnych z D1 i R2):
Odcinki w budowie:
Odcinki w przygotowaniu:
Pozostałe odcinki - termin realizacji 2023-2030

</doc>
<doc id="340755" url="https://pl.wikipedia.org/wiki?curid=340755" title="R4">
R4



</doc>
<doc id="340757" url="https://pl.wikipedia.org/wiki?curid=340757" title="Armia Wyzwolenia Kosowa">
Armia Wyzwolenia Kosowa



</doc>
<doc id="340760" url="https://pl.wikipedia.org/wiki?curid=340760" title="Amerykańskie Wyspy Dziewicze">
Amerykańskie Wyspy Dziewicze



</doc>
<doc id="340766" url="https://pl.wikipedia.org/wiki?curid=340766" title="Wierchomla">
Wierchomla



</doc>
<doc id="340767" url="https://pl.wikipedia.org/wiki?curid=340767" title="Karabin maszynowy FN FALO">
Karabin maszynowy FN FALO

Fusil Automatique Lourd (FN FALO, FN FAL HB, FN FAL 50-41) – belgijski ręczny karabin maszynowy, wersja karabinu automatycznego FN FAL.
Historia.
W lutym 1948 roku w belgijskiej firmie uzbrojeniowej "Fabrique Nationale d'Armes de Guerre" ("FN") rozpoczęto prace nad karabinem samoczynnym przystosowanym do niemieckiego naboju pośredniego 7,92 mm, a następnie do angielskiego naboju pośredniego 0,280 cala (7,1 mm). Równocześnie pracowano nad dwiema odmianami tego karabinu: ze stałą kolbą drewnianą i metalową kolbą składaną.
Gdy na początku lat pięćdziesiątych wprowadzono w armiach państw należących do NATO znormalizowany nabój karabinowy 7,62 x 51 mm, konstruktorzy zmodyfikowali tą konstrukcję, której nadali nazwę "FAL" (fr. "fusil automatique légére – lekki karabin samoczynny").
Jednocześnie z karabinem skonstruowano rkm będący jego wersją. Było to zgodne z panującym do lat 80. XX wieku poglądem, że drużynę należy wyposażać w lekką broń maszynową o konstrukcji jak najbardziej zbliżonej do konstrukcji przepisowego karabinu.
Przystosowując FALa do pełnienia funkcji rkm-u, wyposażono go w lufę o większej masie i dwójnóg.
Karabin maszynowy FN FALO był używany równolegle z karabinem FN FAL między innymi przez armie Belgii, Wielkiej Brytanii, Republice Południowej Afryki, Brazylii, Australii, Kanady, Izraela, Austrii, Zimbabwe, Grecji. W latach 80. po wprowadzeniu do uzbrojenia karabinów i karabinów maszynowych kalibru 5,56 mm został wycofany z uzbrojenia większości armii europejskich, ale nadal jest używany przez armie krajów trzeciego świata.
Opis.
FN FALO jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy, z krótkim ruchem tłoka gazowego. Broń wyposażona jest w regulator gazowy. FALO strzela z zamka zamkniętego. Zamek ryglowany przez przekoszenie w płaszczyźnie pionowej. Wyciąg sprężynujący znajduje się w zamku, funkcję wyrzutnika pełni występ komory zamkowej. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie funkcję bezpiecznika, włączony bezpiecznik unieruchamia spust.
FALO jest bronią zasilaną z magazynków 20-nabojowych. Po wystrzeleniu ostatniego naboju zamek zatrzymuje się w tylnym położeniu.
Lufa ciężka zakończona tłumikiem płomienia, do tłumika zamocowany jest dwójnóg.
FALO wyposażony jest w łoże, chwyt pistoletowy i transportowy. Kolba stała, z oporą naramienną. Przyrządy celownicze mechaniczne (celownik suwakowy z przeziernikiem, nastawy 200–600 m).

</doc>
<doc id="340768" url="https://pl.wikipedia.org/wiki?curid=340768" title="Niecew">
Niecew

Niecew – wieś w Polsce położona w województwie małopolskim, w powiecie nowosądeckim, w gminie Korzenna. W latach 1975–1998 miejscowość administracyjnie należała do województwa nowosądeckiego.

</doc>
<doc id="340771" url="https://pl.wikipedia.org/wiki?curid=340771" title="Miłkowa">
Miłkowa

Miłkowa – wieś w Polsce, położona w województwie małopolskim, w powiecie nowosądeckim, w gminie Korzenna.
W latach 1975–1998 miejscowość administracyjnie należała do województwa nowosądeckiego.
Jest jedną z najwyżej położonych miejscowości w okolicy Nowego Sącza, czego przyczyną było umiejscowienie w niej Przeciwlotniczej Jednostki Wojskowej oraz Stacji Radarowej. Do pewnego czasu 95% mieszkańców wsi zajmowała się przede wszystkim rolnictwem. Sytuacja zmieniła się diametralnie po wejściu Polski do UE, tak samo jak w sąsiednich wioskach, mieszkańcy (głównie młodzież) wyemigrowała.
Miłkowa jest położona w okolicy Jeziora Rożnowskiego i Beskidu Sądeckiego.

</doc>
<doc id="340775" url="https://pl.wikipedia.org/wiki?curid=340775" title="GAZ-24 Wołga">
GAZ-24 Wołga

GAZ-24 Wołga – samochód osobowy produkowany przez fabrykę Gorkowskij Awtomobilnyj Zawod w Niżnym Nowogrodzie.
Wołga produkowana była w dwóch wersjach GAZ-24-01 (sedan) i GAZ 24-02 (kombi).
Wołgi 24 najczęściej można było spotkać w roli taksówek, gdyż posiadały obszerne wnętrze (szerokość wnętrza ok. 1,5 m) oraz bardzo miękkie piórowe zawieszenie tylne, które zapewniało znaczną wygodę jazdy.
Bardziej luksusowe wersje (koniecznie w kolorze czarnym) były zarezerwowane dla dyrektorów fabryk i urzędników państwowych, a także tajnych oddziałów milicji oraz wywiadu. W latach 80. krążyła legenda o wołdze, której załoga porywała dzieci.
Następne wersje Wołgi to GAZ-24-10 Wołga, GAZ-31029 Wołga i GAZ-3105 Wołga.
Historia.
Produkowany od roku 1956 poprzednik modelu 24, GAZ 21, mimo że w czasie swojego powstawania był konstrukcją nowoczesną, na początku lat 60. okazał się przestarzały, szczególnie w kwestii wyglądu zewnętrznego.
W roku 1962 podjęto prace nad następcą Wołgi 21. Nowy samochód projektowano z myślą o wykorzystaniu wielu wersji silnikowych – zmodernizowanego czterocylindrowego silnika z GAZ-a 21 oraz nowych konstrukcji: sześciocylindrowego rzędowego i ośmiocylindrowego w układzie V. Wkrótce idea silnika sześciocylindrowego, jak również automatycznej skrzyni biegów została odrzucona, i GAZ-24 miał być produkowany z silnikami R4 2,5 l oraz V8 5,5 l. Ośmiocylindrowa jednostka co prawda trafiła do Wołgi, ale tylko w samochodach przeznaczonych dla służb. Ogromna masa silnika niezbyt dobrze wpływała na właściwości jezdne samochodu, dlatego tylną część pojazdu obciążono żeliwną płytą o masie ok. 200 kg.
W latach 1962–1965 zbudowano kilka prototypów istotnie różniących się wyglądem, aż w roku 1965 powstała konstrukcja zbliżona do późniejszej seryjnej. W 1966 powstały pierwsze jeżdżące prototypy, oznaczone M-24 (poprzedni model skonstruowany na bazie GAZ-a 21 miał oznaczenie M-23). Prototypy wyposażone były również w podwójne reflektory przednie, jednak ta wersja nie weszła do seryjnej produkcji.
W 1967 rozpoczęto produkcję samochodu GAZ-24, który posiadał nowoczesną sylwetkę i był lżejszy od poprzednika.
Konstrukcja.
Nadwozie.
Nadwozie stalowe samonośne, zamknięte, czterodrzwiowe, trójbryłowe. Silnik umieszczony z przodu napędza koła tylne. Drzwi stalowe, otwierane w kierunku jazdy, z szybami opuszczanymi; przednie drzwi wyposażone w lufcik uchylny. W stosunku do poprzednika nadwozie było zdecydowanie niższe, przez co optycznie wydawało się szersze (szerokość zewnętrza była identyczna). Rozstaw osi został wydłużony o 100 mm. Także rozstaw kół przednich (1476 mm) jest większy niż w poprzednim modelu Wołgi. Masa własna uległa zmniejszeniu o ok. 150 kg. w stosunku do pierwszych wersji Wołgi.
Zawieszenie i układ jezdny.
Przednie: połączone z nadwoziem poprzez ramę pomocniczą będącą jednocześnie przednim wspornikiem silnika; podwójne wahacze poprzeczne ze sprężynami śrubowymi i amortyzatorami teleskopowymi umieszczonymi centralnie w sprężynach; stabilizator.
Tylne: sztywny most, resory piórowe półeliptyczne, amortyzatory teleskopowe umieszczone skośnie – górną częścią w kierunku osi symetrii nadwozia.
Koła stalowe, mocowane pięcioma nakrętkami do szpilek osadzonych w piaście, rozmiar 14", ogumienie dętkowe lub bezdętkowe szerokości 185 lub 195 mm o profilu 80. Rozstaw kół przednich – 1476 mm, – tylnych 1420 mm.
Układ hamulcowy roboczy: hydrauliczny, nożny, dwuobwodowy, ze wspomaganiem podciśnieniowym; hamulce bębnowe, na przedniej osi w układzie duplex, na tylnej w układzie simplex. Układ hamulcowy pomocniczy: mechaniczny, ręczny, działa na koła tylne.
Układ kierowniczy z przekładnią ślimakowo-rolkową, bez wspomagania.
Silnik i przeniesienie napędu.
Silnik benzynowy: czterocylindrowy, rozrząd w układzie OHV z dwoma zaworami na cylinder napędzany kołami zębatymi, zawory ssące i wydechowe zgrupowane z prawej strony silnika; zasilanie gaźnikiem dwugardzielowym K-126Г z oszczędzaczem; blok silnika, tłoki i głowica odlane ze stopu aluminium, tuleje cylindrów żeliwne; chłodzenie cieczą z chłodnicą umieszczoną z przodu, za żaluzją sterowaną ręcznie, obieg chłodnicy włączany termostatem.
Sprzęgło suche jednotarczowe, sterowane hydraulicznie.
Skrzynia biegów czterobiegowa z biegiem wstecznym, zespolona ze sprzęgłem i silnikiem, synchronizowana, z dźwignią w podłodze; przeniesienie napędu wałem z przegubami Kardana, przekładnia główna hipoidalna o przełożeniu 4,1:1
Instalacja elektryczna.
12 woltowa, z biegunem ujemnym na masie, akumulator 55 Ah, alternator o mocy 450 W, bezpieczniki bimetalowe umieszczone w kabinie.

</doc>
<doc id="340776" url="https://pl.wikipedia.org/wiki?curid=340776" title="Podhorce (rejon brodzki)">
Podhorce (rejon brodzki)

Podhorce (ukr. Підгірці) – wieś w rejonie brodzkim obwodu lwowskiego Ukrainy. W II Rzeczypospolitej miejscowość była siedzibą gminy wiejskiej Podhorce w powiecie złoczowskim województwa tarnopolskiego.
Położenie.
Na podstawie Słownika geograficznego Królestwa Polskiego i innych krajów słowiańskich to: "wieś w powiecie złoczowskim, położona 8 km na południowy wschód od sądu powiatowego w Olesku, 17 km na północny wschód od sądu powiatowego, stacji kolejowej i urzędu poczty i telegrafu w Złoczowie i około 17 km od Brodów".
Nazwa.
Nazwa wsi jest trafna, gdyż miejscowość ta znajduje się u podnóża góry skąd rozciąga się rozległa równina doliny Styru. Północna część wsi leży w dorzeczu Dniepru, za pośrednictwem rzeczki Łahodówki, dopływu Styru. Południowa część położona jest w dorzeczu Wisły za pośrednictwem jednego z ramion Bużka Oleskiego, dopływu Bugu. Środkiem wsi przebiega główny europejski dział wodny, który tworzy część Woroniaków. Pasmo to wznosi się w Podhorcach do 403 m.

</doc>
<doc id="340779" url="https://pl.wikipedia.org/wiki?curid=340779" title="Reforma administracyjna Danii (2007)">
Reforma administracyjna Danii (2007)

Administracyjna reforma Danii, która weszła w życie 1 stycznia 2007 roku, zakładała zastąpienie województw pięcioma regionami oraz redukcję liczby gmin do 98. Nowe gminy przejęły większość obowiązków dawnych województw. Większość z nich ma co najmniej 20 tysięcy mieszkańców.
Reforma została zaakceptowana przez duński parlament 24 lutego 2005 roku.

</doc>
<doc id="340786" url="https://pl.wikipedia.org/wiki?curid=340786" title="GAZ Wołga">
GAZ Wołga

Wołga – seria rosyjskich (wcześniej radzieckich) samochodów osobowych produkowanych przez zakłady GAZ.
W 1946 roku GAZ rozpoczęły produkcję samochodu osobowego M-20 Pobieda. W 1952 r. rozpoczęto pracę nad modelem GAZ M-21 pod nazwą Wołga. 10 października 1956 roku z taśmy produkcyjnej zjechały pierwsze Wołgi. Do 1957 r. były one produkowane jeszcze z silnikiem od Pobiedy. Latem 1957 roku gotowy był już nowy silnik. W końcu 1958 r. dokonano pierwszej modernizacji, zaś pierwszy poważny lifting Wołga przeszła dopiero w 1962 roku. Zmieniono wówczas przednią atrapę i wiele detali samochodu, w myśl zasady "mniej chromu, więcej pięknej linii". 

</doc>
<doc id="340793" url="https://pl.wikipedia.org/wiki?curid=340793" title="Liberałowie">
Liberałowie



</doc>
<doc id="340797" url="https://pl.wikipedia.org/wiki?curid=340797" title="Laser helowo-neonowy">
Laser helowo-neonowy

Laser helowo-neonowy (He-Ne) - laser gazowy o działaniu ciągłym. Substancją roboczą wewnątrz rury próżniowej jest mieszanina neonu pod ciśnieniem parcjalnym 0,1 mm Hg i helu pod ciśnieniem parcjalnym 1 mm Hg.
Laser helowo-neonowy emituje wiązkę światła o długości fali λ = 632,8 nm (czerwień) lub w podczerwieni o długości fali 1,15 μm. 
Wzbudzanie.
Proces wzbudzania lasera HeNe zaczyna się od zderzenia elektronów z wyładowania elektrycznego z atomami helu. Wzbudzany atom helu przechodzi ze stanu podstawowego do stanu 23S1 i 21S0, są to stany metastabilne, stany takie pozostają długo wzbudzone. Zderzenie wzbudzonego atomu helu z atomem neonu w stanie podstawowym wywołuje transfer energii z atomu helu do atomu neonu. Atom helu powraca do stanu podstawowego, a atom neonu wzbudzany jest odpowiednio do stanu z poziomu 3s lub 2s. Przejście do tego stanu jest spowodowane niewielką różnicą tych poziomów energetycznych atomów helu i neonu. 
Proces ten przedstawia się reakcją:
gdzie (*) oznacza stan wzbudzony, a ΔE jest niewielką energią, między energią wzbudzonego neonu a wzbudzonego helu, jest to około 0,05 eV (387 cm-1), która jest dostarczana przez energię kinetyczną zderzających się atomów. Intensywne wzbudzanie atomów neonu prowadzi do inwersji, w której wzbudzonych atomów neonu jest więcej niż atomów w stanie podstawowym. Z poziomu 3s dozwolone jest przejście promieniste do poziomu 3p i 2p. Przejściu do poziomu 2p towarzyszy emisja czerwonego światła (długości fali 632,82 nm), i to przejście jest wykorzystywane w typowym laserze HeNe. Z poziomu 3p lub 2p, atom szybko przechodzi do stanu podstawowego. Przejście ze stanu 3s na 3p wytwarza promieniowanie o długości fali 3,39 μm, a z 2s na 2p – 1,152 μm. 
Układ rezonansowy.
Układ rezonujący tworzą dwa zwierciadła płaskie umieszczone w lampie lub na jej zewnątrz. Gdy zwierciadła są na zewnątrz światło musi wychodzić z lampy poprzez okienka Brewstera.
Historia.
Laser helowo-neonowy był pierwszym działającym laserem gazowym. W 1960 zespół pod kierownictwem Ali Javan, William Bennett i Donald Herriott z Laboratorium Bella uzyskał ciągłą akcję laserową w laserze helowo-neonowym w podczerwieni dla fali o długości 1,15 μm, a w 1962 w świetle widzialnym o fali długości 632,8 nm.

</doc>
<doc id="340798" url="https://pl.wikipedia.org/wiki?curid=340798" title="Formacja przenikania">
Formacja przenikania

Formacja przenikania – w giełdowej analizie technicznej trendów cenowych formacja świecowa kontynuacji hossy, będąca odwrotnością formacji zasłony ciemnej chmury. Składa się z dwóch długich świec japońskich, z których pierwsza jest czarna, a druga - biała. Cena otwarcia drugiej świecy znajduje się poniżej dolnego krańca pierwszej świecy a jej cena zamknięcia powyżej połowy wysokości korpusu pierwszej świecy.

</doc>
<doc id="340800" url="https://pl.wikipedia.org/wiki?curid=340800" title="Ciśnienie (album)">
Ciśnienie (album)

Ciśnienie – album studyjny zespołu Dżem, nagrany wraz ze Sławomirem Wierzcholskim, wydany w 1993 roku.
Autorem muzyki i tekstów jest Sławomir Wierzcholski. Realizacja dźwięku Piotr Madziar. Materiał nagrano w Studio „Giełda” Polskiego Radia w Poznaniu w dniach 24-25 kwietnia 1992 roku.

</doc>
<doc id="340803" url="https://pl.wikipedia.org/wiki?curid=340803" title="Kość grochowata">
Kość grochowata

Kość grochowata () – jedna z ośmiu kości nadgarstka człowieka. Położona jest w szeregu bliższym, po stronie łokciowej nadgarstka. Różni się od pozostałych kości nadgarstka kształtem i mniejszym rozmiarem. Posiada również tylko jedną powierzchnię stawową. Ma kształt jajowaty. Jej grzbietowa powierzchnia jest gładka i łączy się stawowo z powierzchnią dłoniową kości trójgraniastej. Powierzchnia dłoniowa dla odmiany jest chropowata i przyłączają się do niej: troczek zginaczy, więzadła kości grochowatej, mięsień zginacz łokciowy nadgarstka i mięsień odwodziciel palca małego. Po stronie promieniowej kości znajduje się mały rowek, w którym biegnie gałąź dłoniowa nerwu łokciowego.

</doc>
<doc id="340804" url="https://pl.wikipedia.org/wiki?curid=340804" title="Fritz Hintermayer">
Fritz Hintermayer

Fritz Hintermayer (ur. 28 października 1911 w Markt Grafing, zm. 29 maja 1946 w Landsberg am Lech) – SS-Sturmbannführer, niemiecki zbrodniarz wojenny, jeden z lekarzy SS pełniących służbę w niemieckich obozach koncentracyjnych.
Życiorys.
Członek NSDAP i SS (nr. 310340) oraz doktor medycyny. W 1938 roku pełnił służbę w obozie koncentracyjnym Oranienburg, a następnie w 3 Dywizji "SS-Totenkopf" w latach 1942–1943. Od lutego 1944 do marca 1945 roku Hintermayer był lekarzem obozowym w Dachau, gdzie brał udział w wielu zbrodniach. Osobiście przeprowadzał lub nadzorował pseudoeksperymenty medyczne na więźniach (między innymi na zlecenie Luftwaffe). Był obecny przy niemal wszystkich masowych egzekucjach więźniów lub jeńców radzieckich. Hintermayer odpowiadał również za fatalne warunki panujące w szpitalu obozowym.
Po zakończeniu wojny osądzony przez amerykański Trybunał Wojskowy w procesie załogi Dachau i 12 grudnia 1945 roku skazany na karę śmierci przez powieszenie. Hintermayer został stracony w więzieniu Landsberg pod koniec maja 1946 roku.

</doc>
<doc id="340809" url="https://pl.wikipedia.org/wiki?curid=340809" title="GAZ-21 Wołga">
GAZ-21 Wołga

GAZ-21 Wołga (ros. "ГАЗ-21 Волга"), początkowo M-21 Wołga – samochód osobowy klasy średniej wyższej, produkowany w radzieckich zakładach GAZ w Gorkim w latach 1956–1970, pierwsza generacja modelu Wołga. Był to jedyny samochód średniej klasy produkowany w tym okresie w ZSRR. Oprócz sedana GAZ-21, produkowano też kombi GAZ-22 i specjalną mocniejszą wersję GAZ-23. Samochód ten był także przedmiotem szerokiego eksportu, w tym do krajów zachodnich. Oprócz użytku prywatnego, powszechnie używany był jako taksówka i samochód służbowy dla funkcjonariuszy państwowych w krajach bloku wschodniego, w tym Polsce. Zbudowano 639 478 Wołg pierwszej generacji, razem z wersją kombi.
Rozwój i opis modeli.
Powstanie samochodu.
GAZ M-21 Wołga był następcą samochodu M-20 Pobieda, który był projektem z czasów II wojny światowej i w latach 50. był już konstrukcją mało nowoczesną. Prace nad nowocześniejszym samochodem średniej klasy rozpoczęto w zakładach GAZ w 1951 roku, jeszcze pod kierunkiem głównego konstruktora, Andrieja Lipharta (zdjętego następnie z tego stanowiska pod zarzutem „kosmopolityzmu” w 1952 roku). Wiodącym konstruktorem samochodów osobowych GAZ był wówczas Władimir Sołowiow, mimo to projekt Wołgi powierzono młodemu inżynierowi Aleksandrowi Niewzorowowi.
Dla ułatwienia produkcji zachowano ten sam rozstaw osi, co w M-20 (2700 mm), lecz nowy samochód otrzymał obszerniejsze wnętrze i większy bagażnik (był dłuższy i szerszy od poprzednika). Dzięki panoramicznym wygiętym szybom, zastosowanym po raz pierwszy w radzieckim samochodzie z przodu i tyłu, wnętrze było jaśniejsze i lepsza była widoczność. Pod względem mechanicznym samochód miał otrzymać nowy, mocniejszy silnik górnozaworowy, cichszy hipoidalny tylny most oraz, po raz pierwszy w ZSRR, automatyczną skrzynię biegów. Jednostka napędowa wykonana przy użyciu stopów aluminium była przy tym lżejsza.
Wstępny projekt samochodu był gotowy w listopadzie 1953. Projektantem nadwozia o dynamicznej i w tamtym czasie nowoczesnej linii był Lew Jeriemiejew. Odpowiadało ono modzie samochodowej pierwszej połowy lat 50. – dopatrywano się inspiracji wzornictwem amerykańskich nowych modeli Forda (Ford Mainline z lat 1952-1954), chociaż nadwozie Wołgi nie było ich kopią i miało rozpoznawalny styl. Trzystopniowa automatyczna skrzynia biegów była jednakże bezpośrednio wzorowana na Fordzie Mainline, zakupionym do prób w 1954 roku, z uwagi na brak doświadczenia konstruktorów radzieckich z takimi przekładniami. Oprócz pierwszego prototypu Wołgi zbudowano trzy dalsze w marcu i kwietniu 1955, po czym w maju prowadzono ich próby drogowe na Krymie, porównując je z samochodami zagranicznymi, a w czerwcu dostarczono je do Moskwy. Prototypy miały atrapę chłodnicy tłoczoną z blachy, z dużymi pionowymi podłużnymi otworami, podobną do zastosowanej później w drugiej serii Wołgi (M-21I), lecz z różnymi liczbami otworów (10, 12, 16). Taka stylistyka przedniego pasa nie znalazła jednak uznania przewodniczącego komisji państwowej akceptującej nowe samochody – ministra obrony marszałka Żukowa, który nakazał jej przeprojektowanie, nie wskazując jednakże konkretnych wzorców. Po zmianie stylistyki – zastosowaniu grubych poziomych żeber, z medalionem z gwiazdą pośrodku, podobnych do ówczesnej amerykańskiej mody samochodowej, samochód został w lipcu 1955 roku zaakceptowany przez władze do produkcji.
Uruchomienie produkcji Wołgi zajęło jednak więcej czasu niż planowano, gdyż nowy silnik i tylny most nie były jeszcze gotowe do produkcji, oraz nie wytwarzano jeszcze w ZSRR specjalnego oleju do przekładni automatycznej. Do lata 1956 roku wyprodukowano tylko dwa egzemplarze przedseryjne. W celu wypełnienia planu opracowano więc uproszczoną pod względem mechanicznym wersję przejściową (M-21G) i 10 października 1956 z taśmy zjechały pierwsze trzy egzemplarze seryjne tego modelu (istotne propagandowo było uruchomienie produkcji przed 40. rocznicą rewolucji październikowej). Produkcja ruszyła jednak faktycznie dopiero od początku kolejnego roku, a samochód trafił do sprzedaży od 1 marca 1957.
Do 1970 roku zbudowano ogółem 639 478 Wołg pierwszego modelu (wraz z wersją kombi). Wyróżnia się trzy główne serie produkcyjne samochodu, różniące się przede wszystkim stylistyką przedniego pasa nadwozia.
M-21 Wołga posiadała stalowe nadwozie typu czterodrzwiowy sedan, o konstrukcji samonośnej z ramą pomocniczą pod silnikiem. Silnik umieszczony podłużnie z przodu napędzał koła tylne za pomocą dwuczęściowego wału i hipoidalnego mostu napędowego (z wyjątkiem modeli przejściowych B i G z prostym mostem). Napęd stanowił silnik GAZ-21A (później ZMZ-21A) – gaźnikowy, 4-suwowy, 4-cylindrowy rzędowy, chłodzony cieczą, o pojemności 2445 cm³ oraz o mocy od 70 do 85 KM w różnych modelach (z wyjątkiem modeli B i G, napędzanych starszym silnikiem M-20). Napęd przekazywany był poprzez 3-biegową ręczną skrzynię biegów z dźwignią przy kierownicy lub skrzynię automatyczną (nieliczne samochody wersji M-21). Zawieszenie kół przednich było niezależne, na poprzecznych wahaczach i sprężynach śrubowych, zawieszenie tylne było zależne, na półeliptycznych resorach piórowych. Z przodu i tyłu były hydrauliczne amortyzatory podwójnego działania (początkowo ramieniowe, od 1962 – teleskopowe). Z tyłu nadwozia był bagażnik, w którym po prawej stronie przewożono stojące koło zapasowe.
Pierwsza seria (1956-1958).
Pierwsza seria Wołgi M-21 odróżniała się zewnętrznie od prototypów i późniejszych serii dwoma chromowanymi poziomymi żebrami na atrapie chłodnicy, o różnej grubości, w chromowanej ramce. Elementem wyróżniającym jej stylizację był chromowany medalion z wypukłą pięcioramienną gwiazdą pośrodku atrapy. Elementy te, oraz często stosowane do początku lat 60. dwukolorowe malowanie, podkreślały dynamiczną stylistykę nadwozia. Na masce umieszczono metalową figurkę skaczącego jelenia – symbolu miasta Gorki; wizerunek jelenia był także na plakietce GAZ z przodu maski i na kierownicy. W skład wyposażenia standardowego Wołgi wchodził radioodbiornik Zakładów Muromskich na fale długie i średnie, zegar na desce rozdzielczej po stronie pasażera oraz elektryczna zapalniczka. Nietypowym rozwiązaniem, stosowanym we wszystkich modelach rodziny GAZ-21, był prędkościomierz wystający ponad deskę rozdzielczą, z półkolistą przezroczystą skalą (podobny do wskaźników "Astra-Dial" z modeli Forda w 1954 roku). Na uboższych wersjach taksówek figurkę jelenia na masce zastępowano przez kroplową metalową ozdobę, przy tym zapewniała ona większe bezpieczeństwo dla pieszych i jest często widywana na samochodach w miejscu oryginalnego jelenia (montowanego z kolei niefabrycznie na samochodach trzeciej serii przez część kolekcjonerów).
Bazowym modelem miał być M-21 (bez oznaczenia literowego), wyposażony w nowy silnik górnozaworowy o pojemności 2445 cm³ i mocy maksymalnej 70 KM oraz automatyczną transmisję hydromechaniczną, z trzystopniową przekładnią planetarną. Prędkość maksymalna tej wersji wynosiła 125 km/h. Towarzyszyła jej nieliczna wersja eksportowa M-21Je (ros. "М-21Е") z silnikiem wzmocnionym do 80 KM. Samochodów z automatyczną przekładnią wyprodukowano jednak niewiele – około 700, a ich użytkownicy borykali się z problemami z serwisowaniem przekładni i zaopatrzeniem w olej do nich (samochody te można było serwisować tylko w Moskwie, Leningradzie i Gorkim). Część z nich była później przerabiana z zastosowaniem mechanicznych skrzyń biegów. Drugim nowoczesnym rozwiązaniem technicznym samochodów Wołga, które się nie sprawdziło w praktyce, był centralny układ smarowania przedniego zawieszenia i mechanizmu kierowniczego po naciśnięciu pedału, stosowany do 1961 roku (samochody brudziły smarem ulice, ponadto często obrywały się przewody).
Pierwsze produkowane Wołgi należały do przejściowych wersji M-21B i G, wyposażonych w ulepszone podzespoły mechaniczne Pobiedy. Miały one silnik dolnozaworowy o pojemności zwiększonej z 2112 do 2432 cm³ i mocy z 52 do 65 KM (drogą zwiększenia średnicy cylindrów), mechaniczną trzystopniową skrzynię biegów i stary tylny most. Prędkość maksymalna wynosiła 120 km/h. Wersja M-21G ("М-21Г") była przeznaczona na ogólny rynek i produkowano ją do lipca 1957 roku (ok. 1100 sztuk), natomiast M-21B ("М-21Б") była przewidziana specjalnie do zastosowania jako taksówka i produkowano ją, z racji prostszej konstrukcji, wystarczającej do tego celu, jeszcze do końca 1958 roku.
Od czerwca 1957 roku podstawowym modelem produkcyjnym stał się M-21W, z nowym górnozaworowym silnikiem i hipoidalnym tylnym mostem (adaptowanym z GAZ-12 ZIM), lecz z mechaniczną skrzynią biegów. Powstawała także taksówka M-21A oraz wersja przeznaczona głównie na eksport M-21D z silnikiem wzmocnionym do 80 KM (o większym stopniu sprężania). Prędkość maksymalna dla podstawowej wersji wynosiła 130 km/h. Warto zauważyć, że w kolejności według alfabetu rosyjskiego (A, B, W, G, D, Je), pierwsze występowały wersje taksówek, co było znamienne dla przewidywanego zastosowania samochodu. Łącznie do listopada 1958 zbudowano ok. 32 000 samochodów pierwszej serii, z gwiazdą. Od listopada 1958 roku stopniowo wprowadzano w produkcji na modelach przejściowych pierwszej serii zmiany stylistyczne zapowiadające drugą serię Wołgi: przede wszystkim chromowane belki i gwiazdę zastępowała tłoczona maskownica z pionowymi otworami. Spotykane też są samochody z gwiazdą, lecz ze zderzakiem o skomplikowanym kształcie, z cofniętą częścią środkową, typowym dla drugiej serii.
Druga seria (1959-1962).
W kwietniu 1958 roku na Wystawie Światowej w Brukseli zaprezentowano nową stylizację samochodu. Wołgi drugiej serii były produkowane od 1959 roku i różniły się od poprzedniego modelu przede wszystkim stylizacją. Atrapę chłodnicy stanowiła prostsza w produkcji tłoczona blaszana maskownica z 16 pionowymi podłużnymi otworami z zaokrąglonymi końcami, analogiczna do zastosowanej pierwotnie na prototypach, lakierowana na kolor nadwozia lub chromowana w bogatszych wersjach. Powodem zmiany była chęć zwiększenia szans eksportowych samochodu na rynkach zachodnich, gdyż pierwszy model Wołgi nie cieszył się tam powodzeniem, częściowo zapewne z powodu radzieckiej symboliki – gwiazdy, kojarzonej z komunizmem i Armią Czerwoną (która niedługo wcześniej zdławiła powstanie w Budapeszcie). Przy tym grube żebra nie odpowiadały już ówczesnej modzie. Zmieniła się przez to także forma świateł pozycyjnych pod reflektorami (stanowiących zarazem kierunkowskazy) oraz przedniego zderzaka, w dalszym ciągu wyposażonego w kły. Zachowano natomiast figurkę jelenia z przodu maski. Na tylnych lampach dodano światła odblaskowe. Zmiany wprowadzano stopniowo od listopada 1958, a dopiero od wiosny 1959 roku produkowano samochody z kompletem zmian i oznaczeniem nowego modelu. Ostateczny model otrzymał także spryskiwacze przedniej szyby, uruchamiane nożną pompką, a blaszana deska przyrządów została pokryta sztuczną skórą, co zmniejszyło odblaski. Głośnik radia przeniesiono przy tym z górnej powierzchni deski na jej front, nad radiem. Zmieniły się też inne detale, jak tylny plafon oświetlenia tablicy z uchwytem otwierania bagażnika (w nieznacznym stopniu), ponadto na oparciu przedniej kanapy dodano popielniczkę i uchwyty dla pasażerów z tyłu. Niewygodnie umieszczony po prawej stronie pod deską rozdzielczą uchwyt otwierania maski został przeniesiony na lewą stronę, blisko kierowcy. Lepiej wykończone wersje eksportowe otrzymywały chromowaną obsadę przedniej i tylnej szyby. Z wprowadzanych później ulepszeń mechanicznych, w 1960 Wołga otrzymała nowszy gaźnik K-105.
Podstawowym modelem produkcyjnym był M-21I, wyposażony w silnik i podzespoły jak M-21W. Oprócz tego produkowano model eksportowy z 80-konnym silnikiem M-21K oraz taksówkę z uboższym wyposażeniem wnętrza, pod dotychczasowym oznaczeniem M-21A. Od marca 1959 roku GAZ zaprzestał produkować silniki dla Wołgi, których dostawcą stał się Zawołżański Zakład Silnikowy (ZMZ), lecz wiązało się to z pogorszeniem ich jakości. Łącznie zbudowano do 1962 roku ok. 140 000 samochodów drugiej serii.
Trzecia seria (1962-1970).
Na początku lat 60. prowadzono już prace nad całkowicie nowym modelem GAZ-24 Wołga, lecz jako rozwiązanie przejściowe, dla podtrzymania zmniejszającego się eksportu do krajów zachodnich, rozpoczęto w kwietniu 1962 roku produkcję przestylizowanego modelu dotychczasowej Wołgi M-21. Równocześnie do sedana dołączyła wersja kombi – GAZ M-22, także opracowana przede wszystkim z myślą o eksporcie na rynki zachodnie. Trzecia seria stała się najliczniejszą wersją pierwszego modelu Wołgi, wyprodukowaną w ilości ponad dwukrotnie większej, niż poprzednie – 468 036 (łącznie z GAZ-22). Podstawowa wersja sedana otrzymała oznaczenie GAZ-M21Ł, a po niewielkiej modernizacji w 1965 roku – GAZ-21R (dopiero od 1962 roku w nazwie samochodu M-21 oficjalnie pojawił się skrót nazwy zakładów, a od 1965 roku zrezygnowano w ogóle z litery "M", oznaczającej "Mołotowiec" – fabryka GAZ nosiła do 1957 roku imię Mołotowa). Wersje z nieco mocniejszym silnikiem, lepiej wykończone, przeznaczone głównie na eksport, nosiły oznaczenie GAZ-M21M, a później GAZ-22S.
Unowocześnioną stylistykę opracowano pod kierownictwem projektanta nadwozia Lwa Jeremiejewa. Przede wszystkim samochód otrzymał nową atrapę chłodnicy, z 37 wąskich chromowanych pionowych pasków, wygiętych na zewnątrz, w chromowanej ramie. Usunięto figurkę skaczącego jelenia i chromowany wzdłużny pasek pośrodku maski, zmieniono też formę plakietki firmowej na masce. Zmodyfikowano przednie światła pozycyjne z kierunkowskazami, zachodzące teraz na boki nadwozia, oraz tylne lampy zespolone. Na bokach przednich błotników pojawiły się stylizowane metalowe napisy "Волга" (Wołga). Uproszczono formę zderzaków, pozbawiając je przy tym kłów. Uchwyt do otwierania bagażnika wraz z lampką podświetlania tablicy rejestracyjnej otrzymał formę stylizowanej mewy, będącej także symbolem miasta Gorki. Wersje z luksusowym wykończeniem otrzymały wystające chromowane paski na górnej krawędzi przednich i tylnych błotników. Użyto chromowanych ozdób na dolnej krawędzi drzwi w miejsce aluminiowych. Ulepszeniom podlegało też wnętrze, wprowadzono wygodniejszą przednią kanapę, z lepszym mechanizmem rozkładania, oraz zastosowano syntetyczne materiały obiciowe. Deska przyrządów nie zmieniła się w znaczącym stopniu, lecz bardziej ergonomiczna stała się wyciągana dźwignia hamulca ręcznego pod deską przyrządów. Dalsze drobne zmiany wprowadzono w 1965 roku w modelu GAZ-21R, dotyczące m.in. dłuższych piór wycieraczek, ozdób na drzwiach, wzmocnionych podłużnic oraz ulepszonego systemu ogrzewania.
Oprócz zmian stylistycznych model z 1962 roku otrzymał silniki o mocy podniesionej o 5 KM dzięki przekonstruowaniu tłoków i zwiększeniu stopnia sprężania z 6,6 do 6,7 (bazowy silnik o mocy 75 KM) oraz z 7,15 do 7,65 (eksportowy silnik o mocy 85 KM). Nieco zwiększyło to dynamikę samochodu, który rozpędzał się do 100 km/h szybciej o 2-3 sekundy, a eksportowa wersja osiągała 135 km/h. Wprowadzono też inne drobne ulepszenia, przede wszystkim zastosowano hydrauliczne amortyzatory teleskopowe w zawieszeniu zamiast dźwigniowych. W 1965 wprowadzono dalsze drobne ulepszenia, m.in. zastosowano nowy gaźnik K-124.
Ostatni egzemplarz trzeciej generacji Wołgi wyprodukowano 15 lipca 1970 (w wersji GAZ-21US).
Volga-Scaldia.
Oprócz eksportu gotowych samochodów na Zachód od 1960 roku Wołgi były montowane z części przez belgijskiego importera, firmę Scaldia. Przy tym montowane były w nich silniki Diesla Perkins (1,6 l, 45 KM), od 1963 Rover (2,3 l, 62 KM) i od 1964 Indenor-Peugeot (1,9 l, 58 KM). Ogółem do 1967 roku zmontowano 167 samochodów Volga-Scaldia. Scaldia zleciła także odświeżenie stylistyki samochodu włoskiej firmie projektowej Ghia i w efekcie powstała niewielka liczba egzemplarzy z nową stylizacją przedniej części.
GAZ-22.
Odmiana pięciodrzwiowego kombi na bazie Wołgi nosiła osobne oznaczenie GAZ-22, początkowo M-22. Produkcję seryjną rozpoczęto w 1962. Model produkcyjny odpowiadał stylizacją przedniej części produkowanej równolegle trzeciej serii Wołgi. Klapa tylna była dwudzielna, otwierana na dół i do góry. Stosowano w nich takie same silniki, jak w sedanach, o mocy 75 KM, a na eksport 80 KM i 85 KM. Produkowano też wersje karetki pogotowia M-22B i M-22D. Zbudowano także prototyp furgonu M-22A, lecz nie był on produkowany. Należy zaznaczyć, że samochody M-22 nie były w ZSRR sprzedawane na rynek prywatny.
GAZ-23.
GAZ-23 był specjalną wersją, opracowaną dla potrzeb KGB, wyposażoną w silnik w układzie V8 z samochodu GAZ-13 Czajka o mocy 195 KM. Samochód rozwijał prędkość 170 km/h i rozpędzał się do 100 km/h w czasie 17 sekund. Układ przeniesienia napędu z automatyczną skrzynią biegów przejęto także od Czajki. Dla zapewnienia skrytości działań, samochód nie odróżniał się z zewnątrz od Wołgi M-21.
Około 10 samochodów GAZ-23 wyprodukowano do kwietnia 1962 z nadwoziem Wołgi drugiej serii, a następnie produkowano je do 1970 z nadwoziem trzeciej serii. Łącznie powstały 603 egzemplarze.
Sprzedaż i eksploatacja.
M-21 Wołga była jedynym samochodem średniej klasy produkowanym w tamtym czasie w ZSRR, plasującym się pomiędzy popularnymi modelami Moskwicza, a luksusowymi limuzynami służbowymi GAZ-13 Czajka, nieoferowanymi na rynku prywatnym. Posiadanie Wołgi było szczytem ambicji zwykłych obywateli, a z racji komfortu, pojemności i rozkładanych siedzeń, samochód ten szczególnie dobrze nadawał się do turystyki zmotoryzowanej, która stała się popularna w ZSRR w tym okresie. Oprócz użytkowników prywatnych Wołgi były powszechnie spotykane jako samochody służbowe w instytucjach państwowych i organizacjach partii komunistycznej, używane przez funkcjonariuszy niższego i średniego szczebla – typowo w kolorze czarnym. Znaczącym użytkownikiem były resorty siłowe – milicja (oznakowane i nieoznakowane radiowozy, także silniejszych wersji S), państwowa inspekcja drogowa GAI, KGB (także w specjalnej wersji GAZ-23).
 
Wołgi w sprzedaży były dostępne od 1 marca 1957 roku, a cena samochodu wynosiła początkowo 17 400 rubli. Mimo wysokiej ceny popyt na nie przewyższał produkcję i podobnie jak na inne radzieckie samochody, na zakup Wołgi zwykli obywatele musieli oczekiwać nawet lata w kolejkach. Przydziały na zakup samochodu poza kolejkami były rozdzielane przez zakłady pracy i organizacje społeczne. Mogli je otrzymywać np. przodujący pracownicy kołchozów. Wołgi z racji swojego statusu bywały przydzielane także zasłużonym robotnikom lub działaczom komunistycznym, posiadaczom orderów, artystom, sportowcom itp. Wskutek tych trudności cena samochodów używanych na rynku wtórnym przewyższała oficjalną cenę samochodów nowych. Po reformie walutowej z 1961 roku oficjalna cena podstawowych wersji Ł i R w latach 60. wynosiła ok. 5500 rubli, lepiej wykończonej wersji S – ok. 6500 rubli. 
Zwykłe wersje mogły być eksploatowane na najpowszechniejszej benzynie 72-oktanowej, a nawet 66-oktanowej, natomiast wersje eksportowe ze zwiększonym stopniem sprężania wymagały benzyny 76-oktanowej, dostępnej jedynie w dużych miastach ZSRR.
Samochody M-21 Wołga były powszechnie eksportowane do krajów socjalistycznych, w tym do Polski, gdzie były używane zarówno jako samochody prywatne, jak i służbowe w instytucjach państwowych. Często używały je służby ochrony porządku publicznego, w tym służby specjalne. W Polsce, oprócz samochodów nieoznakowanych używanych przez MO i SB, służyły także jako oznakowane radiowozy milicyjne. Część eksportowano także na rynek prywatny do krajów zachodnich, co było szczególnie istotne dla gospodarki radzieckiej, starającej się uzyskiwać waluty wymienialne. Z uwagi na solidną konstrukcję, stosunkową popularnością cieszyły się w krajach o gorszych drogach, jak Grecja, Finlandia i Norwegia, gdzie sprzedano największe ilości. Eksportowano je też m.in. do Austrii, Holandii, Belgii. Specjalnie dla krajów o ruchu lewostronnym, jak Wielka Brytania, Szwecja, Cypr, Indie i Indonezja, opracowano wersje eksportowe M-21P i GAZ-21N oraz ich odmiany (sprzedawano tam też wcześniej samochody z kierownicą po lewej stronie). Oprócz umieszczenia kierownicy po prawej stronie różniły się one umieszczeniem dźwigni zmiany biegów; w podłodze zamiast na kierownicy. Wariant ten zaprezentowano na salonie w Londynie w 1961 roku. Wyprodukowano jednak takich samochodów niewiele – nieco ponad 100. Z tego jedynie 15 sprzedano do Wielkiej Brytanii, a większość pozostałych do Indonezji. Produkowano też wersje eksportowe dla krajów południowych o gorącym klimacie, oznaczane dodatkiem "Ju" (Ю, od "jużnyj" – południowy) – miały one jedynie niewielkie zmiany, jak wydajniejszą chłodnicę, inne ustawienia termostatu, tapicerkę w jasnych kolorach.
Według testu brytyjskiego czasopisma "The Motor" z 1962 Wołga została oceniona jako „staromodny pod wieloma względami” i „nieekscytujący”, lecz duży, wytrzymały, „ekstremalnie wygodny”, oferujący dużo miejsca i cichy przy średnich prędkościach samochód, przypominający z wyglądu poprzednią generację samochodów amerykańskich. Wśród wad wymieniono duże zużycie paliwa i ograniczone przyspieszenie. Podkreślono też bogate wyposażenie standardowe. Cena modelu M-21K na brytyjskim rynku wynosiła poniżej 920 funtów szterlingów, a z kierownicą po prawej stronie – niecałe 1081 funtów.
Charakterystyczna dla radzieckiego przemysłu samochodowego była produkcja samochodów osobowych fabrycznie przystosowanych do użytku jako taksówka, używanych przez państwowe przedsiębiorstwa taksówkowe. Było to szczególnie istotne zastosowanie Wołgi – w pewnych okresach ilość taksówek sięgała 1/3 produkcji. W przypadku Wołgi M-21 początkowo były to odmiany M-21B (przejściowa z silnikiem dolnozaworowym) i M-21A (pierwszej i drugiej serii), a następnie M-21T (trzeciej serii) i przeznaczony głównie na eksport GAZ-21TS. Oprócz wyposażenia w taksometr zamiast radioodbiornika, miały one uboższe wykończenie wnętrza, z tańszych i łatwiej zmywalnych materiałów (sztucznej skóry). Nie miały żadnych podświetlanych oznaczeń na dachu, a jedynie zielone światełko w prawym górnym rogu szyby przedniej, oznaczające wolną taksówkę. Wyróżniały się one zewnętrznie poziomymi paskami z szachownic w kontrastowym kolorze oraz brakiem anteny. Taksówki po remoncie kapitalnym w moskiewskich zakładach WARZ wyróżniały się ponadto czerwonym dachem (nazywane „czerwona czapeczka”). M-21T otrzymał w 1963 roku indywidualne fotele dla kierowcy i pasażera z przodu, przy tym prawy fotel mógł się składać w celu uzyskania równej przestrzeni bagażowej, miał on jednak mało wygodne cienkie siedzenie i oparcie. Na skutek intensywnej eksploatacji taksówki na ogół szybko się zużywały i służyły po 5-6 lat, przejeżdżając średnio 350 tys. km; w Moskwie M-21/GAZ-21 używane były w tym charakterze do 1975 roku.
Wołgi używane były na niewielką skalę także w sporcie samochodowym. Już w 1958 roku Wołgi zdobyły pierwsze trzy miejsca w rajdowych mistrzostwach ZSRR. Poza granicami ZSRR nie odnosiły jednak większych sukcesów. W 1967 roku radziecka załoga na M-21 zajęła 2. miejsce w klasyfikacji generalnej górskiego Rajdu Etiopii. Używane były też w innych krajach, np. z fińskimi załogami w Rajdzie 1000 Jezior.
Stylizację Wołg M-21 pierwszej serii określano popularnie jako „gwiazda”, drugiej serii: „paszcza rekina”, a trzeciej: „fiszbiny” ("kitowyj us", dosłownie: „wielorybi wąs”). Obecnie samochody te mają status kolekcjonerskich oldtimerów.
Konstrukcje pochodne.
Zaraz po wdrożeniu Wołgi do produkcji jej podzespoły, przede wszystkim silnik i zawieszenie przednie, wykorzystano w konstrukcji mikrobusu RAF-977 Łatwija, pierwotnie skonstruowanego w oparciu o podzespoły Pobiedy. Produkowano go od 1958 roku w Rīgas Autobusu Fabrika. Podzespoły Wołgi trafiły także do będącego jej odmianą pochodną furgonu JerAZ 762, produkowanego masowo w Erywaniu od 1966 do 1995 roku (w późniejszym okresie zaadaptowano silnik od GAZ-24 Wołga).
Na początku lat 60. w Siewierodonieckiej Bazie Autoremontowej (SARB) w Siewierodoniecku z inicjatywy lokalnych władz skonstruowano na bazie podzespołów Wołgi osobowy mikrobus Start. Samochód otrzymał nadwozie wagonowe z włókna szklanego o oryginalnej stylistyce, nawiązującej do amerykańskiej mody „aerokosmicznej” z początku lat 60. Nietypowym elementem jego stylistyki były okna boczne zgrupowane w dwóch grupach o kształcie trapezów, z przodu i tyłu, a także wystający do tyłu bagażnik z ozdobnymi płetwami. Pojazd oparto na ramie nośnej, do której zamocowano podzespoły jezdne i napędowe Wołgi. Silnik znajdował się w kabinie, między przednimi fotelami, częściowo w przedziale pasażerskim. Prototyp ukończono pod koniec 1963 roku i zademonstrowano władzom przemysłu motoryzacyjnego w Moskwie. Wywołał on duże zainteresowanie i zezwolono na podjęcie małoseryjnej produkcji, w oparciu o podzespoły dostarczane przez GAZ. W latach 1964-1967 powstało ich w SARB około 100 sztuk. Z powodu ręcznej produkcji cena Starta wynosiła 9500 rubli w porównaniu do ok. 5000 za Wołgę, lecz mikrobus cieszył się zainteresowaniem. Nie doszło jednak do produkcji wielkoseryjnej przez państwowy przemysł samochodowy, gdyż badania w 1966 roku nie wykazały jego wyraźnej przewagi nad produkowanym już RAF-977. Samochód mieścił 10 osób, na indywidualnych fotelach pod ścianami i tylnej kanapie. Oprócz przednich drzwi po obu stronach dostęp do wnętrza dawały jedne klasycznie otwierane drzwi po prawej stronie. Z Wołgi pochodziły też inne podzespoły, jak przednie kierunkowskazy, tylne lampy (zamocowane ukośnie na końcach płetw), deska przyrządów, uchwyt bagażnika w formie mewy. Ponadto, w latach 1964-1965, w zakładach Gławdonbasstroj w Doniecku wyprodukowano około 10 analogicznych mikrobusów pod nazwą Donbass, a w 1966 około 20 nieznacznie zmienionych pojazdów Start (m.in. z zawieszeniem od ZIM) zbudowano w Ługańskim Zakładzie Automontażowym (ŁASZ) w Ługańsku.
Niezrealizowane projekty.
Podczas prac nad nowym samochodem, przed pojawieniem się ostatecznej postaci M-21 Wołgi, opracowano kilka studiów nadwoziowych. W 1952 roku Lew Jeriemiejew zaprojektował nadwozie dla przewidywanego samochodu M-21 Pobieda, podobne do GAZ-12 ZIM, także jego autorstwa. Wykonano gipsową makietę nadwozia, lecz dalszych prac zaniechano, stawiając na nowocześniejszą stylistykę.
W 1953 roku, obok ostatecznie zaaprobowanego nowego projektu Jeriemiejewa, powstało kilka projektów M-21 Zwiezda ("gwiazda"), autorstwa brytyjskiego projektanta Johna Williamsa, pracującego w ZSRR (wcześniej uczestnika wojny domowej w Hiszpanii). Wykonano jedną gipsową makietę, jednakże projekt został odrzucony m.in. z powodu niewielkiego bagażnika (nadwozie miało tył typu fastback).
Wersje.
W nawiasach pisownia cyrylicą. Główne źródła:

</doc>
<doc id="340813" url="https://pl.wikipedia.org/wiki?curid=340813" title="Norman Finkelstein">
Norman Finkelstein

Norman Gary Finkelstein (ur. 8 grudnia 1953 w Brooklynie) – amerykański historyk i politolog żydowskiego pochodzenia, od 2001 do 2007 profesor DePaul University w Chicago, obecnie niezależny uczony. Specjalizuje się w dziedzinie konfliktu palestyńsko-izraelskiego oraz Holocaustu. Finkelstein znany jest przede wszystkim jako autor książek dotyczących ww. tematów.
Rodzina.
Jego matka, Maryla Husyt, córka ortodoksyjnego żyda, dorastała w Warszawie, podczas niemieckiej okupacji przeżyła pobyt w getcie warszawskim oraz w obozie koncentracyjnym na Majdanku. Ojcem był Zacharias Finkelstein, również więzień warszawskiego getta, a następnie obozu zagłady Auschwitz-Birkenau.
Studia w Princeton.
Pierwsze kontrowersje wzbudziła jego praca doktorska na temat syjonizmu, którą zaczął pisać na uniwersytecie Princeton. Kolejne pojawiły się w 1984 r., gdy Finkelstein bardzo dogłębnej analizie poddał cenioną wówczas książkę Joan Peters "From Time Immemorial", opisującą źródła konfliktu izraelsko-palestyńskiego. Finkelstein stwierdził, że książka celowo próbuje kompromitować bojowników palestyńskich i jest „monumentalnym szalbierstwem”, a jego wnioski podchwyciło wielu naukowców i komentatorów. Od tego czasu książka J. Peters uznawana jest za „kontrowersyjną”.
Noam Chomsky twierdzi, że po konflikcie z Joan Peters władze Princeton University próbowały nie dopuścić do nadania Finkelsteinowi tytułu doktora, a uczyniły to jedynie – jak zaznaczył – „by uniknąć kompromitacji”.
Przedsiębiorstwo Holocaust.
Najbardziej krytykowaną jest druga książka Finkelsteina "Przedsiębiorstwo Holocaust" (ang. "The Holocaust Industry: Reflections on the Exploitation of Jewish Suffering"). Sugeruje w niej m.in., że duża część środowisk żydowskich nagłaśnia tragedię swego narodu głównie po to, by uzyskiwać w ten sposób środki finansowe i wpływy polityczne. Twierdzi, że w historii XX w. istniały zarówno podobne, jak i gorsze tragedie narodowe, jednak żadna z nich nie jest tak nagłaśniana jak Holocaust i żadna nie doczekała się bezprecedensowej ochrony prawnej dotyczącej badań naukowych (instytucja kłamstwa oświęcimskiego).
Krytyka.
Część publicystów żydowskich popiera przedstawione w książce opinie (Raul Hilberg, historyk, autor monumentalnej monografii Holocaustu "The Destruction of the European Jews" i Noam Chomsky). Jednak pojawiają się również głosy krytyczne.
Finkelstein odpowiada na krytykę twierdząc, że nie może uzyskać szerszego poparcia, gdyż krytyka organizacji żydowskich oznacza niemal automatyczne oskarżenie o kłamstwo oświęcimskie, a nierzadko – powoduje poważne kłopoty prawne. Uważa, że w praktyce czynić mogą to jedynie tacy jak on – Żydzi, potomkowie ofiar Holocaustu. Twierdzi też, że krytyka, która go spotkała, ma wymiar jedynie personalny i propagandowy, a nie merytoryczny. Podkreśla również, że w swych pracach krytykuje terroryzm arabski, znane jest jego jednoznacznie negatywne nastawienie do narodowego socjalizmu poza tym on sam nie ma wpływu na wykorzystywanie jego osoby przez środowiska neofaszystowskie czy antysemickie, więc wiązanie go z nimi to celowe nadużycie.
Prawdopodobnie ze względu na krytykę polityczną 26 maja 2008 r. Norman Finkelstein został zatrzymany na lotnisku Ben Guriona koło Tel Awiwu, a następnie deportowany z Izraela. Otrzymał dziesięcioletni zakaz wjazdu do tego państwa. Funkcjonariusze żydowskiej służby bezpieczeństwa Szin Bet oznajmili Finkelsteinowi, że „nie wolno mu wjechać na terytorium Izraela ze względu na podejrzenie utrzymywania związków z wrogimi elementami w Libanie”. Izraelski dziennik „Ha-Arec” napisał, że „nałożony na pisarza zakaz wjazdu jest formą kary za głoszenie „ekstremalnie” krytycznych poglądów”.
Polskie wydania publikacji N.G. Finkelsteina.
Film.
Norman Finkelstein pojawił się w kilku filmach dokumentalnych:

</doc>
<doc id="340815" url="https://pl.wikipedia.org/wiki?curid=340815" title="Kość trójgraniasta">
Kość trójgraniasta

Kość trójgraniasta () – jedna z ośmiu kości nadgarstka człowieka. Położona jest w szeregu bliższym po stronie łokciowej. Ma charakterystyczny kształt, przypominający piramidę skierowaną podstawą ku górze i bocznie. Jak większość kości nadgarstka posiada sześć powierzchni (powierzchnia łokciowa to wierzchołek piramidy, a promieniowa to jej podstawa). Powierzchnia bliższa (górna) łączy się z krążkiem stawowym. Powierzchnia dalsza (dolna) z kością haczykowatą, jest śrubowato wygięta. Powierzchnia promieniowa łączy się z kością księżycowatą. Do wierzchołka piramidy przyczepia się więzadło poboczne łokciowe nadgarstka. Do powierzchni grzbietowej i dłoniowej przyczepiają się więzadła, a do przyśrodkowej okrągławej powierzchni części dłoniowej przyłącza się stawowo kość grochowata. Poprzez krążek stawowy łączy się z kością łokciową.

</doc>
<doc id="340818" url="https://pl.wikipedia.org/wiki?curid=340818" title="Québec">
Québec



</doc>
<doc id="340819" url="https://pl.wikipedia.org/wiki?curid=340819" title="Nazewnictwo anatomiczne">
Nazewnictwo anatomiczne

Nazewnictwo anatomiczne (łac. "nomina anatomica") - jest to specjalistyczne nazewnictwo, którym posługują się anatomowie, lekarze w celu dokładnego określenia konkretnego miejsca w organizmie. Nazewnictwo anatomiczne w przeciwieństwie do nazewnictwa histologicznego określa struktury makroskopowe. Podstawowe nazewnictwo łacińskie zostało przetłumaczone na język polski. Określanie położenia struktur następuje w oparciu o pozycję anatomiczną.

</doc>
<doc id="340820" url="https://pl.wikipedia.org/wiki?curid=340820" title="Erich Wasicky">
Erich Wasicky

Erich Wasicky (ur. 27 maja 1911, zm. 28 maja 1947 w Landsberg am Lech) – zbrodniarz hitlerowski, lekarz SS w obozie koncentracyjnym Mauthausen-Gusen oraz SS-Hauptsturmführer.
Austriak z pochodzenia urodzony w Wiedniu. Doktor medycyny, należał do NSDAP i SS. W latach 1941–1944 pełnił funkcję aptekarza obozowego w Mauthausen. Odpowiedzialny za selekcję niezdolnych do pracy więźniów i kierowanie ich do komór gazowych na Zamku Hartheim w ramach akcji 14f13. Następnie po wybudowaniu w Mauthausen komór gazowych Wasicky współodpowiadał za ich funkcjonowanie. Dokonywał także selekcji więźniów, przeznaczając ich na śmierć w tych komorach.
Po wojnie został osądzony w procesie załogi Mauthausen-Gusen (US vs. Johann Altfuldisch i inni) przed amerykańskim Trybunałem Wojskowym. Wasicky został za swoje zbrodnie skazany na śmierć 11 maja 1946. Wyrok wykonano przez powieszenie 28 maja 1947 w więzieniu Landsberg.

</doc>
<doc id="340821" url="https://pl.wikipedia.org/wiki?curid=340821" title="Saguenay">
Saguenay



</doc>
<doc id="340823" url="https://pl.wikipedia.org/wiki?curid=340823" title="Kobylniki (powiat buski)">
Kobylniki (powiat buski)

Kobylniki – wieś w Polsce położona w województwie świętokrzyskim, w powiecie buskim, w gminie Wiślica, nad rzeką Nidą.
W latach 1975–1998 miejscowość należała administracyjnie do województwa kieleckiego.
Wieś sołecka - zobacz jednostki pomocnicze gminy Wiślica w BIP
Etymologicznie nazwa miejscowości wskazuje na to, iż była to królewska wieś służebna zajmująca się hodowlą koni. W obecnej chwili teren upraw czosnku oraz ogórków.
Historia.
W wieku XIX Kobylniki opisano wieś i Kobylniki wójtostwo, nad rzeką Nidzicą w powiecie pińczowskim,ówczesnej gminie Zagość, parafii Wiślica.
W XV w. była wsią królewską i posiadała 12 łanów kmiecych, oraz dwa łany wójta wiślickiego, dotąd noszące nazwę wójtostwa wiślickiego (Długosz L.B. t.I s.413 i t.II, s.370).
Wieś notowana jest w dokumencie z roku 1253 jako własność klasztoru w Krzyżanowicach,skąd dziesięciny z nadania biskupa płacone były do kościoła w Chotlu (Chotel Czerwony).
W 1827 r. Kobylniki miały 68 domy, 389 mieszkańców, zaś wójtostwo 8 domów, 39 mieszkańców.
Folwark Kobylniki powstał w roku 1880 przez spłatę czynszu wiślickiej kasie osadowej, rozległość wynosiła mórg 161.
Spis z roku 1921 wymienia Kobylniki-Wójtostwo w gminie Chotel Czerwony – wykazano 23 domy i 108 mieszkańców.
W trakcie II wojny światowej w starej szkole stacjonowały wojska Wehrmachtu. Założono tam piekarnie, aby wypiekać chleb dla okolicznych jednostek.
W Kobylnikach znajduje się wiele starych domów. 
Najstarsze budowle to:

</doc>
<doc id="340830" url="https://pl.wikipedia.org/wiki?curid=340830" title="Ignatius Suharyo Hardjoatmodjo">
Ignatius Suharyo Hardjoatmodjo

Ignatius Suharyo Hardjoatmodjo (ur. 9 lipca 1950 w Sedayu) – indonezyjski duchowny katolicki, były arcybiskup Semarang, arcybiskup Dżakarty i ordynariusz wojskowy Indonezji, kardynał od 2019.
Życiorys.
Święcenia kapłańskie przyjął 26 stycznia 1976. W kwietniu 1997 został mianowany arcybiskupem Semarang, sakrę biskupią otrzymał 22 sierpnia 1997 z rąk swojego poprzednika, kardynała Juliusa Darmaatmadji, który przeszedł na stolicę arcybiskupią Dżakarta. Jednym ze współkonsekratorów był nuncjusz apostolski w Indonezji, Pietro Sambi.
W styczniu 2006 został dodatkowo ordynariuszem wojskowym Indonezji.
28 czerwca 2010 Benedykt XVI mianował go arcybiskupem Dżakarty.
Od 2012 jest przewodniczącym Konferencji Episkopatu Indonezji.
1 września 2019 podczas modlitwy Anioł Pański papież Franciszek ogłosił, że mianował go kardynałem. Na konsystorzu 5 października 2019 został kreowany kardynałem prezbiterem, z tytułem Spirito Santo alla Ferratella.

</doc>
<doc id="340838" url="https://pl.wikipedia.org/wiki?curid=340838" title="Wilcze Gardło (Gliwice)">
Wilcze Gardło (Gliwice)

Wilcze Gardło – dzielnica miasta Gliwice od 1975 roku.
Informacje ogólne.
Jest najmniejszą dzielnicą miasta, w której dominuje typowo willowe budownictwo.
W dzielnicy znajdują się Przedszkole Niepubliczne „Słoneczko” oraz Szkoła Podstawowa nr 2.
W strukturze kościoła rzymskokatolickiego osiedle należy do parafii św. Bartłomieja w Smolnicy.
Zapis z 1946 roku: ""Jest to osiedle, wybudowane przez niemców w latach 1937—1941 pod nazwą „Dankopfersiedlung der S. A. — Glaubenstadt". Miejscowość ta posiada 290 domów mieszkalnych, rozmieszczonych przy 12 ulicach z dużym placem rynkowym w pośrodku. Całe osiedle ma charakter czysto mieszkalny i nie posiada żadnych gospodarstw rolnych. Osiedle jako takie na mapach nie jest dotąd wykazane. Według materiałów katastralnych teren pod osiedle wydzielony został z północnej części miejscowości Smolnica i graniczy od zachodu z Sośnicowicami, a od północy z Ostropą. Nazwa polska „Wilcze Gardło" pochodzi stąd, że ludność miejscowa od dawna teren obecnego osiedla tak nazywała"".
Historia.
Wilcze Gardło zostało zaprojektowane przez Rudolfa Fischera, niemieckiego architekta z Bytomia. Zostało wybudowane w latach 1937–1941 przez Niemców, na terenie podmokłego lasku należącego do wsi Smolnica (niem. "Smolnitz" do 1936 i "Eichenkamp" w latach 1936–1945), nazywanego Wilkiem (źródła potoku Rzyketka). Osiedle było przeznaczone do zamieszkania przede wszystkim przez funkcjonariuszy NSDAP, członków SA i SS. Kamień węgielny pod jego budowę położył w 1937 r. osobiście szef sztabu SA Viktor Lutze. Pierwsze rodziny członków SA wprowadziły się tu w 1940 r. Budowę osiedla kończyli jeńcy angielscy i francuscy, zakwaterowani w specjalnie postawionym baraku.
1 kwietnia 1941 roku osiedle stało się samodzielną jednostką administracyjną, a robocza nazwa osiedla "SA-Siedlung Eichenkamp" została zmieniona na "Glaubenstadt" (Wierne Miasto), wraz z wydzieleniem obszaru lokacyjnego o powierzchni 63,7353 ha. W 1945 roku osiedle nazwano „Wilcze Gardło” (autor nazwy nieznany), chociaż nadal jest potocznie używana przez część mieszkańców osiedla i okolicznych wsi nazwa „Wilk”. W roku 1939 osiedle liczyło 26 mieszkańców.
Po wojnie zamieszkali tu w dużej części reemigranci z Lotaryngii, którzy przybyli w latach 1947–1948, oraz rodziny górnicze z okolicznych wsi. Od 1952 do 1975 roku Wilcze Gardło było samodzielną jednostką administracyjną w ramach powiatu gliwickiego. Było również najmniejszą gminą w Polsce, na dodatek korzystającą z tych samych praw administracyjnych co miasta wydzielone. Na początku lat 70. osiedle brało udział w ogólnopolskich konkursach czystości, zajmując pierwsze miejsca. Pieniądze z nagród wykorzystano między innymi do wybetonowania szutrowych ulic. Po reformie administracyjnej w 1975 roku zostało przyłączone do Gliwic. W roku 1961 liczyło 1653 mieszkańców, a dziewięć lat później 1559. W latach siedemdziesiątych osiedlowe domki jednorodzinne, do tej pory podlegające Administracji Domów Mieszkalnych, zostały sprzedane, głównie dotychczasowym mieszkańcom (prawo pierwokupu).
W 1962 roku w lasku położonym na południe od dzielnicy został założony cmentarz komunalny.
Architektura.
Osiedle zostało zaprojektowane na wzór starogermańskiej wioski. Na osi głównej drogi dojazdowej do osiedla (obecna ul. Traktorzystów) zaprojektowano reprezentacyjny Dom Wspólnoty ("Gemeinschaftshaus"), pełniący też funkcję budynku bramnego. Za bramą znajdował się rynek (obecny plac Jaśminu), którego pierzeje tworzą budynki wielorodzinne z lokalami usługowymi na parterze. Zamknięciem całego założenia jest budynek szkoły z boiskiem, który otaczają kolejne pierścienie domów jednorodzinnych.
Podstawowy typ zabudowy to niewielkie, dwukondygnacyjne domy wolnostojące (rzadziej bliźniacze), sytuowane na działkach o średniej powierzchni około 1300 m². Osiedle nie zostało ostatecznie ukończone według oryginalnych planów.
Obecnie zurbanizowany obszar zajmowany przez osiedle powiększa się z powodu rozbudowy przyległej do niego północnej części Smolnicy (leżącej na terenie sąsiedniej gminy Sośnicowice).
Inne obiekty.
W zachodniej części lasku położonego w południowej części osiedla zlokalizowano ujęcie wody pitnej dla osiedla, z własną pompownią, ulokowaną w budynku podobnym do typowego domku na osiedlu. Pompownia ta została uruchomiona kilka lat po zakończeniu wojny, choć prawdopodobnie pracowała już w czasie wojny. Ujęcie wody obecnie jest połączone z siecią wodociągową Gliwic. W lasku tym znajdują się dwa źródła potoku Rzykietka, obmurowane w sposób umożliwiający łatwe pobieranie wody przez mieszkańców w przypadku awarii wodociągu.
W południowej części lasku były strzelnice, z których mniejszą używano podczas ćwiczeń osiedlowego oddziału samoobrony jeszcze w latach 70. XX wieku. Na obecność strzelnic wskazują obecnie wały ziemne. Jeszcze bardziej na południe od strzelnic, w jarze potoku Rzykietka, miało powstać kąpielisko. Na zachód od planowanego kąpieliska można zobaczyć ruiny osiedlowego szamba, do którego spływały ścieki z budynków użyteczności publicznej osiedla i domów wielorodzinnych. Ścieki z domków jednorodzinnych na ogół były kierowane do rowów znajdujących się na granicy posesji położonych przy sąsiednich ulicach.
W środkowej części tego lasku, na polanie, znajdowało się boisko, które pod koniec lat 70. XX wieku zostało zalesione.

</doc>
<doc id="340839" url="https://pl.wikipedia.org/wiki?curid=340839" title="Puchoni">
Puchoni



</doc>
<doc id="340843" url="https://pl.wikipedia.org/wiki?curid=340843" title="Grzybica owłosionej skóry głowy">
Grzybica owłosionej skóry głowy

Grzybice owłosionej skóry głowy ("tinea capitis") – grupa grzybic, obejmujących skórę głowy.
Do grzybic skóry głowy należą:

</doc>
<doc id="340847" url="https://pl.wikipedia.org/wiki?curid=340847" title="Dryf kontynentów">
Dryf kontynentów



</doc>
<doc id="340853" url="https://pl.wikipedia.org/wiki?curid=340853" title="Waldemar Wolter">
Waldemar Wolter

Waldemar Wolter (ur. 19 maja 1908, zm. 28 maja 1947 w Landsberg am Lech) – zbrodniarz hitlerowski, jeden z lekarzy SS pełniących służbę w niemieckich obozach koncentracyjnych oraz SS-Sturmbannführer.
Życiorys.
Doktor medycyny oraz członek NSDAP i SS. Służbę w obozach koncentracyjnych rozpoczął w Dachau. Następnie od 1941 pełnił funkcję lekarza obozowego kolejno w: Buchenwaldzie, Hinzert, Hertogenbosch i Sachsenhausen. Wreszcie w 1944 Wolter znalazł się w Mauthausen-Gusen. Brał udział w zabijaniu i maltretowaniu więźniów wspomnianych obozów, m.in. w Mauthausen dokonywał selekcji, posyłając niezdolnych do pracy do komór gazowych.
W 1946 stanął przed amerykańskim Trybunałem Wojskowym, który w procesie załogi Mauthausen-Gusen (US vs. Johann Altfuldisch i inni) osądził zbrodnie popełnione w obozie. 13 maja 1946 Wolter skazany został na śmierć przez powieszenie. Wyrok wykonano w więzieniu Landsberg 28 maja 1947.

</doc>
<doc id="340857" url="https://pl.wikipedia.org/wiki?curid=340857" title="Czajka (ujednoznacznienie)">
Czajka (ujednoznacznienie)

Osoby o nazwisku Czajka
Z języka rosyjskiego

</doc>
<doc id="340859" url="https://pl.wikipedia.org/wiki?curid=340859" title="Kocanki">
Kocanki

Kocanki ("Helichrysum" Mill.) – rodzaj roślin z rodziny astrowatych. Obejmuje ponad 500 gatunków. Rośliny te występują na Starym Świecie, głównie na obszarach o ciepłym klimacie – w południowej Afryce (w Kraju Przylądkowym rośnie 85 gatunków, w tym 35 endemitów), w basenie Morza Śródziemnego, w zachodniej i środkowej Azji oraz w Nowej Zelandii. Poza kontynentami amerykańskimi, gdzie kocanki występują tylko jako introdukowane, brak przedstawicieli tego rodzaju w północnej Europie i znacznej części wschodniej Azji. W Europie rośnie 5 gatunków, przy czym w Polsce obecny w naturze jest tylko jeden gatunek – kocanki piaskowe "H. arenarium". 
Rośliny z tego rodzaju zasiedlają siedliska suche i słoneczne, często górskie. Liczne gatunki uprawiane są jako rośliny ozdobne, niektóre wykorzystywane są także jako lecznicze, do zaparzania napojów.
Systematyka.
Rodzaj z plemienia "Gnaphalieae" w podrodzinie "Asteroideae" z rodziny astrowatych "Asteraceae".
Zastosowanie i uprawa.
Niektóre gatunki są uprawiane jako rośliny ozdobne (często nie tyle dla kwiatów, co dla efektownie, biało lub szaro zabarwionych pędów) lub lecznicze. Nadają się na rabaty kwiatowe, szczególnie w ogrodach skalnych. W Polsce ze względu na klimat są uprawiane jako rośliny jednoroczne. 
Do częściej uprawianych należą: "Helichrysum forskahlii", kocanki włochate "Helichrysum petiolare", kocanki włoskie "Helichrysum italicum", kocanki wspaniałe "Helichrysum splendidum".
Kocanki z reguły wymagają żwirowatego, przepuszczalnego i niezbyt żyznego podłoża oraz słonecznego stanowiska. Rozmnaża się je z nasion, sadzonek pędowych lub przez podział kłączy.

</doc>
<doc id="340865" url="https://pl.wikipedia.org/wiki?curid=340865" title="Stenobiont">
Stenobiont



</doc>
<doc id="340866" url="https://pl.wikipedia.org/wiki?curid=340866" title="Mroczkowice (województwo dolnośląskie)">
Mroczkowice (województwo dolnośląskie)

Mroczkowice (niem. "Egelsdorf") – wieś w Polsce, położona w województwie dolnośląskim, w powiecie lwóweckim, w gminie Mirsk.
Położenie.
Mroczkowice to duża wieś o długości około 2,4 km leżąca na Pogórzu Izerskim, w południowej części Kotliny Mirskiej, na lewym brzegu Kwisy, na wysokości około 360–395 m n.p.m.
Podział administracyjny.
W latach 1954–1959 wieś należała i była siedzibą władz gromady Mroczkowice, po jej zniesieniu w gromadzie Krobica. W latach 1975–1998 miejscowość położona była w województwie jeleniogórskim.
Historia.
Mroczkowice, mimo przejścia Okręgu Kwisy w 1346 roku pod panowanie czeskie, pozostały przy Śląsku. W 1557 roku osiedlono tu górników zatrudnionych w Gierczynie. Ze względu na położenie nad Kwisą wieś wielokrotnie cierpiała z powodu powodzi. W XVIII i XIX wieku czynna tu była fabryka papieru. W 1825 roku było tu 98 domów,szkoła ewangelicka z nauczycielem i młyn papierniczy, a wśród mieszkańców było 2 szmuklerzy i 2 tkaczy lnu. W 1840 roku liczb domów wzrosła do 115, pracował tu młyn papierniczy, cegielnia, 4 szynki, 18 warsztatów bawełnianych i 4 lniane. W 1909 roku przez Mroczkowice przeprowadzono linię kolejową z Mirska do Świeradowa-Zdroju, co jednak nie ożywiło miejscowości.&lt;br&gt;
Po 1945 roku nie zaszły większe zmiany, wieś nieco się wyludniła. W latach 1945–1947 Mroczkowice nosiły nazwę "Genin". W latach 80. XX wieku zlikwidowano linię kolejową. W 1988 roku było tu 51 indywidualnych gospodarstw rolnych.
Demografia.
W połowie roku 2000 ludność wsi liczyła 284 osoby. Według Narodowego Spisu Powszechnego (III 2011 r.) posiadała 287 mieszkańców.
Szlaki turystyczne.
Przez Mroczkowice przechodzi szlak turystyczny:
Sport.
Na granicy Mroczkowic i Orłowic znajduje się boisko klubu piłkarskiego "Żubr Mroczkowice" (zał. w roku 1966), grającego w klasie B grupy jeleniogórskiej III. W sezonie 2006/2007 klub zajął 3. miejsce. Po zakończeniu sezonu klub zmienił nazwę na "Kwisa Mroczkowice". Sezon 2007/2008 zespół ten zakończył na 2. pozycji (najlepszy wynik w historii klubu), tuż za "LZS Radostów".

</doc>
<doc id="340870" url="https://pl.wikipedia.org/wiki?curid=340870" title="Wszechwładza faraona">
Wszechwładza faraona



</doc>
<doc id="340871" url="https://pl.wikipedia.org/wiki?curid=340871" title="Krobica">
Krobica

Krobica (niem. "Krobsdorf") – wieś w Polsce, w województwie dolnośląskim, w powiecie lwóweckim, w gminie Mirsk, nad Kwisą. Jest ona wsią rolniczą. Przez Krobicę oprócz Kwisy przepływa też Krobicki Potok.
Położenie.
Wieś jest położona w województwie dolnośląskim, w powiecie lwóweckim, w gminie Mirsk, u podnóża Grzbietu Kamienickiego, na prawym brzegu Kwisy, u jej wylotu do Kotliny Mirska na wysokości 390–430 m n.p.m., częściowo w Górach Izerskich, a częściowo na Pogórzu Izerskim (w Kotlinie Mirskiej).
Demografia.
Krobica w połowie roku 2000 liczyła 331 osób. Według Narodowego Spisu Powszechnego (2011-03) posiadała 329 mieszkańców.
Podział administracyjny.
W latach 1954–1972 wieś należała i była siedzibą władz gromady Krobica. W latach 1975–1998 miejscowość położona była w województwie jeleniogórskim.
Turystyka.
Przy drodze w kierunku miejscowości Kotlina znajduje się Geopark. Udostępniona w 2013 roku podziemna trasa turystyczna składająca się z połączonych sztolni nieczynnych XVIII-wiecznych kopalni cyny i kobaltu św. Jana i św. Leopolda.

</doc>
<doc id="340873" url="https://pl.wikipedia.org/wiki?curid=340873" title="Droga ekspresowa R1 (Słowacja)">
Droga ekspresowa R1 (Słowacja)

Droga ekspresowa R1 (słow. "rýchlostná cesta R1") - droga ekspresowa w zachodniej i środkowej Słowacji. Rozpoczyna się w Trnawie przed węzłem z autostradą D1 i prowadzi przez Nitrę, Zwoleń do Bańskiej Bystrzycy. Planowane jest przedłużenie do Rużomberka. Pomiędzy Nitrą a Bańską Bystrzycą biegnie doliną rzeki Hron.
Ukończone odcinki:

</doc>
<doc id="340883" url="https://pl.wikipedia.org/wiki?curid=340883" title="Budkowice">
Budkowice

Miejscowości w Polsce:

</doc>
<doc id="340888" url="https://pl.wikipedia.org/wiki?curid=340888" title="Karabin maszynowy Typ 62">
Karabin maszynowy Typ 62

Typ 62 (Model 62, M62, Type 62) – japoński uniwersalny karabin maszynowy.
Historia.
W latach 50. XX wieku Japońskie Siły Samoobrony były uzbrojone w broń dostarczoną przez USA. W 1956 roku ogłoszono konkurs na nowy karabin maszynowy, następcę ckm-ów M1917 i M1919 kalibru 30-06 US.
W 1962 roku do uzbrojenia przyjęto skonstruowany w firmie Sumimoto Heavy Industries ukm Model 62 (przed przyjęciem do uzbrojenia używana była nazwa Model 9M). Model 62 jest zasilany standardową amunicją 7,62 × 51 mm NATO, ale może strzelać także jej wersją elaborowaną mniejszą ilością prochu bezdymnego (przeznaczoną do zasilania karabinów automatycznych Typ 64).
W 1974 roku do uzbrojenia wprowadzono wersję Typ 62, czołgowy karabin maszynowy Typ 74. Jest on wyposażony w cięższą lufę, elektrospust i posiada mechanizm zmiany szybkostrzelności (szybkostrzelność 700 lub 1000 strz/min). Zmieniono także konstrukcję regulatora gazowego. Ponieważ przewidywano możliwość demontażu karabinu maszynowego Model 74 i użycia go poza czołgiem (na podstawie trójnożnej) zachowano mechaniczne przyrządy celownicze (muszkę przeniesiono obsadę lufy).
Karabin maszynowy Model 62 nie był eksportowany i jest używany wyłącznie przez armię japońską.
Opis.
Typ 62 jest bronią samoczynną. Zasada działania oparta o odprowadzanie części gazów prochowych przez boczny otwór lufy, z krótkim ruchem tłoka gazowego. Broń wyposażona jest w regulator gazowy. Typ 62 strzela z zamka otwartego. Zamek ryglowany przez przekoszenie w płaszczyźnie pionowej przedniej części zamka (jedyna znana broń z tak rozwiązanym mechanizmem ryglowym). Wyciąg sprężynujący znajduje się w zamku, rolę wyrzutnika pełnią występy komory zamkowej (łuski wyrzucane są do dołu). Mechanizm uderzeniowy bijnikowy z iglicą zamocowaną w gnieździe suwadła. Mechanizm spustowy tylko do ognia ciągłego. Bezpiecznik nastawny, włączony bezpiecznik unieruchamia zaczep suwadła.
Typ 62 jest bronią zasilaną przy pomocy standardowej natowskiej taśmy M13. Zasilanie lewostronne, donośnik przesuwakowy napędzany przez zamek, taśma przesuwa się przy odrzucie.
Lufa ciężka, szybkowymienna, użebrowana, zakończona tłumikiem płomienia. Do lufy przymocowana jest komora gazowa z regulatorem gazowym i podstawą muszki.
Typ 62 wyposażony jest w łoże, chwyt pistoletowy i transportowy, oraz dwójnóg. Dwójnóg o regulowanej wysokości, mocowany do rury gazowej (za komorą gazową). Kolba stała z oporą naramienną. Przyrządy celownicze mechaniczne (celownik ramkowy). Przed celownikiem mechanicznym znajduje się szyna umożliwiająca montaż celownika optycznego lub peryskopowego.
W wersji ckm, Typ 62 jest montowany na zmodernizowanym trójnogu M2.

</doc>
<doc id="340890" url="https://pl.wikipedia.org/wiki?curid=340890" title="Latynizm">
Latynizm

Latynizm (od „łaciński”) – zapożyczenie z łaciny, zwykle w postaci wyrazu, frazy lub konstrukcji składniowej, rzadziej innego elementu (np. przyrostków typu "-acja", "-tor").
W językach współczesnych latynizmy i pseudolatynizmy (czyli wyrazy tworzone obecnie z wykorzystaniem morfemów łacińskich) są bardzo liczne i cechują się dużą produktywnością w międzynarodowej terminologii naukowej i technicznej.
Latynizmy w języku polskim.
Najwcześniejsze latynizmy polskie odnosiły się do terminologii kościelnej. Zapożyczenia spoza tego obszaru pojawiają się dopiero w XIV i XV wieku i są to przede wszystkim określenia lekarskie i botaniczne (np. "kryształ", "migdały"), jak również związane ze szkołą i pracą umysłową (np. "atrament", "rejestr").
W XV i XVI wieku pojawiają się latynizmy z zakresu ustroju państwowego (np. "akt"), sądownictwa (np. "apelacja"), architektury (np. "kolumna"). Liczne nowe zapożyczenia tego typu – zarówno wyrazowe, jak i składniowe – zaobserwować można w XVII i XVIII wieku, co ma związek z rozpowszechnieniem się nauki szkolnej wśród młodzieży szlacheckiej. Mimo późniejszych prób usuwania latynizmów z języka polskiego ich liczbę ocenia się na wiele setek.
Przykładowe latynizmy występujące we współczesnym języku polskim:

</doc>
<doc id="340906" url="https://pl.wikipedia.org/wiki?curid=340906" title="Zar'roc">
Zar'roc



</doc>
<doc id="340907" url="https://pl.wikipedia.org/wiki?curid=340907" title="Honeypot">
Honeypot

Honeypot – pułapka mająca na celu wykrycie prób nieautoryzowanego użycia systemu czy pozyskania danych. Najczęściej składa się z komputera, danych i wyodrębnionego obszaru sieci lokalnej, które udają prawdziwą sieć, lecz są odizolowane od niej i odpowiednio zabezpieczone. Konstrukcja ta z zewnątrz wygląda jakby zawierała informacje lub zasób, który mógłby być potencjalnym celem cyberprzestępcy. Systemy honeypot działają najczęściej pod kontrolą specjalistycznego oprogramowania.
Istnieją zaawansowane wersje honeypotów przeznaczone dla ogromnych sieci będących własnością wielkich ISP, jak również w miarę proste systemy nadające się doskonale do ochrony małej sieci firmowej lub domowej. Te ostatnie mogą być z powodzeniem zainstalowane na dedykowanym domowym komputerze.
Rodzaje honeypotów.
Istnieją dwa główne typy honeypotów:
Zasoby niskiej interakcji są łatwiejsze w zarządzaniu i monitorowaniu, ale nie odwzorowują rozległego środowiska. Natomiast te wysokiej interakcji dają duże możliwości monitorowanego działania atakującemu, ale trudniej nimi zarządzać.
Zalety, ale też ryzyko stosowania.
Zaletami stosowania pułapek honeypot są m.in.:
Zasób-pułapka zawsze powinien być odpowiednio odizolowany. Nie można jednak całkowicie wykluczyć sytuacji wykrycia. Atakujący wtedy orientuje się, że jest w piaskownicy (ang. sandbox), a nie na prawdziwym systemie.

</doc>
<doc id="340911" url="https://pl.wikipedia.org/wiki?curid=340911" title="Ferdynand II Aragoński">
Ferdynand II Aragoński



</doc>
<doc id="340927" url="https://pl.wikipedia.org/wiki?curid=340927" title="Droga ekspresowa R2 (Słowacja)">
Droga ekspresowa R2 (Słowacja)

Droga ekspresowa R2 (słow. "rýchlostná cesta R2") – projektowana słowacka droga ekspresowa przebiegająca równoleżnikowo pomiędzy granicą z Czechami (kontynuacja w kier. Uherské Hradiště) koło Trenczyna na zachodzie a Koszycami na wschodzie kraju. Na odcinku Żar nad Hronem – Zwoleń jej przebieg pokryje się z trasą dróg ekspresowych R1 i R3.
Zbudowane odcinki (bez pokrywających się z R1 i R3), jedna jezdnia:

</doc>
<doc id="340928" url="https://pl.wikipedia.org/wiki?curid=340928" title="Droga ekspresowa R3 (Słowacja)">
Droga ekspresowa R3 (Słowacja)

Droga ekspresowa R3 (słow. "rýchlostná cesta R3") - projektowana słowacka droga ekspresowa przebiegająca południkowo pomiędzy granicą z Węgrami koło miejscowości Šahy na południu a granicą z Polską koło miejscowości Trstená na północy kraju. 
Na odcinku Zvolen - Žiar nad Hronom (ok. 20 km) jej przebieg pokryje się z trasą dróg ekspresowych R1 i R2 natomiast w okolicy Martina na krótkim odcinku poprowadzi autostradą D1. 
Odcinki istniejące: 
- Horna Lehota- Oravsky Podzamok: 6,5 km, jedna jezdnia, otwarta w listopadzie 2007 r. 
- obwodnica Trsteny: 7,2 km, jedna jezdnia, otwarta w październiku 2010 r.
- obwodnica miejscowościi Horná Štubňa. 4,3 km, jedna jezdnia, otwarta w listopadzie 2010 r.
Wybudowany został też 2-jezdniowy odcinek 1,7 km w mieście Martin, który tymczasowo jest najkrótszym łącznikiem miasta z autostradą D1. Otwarto go w czerwcu 2015 roku.
W przygotowaniach do budowy jest 1-jezdniowy odcinek Tvrdosin- Nizna, będący obwodnicą Twardoszyna: 5,2 km, planowane otwarcie w 2018 r.

</doc>
<doc id="340930" url="https://pl.wikipedia.org/wiki?curid=340930" title="R2">
R2



</doc>
<doc id="340935" url="https://pl.wikipedia.org/wiki?curid=340935" title="R1">
R1



</doc>
<doc id="340937" url="https://pl.wikipedia.org/wiki?curid=340937" title="Środkowy (piłka siatkowa)">
Środkowy (piłka siatkowa)

Środkowy (ang. "middle blocker, middle hitter") – pozycja na boisku w siatkówce. Głównym zadaniem zawodnika jest blokowanie ataków przeciwnika oraz atak z pierwszego tempa (popularnej "krótkiej"). Jest to bardzo specyficzna pozycja, na której w zawodowej siatkówce grają zazwyczaj zawodnicy najwyżsi na boisku.
Środkowy dołącza do bloku na skrzydłach, zazwyczaj nie gra w obronie, jest zwykle zmieniany przez libero, co nie jest zaliczane do zmian regulaminowych. Środkowy zmienia libero, kiedy libero będzie przechodzić z pozycji 5. na pozycję 4. (patrz rotacja w artykule Piłka siatkowa). W 1. linii środkowy zawsze zmienia się z zawodnikiem na pozycji 3., wyjątek stanowi sytuacja, kiedy środkowy stoi już na pozycji 3. Środkowy schodzi z boiska w momencie utraty jego serwisów i zmienia go libero.

</doc>
<doc id="340938" url="https://pl.wikipedia.org/wiki?curid=340938" title="George Robertson (baron)">
George Robertson (baron)

George Islay MacNeill Robertson, "baron Robertson of Port Ellen" (ur. 12 kwietnia 1946 w Port Ellen) – szkocki polityk, minister obrony, sekretarz generalny NATO, członek Partii Pracy.
Życiorys.
Jest synem policjanta, wykształcenie odebrał w Dunoon Grammar School oraz na uniwersytecie w Dundee, który ukończył w 1968 z tytułem magistra ekonomii. 1 czerwca 1970 poślubił swoją żonę Sandrę i ma z nią troje dzieci – Malcoma, Martina i Rachel. W latach 1968–1978 był urzędnikiem General, Municipal and Boilermakers' Union odpowiedzialnym za szkocką whisky.
W 1978 dostał się do Izby Gmin po wyborach uzupełniających w okręgu Hamilton. Od 1997 do 1999 reprezentował okręg wyborczy Hamilton South. W 1979 był krótko parlamentarnym prywatnym sekretarzem ministra służby socjalnej. Po dojściu konserwatystów do władzy w 1979 Robertson został mówcą opozycji najpierw ds. Szkocji, później obrony, a w latach 1982–1983 spraw zagranicznych. Później został głównym mówcą na tematy europejskie. W latach 1993–1997 był głównym mówcą opozycji ds. Szkocji.
Po zwycięstwie laburzystów w wyborach 1997 Robertson został ministrem obrony i członkiem Tajnej Rady. Pozostał na tym stanowisku do października 1999. W sierpniu tego roku został wybrany sekretarzem generalnym NATO. 24 sierpnia 1999 otrzymał dożywotni tytuł parowski „barona Robertson of Port Ellen”. Sekretarzem generalnym NATO był do stycznia 2004.
Robertson był również przewodniczącym Partii Pracy w Szkocji, wiceprzewodniczącym Westminsterskiej Fundacji na rzecz Demokracji, wiceprzewodniczącym Rady Brytyjskiego, wiceprzewodniczącym Centrum Brytyjsko-Rosyjskiego, członkiem Rady Królewskiego Instytutu Spraw Międzynarodowych (obecnie jest jego przewodniczącym), członkiem Pilgrims Society, gubernatorem Ditchley Foundation, mężem zaufania 21st Century Trust i patronem British-American Project.
30 listopada 2004 został kawalerem Orderu Ostu. 12 listopada 2003 otrzymał prezydencki Medal Wolności (Stany Zjednoczone). Jest również kawalerem Krzyża Wielkiego holenderskiego Orderu Oranje Nassau (8 września 2003), Krzyża Wielkiego Orderu św. Michała i św. Jerzego (2003), Krzyża Wielkiego Orderu Gwiazdy Rumunii (2000), Krzyża Wielkiego niemieckiego Orderu Zasługi (1991), Krzyża Wielkiego Orderu Zasługi Rzeczypospolitej Polskiej (2003) oraz członkiem Królewskiego Towarzystwa Sztuk i Królewskiego Towarzystwa Edynburskiego.

</doc>
<doc id="340939" url="https://pl.wikipedia.org/wiki?curid=340939" title="Tartessos">
Tartessos

Tartessos – w starożytności region na południu Półwyspu Iberyjskiego (Andaluzja) oraz port leżący za Cieśniną Gibraltarską, przy ujściu rzeki Gwadalkiwir (w starożytności "Betis"). Miasto nie zostało jak dotąd zlokalizowane, choć niektórzy badacze utożsamiają Tartessos z kolonią fenicką – "Gades" (dzisiejszy Kadyks), czasami identyfikowane również z "Tarszisz" ze Starego Testamentu. Sławne z bogactw, centrum handlu cyną, miedzią, srebrem i złotem, częściowo pochodzącym z północno-wschodniej Hiszpanii. Istnieją hipotezy, że tamtejsi żeglarze pływali w celach handlowych do Wysp Brytyjskich (ściślej Kornwalii – handel cyną). Tartessos zostało założone pod koniec II tysiąclecia p.n.e. Mieszkańcy handlowali z Kartaginą, utrzymywali również kontakt z Grekami. Największy rozkwit tej kultury wypada na lata 750 – 600 p.n.e., wtedy to pojawiło się ich własne pismo – którego jednak nie udało się odczytać - doszło też zapewne do wykształcenia się struktur politycznych (Herodot wymienia króla Tartessosu z VII – VI wieku). Miasto upadło w VI wieku p.n.e. na skutek wielu czynników, z których najważniejsze to:
Ciekawostką jest, iż niektórzy (m.in. niemiecki badacz starożytności Adolf Schulten) utożsamiają Tartessos z mityczną
Atlantydą.

</doc>
<doc id="340942" url="https://pl.wikipedia.org/wiki?curid=340942" title="Furkot">
Furkot

Furkot (słow. "Furkotský štít", węg. "Furkota-csúcs", niem. "Furkotaspitze") – szczyt o wysokości 2402 m n.p.m. (według wcześniejszych pomiarów 2404 lub 2405 m) w bocznej grani Tatr Wysokich, w tzw. głównej grani odnogi Krywania.
Jest to szczyt zwornikowy położony pomiędzy Hrubym Wierchem ("Hrubý vrch") a Ostrą ("Ostrá"), od której oddziela go Furkotna Przełęcz ("Furkotské sedlo"). W kierunku południowo-wschodnim od Furkotu odchodzi boczna grań oddzielająca Dolinę Młynicką od Doliny Furkotnej, tzw. Grań Soliska ("hrebeň Soliska"), od której oddziela go Bystry Przechód ("Bystré sedlo"). Najbliższymi turniami w tej grani są Bystre Czuby. W grani łączącej Furkot z Hrubym Wierchem znajduje się płytka Furkotna Przehyba ("Furkotská priehyba").
Zachodnia ściana Furkotu (ok. 150 m wysokości) opada w kierunku doliny Niewcyrki.
Pochodzenie nazwy Furkotu i sąsiednich obiektów, np. Doliny Furkotnej, nie jest znane. Według J. Mihalika ma ona genezę celtycką – przywołuje on Tacyta wspominającego o fakcie, że celtyccy niewolnicy pracujący przy rudach żelaza w Karpatach słowem „furka” określali szczyty o ostrych kształtach. Takie pochodzenie miałoby też zastosowanie do Furkaski w Tatrach Zachodnich. Według Ivana Bohuša bardziej prawdopodobne jest, że nazwy te mają źródło w określeniu „furkotać”, dotyczącym odgłosu wydającego przez potoki (w tym przypadku Furkotny Potok) na kamieniach. Tego typu nazwy dotyczą jednak jedynie dwóch punktów w Tatrach, podczas gdy woda płynie wszędzie w podobny sposób.
Na szczyt nie prowadzi żaden znakowany szlak turystyczny, jedynie w pobliżu (przez Bystrą Ławkę) przebiega oznaczona kolorem żółtym trasa z Doliny Młynickiej do Furkotnej. Drogi prowadzące na szczyt były znane od dawna koziarzom. Na szczycie prowadzono także, już przed 1880 r., pomiary kartograficzne. Pierwsze odnotowane wejście – Kazimierz Przerwa-Tetmajer, Tadeusz Boy-Żeleński z polskimi przewodnikami około 1889–1893 r.; zimą – E. Baur, Alfred Martin, H. Schäfer 4 stycznia 1906 r.
Furkot jest łatwo dostępny z Bystrego Przechodu, dlatego często jest odwiedzany przez turystów. Panorama ze szczytu obejmuje większość ważnych szczytów tatrzańskich.

</doc>
<doc id="340948" url="https://pl.wikipedia.org/wiki?curid=340948" title="Włodzimierz Steyer">
Włodzimierz Steyer

Włodzimierz Steyer, ps. "Brunon Dzimicz" (ur. 15 lipca 1892 w Montrealu, zm. 15 września 1957 w Gdańsku) – polski kontradmirał i morski oficer pokładowy okrętów nawodnych. Podczas I wojny światowej pływał na jednostkach Carskiej Marynarki Wojennej Rosji. Następnie przybył do odrodzonej Polski i wstąpił do Marynarki Wojennej, w której służył do 1950 roku. Dowodził wieloma okrętami, dywizjonem szkolnym i dywizjonem kontrtorpedowców. W trakcie kampanii wrześniowej w 1939 roku kierował obroną Półwyspu Helskiego, jako dowódca Rejonu Umocnionego Hel. Po II wojnie światowej był dowódcą Marynarki Wojennej.
Służba wojskowa.
Włodzimierz Brunon Steyer urodził się 15 lipca 1892 w Montrealu. Szybko po urodzeniu się Włodzimierza jego rodzice, Włodzimierz i Tekla z Witołd-Aleksandrowiczów przenieśli się do Petersburga. W 1913 roku ukończył w Petersburgu Korpus Morski i kurs artylerii morskiej. Był również absolwentem École des Officiers Canonniers (szkoły oficerów artyleryjskich) w Tulonie z 1926 roku. W 1913 roku został zaokrętowany na rosyjskim krążowniku „Askold”, jako młodszy oficer artylerii. Wziął na nim udział w I wojnie światowej, uczestnicząc w działaniach wojennych na Morzu Śródziemnym i forsowaniu Dardaneli. Od 1917 roku, po ranieniu odłamkiem pocisku artyleryjskiego dalszą służbę pełnił w Finlandii, a także w eskadrze murmańskiej.
Pod koniec 1919 roku zgłosił się do Wojska Polskiego i otrzymał przydział na zastępcę komendanta Portu Wojennego Modlin. W 1920 roku sformował, jako dowódca III Batalion Morski, z którym wyruszył na front wojny polsko-bolszewickiej. Batalion nie wziął udziału w walkach i powrócił do Torunia, gdzie nastąpiło jego rozformowanie. Od 1921 do 1922 roku był dyrektorem nauk I Tymczasowych Kursów Instruktorskich dla Oficerów, a następnie pływał z podchorążymi jako dowódca ORP „Generał Haller”. W 1924 roku został dowódcą ORP „Komendant Piłsudski”, a dwa lata później dowódcą ORP „Mazur”. Z dniem 20 listopada 1926 roku przeniesiony na własną prośbę w stan spoczynku na okres 6 miesięcy. Pływał jako starszy oficer na s/s „Wilno”. Z dniem 20.06.1927 roku został powołany ze stanu nieczynnego na stanowisko kierownika Samodzielnego Referatu Artylerii i Uzbrojenia Kierownictwa Marynarki Wojennej w Warszawie. Kolejnymi stanowiskami jakie zajmował były: zastępca dowódcy i dowódca ORP „Bałtyk”, dowódca ORP „Mazur”, wykładowca artylerii na kursie aplikacyjnym oraz przewodniczącego komisji odbioru okrętów we Francji. W 1930 roku został dowódcą Dywizjonu Szkolnego. W okresie od 14 kwietnia 1933 roku do 1 czerwca 1935 roku dowodził Dywizjonem Kontrtorpedowców. W latach 1935-1936 był komendantem Centrum Wyszkolenia Specjalistów Floty w Gdyni, a następnie pełnił funkcję komendanta Portu Wojennego Gdynia. W tym czasie przewodniczył komisjom odbioru minowców oraz ORP „Grom”, ORP „Gryf” i ORP „Błyskawica”.
Od 1937 roku dowodził Rejonem Umocnionym Hel. W 1939 roku uczestniczył w pracach komisji badającej przyczyny awarii na ORP „Grom”. Od 1 września do 1 października 1939 roku współdowodził obroną Półwyspu Helskiego. 1 października uczestniczył w odprawie u dowódcy Floty kontradmirała Józefa Unruga, na której podjęto decyzję kapitulacji. 2 października na Helu wraz z dowódcą Morskiej Obrony Wybrzeża komandorem Stefanem Frankowskim spotkał się z dowódcą niemieckich sił morskich na Zatokę Gdańską kontradmirałem Hubertem Schmundtem. Po kapitulacji zwrócił się do marynarzy i żołnierzy: "Bądźcie przygotowani na długą niewolę. Pamiętajcie jednak, że Polska to wielka rzecz! Nadejdzie czas, że jeszcze tu wrócicie!". Od 1939 roku przebywał w niewoli w oflagach X C Nienburg, XVIII C Spittal, II C Woldenberg i wyzwolonego w 1945 roku przez Brytyjczyków X C Lubeka.
Po pobycie w niewoli wrócił do Polski i został wcielony do Marynarki Wojennej oraz mianowany dowódcą Oddziału Środków Pomocniczych i Przystani Głównego Portu Marynarki Wojennej w Gdyni. W 1946 roku był szefem Misji Morskiej w Moskwie i podpisał umowę, na podstawie której ZSRR przekazał Polsce 23 okręty. Następnie dowodził Szczecińskim Obszarem Nadmorskim w Świnoujściu. W 1947 roku został dowódcą Marynarki Wojennej. W 1949 roku wystąpił z koncepcją skoncentrowania głównych sił jednostek pływających w Gdyni, gdyż kompletowanie, zaopatrywanie i remonty jednostek w odległym Świnoujściu nastręczały poważne trudności. Spowodował również przyjazd doradców radzieckich i 5-letnią służbę zasadniczą na okrętach.
W 1950 roku nie wydał zezwolenia na aresztowanie dowódcy ORP „Błyskawica” kmdr. ppor. Zbigniewa Węglarza, co było jednym z powodów odwołania go w trybie natychmiastowym ze stanowiska i przeniesienia w stan spoczynku. Ponieważ został zwolniony z symboliczną emeryturą generalską, podjął pracę w Powszechnej Kasie Oszczędności w Gdyni, następnie zaś – w Ostrołęce. Od 1953 roku jako starszy referent pracował w Związku Gminnych Spółdzielni Samopomoc Chłopska. W lecie 1957 roku na fali odwilży politycznej otrzymał mieszkanie w Gdańsku Wrzeszczu. Zmarł 15 września 1957 roku w Szpitalu Marynarki Wojennej w Gdańsku-Oliwie. Został pochowany z honorami wojskowymi na cmentarzu Obrońców Wybrzeża w Gdyni-Redłowie.
Ojciec Włodzimierza Steyera i Donalda Steyera.
Autor i tłumacz artykułów z zakresu sił morskich. W latach trzydziestych rozpoczął twórczość beletrystyczną, pierwotnie pod pseudonimem "Brunon Dzimicz", od 1947 roku pod własnym nazwiskiem. Napisał książki „Samotny krążownik” (1934), „Skaza marynarska” (1937), „Eskadra niescalona” (1939), „Przygody mata Moreli” (1947) i „Samotny półwysep” (1957). Był także komandorem Yacht Klubu Polskiego Gdynia. Imię „Kontradmirała Włodzimierza Steyera” nosiła 9 Flotylla Obrony Wybrzeża na Helu, a obecnie noszą je szkoły podstawowe w Krokowej i Władysławowie oraz ulice w Gdyni, Ostrołęce, Helu, Władysławowie, Pucku i Świnoujściu. Jest też patronem Skansenu Fortyfikacji II Rzeczypospolitej w Jastarni, któremu im. Kontradmirała Włodzimierza Steyera nadano w roku 2008.

</doc>
<doc id="340949" url="https://pl.wikipedia.org/wiki?curid=340949" title="Przetchlinki">
Przetchlinki



</doc>
<doc id="340953" url="https://pl.wikipedia.org/wiki?curid=340953" title="Bystry Przechód">
Bystry Przechód

Bystry Przechód (słow. "Bystré sedlo", niem. "Lorenzjoch", węg. "Lorenz-hágó") – wypłaszczenie w południowo-wschodniej grani Furkotu ("Furkotský štít") w Tatrach, położone na wysokości 2372 m n.p.m. i rozpoczynające Grań Soliska. Najbliższym obiektem w tej grani jest najbardziej wysunięta na północ z Bystrych Czub o słowackiej nazwie "Zadný Bystrý hrb". Bystry Przechód znajduje się bezpośrednio pod spiętrzeniem kopuły szczytowej Furkotu.
Przejście przez przechód było od dawna znane koziarzom. Pierwsze odnotowane przejście turystyczne (z Doliny Furkotnej do Doliny Młynickiej) – Emerich Kövi, Martin Róth i gajowy Peter 5 sierpnia 1879 r.; zimą – E. Baur, Alfred Martin, H. Schäfer 4 stycznia 1906 r. Przez miejsce to do 1993 r. poprowadzony był szlak turystyczny oznaczony kolorem żółtym z Doliny Młynickiej do Furkotnej. Obecnie szlak prowadzi przez sąsiednią przełęcz, położoną około 200 m na południowy wschód Bystrą Ławkę (2315 m). Na wielu mapach zaznaczona jest jedna przełęcz Bystry Przechód (nazwa używana także na oznaczenie Bystrej Ławki).
Słowacka nazwa dotyczy szeroko pojętego obniżenia grani pomiędzy Furkotem a Wielkim Soliskiem, w tym także Bystrej Ławki, będącej jej najniższym punktem. Nazwy węgierska i niemiecka upamiętniają taternika Viktora Lorenca.

</doc>
<doc id="340959" url="https://pl.wikipedia.org/wiki?curid=340959" title="Ryngraf">
Ryngraf

Ryngraf (z niem. "Ringkragen" (dosł. "okrężny kołnierz"), staropol. "kaplerz") – naszyjnik z blaszanym wisiorem w kształcie tarczy amazonek lub tarczy herbowej, wywodzący się z obojczyka (elementu zbroi).
Ryngrafy często zdobione były rysunkami o tematyce religijnej lub heraldycznej, a w późniejszym okresie umieszczano na nich niekiedy godła państwowe. Ryngraf powstał poprzez ewolucję z obojczyka noszonego pod szyją, który od XVI w. był stopniowo zmniejszany i z czasem stosowany samodzielnie (bez reszty zbroi). W ostatecznej formie wykształcił się w XVII w. jako wojskowa dystynkcja (odznaka) bądź ozdoba o charakterze militarnym zatracając znaczenie ochronne.
W Polsce ryngrafy noszone były szczególnie często przez żołnierzy ugrupowań podkreślających swój patriotyzm i przywiązanie do religii katolickiej - m.in. przez konfederatów barskich, powstańców krakowskich z 1846 roku, żołnierzy Narodowych Sił Zbrojnych oraz organizacji Wolność i Niezawisłość. Współcześnie zwyczaj noszenia ryngrafów zanikł, mimo to użytkowane są niekiedy jako patriotyczno-religijne dekoracje naścienne, a ich zminiaturyzowane formy z wizerunkiem najczęściej Matki Bożej, wykonane z metali szlachetnych stanowią zwyczajowy podarunek z okazji chrztu.

</doc>
<doc id="340961" url="https://pl.wikipedia.org/wiki?curid=340961" title="Flaga stanowa Nowego Meksyku">
Flaga stanowa Nowego Meksyku

Flaga stanowa Nowego Meksyku
Symbolika.
Żółty obszar i czerwone kolory symbolu są kolorami Hiszpanii. Najpierw przywiózł je z Nowego Meksyku hiszpański odkrywca w 1540. Na fladze Nowego Meksyku widzimy czerwone słońce z promieniami wychodzącymi od niego. Są tu cztery grupy promieni z czterema promieniami w każdej grupie. Jest to starożytny, słoneczny symbol indiańskiego plemienia Zia, z grupy Pueblo. Indianie ci wierzyli, że dawca wszystkiego dał im dobre dary podzielone na cztery grupy. Tymi prezentami są: 
Wszystko to jest połączone kręgiem życia i miłości, bez początku i końca.
Przyjęta 11 marca 1925 roku. Proporcje 2:3

</doc>
<doc id="340963" url="https://pl.wikipedia.org/wiki?curid=340963" title="Ludwik Jagiellończyk">
Ludwik Jagiellończyk



</doc>
<doc id="340970" url="https://pl.wikipedia.org/wiki?curid=340970" title="Kaszów (województwo małopolskie)">
Kaszów (województwo małopolskie)

Kaszów – wieś w Polsce, położona w województwie małopolskim, w powiecie krakowskim, w gminie Liszki.
W latach 1975–1998 wieś administracyjnie należała do województwa krakowskiego.
Wieś opactwa benedyktynów tynieckich w powiecie proszowickim województwa krakowskiego w końcu XVI wieku.
Historia.
Od 1105 roku wieś wzmiankowana w dokumentach stwierdzających przywileje Klasztoru Benedyktów, następnie w dokumentach wydawanych w latach 1229 i 1275 przez Bolesława Wstydliwego i Kunegundę.
W 1282 roku przeniesiona dokumentem Leszka Czarnego na prawo magdeburskie. Kazimierz Wielki w 1363 roku nadał sołectwo wsi opatowi Tynieckiemu.
Wieś znajdowała się w posiadaniu klasztoru do 1786 roku, następnie przeszła w ręce prywatne.
W 1880 roku Kaszów posiadał 250 domów i liczył 1523 mieszkańców.
II wojna światowa.
1 września 1939 roku wybuchła wojna. Pierwsze bomby spadły na wieś około godziny piątej rano. Przerażeni ludzie spakowawszy swój dobytek rozpoczęli ucieczkę przed okupantem w kierunku wschodnim.
Drugiego września wyjechali członkowie Grona Nauczycielskiego. Ponownie naukę rozpoczęto pod koniec września 1939, po przejściu frontu. Warunki nauczania były trudne, ponieważ z polecenia Władz Gminy podręczniki, pomoce naukowe oraz bibliotekę szkolną przewieziono do pobliskich Liszek. Dzieci w miejscowej szkole uczyły się z zaprenumerowanego pisemka "Ster".
W 1941, w wyniku pogarszającej się sytuacji aprowizacyjnej i ciężkich warunków okupacyjnej egzystencji, wybuchła epidemia tyfusu, zachorowało i zmarło kilka osób. Chorobę zwalczano przez szczepienia, oraz profilaktyczną działalność informacyjną. Bydłu poważnie zagroził wąglik, walczono z nim przez odkażanie obór i otoczenia domów.
Pacyfikacja Kaszowa. 1 lipca 1943 roku, okupant niemiecki dokonał pacyfikacji wsi, w wyniku której zginęło 27 osób. Był to najtragiczniejszy dzień w historii Kaszowa.
Niemcy pojawili się w Kaszowie pod pretekstem poszukiwania domniemanych partyzantów ukrywanych we wsi. O godzinie 8 rano nadjechała kolumna samochodów ciężarowych i taksówek z SS-manami i policją niemiecką. Samochody rozjechały się i Niemcy rozproszyli się wokół wsi, zgarniając pracujących w polu, wypędzając z domów, po czym kierowali ludzi na wybraną jako miejsce kaźni – łąkę na wysokości centrum wsi tzw. Ugorki za Ciubami. Ludzie posłusznie poddawali się rozkazom gdyż nie byli świadomi zagrożenia, a mieszkania miały pozostać otwarte i udostępnione do rewizji.
Ugorek przecinała droga polna, wzdłuż której SS-mani podzielili kobiety i mężczyzn. Dzieci pozostawiono z kobietami. Mężczyzn było około 350. Początkowo wszyscy siedzieli razem, następnie Niemcy wskazali pięciu, którzy mieli zostać rozstrzelani, po czym odwieziono ich samochodem na miejsce egzekucji.
Ponieważ nie było pretekstu do wskazania następnej piątki skazańców, Niemcy uciekli się do tortur psychicznych nad mieszkańcami. Wszyscy leżeli twarzą ku ziemi, w rzędach po 10 osób, wzdłuż których przechadzali się oprawcy.
Kulminacją było odczytanie listy trzydziestu straceńców. W miejsce brakujących osób z listy, wybrano spośród obecnych. Rozkazano wszystkim powstać i patrzeć prosto w oczy przechodzącemu hitlerowcowi. Wskazani przez niego musieli dołączyć do leżących obok, odczytanych z listy.
Następnie w pobliskiej stodole urządzono "salę sądową" gdzie odprowadzono wspomnianych mieszkańców. W czasie tortur, zastosowano drastyczne metody m.in. drabinę z wozu (tzw. sienna) do której przywiązywano ofiary, dębowe konary o grubości 5 cm itp. Leżący na łące pozostali mieszkańcy wysłuchiwali przejmujących krzyków katowanych członków rodzin.
Tortury przeciągnęły się do zmroku. Po zachodzie słońca, dowódca SS odczytał wyrok skazujący katowane przez cały dzień ofiary na śmierć przez rozstrzelanie. Egzekucję na okrutnie pobitych 25 mieszkańców, przy poświacie płonących domów, wykonał hitlerowiec strzałem w kark. Wieczorem, ok. godziny 10, sołtys otrzymał rozkaz zakopania ofiar w miejscu zbrodni, a pozostałych odesłano do domów.
Pacyfikacja pochłonęła 27 ofiar wśród mieszkańców w tym dwóch przyjezdnych. Spalono 24 domostwa, na pozostałych przy życiu mieszkańców Kaszowa nałożono kontrybucję. Dzień pacyfikacji odbił się bardzo mocno na stanie zdrowia mieszkańców, w szczególności dzieci. Wiele dzieci jak i starszych zapadało na choroby nerwowe, sercowe i wątrobowo-żółciowe. Zwłoki ofiar pacyfikacji pochowano w miejscu kaźni, po wojnie miejsce egzekucji upamiętniono symbolicznym pomnikiem. Pacyfikacja wsi została opisana na podstawie relacji świadków przez profesora Rosponda w książce "Zginęli na polu chwały" (wyd. 1946, 1993 i 2009).
We wrześniu 1944 szkoła w Kaszowie była nieczynna, ponieważ stacjonowały w niej wojska niemieckie. Całą jesień mieszkańcy starsi i dzieci chodzili codziennie do pracy przy okopach. Do okopów w grudniu przywieziono dodatkowo stu robotników ze Śląska.
16 i 17 stycznia 1945 roku odbywały się loty samolotów i bombardowania tak silne, że przerwano naukę w szkole. W nocy z 17 na 18 stycznia 1945 roku Niemcy opuścili Kaszów. 18 stycznia 1945 wjechały do Kaszowa pierwsze czołgi sowieckie, po nich liczne oddziały wojsk przemaszerowały na zachód. Następnego dnia zorganizowano we wsi szpital wojskowy, przez kilka dni działał także Sztab Wojska Radzieckiego.
Okres powojenny.
W czasie wakacji roku 1945 zorganizowano zbiórki darów dla repatriantów, które przesyłano do Ogólnopolskiego Komitetu Pomocy Repatriantom w Kaszowie.
Obecnie wieś posiada klasyczny przykład zabudowy ulicowej, zgrupowanej wzdłuż ciągów komunikacyjnych i głównej drogi stanowiącej odcinek traktu historycznego z Krakowa przez Liszki – Babice – Oświęcim na Śląsk.
We wsi są dwie kapliczki murowane, z około połowy XIX w.

</doc>
<doc id="340974" url="https://pl.wikipedia.org/wiki?curid=340974" title="Stajnia (grupa literacka)">
Stajnia (grupa literacka)

Stajnia – grupa literacka funkcjonująca w Warszawie od marca 1967 do 1980 wśród grupy studentów Uniwersytetu Warszawskiego, ich przyjaciół i znajomych.
Członkowie.
W skład grupy literackiej wchodzili: Jerzy Jarski, Marian J. Kawałko, Janusz Kostynowicz, Michał Łukaszewicz, Mirosław Sznajder, Jerzy Tomaszkiewicz, Tomasz Wach, Krzysztof Zaleski; ponadto pod szyldem grupy występowali: Zbigniew Dymecki, Alfred Grześko, Wojciech Jachimiak, Agnieszka Ostrowska, Henryk Paszt, Andrzej Pawlina, Piotr Sadowski, Konrad Polaszek, Michał Tracz.
Historia.
Grupa została założona w marcu 1967 roku przez Mirosława Sznajdera, byłego członka grupy literackiej Kalmar. Wczesną wiosną, któregoś z jej późnych wieczorów, na murach Śródmieścia pojawiły się zeszytowego formatu kartki, które dla zainteresowanych piszących stanowiły zaproszenie na spotkanie w kawiarni "Galeria". To założycielskie spotkanie rzeczywiście odbyło się 19 marca 1967 r.
Początkowo spotkania członków "Stajni" i ich sympatyków odbywały się w "Harendzie" i "Telimenie", niekiedy w mieszkaniach prywatnych (jednym z takich "stajennych" centrów stał się przedwojenny domek Kostynowiczów na Boernerowie, gdzie nad wejściem do poetyckiej suteryny widniał napis "Pro Arte et Studio"). Dzięki wsparciu Tadeusza Mocarskiego z Hybryd, grupa otrzymała lokal w klubie "Karuzela". Przywilejem tym wszakże nie cieszyła się zbyt długo; prawdopodobnie ze względu na kontrowersyjną, zbyt nieprawomyślną wymowę utworów wypowiedziano "Stajni" współpracę. Powrócono zatem do dawnego trybu spotkań i działań, który opierał się na niepisanej zasadzie zupełnej niezależności od jakichkolwiek mecenasów.
Grupa nie uniknęła jednak kłopotów programowych. Samozwańczy lider, J. Tomaszkiewicz coraz wyraźniej domagał się, by inni w ślad za nim, uprawiali poezję narodową, opartą o "aktualizm" (jeden z postulatów z jego programów publikowanych m.in. na łamach "Poezji"). Dochodziło do ostrych polemik, ponieważ dla wielbicieli Mistrza Konstantego (Łukaszewicz, Jarski), czy dla zwolenników wartości uniwersalnych (Paszt, Kamień, Zaleski, Kostynowicz, Sznajder), dyktatura jednej tylko, rygorystycznie narzucanej poetyki była nie do przyjęcia. Nie przeszkodziło to jednak Tomaszkiewiczowi w zgłoszeniu "Stajni" do Konfederacji Nowego Romantyzmu, któremu szefował wówczas Bohdan Urbankowski. Repliką wobec tez Tomaszkiewicza stał się nurt "poetyckiej moralistyki" (odpowiedzialność i wrażliwość wobec drugiego: czytelnika, poety, człowieka) reprezentowany przez T. Wacha i J. Kostynowicza; ten szedł nawet dalej postulując "poezję konieczną" nieobojętną wobec zdarzeń i dramatów dnia codziennego.
Pozostali członkowie grupy zachowali pewną niezależność i odporność na owe postulaty i realizacje. Pisali po prostu po swojemu – i chyba nie pisali źle. Grupa odnosiła zbiorowe (program "Desant" oraz "Telefonia")i indywidualne sukcesy na licznych imprezach literackich, np. w Turniejach Jednego Wiersza w "Karuzeli" na Jelonkach, w klubie UBAB, w Hybrydach, a także w Kole Polonistów UW. I w Warszawskiej Wiośnie Poetyckiej.
Jako grupa "Stajnia" nie miała możliwości druku; jej publikacje to dwie kolumny poetyckie w "Merkuriuszu", piśmie warsztatowym Studium Dziennikarskiego UW. Po roku 1973 spotkania grupy stały się rzadsze. Nie zaprzestano jednak wspólnych inicjatyw wydawniczych, publikując powielane zeszyty poetycko-prozatorskie, obejmujące także dawne utwory byłych członków "Stajni". A przede wszystkim nigdy nie ustały osobiste więzi i kontakty ścisłych stajniowców i ich przyjaciół i znajomych – do dziś. W roku 1980 ostatecznie ustały formalne spotkania, ale nikomu nie przyszło do głowy, by ogłosić ostateczne rozwiązanie "Stajni".

</doc>
<doc id="340980" url="https://pl.wikipedia.org/wiki?curid=340980" title="Kościół Matki Bożej Loretańskiej w Warszawie">
Kościół Matki Bożej Loretańskiej w Warszawie

Kościół Matki Bożej Loretańskiej – kościół znajdujący się w Warszawie, w dzielnicy Praga-Północ, przy ul. Ratuszowej 5a. 
Jest to najstarsza świątynia na Pradze, stanowiąca pierwotnie część założenia klasztornego zakonu bernardynów. Składa się z wolno stojącego domku loretańskiego obudowanego z czterech stron obejściem i krużgankami. Jest kościołem parafii Matki Bożej Loretańskiej.
Historia.
W 1617 r. przybył tu zakon bernardynów sprowadzony przez Zofię, żonę kanclerza wielkiego koronnego Feliksa Kryskiego, a w tym samym roku położono kamień węgielny pod kościół i klasztor, który poświęcił biskup płocki Henryk Firlej w obecności króla Zygmunta III Wazy i dworu.
Budowa ta była wspierana przez królów Zygmunta III Wazę i Władysława IV, dzięki czemu w latach 1628–1638 ukończono budowę murowanego klasztoru i kościoła, pierwotnie pod wezwaniem św. Andrzeja.
W latach 1640–1644 przy południowej ścianie wzniesiono kaplicę z domkiem loretańskim, projektu najprawdopodobniej architekta królewskiego Konstantyna Tencalli. Powstała ona z inspiracji o. Wicentego Morawskiego, byłego wikariusza małopolskiej prowincji bernardynów. W 1642 kaplica została poświęcona. Jej budowa została wsparta przez króla Władysława IV, ofiary składali też prywatni fundatorzy. Gdy w 1648 r. Praga otrzymuje prawa miejskie, w jej herbie umieszczony został wizerunek Matki Bożej z Dzieciątkiem nad kaplicą Loretańską podtrzymywaną przez anioły.
W kaplicy znalazła się figura Matki Bożej Loretańskiej, odziana w szaty z drogich tkanin, o skroniach zdobionych przez złote korony. Początkowo figura była oddzielona od wiernych kratą, a przed nią płonęło 14 lamp wykonanych z pozłacanego srebra. Kaplica z umieszczoną w niej figurą stała się w XVII wieku miejscem kultu. Oprócz mieszkańców Pragi przybywali tam również mieszkańcy Warszawy.
Julian Bartoszewicz przytacza opis kaplicy za Adamem Jarzębskim („Gościniec albo krótkie opisanie Warszawy” wyd. 1643 – pisownia oryginalna)
W lipcu 1656 roku w czasie potopu szwedzkiego po bitwie o Warszawę kościół, kaplica i zabudowania klasztorne zostały zniszczone i ograbione. Dopiero darowizny kasztelana krakowskiego Stefana Warszyckiego i wojewody sandomierskiego Michała Warszyckiego, pozwoliły na odbudowę. Następne zniszczenia dotknęły zespół klasztorny bernardynów w czasie Insurekcji kościuszkowskiej, gdy po bohaterskiej obronie Pragi 4 listopada 1794 r. Rosjanie zdobyli Pragę dokonując rzezi ludności. Na cmentarzu znajdującym się wokół świątyni chowano ofiary tych wojen.
W okresie Księstwa Warszawskiego klasztor znalazł się w planowanym przez Francuzów pasie praskich umocnień i w 1811 r. rozebrano kościół i klasztor, jednak kaplica Loretańska ocalała dzięki sprzeciwowi miejscowej ludności. Po wyburzeniach na Pradze kaplica stała się jedyną zachowaną praską świątynią. Miejsce przeniesionej przez bernardynów do kościoła św. Anny figury zajęła gotycka rzeźba Maryi z Dzieciątkiem (przełom XV/XVI wieku) zwana Matką Boską Kamionkowską. Rzeźba pochodzi z nieistniejącego kościoła na Kamionku, skąd w 1656 przeniesiono ją do kościoła na Skaryszewie. Po zburzeniu tej świątyni przeniesiono ją do kaplicy Loretańskiej. Figura Matki Boskiej Kamionkowskiej jest najstarszym zachowanym zabytkiem rzeźby gotyckiej w Warszawie. Stoi na odwróconym sierpie księżyca, spod którego wyłania się twarz ludzka.
W XIX wieku świątynia przejmuje funkcję kościoła parafialnego, którą pełni do czasu wzniesienia kościoła św. Floriana.
W 1853 roku kaplicę odbudowano i przebudowano według projektu Alfonsa Kropiwnickiego. Kościół zyskał attykę przy wejściu z piętrowym portalem, krużganki i domek loretański przykryto wspólnym dachem, a z dawnych czterech wież narożnych pozostawiono dwie.
Na początku XX w. znaleziono w czasie remontu pod schodami schowek z fragmentem pierwotnego wyposażenia. W 1931 r. W. Kamiński zbudował istniejące do dzisiaj 16-głosowe organy. W 1941, po erygowaniu nowej parafii, świątynia ponownie stała się kościołem parafialnym.
Po uszkodzeniach w czasie II wojny światowej w roku 1939 i 1944, odbudowany w 1945 r., a w 1960 r. przywrócono krużganki od strony północnej i wschodniej, rozebrane w 1811 r.
Na murze świątyni znajduje się Droga Krzyżowa wykonana w ceramice autorstwa K. i J. Heniszów.

</doc>
<doc id="340999" url="https://pl.wikipedia.org/wiki?curid=340999" title="Maria Bello">
Maria Bello

Maria Elena Bello (ur. 18 kwietnia 1967 w Norristown w stanie Pensylwania) – amerykańska aktorka pochodzenia włosko-polskiego.

</doc>
<doc id="341007" url="https://pl.wikipedia.org/wiki?curid=341007" title="Karabin maszynowy Typ 67">
Karabin maszynowy Typ 67

Typ 67 – chiński uniwersalny karabin maszynowy.
Historia.
Uniwersalny karabin maszynowy Typ 67 został przyjęty do uzbrojenia w 1967 roku. Miał zastąpić produkowane na licencji radzieckiej ckm-y Typ 53 i Typ 57 (SG-43, SGM) oraz rkm Typ 58 (RP-46). Poza armią chińską jest używany przez armię Wietnamu.
Podobnie jak inne chińskie wzory broni palnej Typ 67 jest kompilacją zapożyczeń z innych typów broni (mechanizm ryglowy z Brena, mechanizm zasilania z MG08, sposób wymiany lufy z SGM, mechanizm spustowy z DP, taśma nabojowa z vz. 59).
W 1978 roku przyjęto do uzbrojenia zmodernizowaną wersję Typ 67-1 (produkowana od 1980). W 1982 roku powstała wersja Typ 67-2 osadzona na nowej, lekkiej podstawie trójnożnej, zasilana przy pomocy taśmy złożonej z segmentów 25-nabojowych.
Opis.
Typ 67 jest bronią samoczynną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. Broń wyposażona jest w regulator gazowy. Typ 67 strzela z zamka otwartego. Zamek ryglowany przez przekoszenie w płaszczyźnie pionowej tylnej części zamka. Wyciąg sprężynujący znajduje się w zamku (łuski wyrzucane są do dołu). Mechanizm uderzeniowy bijnikowy, rolę bijnika pełni suwadło. Mechanizm spustowy tylko do ognia ciągłego. Bezpiecznik nastawny, włączony bezpiecznik unieruchamia zaczep suwadła.
Typ 67 jest bronią zasilaną przy pomocy metalowej taśmy segmentowej z ogniwami otwartymi. Taśma jest identyczna jak czechosłowacka do ukm-u vz. 59. Segmenty początkowo zawierały 50, obecnie 25 naboi. Taśma jest przechowywana w skrzynkach nabojowych mieszczących 250 naboi. Zasilanie prawostronne, donośnik przesuwakowy poruszany jest dźwignią napędzaną przez suwadło, taśma przesuwa się przy odrzucie.
Lufa ciężka, szybkowymienna, zakończona stożkowym tłumikiem płomienia. Do lufy przymocowana jest komora gazowa z regulatorem gazowym. Podstawa muszki znajduje się za tłumikiem płomieni.
Typ 67 wyposażony jest w chwyt pistoletowy i transportowy, oraz nieregulowany dwójnóg. Kolba stała, drewniana, z oporą naramienną. Przyrządy celownicze mechaniczne (celownik ramkowy). Część egzemplarzy posiada z lewej strony komory zamkowej szynę do montażu celownika optycznego lub noktowizyjnego.
W wersji ckm, Typ 67 jest montowany na trójnogu.

</doc>
<doc id="341017" url="https://pl.wikipedia.org/wiki?curid=341017" title="I liga polska w piłce nożnej (1949)">
I liga polska w piłce nożnej (1949)

I liga w piłce nożnej 1949 – 15. edycja najwyższych w hierarchii rozgrywek ligowych polskiej klubowej piłki nożnej.
Tytułu broniła . Mistrzostwo zdobyła .
Absolutnymi beniaminkami ligi były i Szombierki Bytom.
Tabela końcowa sezonu 1949.
Uwagi:
Skład triumfatorów.
KS Gwardia-Wisła Kraków: Cisowski, Dudek, Flanek, Giergiel, Jaśkowski, Jurowicz, Kohut, Legutko, Rupa, Wapiennik I, Wapiennik II.
Klasyfikacja medalowa po mistrzostwach.
"Tabela obejmuje wyłącznie zespoły mistrzowskie."

</doc>
<doc id="341020" url="https://pl.wikipedia.org/wiki?curid=341020" title="Priyanka Chopra">
Priyanka Chopra

Priyanka Chopra, właśc. Priyanka Ashok Chopra Jonas (ur. 18 lipca 1982 w Jamshedpurze) – indyjska aktorka, producentka filmowa, modelka oraz piosenkarka. Zdobywczyni tytułu Miss World 2000 jako piąta kobieta z Indii.
Życiorys.
W roku 2000 zdobyła tytuł Miss World. Priyanka Chopra zadebiutowała w filmie "Thamizhan" w 2002 roku, a w Bollywood w 2003 roku filmem "Andaaz". Aktywnie wspiera różne przedsięwzięcia charytatywne.
Życie prywatne.
Od 18 lipca 2018 jej narzeczonym był Nick Jonas. 1 grudnia 2018 wyszła za niego za mąż. W styczniu 2022 zostali rodzicami córki, którą urodziła im surogatka.

</doc>
<doc id="341021" url="https://pl.wikipedia.org/wiki?curid=341021" title="Henryk z Braniewa">
Henryk z Braniewa



</doc>
<doc id="341027" url="https://pl.wikipedia.org/wiki?curid=341027" title="I liga polska w piłce nożnej (1950)">
I liga polska w piłce nożnej (1950)

I liga w piłce nożnej 1950 – 16. edycja najwyższych w hierarchii rozgrywek ligowych polskiej klubowej piłki nożnej. Rozgrywki były określane jako I Liga oraz jako I Klasa Państwowa.
Tytuł obroniła Gwardia Kraków mimo porażki w ostatniej kolejce ligowej z Górnikiem Radlin (2:1), który w tym sezonie był absolutnym beniaminkiem ligi.
Z I ligi zostały zdegradowane ostatni w tabeli Górnik Bytom oraz przedostatni Związkowiec Poznań, którego lepszym bilansem bramkowym wyprzedził CWKS Warszawa.
Królem strzelców sezonu został Teodor Anioła (Kolejarz Poznań): 20 goli.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."
Uwaga.
Opis przedstawia nazewnictwo drużyn zgodnie z ówczesną nomenklaturą klubów w ramach zrzeszeń sportowych.

</doc>
<doc id="341033" url="https://pl.wikipedia.org/wiki?curid=341033" title="Boris Savinkov">
Boris Savinkov



</doc>
<doc id="341034" url="https://pl.wikipedia.org/wiki?curid=341034" title="Cafu">
Cafu

Cafu, właśc. Marcos Evangelista de Morais (ur. 7 czerwca 1970 w Itaquaquecetubie) – brazylijski piłkarz występujący na pozycji prawego obrońcy. Rekordzista kraju pod względem występów w reprezentacji narodowej, czterokrotny uczestnik mistrzostw świata.
Kariera klubowa.
Cafu zawodową karierę rozpoczynał w 1988 roku w São Paulo FC. W debiutanckim sezonie pełnił tam rolę rezerwowego i rozegrał tylko trzy spotkania. Miejsce w podstawowej jedenastce swojego zespołu Brazylijczyk wywalczył sobie w kolejnych rozgrywkach, kiedy to wystąpił w siedemnastu ligowych meczach. Pierwszym sukcesem Cafu było wywalczenie mistrzostwa kraju w 1991 roku. W dwóch kolejnych latach São Paulo FC triumfowało w rozgrywkach Copa Libertadores, a w 1993 roku zwyciężyło także w Recopa Sudamericana. W 1994 roku brazylijski obrońca został wybrany najlepszym piłkarzem roku w Ameryce Południowej. W tym samym roku Cafu postanowił zmienić klub. Przez siedem lat gry dla São Paulo Brazylijczyk rozegrał tam 115 ligowych pojedynków, w których siedem razy wpisał się na listę strzelców.
W 1995 roku Marcos Evangelista de Moraes został piłkarzem EC Juventude, jednak po bardzo krótkim czasie trafił do Hiszpanii, gdzie podpisał kontrakt z Realem Saragossa. Z nowym klubem uplasował się na siódmej pozycji w tabeli Primera División, sięgnął także po Puchar Zdobywców Pucharów. Przygoda Cafu z Realem Saragossa trwała jednak krótko i jeszcze w 1995 roku Brazylijczyk odszedł do SE Palmeiras. Dla nowej drużyny zdołał rozegrać 35 spotkań, po czym w 1997 roku zdecydował się na transfer do Włoch. Cafu zasilił zespół AS Roma, w barwach którego nie miał problemów ze znalezieniem sobie miejsca w wyjściowym składzie. W ekipie „Giallorossich” Brazylijczykowi został nadany przydomek „Il Pendolino”. Na pierwszy sukces na włoskich boiskach Cafu musiał czekać aż do sezonu 2000/2001, kiedy to Roma sięgnęła po trzecie w swojej historii mistrzostwo kraju. Brazylijski piłkarz zaliczył wówczas 31 występów w lidze i zdobył jednego gola. Jak się później okazało było to jedyne trofeum, po jakie Cafu sięgnął z Romą. W jej barwach zaliczył łącznie 163 występy w Serie A.
W letnim okienku transferowym w 2003 roku „Il Pendolino” odrzucił ofertę japońskiego Yokohama F. Marinos i podpisał kontrakt z A.C. Milan. Zadebiutował 3 sierpnia tego samego roku w zremisowanym 1:1 meczu z Juventusem. W defensywie „Rossonerich” Cafu grał początkowo u boku takich zawodników jak Paolo Maldini, Alessandro Costacurta i Alessandro Nesta. Już w debiutanckim sezonie w ekipie z San Siro razem z zespołem po raz drugi w swojej karierze zwyciężył w rozgrywkach Serie A, sięgnął także po Superpuchar Włoch oraz Superpuchar Europy. W marcu 2004 roku rodak Cafu – Pelé umieścił zawodnika Milanu na liście 125 najlepszych żyjących jeszcze piłkarzy na świecie. W 2005 roku wychowanek São Paulo po raz pierwszy zagrał w finale Ligi Mistrzów, jednak „Rossoneri” przegrali w nim ostatecznie po rzutach karnych z Liverpoolem. W sezonie 2006/2007 Cafu razem z drużyną zdobył trzy trofea. Zwyciężył w rozgrywkach Champions League, następnie sięgnął po Superpucharu Europy i Klubowe Mistrzostwo Świata. W maju 2007 roku Brazylijczyk przedłużył kontrakt z Milanem do czerwca 2008 roku. 16 maja poinformowano, że po zakończeniu ligowych rozgrywek Cafu wspólnie z Serginho zakończy swoją karierę. Ostatnie spotkanie w barwach Milanu Cafu rozegrał dwa dni później. „Rossoneri” w ostatnim meczu sezonu wygrali z Udinese Calcio 4:1, a Cafu w 80 minucie tego pojedynku wpisał się na listę strzelców. 19 maja wiceprezes Milanu Adriano Galliani powiedział, że Cafu ma zielone światło na powrót do pracy w klubie.
W grudniu 2008 roku media poinformowały o przejściu Cafu do klubu z 8. ligi angielskiej – Garforth Town.
Kariera reprezentacyjna.
W reprezentacji Brazylii Cafu zadebiutował 12 września 1990 roku w przegranym 3:0 pojedynku z Hiszpanią. Pierwszego gola w drużynie narodowej zdobył 8 czerwca 1994 roku w zwycięskim 8:2 spotkaniu z Hondurasem. W tym samym roku Cafu po raz pierwszy w karierze wystąpił na mundialu. Brazylijczycy na amerykańskich boiskach po raz czwarty w historii zdobyli Mistrzostwo Świata, lecz sam Cafu na turnieju pełnił rolę rezerwowego. W trzech pojedynkach wchodził na boisko z ławki rezerwowych, między innymi w finałowym spotkaniu z Włochami, kiedy to już w 21 minucie musiał zastąpić kontuzjowanego Jorginho. W 1997 roku Cafu zwyciężył w rozgrywkach Copa América oraz Pucharze Konfederacji. Rok później Mário Zagallo powołał go do kadry reprezentacji Brazylii na kolejne Mistrzostwa Świata. Tym razem ekipa „Canarinhos” musiała uznać wyższość Francuzów, którzy w meczu finałowym wygrali 3:0. 7 listopada 2001 roku podczas wygranego 2:0 pojedynku z Chile Cafu po raz setny zagrał w reprezentacji swojego kraju. Brazylijczyk wystąpił także na Mistrzostwach Świata 2002 oraz Mistrzostwach Świata 2006. Turniej w Korei Południowej i Japonii zakończył się zwycięstwem podopiecznych Luiza Felipe Scolariego, natomiast w Niemczech „Canarinhos” odpadli już w ćwierćfinale. Na każdej z tych imprez Cafu był podstawowym piłkarzem swojego zespołu. Po mundialu 2006 wychowanek São Paulo FC zakończył reprezentacyjną karierę. Dla drużyny narodowej rozegrał łącznie 142 spotkania i strzelił pięć bramek. Jest rekordzistą kraju pod względem największej liczby występów w reprezentacji Brazylii.
Sukcesy.
 São Paulo FC
 Real Saragossa
 AS Roma
 A.C. Milan
 Reprezentacja Brazylii

</doc>
<doc id="341044" url="https://pl.wikipedia.org/wiki?curid=341044" title="Serwer dedykowany">
Serwer dedykowany

Serwer dedykowany (wydzielony) – oddzielny komputer pełniący rolę serwera dla jednego, określonego usługobiorcy, oferowany przez przedsiębiorstwa hostingowe. Na takim serwerze klient może instalować oprogramowanie oraz dowolnie konfigurować domyślnie zainstalowany i skonfigurowany system operacyjny. Taki typ serwerów wykupują głównie firmy oferujące hosting oraz usługi internetowe, np. poczta, serwery, strony www, radia internetowe, TV internetowe, czat, serwery gier i dowolne inne aplikacje internetowe.
Serwery dedykowane zarządzane są głównie przez klientów firm hostingowych poprzez protokół SSH, jeśli na serwerze zainstalowany jest system Linux lub pulpit zdalny, jeśli zainstalowany jest Windows. Pośrednicy dużych serwerowni często dodają w pakiecie monitoring uptime, gwarancję SLA, dodatkowe adresy IP lub usługę zarządzania serwerem w zamian za wyższą cenę samej usługi.

</doc>
<doc id="341051" url="https://pl.wikipedia.org/wiki?curid=341051" title="Semily">
Semily

Semily (niem. "Semil") − miasto w Czechach, w kraju libereckim. Według danych z 31 grudnia 2003 powierzchnia miasta wynosiła 1 631 ha, a liczba jego mieszkańców 9 040 osób.
Demografia.
"Źródło: Czeski Urząd Statystyczny"

</doc>
<doc id="341054" url="https://pl.wikipedia.org/wiki?curid=341054" title="Abhishek Bachchan">
Abhishek Bachchan

Abhishek Bachchan (hindi: अभिषेक बच्चन, urdu: ابھشیک بچن, ur. 5 lutego 1976 w Bombaju) – indyjski aktor filmowy, który zadebiutował w 2000 roku. Należy do gwiazd współczesnego Bollywoodu. Od 20 kwietnia 2007 r. mąż indyjskiej aktorki Aishwaryi Rai.
Wczesne życie.
Abhishek jest synem aktora Amitabha Bachchana i aktorki Jayi Bhaduri. Ukończył naukę w Bombay Scottish School i w Aiglon School w Szwajcarii. Następnie udał się do Stanów Zjednoczonych, aby zakończyć edukację na Uniwersytecie w Bostonie. Przerwał jednak studia, gdyż wybrał drogę kariery filmowej.
Kariera.
Swą przygodę z filmem rozpoczął w 2000 roku, rolą w obrazie "Refugee" w reżyserii J.P. Dutta. Partnerowała mu Kareena Kapoor. Film nie był sukcesem. W ciągu czterech lat Bachchan wystąpił w wielu filmach, które – podobnie jak debiut – nie były sukcesami. Dopiero w filmie "Yuva" w reżyserii Mani Ratmana pokazał swój talent. Za tę rolę otrzymał Nagrodę Filmfare dla Najlepszego Aktora Drugoplanowego.
W 2004 zagrał w "Dhoom", nakręconym dla wytwórni Yash Raj Films, gdzie partnerowali mu John Abraham, Uday Chopra, Rimi Sen i Esha Deol. W 2005 roku wystąpił w takich filmach jak: "Bunty i Babli," "Sarkar," "Dus" i "Mistrz blefu."
Pierwszym filmem Abhisheka w roku 2006 był "Nigdy nie mów żegnaj" w reżyserii Karana Johara. Jego rola zdradzanego męża zyskała uznanie zarówno wśród krytyków, jak i wśród publiczności. Warto dodać, że w filmie partnerował mu ojciec, Amitabh Bachchan.
Drugim film 2006 roku, w którym zagrał był "Umrao Jaan".
W listopadzie miała miejsce premiera filmu "Dhoom 2", sequelu "Dhoom" z 2004 roku. Film odniósł sukces, stając się największym przebojem i najbardziej kasowym obrazem 2006 roku w Indiach. Bardzo dobrze poradził sobie również w USA i Wielkiej Brytanii, zajmując drugie miejsce pod względem najbardziej dochodowego otwarcia, zaraz po "Nigdy nie mów żegnaj".
Pierwszym filmem Abhisheka w 2007 był film Maniego Ratnama "Guru", którego międzynarodowa premiera odbyła się 12 stycznia w Toronto.
Życie prywatne.
W 2002 roku był zaręczony z aktorką Karismą Kapoor, jednak związek z nieznanych powodów szybko się rozpadł.
W roku 2006 dużo medialnej uwagi skupiło się na domniemanym romansie Abhisheka z gwiazdą Bollywoodu i Miss Świata 1994, Aishwaryą Rai, z którą ostatnio zagrał w filmach "Umrao Jaan", "Dhoom 2" i "Guru (film)". Ich ślub odbył się 20 kwietnia 2007 r.
16 listopada 2011 urodziła się ich córka.

</doc>
<doc id="341056" url="https://pl.wikipedia.org/wiki?curid=341056" title="Szonów (Czechy)">
Szonów (Czechy)

Szonów (cz. "Šenov", dawniej również "Šonov", niem. "Schönhof") – miasto w powiecie Ostrawa-miasto, w kraju morawsko-śląskim, w Czechach. Według danych z 30 czerwca 2010 powierzchnia miasta wynosiła 1663 ha, a liczba jego mieszkańców 5919 osób.
Miasto Szonów położone jest nad rzeką Łucyną, ok. 9 km na południowy wschód od centrum Ostrawy i 6 km na wschód od Ostrawicy, w granicach historycznego Śląska Cieszyńskiego. Na zachodzie sąsiaduje z Ostrawą (z Bartowicami), na południu z Racimowem (z Datyniami Górnymi) i Więcłowicami, na północy i wschodzie z należącymi do powiatu Karwina Pietwałdem i Hawierzowem.
Prawa miejskie posiada od 1998 roku. Do 31 grudnia 2006 roku miasto wchodziło w skład powiatu Frydek-Mistek, 1 stycznia 2007 zostało objęte rozszerzonym powiatem Ostrawa-miasto.
Demografia.
W latach 1869–2001:
W 2001 roku największą narodową mniejszość stanowili Słowacy (2,5%), następnie Morawianie (2%), Ślązacy i Polacy (po 0,6%). Osoby wierzące stanowiły 43,6%, z czego katolicy 81%.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Sonow". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W latach 1576–1867 miejscowość była w posiadaniu rodziny Skrbeńskich z Hrziszcza.
W sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim wymieniono parafię w miejscowości "Schonwald". Jeśli tę miejscowość zidentyfikować z Szonowem to parafia ta powstała jeszcze w XIV lub w pierwszej połowie XV wieku, a na podstawie wysokości opłaty w owym sprawozdaniu liczbę ówczesnych parafian (we wszystkich podległych wioskach) oszacować można na 105. Jeśli "Schonwald" to nie Szonów to miejscowa parafia pw św. Mikołaja Biskupa i Wyznawcy założona została później, w drugiej połowie XV lub w XVI wieku. Według dokumentów wizytacyjnych biskupstwa wrocławskiego z 1679 roku miejscowi parafianie posługiwali się językiem morawskim ("concio Moravica") natomiast w 1847 nabożeństwa i śpierwy oraz nauczanie religii prowadzono w języku polskim.
W 1869 wieś liczyła 1915 mieszkańców,
Według austriackiego spisu ludności z 1910 roku wieś Szonów miała 3441 mieszkańców, z czego 3412 było zameldowanych na stałe, 2820 (82,6%) było czesko-, 528 (15,5%) polsko-, 58 (1,7%) niemieckojęzycznymi, a 6 osób posługiwało się innym językiem, 2883 (83,8%) było katolikami, 539 (15,7%) ewangelikami, 18 (0,5%) wyznawcami judaizmu a 1 osoba była innej religii lub wyznania.
Po podziale Śląska Cieszyńskiego miejscowość znalazła się w granicach Czechosłowacji. Podczas II wojny światowej Szonów został wchłonięty do III Rzeszy, a 3 maja 1945 zdobyty przez wojska Armii Czerwonej.
Pod koniec lat 40. XX wieku na wschodnim skraju Szonowa zaczęto budować nowe socrealistyczne osiedle robotnicze. 18 grudnia 1955 z miejscowości wydzielono 61 hektarów na poczet nowo powstałego miasta Hawierzowa. Sam Szonów prawa miejskie otrzymał w 1998 roku.

</doc>
<doc id="341058" url="https://pl.wikipedia.org/wiki?curid=341058" title="Niewypał">
Niewypał

Niewypał − amunicja zawierająca ładunek miotający, która nie wypaliła mimo stworzenia odpowiednich warunków do tego procesu. Podobnym pojęciem jest niewybuch, który odnosi się jednak nie do ładunku miotającego lecz do ładunku wybuchowego. Pojęcia niewypału używa się wobec dwóch rodzajów amunicji: wybuchającej z siłą mniejszą od detonacji, oraz zapalającej się.
Generalnie pojęcie „niewypał” odnosi się do środków zawierających materiał wybuchowy o charakterze miotającym, czyli takich, w których wybuch ma charakter deflagracji, niewypałami mogą być jednak także inne naboje, np. ze sprężonym gazem. Niewypałem może stać się również spłonka lub inny zapalnik.
Oprócz nabojów niewypałami mogą stać się również inne środki zawierające materiały wybuchowe deflagrujące, np. materiały hukowe, ale także różnego rodzaju inne środki pirotechniczne, nawet nie deflagrujące, ale np. spalające się gwałtownie, lub mogące się palić bez dostępu powietrza z zewnątrz. Do niewypałów zalicza się również środki zapalające się, np. race świetlne, świece dymne itp.
Przyczyną powstania niewypału może być nieuruchomienie lub złe działanie zapalnika, zmiany chemiczne w samym materiale itp. Za niewypały nie uważa się środków właściwie składowanych, a jedynie te, które zostały użyte, ale nie zadziałały, lub zadziałały nieprawidłowo, skutkiem czego mogą nadal stanowić niebezpieczeństwo. Oprócz tego za niewypały uważa się również środki pozbawione właściwego nadzoru i kontroli, np. gdzieś wykryte, niewiadomego pochodzenia, uszkodzone, przeterminowane itp.
Sposób obchodzenia się z niewypałami oraz metody ich niszczenia regulują szczegółowo odpowiednie instrukcje dla saperów. Przede wszystkim zabroniony jest jakikolwiek kontakt osób postronnych z niewypałami, gdyż środki tego typu zachowują zazwyczaj swoją aktywność przez bardzo długi czas i może się zdarzyć, iż bardzo delikatny bodziec (np. szturchnięcie) spowoduje eksplozję niewypału. Za usuwanie niewypałów są odpowiedzialne patrole rozminowania.

</doc>
<doc id="341060" url="https://pl.wikipedia.org/wiki?curid=341060" title="Sezemice">
Sezemice

Sezemice (niem. "Sesemitz") − miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 2 214 ha, a liczba jego mieszkańców 3 097 osób.
Demografia.
"Źródło: Czeski Urząd Statystyczny"

</doc>
<doc id="341064" url="https://pl.wikipedia.org/wiki?curid=341064" title="Sezimovo Ústí">
Sezimovo Ústí

Sezimovo Ústí (niem. "Alt-Tabor") − miasto w Czechach, w kraju południowoczeskim. Według danych z 31 grudnia 2016 powierzchnia miasta wynosiła 846 ha, a liczba jego mieszkańców 7 251 osób.
W mieście znajduje się istotny dla czeskiej (a właściwie czechosłowackiej) świadomości narodowej zabytek - willa prezydenta Edvarda Beneša, który tu zmarł trzy miesiące po swojej dymisji i został pochowany w parku tej willi.
W 1939 w miejscowości powstał jeden z zakładów Baty.
Współpraca.
Miejscowość partnerska:
"Źródło: Czeski Urząd Statystyczny"

</doc>
<doc id="341067" url="https://pl.wikipedia.org/wiki?curid=341067" title="Reprezentacja USA w koszykówce">
Reprezentacja USA w koszykówce



</doc>
<doc id="341068" url="https://pl.wikipedia.org/wiki?curid=341068" title="Skalná">
Skalná

Skalná (niem. "Wildstein") – miasto w Czechach, w kraju karlowarskim, w pobliżu granicy z Niemcami.
Demografia.
"Źródło: Czeski Urząd Statystyczny"

</doc>
<doc id="341070" url="https://pl.wikipedia.org/wiki?curid=341070" title="Reprezentacja Stanów Zjednoczonych w koszykówce">
Reprezentacja Stanów Zjednoczonych w koszykówce



</doc>
<doc id="341071" url="https://pl.wikipedia.org/wiki?curid=341071" title="Thomas Gray">
Thomas Gray

Thomas Gray (ur. 26 grudnia 1716 w Londynie, zm. 30 lipca 1771 w Cambridge) – poeta angielski doby neoklasycyzmu, filolog angielski, profesor historii na Cambridge University.
Życiorys.
Urodził się w Londynie. Edukację zdobył w Eton College, a następnie Peterhouse i Pembroke College w Cambridge. Zaproponowano mu także stanowisko poety nadwornego na dworze królewskim w Londynie, którego jednak nie przyjął.
Był jednym z najmniej płodnych poetów angielskich; podczas jego życia opublikowano utwory zajmujące łącznie mniej niż 1000 wersów, jednak uznawany jest obok Williama Collinsa za najlepszego poetę XVIII w. Jego wiersze są filozoficzne, nastrojowe i melancholijne. Pod koniec życia odbył podróż do Szkocji, co spowodowało fascynację kulturą ludową, widoczną w ostatnich utworach poety. Gray interesował się też, na długo przed prerafaelitą Williamem Morrisem najdawniejszą kulturą narodów nordyckich i celtyckich.
Jest autorem jednego z najczęściej cytowanych utworów literatury angielskiej – "Elegy Written in a Country Churchyard" ("Elegia napisana na wiejskim cmentarzu", 1750). Utwór ten tłumaczyli na język polski Jerzy Pietrkiewicz i Stanisław Barańczak.
Uważany za jednego z prekursorów romantyzmu. Inny znany utwór jego autorstwa to "Ode on the Death of Favourite Cat, Drowned in a Tub of Gold Fishes".

</doc>
<doc id="341072" url="https://pl.wikipedia.org/wiki?curid=341072" title="Reprezentacja Stanów Zjednoczonych Ameryki w koszykówce">
Reprezentacja Stanów Zjednoczonych Ameryki w koszykówce



</doc>
<doc id="341074" url="https://pl.wikipedia.org/wiki?curid=341074" title="Dream Team I">
Dream Team I



</doc>
<doc id="341075" url="https://pl.wikipedia.org/wiki?curid=341075" title="Balladyna">
Balladyna

Balladyna – dramat romantyczny w pięciu aktach, napisany przez Juliusza Słowackiego w Genewie w 1834 roku, a wydany w Paryżu w roku 1839.
Opis dramatu.
Dramat miał być prawdopodobnie jedną z sześciu części planowanego przez Słowackiego cyklu kronik o bajecznych dziejach narodu (kontynuację zamysłu stanowiła "Lilla Weneda"). Na początku utworu znajduje się list dedykacyjny ("Apologon") poświęcający "Balladynę" Zygmuntowi Krasińskiemu, autorowi "Irydiona", który wysoko cenił utwór Słowackiego. Prapremiera sceniczna "Balladyny" odbyła się 7 marca 1862 w Teatrze im. Stanisława hr. Skarbka we Lwowie.
Balladyna to również imię głównej bohaterki wspomnianego utworu. Utwór Słowackiego to opowieść o żądzy władzy i o dorastaniu do roli zbrodniarza. Nie przypadkiem imię głównej bohaterki nawiązuje do ballady, w której zazwyczaj pojawiają się motywy fantastyczne i elementy wierzeń ludowych.
Rękopis.
Rękopis „Balladyny”, będący kompletnym czystopisem dramatu, znajduje się w zbiorach Biblioteki Narodowej (sygnatura Rps 6001 II). Składa się on z 84 oprawionych kart o wymiarach 24,5×18 cm. Tekst rękopisu zapisany jest drobnym pismem, bez wskazówek dla drukarni, z nielicznymi poprawkami, staranniej niż w innych znanych rękopisach Słowackiego.
W porównaniu do pierwodruku dramatu występują drobne różnice (m.in. oryginalny tytuł dzieła na formę "Balladina"). Pierwodruk "Balladyny" został przygotowany na podstawie innego rękopisu, nieznanego dzisiaj, który to autograf Słowacki przesłał w 1838 swojemu wydawcy Eustachemu Januszkiewiczowi. Przypuszcza się, że pierwodruk został przeredagowany bez zgody autora, co sugerują słowa z testamentu Słowackiego: „Beniowskiego poprawić według egzemplarza u mnie będącego, Balladynę podług manuskryptu” (być może chodzi o czystopis znajdujący się obecnie w Bibliotece Narodowej). Tekst zachowanego rękopisu po raz pierwszy został odczytany i skomentowany w 1927 przez Józefa Kallenbacha, zaś w latach 50. XX w. ustalenia te zweryfikował Eugeniusz Sawrymowicz. Rękopis służył wielokrotnie tekstologom opracowującym kolejne edycje dzieł Juliusza Słowackiego.
Rękopis został podarowany przez Słowackiego Józefowi Reitzenheimowi, a następnie w 1874 przez Reitzenheima Stanisławowi Tarnowskiemu, o czym informuje notatka: "Rękopism własnoręczny Słowackiego darowany przez niego przyjacielowi jego panu Józefowi Reitzenheimowi, a przez tego mnie, w Paryżu w kwietniu 1874. St. Tarnowski". W 1937 rękopis został odkupiony od Zdzisława Tarnowskiego, bratanka Stanisława, przez Bibliotekę Narodową. 
W 1939, z okazji 130. rocznicy urodzin Juliusza Słowackiego, w Krzemieńcu zorganizowano wystawę, na potrzeby której Biblioteka Narodowa wypożyczyła m.in. posiadany rękopis "Balladyny". Rękopis wraz z częścią zbiorów wrócił do Warszawy pod koniec 1943 dzięki staraniom polskich bibliotekarzy związanych z utworzoną przez okupanta Biblioteką Państwową oraz wsparciu niemieckiego kierownika bibliotek warszawskich Wilhelma Wittego. Józef Grycz, będący polskim mężem zaufania przy bibliotece okupacyjnej, umieścił rękopis oraz inne zbiory w swoim gabinecie przy ul. Rakowieckiej, a po upadku powstania warszawskiego, zdecydował się wydać zbiory niemieckiemu wojskowemu, który miał zorganizować wywózkę najcenniejszych zbiorów kulturalnych z Warszawy. Grycz, wiedząc o niemieckich planach spalenia Warszawy, zakładał, że jest szansa, by w przyszłości rewindykować wywiezione zbiory, zaś pozostawienie ich w Warszawie narazi je na nieodwracalne zniszczenie. Niemcy wywieźli zbiory wraz z rękopisem do zamku Fischhorn w Zell am See w Austrii, skąd wróciły do Polski w 1946. W 2021 rękopis został wpisany na Polską Listę Krajową Programu UNESCO „Pamięć Świata”.
Treść.
Balladyna i Alina to siostry, mieszkające wraz z matką w ubogiej chacie w lesie. Nimfa, królowa jeziora Gopła, Goplana, zakochana w kochanku Balladyny, Grabcu, przez swą zazdrość miesza się w ludzkie sprawy i gmatwa ich losy. Do chaty sióstr przyjeżdża bogaty hrabia Kirkor, wiedziony tam przez sługę Goplany, Skierkę. Goplana ma nadzieję, że Kirkor zakocha się w Balladynie, a wtedy Grabiec zostanie tylko dla niej. Jednak jej sługa, Skierka, sprawia, że hrabia zakochuje się w obu siostrach.
Żeby zdobyć męża, dziewczęta współzawodniczą w zbieraniu malin. Ta z sióstr, która pierwsza zbierze pełny dzbanek, ma wziąć Kirkora za męża. Gdy okazuje się, że Alina wygrywa, Balladyna zabija ją nożem. Jedynym świadkiem tej zbrodni jest Grabiec przemieniony przez Goplanę w płaczącą wierzbę. W domu Balladyna tłumaczy nieobecność swej siostry tym, iż Alina uciekła z kochankiem. O zbrodni przypomina Balladynie krwawa plama na czole, niedająca się zmyć, oraz dręczące ją koszmary i wyrzuty sumienia. Ciało Aliny odnajduje pasterz Filon i zakochuje się w martwej dziewczynie.
Tuż po ślubie Kirkor wyjeżdża na bitwę pod Gnieznem, by odzyskać tron dla prawowitego króla, Popiela III, który został wygnany ze swego pałacu i mieszka w lesie jako pustelnik. Do zamku mają wkrótce przyjechać weselni goście. Balladyna wstydzi się swej matki, każe ją zamknąć w wieży. Między Balladyną a Fon Kostrynem, rycerzem Kirkora, nawiązuje się romans. Balladyna udaje się do pustelnika, by zlikwidował plamę z jej czoła. Ten jednak potrafi czytać z ludzkich serc – poznaje prawdę o zbrodni. Scenę obserwuje Kostryn, zna sekret kochanki. Wspólnie zabijają (choć to Balladyna zadaje śmiertelny cios) posłańca od księcia, rycerza Gralona, który przywiózł skrzynię dla Balladyny, prezent od męża – ta śmierć nie była konieczna, ale w ten sposób kochankowie stają się wspólnikami w zbrodni, a o to chodziło Kostrynowi.
Odbywa się uczta w zamku, na której jest obecny m.in. Grabiec w przebraniu "dzwonkowego króla", które sprawiła mu Goplana, oraz sługi nimfy: Skierka i Chochlik. Balladyna wypiera się swojej matki i każe wygnać ją z pałacu. Na dźwięk melodii granej przez Chochlika i tajemniczego śpiewu opowiadającego historię jej zbrodni, Balladyna popada w obłęd. Słyszy głosy z zaświatów, ukazuje jej się duch Aliny, odpędza go, aż wreszcie mdleje. W nocy Balladyna zabija śpiącego Grabca. Razem z kochankiem zabierają mu koronę Popielów – symbol prawowitej władzy królewskiej, którą Grabiec dostał od Goplany – po czym wyruszają ze swoją armią do Gniezna, by objąć władzę.
W bitwie Fon Kostryn pokonuje wojska Kirkora, zaś sam Kirkor ginie na polu walki. Po bitwie Balladyna pozbywa się Fon Kostryna podając mu kawałek chleba ukrojony zatrutym nożem. Wkrótce Kostryn umiera w męczarniach przed śmiercią ostrzegając przed rządami Balladyny.
Balladyna zostaje królową. Kanclerz informuje ją, że zgodnie z tradycją nowa władczyni powinna rozstrzygnąć kilka spraw sądowych wnoszonych przez poddanych. Pierwsza jest sprawa o otrucie Fon Kostryna wniesiona przez lekarzy. Balladyna zmuszona jest wydać na nieznanego zabójcę wyrok śmierci. Następna jest sprawa o zabójstwo Aliny wniesiona przez Filona – również w tym przypadku Balladyna skazuje nieodnalezionego mordercę na śmierć. Do pałacu wkracza wdowa, matka Balladyny, oślepiona piorunem, skarżąc się na córkę, która wyparła się swojej matki i wygnała ją z zamku w trakcie burzy. Nie chce jednak zdradzić imienia córki i umiera na torturach. To właśnie Balladyna–królowa jest wyrodną córką. Zmuszona przez kanclerza do wydania wyroku ponownie orzeka karę śmierci. 
Ten potrójny wyrok na Balladynie wykonuje sam Bóg – uderza piorunem, zabijając ją.

</doc>
<doc id="341076" url="https://pl.wikipedia.org/wiki?curid=341076" title="Włośnik">
Włośnik



</doc>
<doc id="341077" url="https://pl.wikipedia.org/wiki?curid=341077" title="Dream Team II">
Dream Team II



</doc>
<doc id="341078" url="https://pl.wikipedia.org/wiki?curid=341078" title="Dream Team VII">
Dream Team VII



</doc>
<doc id="341082" url="https://pl.wikipedia.org/wiki?curid=341082" title="Skuteč">
Skuteč

Skuteč (niem. "Skutsch") − miasto w Czechach, w kraju pardubickim. Według danych z 1 stycznia 2011 powierzchnia miasta wynosiła 3 541 ha, a liczba jego mieszkańców 5 254 osób.
Demografia.
"Źródło: Czeski Urząd Statystyczny"

</doc>
<doc id="341086" url="https://pl.wikipedia.org/wiki?curid=341086" title="Polska Liga Koszykówki mężczyzn">
Polska Liga Koszykówki mężczyzn



</doc>
<doc id="341087" url="https://pl.wikipedia.org/wiki?curid=341087" title="Polska Liga Koszykowki">
Polska Liga Koszykowki



</doc>
<doc id="341088" url="https://pl.wikipedia.org/wiki?curid=341088" title="Šlapanice">
Šlapanice

Šlapanice − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 1 464 ha, a liczba jego mieszkańców 6 339 osób.
Demografia.
"Źródło: Czeski Urząd Statystyczny"

</doc>
<doc id="341089" url="https://pl.wikipedia.org/wiki?curid=341089" title="P.L.K.">
P.L.K.



</doc>
<doc id="341090" url="https://pl.wikipedia.org/wiki?curid=341090" title="D.B.L.">
D.B.L.



</doc>
<doc id="341091" url="https://pl.wikipedia.org/wiki?curid=341091" title="LBL">
LBL



</doc>
<doc id="341092" url="https://pl.wikipedia.org/wiki?curid=341092" title="Liga koszykówki mężczyzn w Polsce">
Liga koszykówki mężczyzn w Polsce



</doc>
<doc id="341094" url="https://pl.wikipedia.org/wiki?curid=341094" title="Polska ekstraklasa w koszykówce">
Polska ekstraklasa w koszykówce



</doc>
<doc id="341096" url="https://pl.wikipedia.org/wiki?curid=341096" title="Ekstraklasa koszykarska">
Ekstraklasa koszykarska



</doc>
<doc id="341099" url="https://pl.wikipedia.org/wiki?curid=341099" title="E.B.L.">
E.B.L.



</doc>
<doc id="341100" url="https://pl.wikipedia.org/wiki?curid=341100" title="Slatiňany">
Slatiňany

Slatiňany (niem. "Slatinany") – miasto w Czechach, w kraju pardubickim, niedaleko Chrudimia. Według danych z 1 stycznia 2011 powierzchnia miasta wynosiła 1560 ha, a liczba jego mieszkańców 4106 osób. Znajduje się tu Zamek, a w nim muzeum hipologiczne. 
Demografia.
"Źródło: Czeski Urząd Statystyczny"

</doc>
<doc id="341103" url="https://pl.wikipedia.org/wiki?curid=341103" title="Priscilla Presley">
Priscilla Presley

Priscilla Presley, pierw. Priscilla Ann Wagner, później Priscilla Ann Beaulieu Presley (ur. 24 maja 1945 w Brooklynie w Nowym Jorku) – amerykańska modelka i aktorka. Była żona Elvisa Presleya.
Życiorys.
Urodziła się w nowojorskim Brooklynie. Jej ojciec James Wagner był pilotem, zginął w wypadku lotniczym, gdy była niemowlęciem. Po śmierci ojca, jej matka Anna Lillian Iversen poślubiła Paula Beaulieu – oficera Sił Powietrznych Stanów Zjednoczonych stacjonującego w Zachodnich Niemczech wraz z Elvisem Presleyem.
W 1985 wystąpiła w widowisku "Night of 100 Stars II" w nowojorskim Radio City Music Hall. Przez pięć lat prowadziła butik, a następnie została modelką. W 1990 wyprodukowała cztery serie perfum. Brała udział w szóstym sezonie programu "Dancing with the Stars", w parze z Louisem van Amstelem zajęła ósme miejsce.
Życie prywatne.
W wieku 14 lat podczas pobytu w Wiesbaden poznała Elvisa Presleya, za którego wyszła 1 maja 1967 w Las Vegas. 1 lutego 1968 urodziła córkę, Lisę Marie. Wiosną 1972 porzuciła męża, który pod jej nieobecność organizował orgie w swojej posiadłości. W październiku 1973 sfinalizowali rozwód, jednak mimo zakończenia małżeństwa utrzymywali dobre stosunki i wspólnie wychowywali córkę, która mieszkała z matką w Los Angeles i odwiedzała ojca w Graceland.
Jeszcze przed rozstaniem z Presleyem związała się z instruktorem karate Mikiem Stone’em. Z nieformalnego związku z Marco Garibaldim ma syna Navarone’a Anthony’ego (ur. 1 marca 1987).
Od 1979 za namową Johna Travolty jest członkiem Kościoła Scjentologicznego.
Była krótkofalowcem. Do roku 2000 posiadała pozwolenie radioamatorskie i miała znak najpierw KC6IWA a potem N6YOS.

</doc>
<doc id="341106" url="https://pl.wikipedia.org/wiki?curid=341106" title="Slavonice">
Slavonice

Slavonice (niem. "Zlabings") − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 4 572 ha, a liczba jego mieszkańców według danych z 31 grudnia 2018 2 386 osób.
Demografia.
"Źródło: Czeski Urząd Statystyczny"

</doc>
<doc id="341111" url="https://pl.wikipedia.org/wiki?curid=341111" title="Smiřice">
Smiřice

Smiřice (niem. "Smirschitz") – miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 1 065 ha, a liczba jego mieszkańców 3 122 osób.
Historia.
Pierwsza pisemna wzmianka o miejscowości pochodzi z 1361 roku, stwierdza że dziedziczką była Eliška ze Smiřic. W 1659 roku Smiřice uzyskały prawa miejskie.

</doc>
<doc id="341118" url="https://pl.wikipedia.org/wiki?curid=341118" title="Smržovka">
Smržovka

Smržovka (niem. "Morchenstern" lub "Morchelstern") − miasto w Czechach, w kraju libereckim.
1 stycznia 2017 gminę zamieszkiwało 3693 osób, a ich średni wiek 40,5 roku.
Filia Groß-Rosen.
W miejscowości znajdowała się filia obozu koncentracyjnego Groß-Rosen.
Demografia.
"Źródło: Czeski Urząd Statystyczny"

</doc>
<doc id="341120" url="https://pl.wikipedia.org/wiki?curid=341120" title="West Autobahn">
West Autobahn

West Autobahn – autostrada nr A1 w Austrii w ciągu trasy europejskiej E60. Między węzłami Linz i Salzburg pokrywa się również z trasą europejską E55, zaś między węzłem Salzburg a granicą Niemiec – z trasą europejską E52.
Autostrada A1 jest jedną z głównych autostrad w Austrii. Autostrada prowadzi z Wiednia przez Linz i Salzburg do granicy niemieckiej. Jej przedłużeniem jest niemiecka A8. Jej budowę rozpoczęto w 1938 w ramach planów budowy sieci RAB. W sumie rozpoczęto budowę ok. 60 km autostrady. W 1942 oddano do użytku 12 km fragment pomiędzy dzisiejszą granicą z Niemcami a węzłem Salzburg-Mitte. W 1955 wznowiono budowę trasy po częściowo zmienionym śladzie. Budowę autostrady ukończono w latach 70. XX wieku. Jako ostatnie wybudowano odcinki koło Strengberg na granicy pomiędzy Dolną i Górną Austrią oraz odcinek pomiędzy Lambach a Vöcklabruck.
Aktualnie autostrada jest sukcesywnie modernizowana (do 2011) oraz na odcinku od węzła Steinhäusl z południową obwodnicą Wiednia do węzła Voralpenkreuz poszerzana do trzech pasów ruchu w każdą stronę (do 2012). W okolicach Linzu i Salzburga autostrada fragmentami została poszerzona do 4 pasów ruchu w każdą stronę.
Autostrada ma 292 km (z planowanych 301 km) długości. Oznakowanie autostrady rozpoczyna się od 9. km, ponieważ zaniechano budowy początkowego odcinka łączącego Karlsplatz w Wiedniu z węzłem Auhof.

</doc>
<doc id="341127" url="https://pl.wikipedia.org/wiki?curid=341127" title="Soběslav">
Soběslav

Soběslav (niem. "Sobieslau") – miasto w Czechach, w kraju południowoczeskim. Według danych z 2020 roku powierzchnia miasta wynosiła 2 000 ha, a liczba jego mieszkańców 6 907 osób.
Nazwa "Soběslav" jest w języku czeskim rzeczownikiem rodzaju żeńskiego. Odmienia się według wzoru miękkiego: "Soběslavi" w celowniku, bierniku, narzędniku i miejscowniku.
Demografia.
"Źródło: Czeski Urząd Statystyczny"

</doc>
<doc id="341131" url="https://pl.wikipedia.org/wiki?curid=341131" title="Mięśnie żucia">
Mięśnie żucia



</doc>
<doc id="341132" url="https://pl.wikipedia.org/wiki?curid=341132" title="Sobotka">
Sobotka

Sobotka – miasto w Czechach, w kraju hradeckim. Według danych z 31 grudnia 2003 powierzchnia miasta wynosiła 1931 ha, a liczba jego mieszkańców 2274 osób.
Demografia.
Opracowano na podstawie:

</doc>
<doc id="341133" url="https://pl.wikipedia.org/wiki?curid=341133" title="Prądnik Czerwony">
Prądnik Czerwony

Prądnik Czerwony – dawna podkrakowska wieś, a obecnie jednostka urbanistyczna w Krakowie, którego większą część zajmuje osiedle mieszkaniowe zlokalizowane kilka kilometrów na północ od centrum. Wchodzi w skład Dzielnicy III Prądnik Czerwony, która w jest zamieszkiwana jest przez ponad 40 tys. ludzi. Na osiedlu dominuje wysoka zabudowa mieszkalna (bloki 15-, 12-, 10- i 4-piętrowe), w większości należąca do Spółdzielni Mieszkaniowej Prądnik Czerwony. Pozostałości starej zabudowy zlokalizowane są przy al. 29 Listopada oraz ul. Dobrego Pasterza.
Granice rejonu Prądnik Czerwony.
Prądnik Czerwony od północy i zachodu ogranicza linia kolejowa (numer 8 Kraków Główny – Warszawa Centralna), która stanowi granicę z osiedlami Prądnik Biały oraz Gotyk, od wschodu graniczy z Batowicami oraz Mistrzejowicami – Osiedla Oświecenia i Złotego Wieku.
Historyczną południową granicę Prądnika Czerwonego wytycza linia zabytkowych już pozostałości po tzw. rogatce warszawskiej i rakowickiej. W XIX w. do Prądnika Czerwonego należał pas terenu pomiędzy traktem warszawskim (obecną al. 29 listopada) a drogą do Olszy i Rakowic (obecna ul. Rakowicka). Klin ten sięgał na południe aż po klasztoru Karmelitów Bosych (przy obecnej ul. Rakowickiej), leżący już w dawnych granicach Krakowa. Zachodnia granica gminy przebiegała o wiele dalej na zachód, niż obecnie – biegła mniej więcej równolegle do traktu warszawskiego (obecna al. 29 Listopada) po jego zachodniej stronie. Jej śladem jest obecnie przebieg ul. Marczyńskiego oraz układ niezabudowanych jeszcze pól uprawnych w rejonie pomiędzy ul. Banacha a ul. Witkowicką – na terenie Prądnika Czerwonego role miały i mają układ północ-południe, na terenie sąsiednich Witkowic role mają układ wschód-zachód. Obecne osiedle Gotyk oraz wschodnia część dzisiejszej Górki Narodowej należały wówczas do Prądnika Czerwonego. Zwyczajowo część na południe od rzeki Białuchy nazywa się Warszawskim (Przedmieściem). Na południu graniczy też z dawnymi podkrakowskimi wsiami, którymi były Rakowice i Olsza (rozdziela je ul. Lublańska).
Historia.
Średniowiecze.
Dawna wieś nad Prądnikiem i Sudołem Dominikańskim, 3,5 km na północ od centrum Krakowa przy historycznej drodze królewskiej. W źródłach pisanych pierwsza wzmianka o wsi pojawia się w 1105, w dokumencie legata papieskiego Idziego wyliczającego tereny należące do klasztoru Benedyktynów w Tyńcu. Z tego powodu Prądnik bywał także nazywany "tynieckim". W źródłach pojawia się także nazwa "Prądnik Wielki", co odróżniało go od Prądnika Małego, zwanego też Prądnikiem Biskupim (Prandnik Episcopalis).
Osada od północy graniczyła z Węgrzcami, od wschodu z wsiami Batowice, Mistrzejowice i Rakowice, a od południa z Dąbiem i Grzegórzkami. Grunty Prądnika dochodziły aż do kościoła parafii św. Mikołaja, która historycznie była związana z benedyktynami z Tyńca. Z tego też powodu tereny prądnickie aż do lat 20. XX w. należały do parafii św. Mikołaja. Jan Długosz określał tereny Prądnika jako „przedmieście za bramą św.Mikołaja”.
Kolejna informacja to potwierdzenie w 1275 własności benedyktyńskiej przez księcia Bolesława Wstydliwego. W tym czasie wytyczono drogowe centrum zabudowy (wzdłuż obecnej ulicy Dobrego Pasterza). W 1327 powstało sołectwo prądnickie (w relacji Długosza w 1400), z pierwszym sołtysem Janem Stepko. W 1479 Długosz nabył część gruntów Prądnika i planował sprowadzenie tutaj kartuzów. Po jego śmieci plany jednak nie doszły do skutku. W XV w. na terenie Prądnika zaczynają powstawać folwarki krakowskich klasztorów: jezuitów, dominikanów i franciszkanów. Przynależność danego folwarku oznaczano przymiotnikiem dodawanym do nazwy "Prądnik". Był więc "Prądnik Benedyktyński", "Prądnik Dominikański", "Karmelitański", zwany także "Bosackim", oraz "Franciszkański". W 1491 wybudowano pierwszy młyn papierniczy na terenie Polski.
Czasy nowożytne.
Wieś ucierpiała w trakcie walk jakie toczyły na jej terenie w 1587 wojska arcyksięcia Maksymiliana Habsburga z wojskami Jana Zamoyskiego. Podobno wówczas powstała ostateczna nazwa wsi "Prądnik Czerwony" i nawiązywała do krwi rozlanej na jej terenach podczas walki.
Pod koniec XVI w. powstał renesansowy dwór rodziny Cellari, w którym gościł król Władysław IV Waza. W 1642 na terenie folwarku należącego do klasztoru dominikanów powstała barokowa kaplica pod wezwaniem św. Jana Chrzciciela, która istnieje do dzisiaj.
Wiek XIX.
W latach 1800–1803 na części gruntów dawniej folwarku Bosackiego założono Cmentarz Rakowicki. Pod koniec XIX w. Prądnik Czerwony tworzył z Olszą jedną gminę. W 1890 liczył 166 domów i 2750 mieszkańców (w tym ponad 700 żołnierzy). Według austriackiego spisu ludności z 1900 w 194 budynkach na Prądniku Czerwonym na obszarze 499 hektarów mieszkało 3995 osób, z czego 3737 (93,5%) było katolikami, 207 (5,2%) wyznawcami judaizmu, 30 (0,8%) grekokatolikami, a 21 (0,5%) innej religii lub wyznania, 3743 (93,7%) było polsko-, 152 (3,8%) niemiecko-, 19 (0,5%) rusko-, a 37 (0,9%) innojęzycznymi.
W II połowie XIX wieku na terenie gminy zaczęły powstawać obiekty wojskowe, należące do Twierdzy Kraków. Pierwszym był szaniec polowy FS 13, zbudowany w roku 1854 w miejscu zbiegu obecnych ulic Prandoty, Grochowskiej, Beliny-Prażmowskiego i Rakowickiej w ramach pospiesznych przygotowań austriackich do wojny z Rosją w ramach tzw. wojny krymskiej. Był to typowy sześcioboczny, ziemny szaniec, jakich wybudowano wówczas wokół Krakowa około 30. Kolejnym obiektem był ziemny (planowano murowany) bastion IV i przyległe odcinki wałów, zrealizowane w latach 60. Po roku 1887 linię wałów przesunięto na północ, na wysokość fortu 12 Luneta Warszawska (istnieje do dziś, przy ul. Kamiennej) i szańca FS 13. Lunetę Warszawską przenumerowano wówczas na bastion IVa, zaś szaniec 13 przekształcono i przenumerowano na bastion IVb. Linia wałów łącząca bastion IVb z bastionem V (Fort Lubicz) dała później początek al. Belimy Prażmowskiego.
We wnętrze niepotrzebnego już bastionu IV wbudowano dużą, nowoczesną piekarnię; w kolejnych latach, jeszcze w czasach austriackich, zniwelowano jego wały. Piekarnia powstała w ramach rozbudowy zespołu magazynów żywnościowych Twierdzy, zlokalizowanego między dworcem kolejowym a ul. Rakowicką. Budynek piekarni istnieje do dziś, znajduje się obok budynku Muzeum Armii Krajowej (pierwotnie mieszczącego administrację magazynów i koszary dla ich obsługi); między nimi stoi jeszcze budynek fabryki konserw i przetworów mięsnych. Budynek administracyjno – koszarowy i fabrykę konserw łączy wspólnym system podziemny, wybudowany jako magazyn chłodnia do przechowywania mięsa i warzyw (nigdy nie było tam schronu dowodzenia twierdzy, którego ta po prostu nie posiadała). Zarówno fabryka konserw, jak i piekarnia są obecnie opuszczone i nieużytkowane.
W roku 1887, w ramach kolejnego kryzysu w stosunkach z Rosją, pośpiesznie wzmacniano szańcami powstający wówczas III pierścień umocnień twierdzy. Na terenie ówczesnego Prądnika Czerwonego zbudowano wówczas ziemne szańce polowe piechoty IS V-5 (IS – Infanterie Schanz), położony na granicy z Węgrzcami (zachowany w polach, na granicy miasta i Gminy Zielonki, na północ od obecnej ul. Węgrzeckiej) oraz IS V-6, położony ponad doliną potoku Sudół po jej południowej stronie (zachowany, lecz zniekształcony poprzez przecięcie go polem uprawnym). Obok szańca V-6 usypano też polową baterię Fb V-IV, obecnie niezachowaną (istniała jeszcze w połowie lat 60. XX w.). Od szańca IS V-6 pochodzi zapewne nazwa obecnej ul. Reduta (ul. Reduta wraz z ul. Węgrzecką stanowią część tzw. dużej rokady, czyli drogi obwodowej twierdzy; na niektórych odcinkach zachowały jeszcze oryginalną nawierzchnię z łamanego wapienia, bardzo już jednak zniszczoną).
Ostatnią austriacko-węgierską budowlą obronną zrealizowaną na terenie Prądnika Czerwonego był fort pancerny pomocniczy 47 ½ „Sudół”, zrealizowany w latach 1895–1897.
Trudniejsza do ustalenia jest chronologia budowy zespołów magazynów amunicji (zwyczajowo, choć nie do końca poprawnie nazywanych prochowniami), których na terenie Prądnika powstało kilka. Dwa budynki magazynowe amunicji (Munitions Magazin) powstały przy granicy z gminą Górka Narodowa, przy obecnej ul. Kuźnicy Kołłątajowskiej. Istniały jeszcze w latach 80. XX wieku; obecnie w ich miejscu znajdują się bloki przy ul. Kuźnicy Kołłątajowskiej 2 i 4. Obecnie śladem po nich jest charakterystyczny ceglany mur (stanowiący ogrodzenie dawnego terenu prochowni od południa) oraz dwa załamania ul. Kuźnicy Kołłątajowskiej pod kątem prostym, na wysokości budynków nr 10 i 11a (droga omijała w ten sposób teren prochowni). Prochownie te nie otrzymały numerów porządkowych i w archiwalnych spisach figurują po prostu jako „dwa składy amunicji w Prądniku Czerwonym”. W ich pobliżu, ale po wschodniej stronie szosy warszawskiej, przy obecnej ul. Księdza Meiera (w czasach austriackich stanowiła fragment tzw. „małej rokady” Twierdzy Kraków) znajdował się skład prochu czasu pokoju (Friedens Pulver Magazin), będący prochownią "sensu stricto". On również istniał jeszcze w latach 80. XX stulecia; obecnie w tym miejscu znajduje się sklep „Biedronka” na osiedlu Gotyk. Rejony zakazów zabudowy, związane z tymi prochowniami, sięgały do skrzyżowania obecnych ul. Powstańców i al. 29 listopada; południowa granica rejonu zakazu biegła nieomal wzdłuż potoku Sudół aż po rejon dzisiejszej ul. Strzelców, bardzo – jak narzekały władze gminne – „ścieśniając gminę”.
Inny zespół prochowni znajdował się we wschodniej części gminy, na pograniczu z Rakowicami i Bieńczycami; znajdujące się tam dwa magazyny amunicyjne nosiły numery 22 i 23. Zespół ten również nie istnieje, jedynym jego śladem są zadrzewienia w rejonie obecnego przystanku autobusowego „Okulickiego”, po stronie ul. Kniaźnina.
Oprócz prochowni, na Prądniku powstał też duży zespół koszar barakowych (Barackenlager), zlokalizowany we wschodniej części wsi, po południowej stronie traktu do Mistrzejowic, czyli dzisiejszej ul. Dobrego Pasterza. Zespół ten powstał w roku 1887 i został następnie powiększony. Według niepotwierdzonych informacji, miał w nim stacjonować jeden z batalionów 16 pułku piechoty obrony krajowej. W okresie międzywojennym koszary nazwano imieniem hetmana wielkiego litewskiego Jana Karola Chodkiewicza i zakwaterowano tam oddziały 2 Pułku Lotniczego, stacjonującego na lotnisku Rakowice. Zajmowały rozległy teren, ograniczony od północy obecną ul. Dobrego Pasterza, od zachodu – ul. Lublańską i Rondem Barei, od południa – terenem obecnych CH „Krokus”, Quattro Business Park i OBI, a od wschodu – terenem hotelu Swing i parkingiem Aquaparku. Ostatnimi istniejącymi obiektami zespołu były opuszczone i niszczejące budynki przy ul. Dobrego Pasterza 118a i 118b, niegdyś mieszczące kwatery oficerskie. Rozebrano je w 2017 roku.
1900–1945.
W 1906 r. powstała placówka opiekuńcza Towarzystwa Opieki nad Opuszczonymi Dziećmi przy ówczesnej ul. Krowiej (obecnie ul. Naczelnej). W 1910 r. na mocy tzw. Ustawy o Wielkim Krakowie część Prądnika Czerwonego od rogatki warszawskiej aż do rzeki Białuchy została włączona do Krakowa pod nazwą dzielnicy "Warszawskie" (dziś ten obszar to głównie os. Wiśniowa). W 1923 r. przy obecnym skrzyżowaniu al. 29 Listopada i ul. Dobrego Pasterza wzniesiono drewniany kościół Dobrego Pasterza (według projektu A. Romanowskiego), a rok później powołano do życia samodzielną ekspozyturę parafii św. Mikołaja. W 1928 r. albertynki założyły zakład dla nieuleczalnie chorych niewiast. W 1934 r. przez teren wsi przeprowadzono linię kolejową (Kraków – Tunel). Od 1934 r. do lat powojennych istniała zbiorowa gmina Prądnik Czerwony. W 1941 r. przyłączono do Krakowa pozostałą część „starego Prądnika”.
Po 1945.
W 1966 na północno-wschodnim skraju Prądnika Czerwonego powstał cmentarz komunalny zwany Batowickim. Natomiast na przeciwległym krańcu Prądnika Czerwonego w latach 70. XX w. (1975–1986) wzniesiono osiedle mieszkaniowe Prądnik Czerwony. Głównym projektantem osiedla była Anna Basista, zaś przy opracowaniu projektu urbanistycznego brał udział także Jan Lewandowski. Bloki zostały zbudowane w technologii prefabrykowanej w systemie WUF-T/K (odmiana krakowska). Rozplanowanie urbanistyczne osiedla zakładało dostęp do parku na terenach dawnych ogrodów dominikańskich wzdłuż potoku Sudoł Dominikański w pobliżu ruin młyna (obecnie Park Zaczarowanej Dorożki), szeroki pas zieleni w północno-wschodniej części zabudowań, a także obsługę komunikacyjną wyłącznie przy pomocy ulic dojazdowych, miękko przechodzących przez teren osiedla.
W latach 1971–1974 zastąpiono drewniany kościół Dobrego Pasterza nowym murowanym kościołem (według projektu W. Pietrzyka). W 1982 erygowano na Prądniku Czerwonym nową parafię, a w latach 1984–2000 wybudowano kościół św. Jana Chrzciciela (według projektu W. Obtułowicza). W 1985 ukończono budowę kościoła Ecce Homo (Sanktuarium św. Brata Alberta, według projektu M. i W. Kosińskich). Od 1991 r. Prądnik Czerwony, wraz z dawnymi wsiami Olsza i Rakowice, należy do Dzielnicy III Prądnik Czerwony.
W latach 80. i 90. XX w. w związku z przemianami społecznymi podejmowano próby poprawienia przestrzeni osiedli, przy zachowaniu zasobów kulturowych.
Komunikacja.
Na terenie Prądnika Czerwonego krzyżują się drogi krajowe 7 (E77) oraz 79. Wąski przejazd DK7 pod wiaduktem kolejowym w stronę wyjazdu z miasta powoduje duże utrudnienia w ruchu na al. 29 Listopada. Na Prądniku Czerwonym znajdują się 2 estakady w ciągu DK79, która na tym odcinku stanowi fragment III obwodnicy Krakowa. Znajdują się też 2 duże ronda.
Od północnej strony osiedla łączą się linie kolejowe 8 oraz 95. Najbliższa stacja kolejowa to Kraków Batowice, obsługująca jedynie pociągi regionalne w kierunku Sędziszowa i Kielc. Pozostałe połączenia dostępne są ze stacji Kraków Główny. W planach jest budowa przystanku osobowego Kraków Prądnik Czerwony pomiędzy osiedlami Prądnik Czerwony i Gotyk na wysokości ul. Węgrzeckiej, w bezpośrednim sąsiedztwie obecnej pętli autobusowej, jako elementu projektu SKA.
Na Prądniku Czerwonym znajdują się 2 pętle autobusowe Komunikacji Miejskiej w Krakowie, zlokalizowane przy głównych wejściach na cmentarz. Głównymi ulicami (29 Listopada, Lublańska, Bora-Komorowskiego, Dobrego Pasterza, Powstańców, Strzelców, Majora) poprowadzono liczne linie autobusowe łączące osiedle z pozostałymi częściami miasta oraz gmin po północnej stronie. Rejon ten obsługują także 4 nocne linie autobusowe. Automaty biletowe KKM znajdują się m.in. na przystankach przy skrzyżowaniu al. 29 Listopada i ul. Lublańskiej, przy rondzie Barei, przy ul. Dobrego Pasterza w rejonie Parku Wodnego.
Planowana jest budowa naziemnego parkingu w systemie P&amp;R o pojemności 550 aut w pobliżu pętli autobusowej Prądnik Czerwony.
Prądnik Czerwony sąsiaduje bezpośrednio z nieczynnym lotniskiem Kraków-Rakowice-Czyżyny. Nad północną granicą osiedla przebiega ścieżka podejścia samolotów lądujących na lotnisku w Balicach.
Obecnie w trakcie przygotowań do realizacji jest linia tramwajowej: Meissnera-Mistrzejowice ulicami: Janusza Meissnera, Młyńską, Dobrego Pasterza, Krzesławicką, Franciszka Bohomolca, Kazimierza Jancarza. Wcześniej brany był pod uwagę inny przebieg linii Rakowicka–Mistrzejowice - ulicami: Rakowicką, Radomską, Lublańską, Dobrego Pasterza, Krzesławicką, Jancarza.
Zabudowa i infrastruktura.
Na Prądniku Czerwonym mieszczą się m.in.:
Cmentarz Batowicki.
Jeden z największych cmentarzy w Krakowie (jest cmentarzem parafialnym i komunalnym) powstał w 1966. Położony jest na północno-wschodnim skraju osiedla. Dojazd do cmentarza jest stosunkowo łatwy, gdyż tuż obok jest pętla autobusowa. Nieco mylna nazwa nekropolii pochodzi od drogi przy której powstał ów cmentarz. Czerwonoprądnicka droga wiodła do północnego sąsiada Prądnika Czerwonego, czyli wsi Batowice. Stąd nazwa cmentarza.
Placówki oświatowe.
Szkoły
Przedszkola
Inne
Turystyka.
Szlaki turystyczne.
Przez rejon przebiega Trasa Turystyczno-Kulturowa Prądnika Czerwonego (czerwony kolor szlaku) prowadząca przez zabytki Prądnika, takie jak: sanktuarium Ecce Homo i dworek Pocieszka, tzw. „sukiennice prądnickie”, dawny budynek Urzędu Gminy, Żabi Młyn, kaplica św. Jana Chrzciciela, park rzeczny nad potokiem Sudoł Dominikański, stara część cmentarza Batowickiego i fort Sudoł. Trasa Turystyczno-Kulturowa Prądnika Czerwonego powstała jako inicjatywa Dominika Jaśkowca przy współpracy Wiesława Barczewskiego – Przewodniczącego Towarzystwa Prądnickiego.
Przez teren osiedla przebiega Małopolska Droga św. Jakuba, w części pokrywająca się z przebiegiem Trasy Turystyczno-Kulturowej Prądnika Czerwonego.
Przez północną część osiedla przeprowadzony jest również żółto-czarny szlak Twierdzy Kraków.

</doc>
<doc id="341137" url="https://pl.wikipedia.org/wiki?curid=341137" title="Sokolov">
Sokolov

Sokolov (do roku 1948 "Falknov nad Ohří" niem. "Falkenau an der Eger") − miasto w Czechach, w kraju karlowarskim. Według danych z 31 grudnia 2003 powierzchnia miasta wynosiła 2 290 ha, a liczba jego mieszkańców 24 901 osób.
Sport.
W mieście działa klub Sportowy TJ Banik Sokolov.
Demografia.
"Źródło: Czeski Urząd Statystyczny"
Współpraca.
 Saalfeld/Saale Schwandorf

</doc>
<doc id="341140" url="https://pl.wikipedia.org/wiki?curid=341140" title="Karabin maszynowy NSW">
Karabin maszynowy NSW

NSW – radziecki wielkokalibrowy karabin maszynowy skonstruowany przez G. I. Nikitina, J. S. Sokołowa i W. I. Wołkowa.
Historia.
W 1969 roku rozpoczęto w ZSRR prace nad nowym WKM, następcą DSzKM. W 1972 roku nowy karabin maszynowy został przyjęty do uzbrojenia SZ ZSRR, a w następnych latach znalazł się na uzbrojeniu większości sił zbrojnych państw Układu Warszawskiego.
Poza ZSRR był produkowany na licencji w Bułgarii, Indiach, Jugosławii i Polsce (w Zakładach Mechanicznych Tarnów).
Od pewnego czasu na licencji produkowana jest również wersja fińska i serbska.
Opis.
NSW jest bronią samoczynną. Zasada działania oparta o odprowadzanie części gazów prochowych przez boczny otwór lufy, z długim ruchem tłoka gazowego. Broń wyposażona jest w dwupołożeniowy regulator gazowy. NSW strzela z zamka otwartego. Zamek ryglowany przez przesunięcie w płaszczyźnie poziomej co powoduje zajście czterech występów ryglowych zamka za opory ryglowe obsady lufy. Dwa wyciągi sprężynujące znajdują się w zamku, wyrzutnik napędzany suwadłem (łuski wyrzucane są do przodu). Mechanizm uderzeniowy bijnikowy, rolę bijnika pełni suwadło. Mechanizm spustowy tylko do ognia ciągłego. Bezpiecznik nastawny, włączony bezpiecznik unieruchamia zaczep suwadła.
NSW jest bronią zasilaną przy pomocy metalowej taśmy segmentowej, z ogniwami otwartymi, identycznej jak w DSzK. Segmenty zawierają 10 naboi. Taśma metalowa o pojemności 50 nabojów jest przechowywana w skrzynkach nabojowych. Zasilanie prawo- lub lewostronne, donośnik przesuwakowy napędzaną przez suwadło, taśma przesuwa się przy odrzucie.
Lufa ciężka, szybkowymienna, chłodzona powietrzem, z przewodem chromowanym, zakończona stożkowym tłumikiem płomienia. Do lufy przymocowana jest komora gazowa z regulatorem gazowym. Jest wyposażona w rękojeść ułatwiającą przenoszenie broni i wymianę lufy.
NSW może być montowany na kilku rodzajach podstaw:

</doc>
<doc id="341143" url="https://pl.wikipedia.org/wiki?curid=341143" title="Solnice">
Solnice

 
Solnice − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 1266 ha, a liczba jego mieszkańców 2 099 osób.
Demografia.
"Źródło: Czeski Urząd Statystyczny"

</doc>
<doc id="341148" url="https://pl.wikipedia.org/wiki?curid=341148" title="Spálené Poříčí">
Spálené Poříčí

Spálené Poříčí − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 5 452 ha, a liczba jego mieszkańców 2 529 osób.
Demografia.
"Źródło: Czeski Urząd Statystyczny"

</doc>
<doc id="341150" url="https://pl.wikipedia.org/wiki?curid=341150" title="Westautobahn">
Westautobahn



</doc>
<doc id="341155" url="https://pl.wikipedia.org/wiki?curid=341155" title="Hurling">
Hurling

Hurling (irl. "Iomáint") – gra zespołowa, w której gracze używają kijów i piłek. Uważana za najszybszy zespołowy sport świata. Grana głównie w Irlandii Północnej i Irlandii, gdzie obok futbolu gaelickiego jest sportem narodowym i cieszy się ogromną popularnością. Kobieca odmiana tego sportu to camogie.
Każde hrabstwo irlandzkie ma swoją drużynę. Przez cały sezon rozgrywają one mecze pomiędzy sobą.
Historia.
Pierwsze zapisy na temat hurlingu pochodzą z XIV wieku.
W 2009 r. mistrzem była drużyna Kilkenny Cats z hrabstwa Kilkenny, która zdobyła tytuł mistrza czwarty raz z rzędu (wygrała mecz z drużyną z hrabstwa Cork w 2006 r., obroniła tytuł w finałach 2007 w meczu z hrabstwem Limerick, wygrała finałowy mecz z drużyną z hrabstwa Waterford w 2008 roku, a w meczu rozegranym 6 września w Croke Park w Dublinie obroniła swój tytuł w rozgrywce z drużyną z hrabstwa Tipperary), co zdarzyło się po raz pierwszy od roku 1944, kiedy cztery tytuły z kolei przypadły drużynie hrabstwa Cork, przy czym należy zaznaczyć, że drużyny z Cork i Kilkenny są jedynymi, którym kiedykolwiek udało się wygrać po cztery razy z rzędu.
Podczas rozegranego 4 września 2010 roku na stadionie Croke Park w Dublinie finału All Ireland Hurling Championship, mistrzem została drużyna hrabstwa Tipperary (4–17) pokonując Kilkenny Cats (1–18). Tytuł Under 21 All Ireland Hurling Champions (zawodnicy poniżej 21. roku życia) również w tym roku należy do Tipperary.
W Polsce pierwszym klubem, w którym możliwe było uprawianie hurlingu oraz futbolu gaelickiego był Cumann Warszawa.
Zasady gry.
Każda drużyna składa się z piętnastu graczy: bramkarza, 6 obrońców, 2 pomocników i 6 napastników. W czasie meczu trener może skorzystać z pięciu graczy rezerwowych. Pole gry ma wymiary 130–145 m długości i 80–90 m szerokości. Bramki wyglądają identycznie jak do gry w rugby. Jeśli piłka wpadnie do bramki pod poprzeczką jest to jeden gol, liczony jako trzy punkty. Jeśli wpadnie nad poprzeczką jest to tylko jeden punkt.
Mecze mistrzowskie i międzynarodowe trwają 70 minut i dzielą się na dwie części po 35 minut, w zawodach niższych klas czas meczu to 60 minut (2×30).
Kije wykonywane są z drewna jesionowego i mają 64–97 cm długości. Sliotar (piłka) jest ze skóry i ma średnicę 65 mm (23–25 cm obwodu) i waży 110–120 gramów. Piłka w czasie strzału osiąga prędkość do 150 km/h, a gracze trafiają w bramkę z odległości do 100 m.
W czasie meczu gracze atakują bramkę przeciwnika i chronią swoją własną. Piłkę można chwytać w rękę, kopać lub przenosić na kiju. Jednak po czterech sekundach lub czterech wykonanych przez posiadacza piłki krokach, piłka musi być podana dalej.
Mecze międzynarodowe są sędziowane przez 8 sędziów.
Hurling kornwalijski.
Odmianę hurlingu uprawia się w Kornwalii, dla odróżnienia nazywanego hurlingiem kornwalijskim. Obecnie rozgrywki odbywają się tylko w miastach St Ives i St Columb Major.

</doc>
<doc id="341159" url="https://pl.wikipedia.org/wiki?curid=341159" title="Szpindlerowy Młyn">
Szpindlerowy Młyn

Szpindlerowy Młyn (czes. "Špindlerův Mlýn", niem. "Spindlermühle") – miasto w północnych Czechach, w kraju hradeckim w Karkonoszach. Według danych z 31 grudnia 2003 r. powierzchnia miasta wynosiła 7691 ha, a liczba jego mieszkańców 1302 osób. Największy ośrodek narciarski w Czechach. Tutaj również ma swoją główną siedzibę Pogotowie Górskie. Na północny zachód od miasta ma swoje źródło Łaba.
Historia.
W osadzie górniczej o nazwie "Święty Piotr" istniała od 1725 r. kapliczka poświęcona właśnie św. Piotrowi. Mieszkańcy zabiegali o powstanie parafii, ponieważ podróż do kościoła w Vrchlabí była w tamtych czasach uciążliwa. Petycje w tej sprawie spisywano i wysyłano kilka razy z młyna należącego do niejakiego Špindlera, na ten adres przychodziły także odpowiedzi z Funduszu Wyznaniowego.
Adres ten figurował również na przysłanym pozwoleniu na wzniesienie nowej świątyni i założenie parafii. W ten sposób powstanie pierwszego drewnianego kościoła w 1793 r. wpłynęło także na ukształtowanie się nazwy miejscowości.
W 1949 miasto gościło zimowe akademickie mistrzostwa świata, a w 1964 oraz 1978 zimowe uniwersjady.
5 września 2015 niedaleko od rozejścia szlaków na Drogę Věřiny (w kierunku na Hromovkę) i do dolnej stacji wyciągu na Pláň odsłonięto pomnik upamiętniający lincze dokonywane na niemieckiej ludności w maju i czerwcu 1945 roku.

</doc>
<doc id="341162" url="https://pl.wikipedia.org/wiki?curid=341162" title="Staňkov">
Staňkov

Staňkov − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 2 049 ha, a liczba jego mieszkańców 3 026 osób.

</doc>
<doc id="341163" url="https://pl.wikipedia.org/wiki?curid=341163" title="Ciało człowieka">
Ciało człowieka



</doc>
<doc id="341165" url="https://pl.wikipedia.org/wiki?curid=341165" title="Stankov">
Stankov



</doc>
<doc id="341166" url="https://pl.wikipedia.org/wiki?curid=341166" title="I liga polska w piłce nożnej (1965/1966)">
I liga polska w piłce nożnej (1965/1966)

I liga w piłce nożnej 1965/1966 – 32. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Tabela.
Legenda:
Statystyki sezonu.
Król strzelców: Włodzimierz Lubański Górnik Zabrze (23 gole)
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="341167" url="https://pl.wikipedia.org/wiki?curid=341167" title="Stańkov">
Stańkov



</doc>
<doc id="341168" url="https://pl.wikipedia.org/wiki?curid=341168" title="Staré Město pod Sněžníkem">
Staré Město pod Sněžníkem

Staré Město pod Sněžníkem (niem. "Mährisch Altstadt") – miasto w Czechach, w kraju ołomunieckim. Według danych z 31 grudnia 2003 powierzchnia miasta wynosiła 8 630 ha, a liczba jego mieszkańców 2 054 osób.
W granicach administracyjnych miasta znajdują się również wsie:
Demografia.
"Źródło: Czeski Urząd Statystyczny"

</doc>
<doc id="341173" url="https://pl.wikipedia.org/wiki?curid=341173" title="Rozwadów (Stalowa Wola)">
Rozwadów (Stalowa Wola)

Rozwadów (jid. ראָזוועדאָוו–"Rozvedov") – osiedle w północnej części Stalowej Woli, w latach 1693–1973 samodzielne miasto. Dawniej duży węzeł kolejowy.
Historia.
Miasto założone w 1690 roku, na mocy przywileju lokacyjnego króla Jana III Sobieskiego. Pierwotnie należało do Gabriela Rozwadowskiego. W 1723 roku, na mocy kupna dokonanego przez Jerzego Ignacego Lubomirskiego, Rozwadów stał się na ponad 200 lat własnością najmłodszej linii książąt Lubomirskich (linia rzeszowsko-rozwadowska). W 1740 roku Jerzy Ignacy Lubomirski ufundował w Rozwadowie klasztor oo. kapucynów, który istnieje do dziś.
Przed wojną mieszkało tu 1790 Żydów. Po wkroczeniu Niemiec we wrześniu 1939 ludność żydowska została wypędzona na wschodni brzeg Sanu, do radzieckiej strefy, a wróciła w czasie wojny niemiecko-radzieckiej. W czasie wojny zginęło 2/3 żydowskiej ludności. Reszta wyemigrowała, głównie do USA.
Doktor Eugeniusz Łazowski w czasie wojny stworzył fikcyjną epidemię tyfusa plamistego, w obawie przed którą Niemcy objęli okolice Rozwadowa kwarantanną. Szacuje się, że dzięki niemu około 8.000 ludzi zostało uratowanych od śmierci.
Od 9 grudnia 1973 roku jest dzielnicą miasta Stalowa Wola (wcześniej należał do powiatu tarnobrzeskiego).
Urodził się tu Bronisław Marian Jakubowski (ur. 22 sierpnia 1896, zm. wiosną 1940 w Katyniu) – kapitan piechoty Wojska Polskiego, kawaler Krzyża Walecznych, ofiara zbrodni katyńskiej.
Archeologia.
Miejsce znalezienia jednego z najstarszych napisów runicznych w Polsce i Europie w brzmieniu „KRLUS”, utrwalone na grocie włóczni pochodzącej z końca III w. n.e.
Historia Żydów w Rozwadowie.
Od początku powstania Rozwadowa byli z nim związani Żydzi. Aż do wybuchu II wojny światowej społeczność żydowska stanowiła znaczący odsetek liczby mieszkańców tego miasteczka. W 1699 roku mieli już przykahałek. W 1727 roku Żydzi byli właścicielami 30 domów, istniała także synagoga. W 1748 roku stanowili już większość mieszkańców Rozwadowa, ich liczba wynosiła około 350 osób, a także za zgodą biskupa krakowskiego powstała nowa synagoga. od 1788 roku istniał cheder, a także judisch-deutsche Schule. W tym okresie miejscowej wspólnocie chasydzkiej przewodniczył cadyk Jakub Izaak Horowic, następnie zastąpił go Menachem Mendel. w 1868 roku przewodniczącym kahału był Rabin Mojżesz Hirszfeld. W tym okresie gmina posiadała: dwie synagogi, cmentarz, szkołę, oraz stowarzyszenia charytatywne, a liczba ludności żydowskiej wynosiła wówczas około 1600 osób. w 1894 roku w Rozwadowie powstało Towarzystwo Kupieckie, a przewodniczył mu Ascher Rabin. Społeczność żydowska rozwijała się w tym okresie bardzo szybko, by w 1900 roku ich liczba osiągnęła prawie 3000 osób. W 1910 roku powstała murowana synagoga. W tym czasie w Rozwadowie mieszkał ojciec wybitnego socjologa amerykańskiego Immanuela Wallersteina. Przed wybuchem I wojny światowej Żydzi stanowili 72% ogółu ludności Rozwadowa. W listopadzie 1918 roku doszła w Rozwadowie do rozruchów. Trwały one kilka dni, a w ich wyniku zostały splądrowane żydowskie sklepy, także niektórzy z rozwadowskich Żydów zostali ranni. Inicjatorami tych zamieszek byli chłopi z okolicznych wsi, takich jak: Turbia i Pławo, które dziś jest jedną z dzielnic miasta Stalowa Wola. W okresie dwudziestolecia międzywojennego w Rozwadowie istniały między innymi organizacje takie jak: Miejscowy Cech Rzemieślników, który zrzeszał zarówno Polaków, jak i Żydów, Stowarzyszenie Rękodzielników Żydowskich Jad Charuzim, a także klub sportowy Makkabi. Po wkroczeniu Niemców do miasta, Żydom nakazano przejście za San do strefy radzieckiej. W Rozwadowie zostało wówczas już tylko około 400 Żydów, a przewodniczącym Judenratu zastał Elizer Perlman. Większość Żydów pracowała przymusowo w stalowowolskich fabrykach. Dzisiaj jednym z niewielu już zachowanych śladów po rozwadowskich Żydach jest synagoga przy ulicy Jagiellońskiej, która pełniła funkcję sklepu, natomiast po cmentarzu nie ma już śladu. Zastał on zniszczony przez Niemców podczas II wojny światowej.

</doc>
<doc id="341178" url="https://pl.wikipedia.org/wiki?curid=341178" title="Charles Gabriel Pravaz">
Charles Gabriel Pravaz

Charles Gabriel Pravaz (ur. 24 marca 1791 w Pont-de-Beauvoisin, zm. 24 czerwca 1857 w Lyonie) – francuski lekarz, ortopeda. Wynalazca prototypu współczesnej strzykawki z igłą do zastrzyków podskórnych.
Życiorys.
Urodzony 24 marca 1791 r. w Pont-de-Beauvoisin, jego ojciec był lekarzem. Pravaz służył we francuskiej armii w czasie wojen napoleońskich i brał z nią udział m.in. w bitwie pod Waterloo. Po ich zakończeniu podjął studia medyczne w Paryżu i w 1824 r. ukończył je, uzyskując dyplom. W paryskim Instytucie Ortopedycznym współpracował z Julesem Guérinem, jednak po roku wyjechał do Lyonu, gdzie w 1835 r. założył i następnie kierował Instytutem Ortopedycznym. Opracował metody leczenia ortopedycznego, w szczególności gimnastyczne. W 1847 r. opublikował nagrodzoną przez Akademię Nauk złotym medalem pracę poświęconą własnym metodom leczenia wrodzonej dysplazji stawu biodrowego. Pravaz jako pierwszy ogłosił udaną korekcję stawu.
W 1853 r. do leczenia tętniaków zastosował własnej konstrukcji prototyp strzykawki, którym wstrzykiwał zwierzętom chlorek żelaza. Metoda nie okazała się skuteczna, ale przekonał się o skuteczności opracowanej przez siebie strzykawki. W tym samym roku podobne urządzenie, ale z igłą okrągłą (a nie trójkątną) w przekroju, skonstruował niezależnie od niego brytyjski lekarz Alexander Wood. Również w 1853 r. Pravaz opracował nowoczesną metodę kauteryzacji.
Zmarł 24 czerwca 1857 r. w Lyonie. Dwa lata później jego strzykawkę spopularyzował Jules Béhier.

</doc>
<doc id="341181" url="https://pl.wikipedia.org/wiki?curid=341181" title="Maskowanie (wojsko)">
Maskowanie (wojsko)

Maskowanie – rodzaj zabezpieczenia bojowego obejmujący ogół działań zmierzających do wprowadzenia przeciwnika w błąd lub ukrycia wojsk własnych (gotowości bojowej, ukompletowania, działań), sprzętu bojowego, obiektów fortyfikacyjnych i tyłowych oraz działań i zamiarów dowództwa.
Cele maskowania osiąga się poprzez:
Maskowanie powinno być:
Rodzaje maskowania:
Środki maskowania:
Maskowanie sprzyja osiągnięciu niespodziewanych dla przeciwnika działań wojsk (sił) własnych, utrzymaniu gotowości bojowej, utrzymaniu gotowości bojowej i podwyższaniu żywotności (odporności na uderzenia przeciwnika). 
Podstawą osiągnięcia celów maskowania jest dyscyplina maskowania. Polega ona na dokładnym i wykonywanym we właściwym czasie przedsięwzięć maskowania, przestrzeganiem zasad maskowania przez wszystkie rodzaje wojsk i służb, związki taktyczne, oddziały i pododdziały oraz pojedynczych żołnierzy. Szczególną uwagę na przedsięwzięcia maskowania muszą zwracać wszelkiego rodzaju rozpoznania. 
Sukces maskowania osiąga się poprzez opracowanie, odpowiadającego konkretnym warunkom planu (na szczeblu armii) i jego dokładna realizacja oraz prowadzenie nieprzerwanej kontroli jego realizacji przez organy armijne. Przyjęte przez dowódcę w planie maskowania przedsięwzięcia są rozpracowywane przez sztab dla podległych związków taktycznych, oddziałów, sił rodzajów wojsk i służb. Realizacja ich wykonywana jest przez wojska, pododdziały saperów i przez jednostki maskowania. 

</doc>
<doc id="341184" url="https://pl.wikipedia.org/wiki?curid=341184" title="Piotr Maślanka (wokalista)">
Piotr Maślanka (wokalista)

Piotr Maślanka (ur. 17 lipca 1981 w Zdzieszowicach) – polski muzyk i wokalista, multiinstrumentalista.
Członek zespołów reggae Paprika Korps, Ragana i Duberman. Po przeprowadzce do Krakowa w 2004 założył agencję Karrot Kommando i został managerem licznych zespołów (m.in. zespołu Marcina Świetlickiego Świetliki, warszawskiej formacji Vavamuffin i Żywiołaka). Zajmuje się również organizacją koncertów zagranicznych zespołów reggae, ska, jazz i dub.

</doc>
<doc id="341187" url="https://pl.wikipedia.org/wiki?curid=341187" title="Kanon turyński">
Kanon turyński

Kanon turyński, Papirus turyński, Królewska Lista z Turynu – unikatowy papirus, napisany w hieratyce, obecnie znajdujący się w Museo delle Antichità Egizie w Turynie, skąd wywodzi się jego współczesna nazwa.
Prawdopodobne datowanie tekstu przypada na czasy Ramzesa II. Papirus wymienia imiona oraz lata panowania wszystkich królów egipskich, poprzedzone listą imion bogów, którzy według tradycji rządzili Egiptem przed erą faraonów. 
Pierwotna długość papirusu wynosiła 170 cm, a szerokość (wysokość) 41 cm. Obecnie składa się (porozrywany) z ponad 160 fragmentów. Wiele bardzo drobnych fragmentów zostało zniszczonych lub zaginęło. Znaleziony został w Tebach, w 1822 r., przez włoskiego podróżnika Bernardino Drovettiego. Został odkryty w stanie niemalże nienaruszonym. Jednakże od czasów, gdy król Sardynii podarował go Muzeum w Turynie, jego stan nieustannie pogarszał się. Jego ogromne znaczenie docenił Jean François Champollion, który później, wspomagany przez Gustawa Seyffartha, podjął się jego rekonstrukcji i konserwacji. Pomimo ich wysiłków zakończonych częściowym sukcesem (wiele spośród fragmentów udało się umieścić na swoim miejscu), wydaje się, że próbę rekonstrukcji podjęto zbyt późno i znaczna część fragmentów uległa zniszczeniu.
Rewers papirusu zawiera nieznaną liczbę stron, na których spisano imiona osób i nazwy instytucji oraz najprawdopodobniej ich należności podatkowe. Znacznie ciekawszy jest jednak jego awers, który zawiera spis bogów, bóstw oraz mitycznych i rzeczywistych królów, którzy rządzili Egiptem od zarania dziejów aż do czasów współczesnych autorom tego dokumentu. Nie zachował się ani jego początek, ani koniec. Nie znamy zatem ani wstępu (jeśli istniał), ani listy władców następujących po XVII dynastii. Nie ma zatem pewności, kiedy anonimowy skryba spisał na starszym spisie podatkowym listę imion królewskich. Nastąpiło to prawdopodobnie za czasów Ramzesa II, lecz nie można wykluczyć datowania za czasów XX dynastii. Fakt, iż spisano go na liście podatkowej, może oznaczać, że nie miał on dużego znaczenia dla autora. Nieznane są źródła, z których korzystał autor. Być może jest to kopia istniejącego wcześniej dokumentu lub lista stworzona przez autora, mającego dostęp do archiwów świątynnych, spisów podatkowych i innych dokumentów.
Lista podaje imiona władców, grupując niektórych z nich i podając lata panowania grup, co w większości pokrywa się z systemem dynastii Manetona. Co więcej, podaje również szczegółowo lata, miesiące i dni panowania poszczególnych władców. Wymienia również władców efemerycznych lub mających władzę tylko na ograniczonych terytoriach, lub też niewymienianych w innych źródłach. Lista podaje także władców hyksoskich, pomijanych w innych dokumentach. Ich imiona jednak nie zostały zapisane na liście w królewskich kartuszach i dodano do nich hieroglificzny znak identyfikujący ich jako obcych.
Dynastie boskie według papirusu.
Wszyscy panowali jako władcy Górnego i Dolnego Egiptu.

</doc>
<doc id="341188" url="https://pl.wikipedia.org/wiki?curid=341188" title="Kadzielnica">
Kadzielnica



</doc>
<doc id="341191" url="https://pl.wikipedia.org/wiki?curid=341191" title="Stiff Upper Lip">
Stiff Upper Lip

Stiff Upper Lip – czternasty album studyjny australijskiego zespołu AC/DC, wydany 28 lutego 2000 roku. Został wyprodukowany przez jednego z dwóch pierwszych producentów AC/DC, George'a Younga. Z albumu zostały wydane trzy single: tytułowy "Stiff Upper Lip", "Safe in New York City", i "Satellite Blues".
W Australii, "Stiff Upper Lip" został wydany także jako dwupłytowa edycja; na pierwszej płycie zawiera oryginalne utwory z albumu, a na drugiej płycie zamieszczone jest pięć utworów na żywo, trzy teledyski, i jeden utwór z sesji nagraniowej albumu "Stiff Upper Lip", nie zamieszczony oryginalnie na albumie.
Film.
Stiff Upper Lip Live jest nazwą filmu koncertowego, wydanego 4 grudnia 2001 roku przez AC/DC, nagranego 14 czerwca 2001 r. na Olympiastadion w Monachium, Niemcy. Lista utworów jest następująca:

</doc>
<doc id="341195" url="https://pl.wikipedia.org/wiki?curid=341195" title="Staré Město">
Staré Město



</doc>
<doc id="341197" url="https://pl.wikipedia.org/wiki?curid=341197" title="Stare Mesto">
Stare Mesto



</doc>
<doc id="341199" url="https://pl.wikipedia.org/wiki?curid=341199" title="Droga wojewódzka nr 835">
Droga wojewódzka nr 835

Droga wojewódzka nr 835 (DW835) – najdłuższa w Polsce droga wojewódzka, biegnąca południkowo z Elizówki (węzeł Lublin Rudnik) do Grabownicy Starzeńskiej (16 km na północ od Sanoka w województwie podkarpackim). Jest jednym z głównych szlaków drogowych łączących województwa lubelskie i podkarpackie.
Liczy 225 km i zasadniczo jest drogą główną ruchu przyspieszonego (drogą klasy GP). Odbywa się nią ruch z Lublina m.in. do Biłgoraja, Przeworska, Jarosławia, Przemyśla i Sanoka. Wiedzie m.in. przez tereny Wyżyny Lubelskiej, Roztocza, Puszczy Solskiej i Pogórza Dynowskiego. Stanowi alternatywę dla drogi krajowej nr 19 i drogi ekspresowej S19 na odcinku Lublin–Rzeszów, a także istotny ciąg komunikacyjny wiodący z obszarów wschodniej Polski ku autostradzie A4 i w Bieszczady.
DW835 a drogi krajowe.
Ze względu na strategiczne znaczenie trasy, a także duże natężenie ruchu samochodowego, od dawna podejmowane są próby przekwalifikowania DW835 do kategorii dróg krajowych. M.in. w 2004 z taką inicjatywą wystąpiła poseł na Sejm RP Elżbieta Kruk, a w 2005 poseł Tadeusz Polański. Za przekwalifikowaniem drogi wielokrotnie opowiadały się też władze samorządowe Biłgoraja. Dotychczas wszystkie te inicjatywy kończyły się niepowodzeniem m.in. z powodu braku zainteresowania tematem po stronie GDDKiA.
Charakterystyka trasy.
Na części odcinków (m.in. Zagrody–Frampol) ma utwardzone pobocza. Prawie na całej swojej długości jest jednojezdniowa z jednym pasem ruchu w każdą stronę. Wyjątkiem są dwujezdniowe odcinki w Elizówce (trasa od obwodnicy Lublina) oraz w Lublinie (Aleja Spółdzielczości Pracy i Aleja Unii Lubelskiej).
Na strategicznym odcinku Lublin–Biłgoraj–Przeworsk jest w większej części drogą główną ruchu przyspieszonego (drogą klasy GP). Na mającym mniejsze znacznie odcinku Przeworsk–Grabownica Starzeńska reprezentuje niższe klasy (głównie klasę G).
Na terenie województwa lubelskiego wzdłuż prawie całego przebiegu DW835 poprowadzone są drogi serwisowe, ciągi pieszo-jezdne lub drogi rowerowe. Odcinek Lublin–Piotrków Pierwszy o długości 26 km jest najdalej oświetloną drogą wylotową z Lublina.
Na trasie DW835 znajdują się węzły drogowe łączące ją z autostradą A4 oraz drogami ekspresowymi S12, S17 i S19.
Historia.
Obecna DW835 odpowiada dawnemu szlakowi handlowemu, łączącemu Białystok i Lublin z Jarosławiem, przy którym w XVI wieku założono Biłgoraj.
5 kwietnia 1961 odcinek Sieniawa–Gorliczyna został zaliczony do dróg państwowych. Przed 2000 odcinek Przeworsk–Grabownica Starzeńska nosił oznaczenie "drogi wojewódzkiej nr 879 (DW879)."
W 2016 DW835 została przedłużona do węzła Lublin Rudnik na obwodnicy Lublina.
Prace remontowe w latach 2010–2021.
Wzrastający ruch drogowy przyczynił się do postępującej degradacji nawierzchni drogi. Aby powstrzymać ten proces, w 2010 podjęto kompleksowe prace remontowe, które są realizowane sukcesywnie i prowadzą do całkowitej przebudowy tej najdłuższej drogi wojewódzkiej w kraju.
W sierpniu 2010 rozpoczęto pierwsze prace na odcinku Biłgoraj–Frampol (ok. 14 km), przebudowę tej trasy ukończono w 2011. W 2014 przebudowano kolejny odcinek Frampol–Wysokie (ok. 29 km), a w czerwcu 2018 roku został oddany do użytku dalszy fragment Wysokie–Piotrków Pierwszy. W latach 2018–2019 kompleksowo przebudowano odcinek Piotrków Pierwszy–Lublin (ok. 16 km), dzięki czemu cała trasa z Lublina do Biłgoraja uzyskała status drogi ruchu przyspieszonego.
Na początku 2021 ruszyły prace przy kompleksowej przebudowie odcinka z Biłgoraja na południe do granicy województwa. Po wykonaniu tej inwestycji zakończy się proces przebudowy całości drogi po stronie województwa lubelskiego.
Stopniowo remontowane są też fragmenty po stronie województwa podkarpackiego. W latach 2016–2018 wykonano remont odcinka Przeworsk–Sieniawa (ok. 13 km), niedługo później położono nową nawierzchnię na fragmencie drogi z Sieniawy na północ w stronę granicy województwa. W 2020 wykonano cząstkowy remont nawierzchni na terenie gminy Nozdrzec (ok. 2 km) i oddano do użytku nową obwodnicę w Dynowie. Trwa budowa zachodniej obwodnicy Przeworska, która również stanowić będzie całościowo ciąg wchodzący w skład DW835.
Plany inwestycyjne.
W sferze planów znajduje się budowa 13-kilometrowej zachodniej obwodnicy Biłgoraja (obecnie ruch prowadzony jest po przebiegającej przez miasto Alei Jana Pawła II). Planowane jest również wykonanie obwodnic Frampola i Tarnogrodu.
Rozważane jest także włączenie drogi do obwodnicy Lublina (DW835 jest jedyną drogą wylotową z miasta nie włączoną w przebieg obwodnicy). Miałoby to nastąpić po wybudowaniu brakującego, południowego odcinka tej obwodnicy, która to inwestycja budzi jednak protesty mieszkańców.

</doc>
<doc id="341200" url="https://pl.wikipedia.org/wiki?curid=341200" title="Rynek walutowy">
Rynek walutowy

Rynek walutowy – segment rynku finansowego, na którym dokonywany jest obrót walutami obcymi. W wyniku działania sił podaży i popytu na tym rynku tworzy się kurs walutowy (kurs wymiany), który odzwierciedla stosunek ceny między dwoma walutami, gdzie minimalną jednostką zmiany kursu jest 1 pip.
Forex jest rynkiem walutowym OTC, czyli "Over The Counter". Rynek OTC jest rynkiem nieregulowanym, na którym obrót odbywa się nie na zinstytucjonalizowanym, scentralizowanym parkiecie przy pomocy zintegrowanego systemu informatycznego, ale za pomocą ogromnej ilości pojedynczych transakcji zawieranych pomiędzy wieloma uczestnikami rynku.
Uczestnikami rynku walutowego są inwestorzy, którzy zajmują się spekulacją. Ponadto na tym rynku są aktywne podmioty zajmujące się eksportem bądź importem towarów lub usług (zabezpieczające się przed niekorzystnymi zmianami kursów walutowych). Do trzeciej istotnej grupy uczestników rynku walutowego należą banki centralne, które m.in. sprzedają lub skupują walutę w celu zapobiegania nadmiernemu wzrostowi bądź spadkowi danej waluty (interwencja walutowa).
Obrót walutami na rynku finansowym może odbywać się zarówno na rynku kasowym (wymiana jest dokonywana natychmiast), jak i rynku terminowym (wymiana jest dokonywana w późniejszym, ściśle określonym terminie).

</doc>
<doc id="341201" url="https://pl.wikipedia.org/wiki?curid=341201" title="Håkon Wium Lie">
Håkon Wium Lie

Håkon Wium Lie (ur. 1965 w Halden w Norwegii) – norweski informatyk, przez kilkanaście lat dyrektor ds. technicznych w firmie Opera Software. Jest jednym z głównych autorów pierwszej i drugiej specyfikacji CSS. Współtworzył też test Acid2, który sprawdzał zgodność przeglądarek internetowych z wybranymi standardami.
Życiorys.
Absolwent uczelni Østfold University College, University of West Georgia i MIT Media Lab. W 1987 otrzymał stopień bakałarza w dziedzinie nauk ścisłych, a w 1991 stopień MSc.
Od 1994 pracował w CERN w zespole twórcy HTML Tima Berners-Lee. W tym czasie, Lie wraz z Bertem Bosem, stworzyli koncepcję kaskadowych arkuszy stylów (CSS). Lie stworzył również pierwszą na świecie implementację CSS, w przeglądarce Arena. Pod koniec 1995 pracę rozpoczęła nowa organizacja World Wide Web Consortium (W3C). W ramach tej organizacji, w grudniu 1996, zatwierdzona została pierwsza wersja specyfikacji CSS. Lie pracował później w grupie roboczej stworzonej dla CSS nad kolejną wersją specyfikacji (wydana w 1998).
W 1999 roku został CTO Opery, gdzie pracował aż do przejęcia firmy przez chińskie konsorcjum w 2016 roku.
Od 2004 jest przewodniczącym zarządu YesLogic, producenta narzędzia do publikacji opartej na HTML i CSS – Prince.
17 lutego 2006 otrzymał stopień naukowy doktora (PhD) na Uniwersytecie w Oslo.
Publikacje.
Wspólnie z Bertem Bosem napisał książkę "Cascading Style Sheets: Designing for the Web". Trzecią edycję tej książki napisali w całości w HTML i CSS.

</doc>
<doc id="341203" url="https://pl.wikipedia.org/wiki?curid=341203" title="Franciszek Barda">
Franciszek Barda

Franciszek Barda (ur. 21 sierpnia 1880 w Mszanie Dolnej, zm. 13 listopada 1964 w Przemyślu) – polski duchowny rzymskokatolicki, doktor teologii, rektor seminarium duchownego w Krakowie w latach 1930–1931, biskup pomocniczy przemyski w latach 1931–1933, biskup diecezjalny przemyski w latach 1934–1964.
Życiorys.
Urodził się 21 sierpnia 1880 w Mszanie Dolnej. W latach 1892–1900 był wychowankiem małego seminarium duchownego w Krakowie. W tym czasie kształcił się w Gimnazjum im. Jana III Sobieskiego i Gimnazjum św. Anny w Krakowie. W 1900 złożył świadectwo dojrzałości. Następnie odbył studia w seminarium duchownym w Krakowie i na Wydziale Teologicznym Uniwersytetu Jagiellońskiego. Na prezbitera został wyświęcony 26 lipca 1904 w Krakowie przez kardynała Jana Puzynę. Od 1903 kontynuował studia na Uniwersytecie Gregoriańskim w Rzymie, które ukończył w 1907 uzyskaniem doktoratu z teologii.
Powróciwszy do Krakowa, został wikariuszem w parafii św. Anny. Pracował jako prefekt w Gimnazjum św. Anny i w Państwowym Gimnazjum Żeńskim w Krakowie. W latach 1910–1914 był prefektem i wicerektorem krakowskiego seminarium duchowego, a od 1919 do 1922 profesorem teologii moralnej w seminarium duchownym w Poznaniu. Od 1925 do 1928 piastował stanowisko rektora Instytutu Polskiego w Rzymie, a w latach 1930–1931 sprawował urząd rektora krakowskiego seminarium.
10 lipca 1931 papież Pius XI mianował go biskupem pomocniczym diecezji przemyskiej ze stolicą tytularną Medea. Święcenia biskupie otrzymał 30 sierpnia 1931 w katedrze w Przemyślu. Konsekrował go miejscowy biskup diecezjalny Anatol Nowak w asyście Edwarda Komara, biskupa pomocniczego tarnowskiego, i Stanisława Rosponda, biskupa pomocniczego krakowskiego. W diecezji objął urząd wikariusza generalnego. Po śmierci biskupa Anatola Nowaka, 5 kwietnia 1933 został wybrany wikariuszem kapitulnym diecezji, a 25 listopada 1933 prekonizowany biskupem diecezjalnym. 21 stycznia 1934 objął rządy w diecezji. W 1936 przeprowadził kongres eucharystyczny, w którym uczestniczyło 100 000 wiernych, a w 1955 synod, na którym skodyfikowano prawo diecezjalne. Erygował około 100 nowych parafii, których kościoły zostały założone głównie w opuszczonych cerkwiach greckokatolickich. Pomimo sprzeciwów władz komunistycznych przyczynił się do wybudowania kilku kościołów na terenie swojej diecezji. Utworzył Instytut Wyższej Kultury Religijnej w Przemyślu i Katolicki Uniwersytet Ludowy w Ujeznej. Powołał diecezjalny Caritas, wspierał rozwój Akcji Katolickiej, wzniósł Dom Katolicki w Przemyślu. Przed wojną nie brał udziału w działalności politycznej. Pod koniec lat 30. działał na rzecz uspokojenia radykalnych nastrojów środowisk wiejskich i organizacji młodzieżowych. Podczas okupacji niemieckiej zachował nieugiętą postawę. W okresie powojennym władze komunistyczne uznały go za niebezpiecznego przeciwnika ustroju i ZSRR.
W Episkopacie Polskim był członkiem Komisji do Spraw Społecznych oraz Fundacji i Zakładów Opiekuńczych, po wojnie zasiadał w Komisji Głównej. Był uczestnikiem pierwszej części soboru watykańskiego II. Konsekrował biskupów pomocniczych przemyskich: Wojciecha Tomakę (1934), Stanisława Jakiela (1957) i Bolesława Taborskiego (1964), a także biskupa Bolesława Kominka (1954). Był współkonsekratorem podczas sakry biskupa pomocniczego tarnowskiego Michała Blecharczyka (1958), biskupa pomocniczego krakowskiego Juliana Groblickiego (1960) i biskupa diecezjalnego tarnowskiego Jerzego Ablewicza (1962).
Zmarł 13 listopada 1964 w Przemyślu. 16 listopada 1964 został pochowany w podziemiach miejscowej katedry.
Odznaczenia.
W 1937 „za wybitne zasługi na polu pracy społecznej” został odznaczony Krzyżem Komandorskim z Gwiazdą Orderu Odrodzenia Polski.

</doc>
<doc id="341205" url="https://pl.wikipedia.org/wiki?curid=341205" title="Hakon Wium Lie">
Hakon Wium Lie



</doc>
<doc id="341206" url="https://pl.wikipedia.org/wiki?curid=341206" title="Starý Plzenec">
Starý Plzenec

 
Starý Plzenec – miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 1838 ha, a liczba jego mieszkańców 4387 osób.
Demografia.
"Źródło: Czeski Urząd Statystyczny"

</doc>
<doc id="341209" url="https://pl.wikipedia.org/wiki?curid=341209" title="Snoopware">
Snoopware



</doc>
<doc id="341211" url="https://pl.wikipedia.org/wiki?curid=341211" title="Droga wojewódzka nr 858">
Droga wojewódzka nr 858

Droga wojewódzka nr 858 (DW858) – droga wojewódzka klasy G przebiegająca równoleżnikowo w województwach podkarpackim i lubelskim. Łączy drogę krajową nr 19 w Zarzeczu położonym 4 km na północ od Niska z drogą krajową nr 74 w Szczebrzeszynie położonym 20 km na zachód od Zamościa.
Stanowi wygodny łącznik pomiędzy Zamościem, Biłgorajem, Niskiem i Stalową Wolą.
W Biłgoraju przez al. Jana Pawła II przebiega na odcinku 3 km wspólnie z drogą wojewódzką nr 835. Odcinka tego nie wlicza się w kilometraż DW858, lecz DW835.
Długość DW858 bez odcinka wspólnego z DW835 wynosi 76 km, a wraz z odcinkiem wspólnym 79 km.
Trasa na odcinku o długości 2,606 km Dąbrowica – Sieraków jest nieciągła – istnieje jako droga gruntowa. Z tego względu ruch DW858 na odcinku Nisko – Biłgoraj pomiędzy miejscowościami Wólka Tanewska i Banachy kierowany jest na drogę powiatową nr 1048R o długości 23 km przez Kurzynę.
Historia.
Od 10 grudnia 1920 miała nr 20d i zaczynała się nie w Zarzeczu, tylko w Krzeszowie (odcinek Harasiuki-Szczebrzeszyn jest ten sam).

</doc>
<doc id="341212" url="https://pl.wikipedia.org/wiki?curid=341212" title="Zero-day exploit">
Zero-day exploit

Zero-day exploit – exploit, który pojawia się na czarnym rynku przed publikacją poprawki przez producenta.
Wśród wytycznych bezpieczeństwa teleinformatycznego (ang. "white hat") zwyczajem przyjętym w przypadku odkrycia nowej dziury jest powiadomienie producenta oprogramowania lub systemu operacyjnego i danie mu czasu na publikację poprawki (ang. "responsible disclosure"). Producenci mają wówczas czas na usunięcie luk, zanim zaczną one być wykorzystywane przez cyberprzestępców (ang. "black hats").
Czasami informacja o nowej dziurze nie jest w ogóle publikowana, gdyż odkrywca sprzedaje ją cyberprzestępcom i producent dowiaduje się o niej dopiero wtedy, gdy jest ona od pewnego czasu wykorzystywana do ataków. W tych przypadkach mamy do czynienia z dziurą typu "zero-day". Część firm z branży bezpieczeństwa stara się skupować takie informacje i oferować poprawki lub sygnatury swoim klientom z wyprzedzeniem.
W niektórych przypadkach badacze publikują informację o dziurze równocześnie z powiadomieniem producenta (full disclosure). W takim przypadku od momentu publikacji do pojawienia się praktycznych metod ataku mija kilka dni, zwłaszcza jeśli opis podatności ma charakter teoretyczny.

</doc>
<doc id="341214" url="https://pl.wikipedia.org/wiki?curid=341214" title="Šternberk">
Šternberk

Šternberk (niem. "Sternberg") – miasto w Czechach, w historycznych granicach Moraw, w kraju ołomunieckim. Według danych z 31 grudnia 2003 powierzchnia miasta wynosiła 4879 ha, a liczba jego mieszkańców 13 967 osób. Centrum jest "miejską strefą pamiątkową".
Historia.
Położony jest na skrzyżowaniu szlaków handlowych, więc miał zapewniony szybki rozwój. W XIII wieku stanął w miejscowości zamek ("castrum Sternberch"), wzniesiony przez Zdeslava ze Šternberka. Zamek w XVI wieku przebudowano w stylu renesansowym, a dzisiejszy wygląd zawdzięcza przeróbkom z lat 80. XIX wieku w stylu "romantycznym".
Pierwsze wzmianki o mieście pochodzą z 1296 ("civitas Sternberch"). W 1371 założono tutaj klasztor augustianów. W latach 1430-1432 Šternberk był w rękach husytów. W 1538 pożar zniszczył miasto, klasztor i zamek.
W XVII wieku miasto było dwukrotnie zdobyte – w 1621 przez wojska habsburskie, a w latach 1645-1650 trwała szwedzka okupacja miasta. W kolejnym wieku w 1741 Šternberk obsadzili Prusacy.
W 1784 skasowano klasztor augustianów. Pięć lat później wielka powódź na rzece Sitce podtopiła znaczną część miasta.
W czasie wojen napoleońskich w 1805 w miejscowym Domu Oświaty spotkali się car Aleksander I Romanow z cesarzem Franciszkiem I Habsburgiem.
Od 1821 rozpoczyna się rozwój przemysłowy miasta – w Šternberku rozpoczęła działalność firma tekstylna Norbert Langer. W 1870 otwarto pierwszą linię kolejową – do Ołomuńca (zob. stacja Šternberk).
Miejscowość w okresie habsburskim zamieszkiwali głównie Niemcy (właścicielem zamku była rodzina Liechtensteinów, panująca w Księstwie Liechtenstein). Nie zmieniło się to po powstaniu Czechosłowacji, choć w 1935 otwarto czeskie gimnazjum. W 1938 Šternberk wraz z resztą Kraju Sudetów stał się częścią III Rzeszy. Po II wojnie światowej ludność niemiecka została wysiedlona, a jej mienie oraz zamek przejęło państwo czechosłowackie.
Podział administracyjny.
Części miasta
Wyróżnić można również dwie dawne kolonie: Dolní Žleb ("Niedergrund") i Lhota ("Allhütten").

</doc>
<doc id="341216" url="https://pl.wikipedia.org/wiki?curid=341216" title="Twardoszyn">
Twardoszyn

Twardoszyn (słow. "Tvrdošín", węg. "Turdossin", dawniej "Turdos", niem. "Turdoschin") – miasto powiatowe w środkowej Słowacji, w kraju żylińskim, w historycznym regionie Orawa.
Położenie.
Twardoszyn leży na wysokości 570 m n.p.m. w dolinie Orawy, między pasmami górskimi Magury Orawskiej i Skoruszyńskich Wierchów. W 2011 roku liczba mieszkańców miasta wynosiła 9355 osób, powierzchnia miasta – 56,545 km².
Przez Twardoszyn przebiega droga krajowa nr 59 (R3 / międzynarodowa trasa E77) z przejścia granicznego Chyżne - Trzciana do Rużomberka oraz linia kolejowa nr 181 z Kraľovan do Trzciany.
Historia.
Okolice Twardoszyna były zasiedlone już w starożytności. W okolicach miasta odkryto liczne pozostałości słowiańskich osad z IX wieku. Już w tych czasach doliną Orawy wiódł szlak handlowy z Węgier do Polski. Prawdopodobnie za króla Andrzeja II w miejscu dzisiejszego miasta powstała węgierska komora celna. Z 1111 pochodzą wzmianki o miejscowości "Toarsin" i "Doardi", a z 1183 – o miejscowości "Turz", prawdopodobnie tożsamych z Twardoszynem. W XII wieku Twardoszyn miał 100-200 mieszkańców. Pierwsza pisemna wzmianka o Tvrdošínie pochodzi z 1265. Później Twardoszyn należał do dominium Zamku Orawskiego. Przywilejem z 15 lipca 1369 król Ludwik I Andegaweński nadał mu prawa miejskie. Miasteczko stało się ośrodkiem rzemiosła - wyrabiano tu płótno i garnki, a także garbowało skóry. Wstrząsy polityczne XVI wieku spowodowały upadek komory celnej. W XVII wieku doszło do upadku miasta na skutek wojen tureckich i powstań antyhabsburskich. W XVIII wieku miasto się odrodziło, w 1777 stało się nawet siedzibą władz powiatu.
W 1910 miasto liczyło 1,6 tys. mieszkańców, z czego 1,3 tys. Słowaków, 0,2 tys. Węgrów i 0,1 tys. Niemców. W XX wieku Twardoszyn stał się najważniejszym ośrodkiem Górnej Orawy (mimo likwidacji powiatu w 1922). W 1965 Twardoszyn odzyskał prawa miejskie, w 1967 przyłączono do niego wieś "Medvedzie", a w 1974 – "Krásna Hôrka". W miasteczku działają dziś mleczarnia, zakłady mięsne i kilka innych zakładów przetwórstwa spożywczego.
Atrakcje turystyczne.
Drewniany kościół Wszystkich Świętych.
Najstarszym zabytkiem miasta jest drewniany gotycki kościółek z II połowy XV wieku z barokowym ołtarzem z XVIII wieku, zapisany wraz z innymi drewnianymi świątyniami słowackich Karpat na liście światowego dziedzictwa UNESCO w 2008 roku.
Galeria Marii Medveckiej.
W Twardoszynie znajduje się Galeria Marii Medveckiej ("Galéria Márie Medveckej") – wystawa obrazów malarki z tutejszej rodziny szlacheckiej.
Pobliskie atrakcje.
W okolicy miasta znajdują się atrakcyjne obiekty turystyczne – termalne kąpielisko w Oravicach i wielkie sztuczne Jezioro Orawskie, a także tereny narciarskie.
Miasta i wsie partnerskie.
Twardoszyn współpracuje z następującymi miastami partnerskimi:
Oprócz tego współpracuje również z Limanową oraz Rabką-Zdrój.

</doc>
<doc id="341217" url="https://pl.wikipedia.org/wiki?curid=341217" title="Bozen (ujednoznacznienie)">
Bozen (ujednoznacznienie)

Geografia.
Włochy.
Niemiecka nazwa miejscowości:

</doc>
<doc id="341218" url="https://pl.wikipedia.org/wiki?curid=341218" title="Stemberg">
Stemberg



</doc>
<doc id="341219" url="https://pl.wikipedia.org/wiki?curid=341219" title="Sternberk">
Sternberk



</doc>
<doc id="341220" url="https://pl.wikipedia.org/wiki?curid=341220" title="Štíty">
Štíty

Štíty (niem. Schildberg) – miasto w Czechach, w kraju ołomunieckim, w powiecie Šumperk. 31 grudnia 2003 powierzchnia miasta wynosiła 2 993 ha, a liczba jego mieszkańców 2049 osób.
Štíty leżą na pograniczu Gór Orlickich (czesk. "Orlické hory"), Rowu Górnej Nysy (czesk. "Králický uval"), "Wyżyny Zabrzeskiej" (Sudety Środkowe) i "Wyżyny Hanuszowickiej" (Sudety Wschodnie).
Pierwsza wzmianka o miejscowości pochodzi z roku 1278.
Demografia.
"Źródło: Czeski Urząd Statystyczny"

</doc>
<doc id="341221" url="https://pl.wikipedia.org/wiki?curid=341221" title="Tvrdosin">
Tvrdosin



</doc>
<doc id="341225" url="https://pl.wikipedia.org/wiki?curid=341225" title="Turdossin">
Turdossin



</doc>
<doc id="341226" url="https://pl.wikipedia.org/wiki?curid=341226" title="Turdos">
Turdos



</doc>
<doc id="341227" url="https://pl.wikipedia.org/wiki?curid=341227" title="Mosty (powiat pucki)">
Mosty (powiat pucki)

Mosty (kaszub. "Mòstë", niem. "Brück") – wieś kaszubska w Polsce położona w województwie pomorskim, w powiecie puckim, w gminie Kosakowo, niedaleko morza, w otulinie Nadmorskiego Parku Krajobrazowego.
W latach 1954–1961 wieś należała i była siedzibą władz gromady Mosty, po jej zniesieniu w gromadzie Kosakowo. W latach 1975–1998 miejscowość administracyjnie należała do województwa gdańskiego.
Z racji położenia na obszarze aglomeracji gdańskiej wieś jest połączona z Gdynią autobusami komunikacji miejskiej (linie nr "105", "146", "365", "M" oraz "N94").
Historia.
Pierwsze zapisy o wsi pojawiły się w 1224, gdy książę pomorski Świętopełk II Wielki przekazał oliwskim cystersom połowę Kępy Oksywskiej wraz z Mostami i ośmioma innymi wsiami. W Mostach cystersi prowadzili samodzielny majątek, a wieś wykorzystywana była jako letnia siedziba opatów.
Zabytki.
Do atrakcji turystycznych wsi można zaliczyć zespół dworsko-pałacowy z parterowym, murowanym dworkiem z XVIII w. ze spadzistym dachem i facjatą. We wnętrzu zachowały się drewniane barokowe schody, dwa kominki, jeden z dekoracją rokokową, a drugi z klasycystyczną dekoracją. Do dworku prowadzi lipowo-jesionowa aleja.
Oświata.
W Mostach mieści się Szkoła Podstawowa im. Piotra Dunina.
Inne miejscowości o nazwie Mosty: Mosty, Mosty Małe

</doc>
<doc id="341228" url="https://pl.wikipedia.org/wiki?curid=341228" title="Turdoschin">
Turdoschin



</doc>
<doc id="341230" url="https://pl.wikipedia.org/wiki?curid=341230" title="Stity">
Stity



</doc>
<doc id="341232" url="https://pl.wikipedia.org/wiki?curid=341232" title="Stod">
Stod

Stod (niem. "Staab") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 2 002 ha, a liczba jego mieszkańców 3 532 osób.
Demografia.
"Źródło: Czeski Urząd Statystyczny"

</doc>
<doc id="341235" url="https://pl.wikipedia.org/wiki?curid=341235" title="Strakonice">
Strakonice

Strakonice (niem. "Strakonitz") – miasto w Czechach, w kraju południowoczeskim, nad rzekami Otava oraz Volyňka. Według danych z 31 grudnia 2003 powierzchnia miasta wynosiła 3 468 ha, a liczba jego mieszkańców 23 545 osób.
Demografia.
"Źródło: Czeski Urząd Statystyczny"
Współpraca.
Miejscowości partnerskie:
Inne.
W miejscowości znajduje się zabytkowy cmentarz żydowski.

</doc>
<doc id="341237" url="https://pl.wikipedia.org/wiki?curid=341237" title="Sępolia fiołkowa">
Sępolia fiołkowa

Sępolia fiołkowa ("Saintpaulia ionantha"), zwyczajowo nazywana fiołkiem afrykańskim lub saintpaulią – gatunek rośliny wieloletniej z rodziny ostrojowatych. Nazwa fiołek jest nieprawidłowa – sępolia fiołkowa należy do zupełnie innej rodziny, niż fiołek. Pochodzi z Tanzanii w południowej Afryce. Odkryta została w końcu XIX w. Łacińską nazwę rodzajową otrzymała na cześć swojego odkrywcy – barona Waltera von Saint Paul-Illaire. Jest jedną z najbardziej popularnych roślin doniczkowych uprawianych w naszych mieszkaniach.
Zastosowanie i uprawa.
Roślina ozdobna: Wiele odmian uprawia się jako rośliny doniczkowe. Kwitnie przez cały rok, najobficiej latem.
Podłoże. Najlepsza jest ziemia torfowa.
Oświetlenie. Potrzebuje dobrze naświetlonych miejsc, w mieszkaniu powinna być trzymana na parapetach okiennych.
Temperatura. Minimalna temperatura dla rośliny to +12 °C.
Wilgotność i podlewanie. Wymaga stałej wilgotności, ale bardzo źle toleruje nadmiar wody. Należy ją podlewać co najmniej 2 razy w tygodniu, ale wodę nalewać najlepiej do podstawki. Lubi powietrze wilgotne, źle jednak znosi spryskiwanie.
Rozmnażanie. Najlepiej z sadzonek liściowych z ogonkiem, które ukorzenia się późną wiosną w temperaturze ok. 21 °C. Możliwe jest rozmnażanie z nasion (kiełkują w temp. 18-21 °C), ale powstałe z nich rośliny nie zachowują cech odmiany, z której pochodzą nasiona.
Pielęgnacja Należy przesadzać do większych doniczek, gdyż roślina nadmiernie się zagęści, a jej liście zdrobnieją. Do przesadzania używać doniczki tylko o jeden nr większej – w zbyt dużych doniczkach słabo kwitnie. Najlepsze są niskie i płaskie pojemniki, gdyż roślina ma płytki system korzeniowy.

</doc>
<doc id="341242" url="https://pl.wikipedia.org/wiki?curid=341242" title="Štramberk">
Štramberk

Štramberk ( lub ) − miasto w Czechach, na Morawach, w kraju morawsko-śląskim.
Według danych z 31 grudnia 2003 powierzchnia miasta wynosiła 933 ha, a liczba jego mieszkańców 3 380 osób.
Miasto zachowało historyczny układ urbanistyczny. Wokół prostokątnego rynku o pochyłej płycie (położonego na stoku wzgórza zamkowego) znajduje się zespół murowanych domów o cechach późnobarokowych i klasycystycznych oraz barokowy kościół parafialny pw. św. Jana Nepomucena z lat 1721–1723. Na ulicach prowadzących do rynku zachowały się drewniane domy konstrukcji zrębowej. Nad miastem i mocno pochylonym rynkiem góruje zalesione wzgórze z pozostałościami zamku Štramberk oraz zachowaną wieżą o nazwie "Trúba". Centrum miasta zostało objęte ochroną konserwatorską. W pobliżu Jaskinia Šipka, w której odnaleziono szczątki neandertalskiego dziecka (kompleks Parku Narodowego).
Demografia.
"Źródło: Czeski Urząd Statystyczny"
Uszy sztramberskie.
Sławny produkt cukierniczy z lekkiego ciasta piernikowego w kształcie rożka, pieczony w mieście Štramberk i w okolicach. 
Legenda mówi, że tradycja pieczenia uszu zrodziła w związku z najazdem tatarskim na okolice miasta (góra Kotouč) w 1241 roku. Mieszkańcy Štramberka ukryci na wzgórzu wypuścili wodę ze zbiornika, zatapiając obóz wroga. Podczas przeszukiwania obozu Tatarów mieszkańcy miasta mieli znaleźć worek wypełniony odciętymi uszami "niewiernych", które miały być wysłane na dowód zwycięstwa tatarskiemu chanowi.

</doc>
<doc id="341244" url="https://pl.wikipedia.org/wiki?curid=341244" title="Rynek terminowy">
Rynek terminowy

Rynek terminowy ("rynek instrumentów pochodnych") – część rynku finansowego, na której zawiera się kontrakty terminowe. Przedmiotem obrotu nie są aktywa, lecz umowy (kontrakty) na transakcje, które zostaną wykonane w ściśle określonym terminie w przyszłości. Cena na produkt (tzw. instrument bazowy), o którym jest mowa w umowie, jest określana w momencie zawarcia umowy. Instrumenty, którymi obraca się na rynku terminowym, noszą nazwę kontraktów terminowych i stanowią część rynku instrumentów pochodnych (derywatów).
Rynek terminowy istnieje ze względu na niemożność całkowitego wyeliminowania ryzyka związanego z kształtowaniem się przyszłych cen aktywów bazowych.
Należy wyodrębnić trzy grupy inwestorów działających na rynkach terminowych: zabezpieczający pozycje (hedgers), arbitrażyści oraz spekulanci.
Pierwsi przeprowadzają transakcje w celu zabezpieczenia już posiadanych aktywów, np. producenci płodów rolnych lub towarów, jak ropa naftowa czy miedź. Druga grupa dokonuje transakcji, kiedy istnieje korzystna relacja cen na rynku kontraktów terminowych i cen na rynku spot, tj. rynku, gdzie handluje się rzeczywistymi towarami. Trzecia grupa podejmuje transakcje, licząc na osiągnięcie zysku w wyniku korzystnej zmiany ceny kontraktu terminowego (wzrostu w przypadku pozycji długich i spadku dla pozycji krótkich). Przyczynia się ona walnie do podniesienia płynności rynku terminowego.
Rynek terminowy oferuje inwestorom liczne możliwości lokowania wolnych środków, które mogą być dopasowane do indywidualnych wymagań, np. dotyczących oczekiwanej stopy zwrotu bądź podejmowanego ryzyka.

</doc>
<doc id="341246" url="https://pl.wikipedia.org/wiki?curid=341246" title="Stramberk">
Stramberk



</doc>
<doc id="341248" url="https://pl.wikipedia.org/wiki?curid=341248" title="Stramberg">
Stramberg



</doc>
<doc id="341250" url="https://pl.wikipedia.org/wiki?curid=341250" title="Strahlenberg">
Strahlenberg



</doc>
<doc id="341254" url="https://pl.wikipedia.org/wiki?curid=341254" title="Stráž pod Ralskem">
Stráž pod Ralskem

Stráž pod Ralskem (niem. "Wartenberg am Rollberg") – miasto w Czechach, w kraju libereckim.
Według danych z 31 grudnia 2003 powierzchnia miasta wynosiła 2 158 ha, a liczba jego mieszkańców 4 068 osób.
W mieście tym 12 sierpnia 1644 urodził się barokowy kompozytor i skrzypek-wirtuoz Heinrich Ignaz Biber.
Demografia.
"Źródło: Czeski Urząd Statystyczny"

</doc>
<doc id="341260" url="https://pl.wikipedia.org/wiki?curid=341260" title="Betfage">
Betfage

Betfage – aram. "Bēt Pāgē" (dom zielonych fig); starożytna miejscowość biblijna, położona na wschodnim zboczu Góry Oliwnej, niedaleko Betanii; sanktuarium franciszkanów Kustodii Ziemi Świętej, upamiętniające początek triumfalnego wjazdu Jezusa na osiołku do Jerozolimy.
Kontekst biblijny.
Jezus przybył do Betfage z Jerycha, gdzie uzdrowił niewidomego żebraka, który potem szedł z Nim (por. Mk 10, 46-52); albo uzdrowił dwóch niewidomych (por. Mt 20, 29-34). Inny zapis łączy pobyt Jezusa w Jerychu – zanim przybył do Betfage – z gościną u Zacheusza, bardzo bogatego zwierzchnika celników, i z przypowieścią o minach (por. Łk 19). Jan Ewangelista nie wspomina o Betfage, jedynie o pobliskiej Betanii, gdzie mieszkał Łazarz, którego Jezus wskrzesił z martwych (por. J 12, 1).
W przekazie Mt 21, 1-2 Betfage jest wioską. To w niej Jezus polecił uczniom, aby znaleźli i przyprowadzili Mu źrebię oślicy, na którym zamierzał wjechać do Jerozolimy. Według Mk 11, 1-2 i Łk 19, 29-30 wydał to polecenie, gdy zbliżał się do Jerozolimy, do Betfage i Betanii na Górze Oliwnej. Według tych źródeł synoptycznych, po przyprowadzeniu źrebięcia, odbył się uroczysty wjazd Jezusa do Jerozolimy. Jan Ewangelista notuje, że w dniu poprzedzającym to wydarzenie Jezus był w Betanii (por. J 12, 1. 12-19). Nie wyklucza to możliwości rozpoczęcia ingresu w Betfage, leżącej na linii Betania-Jerozolima.
Sanktuarium.
W odległej genezie „Sanktuarium Betfage” pojawia się wzmianka m.in. o bezimiennym pielgrzymie ruskim i zakonniku frankońskim, Bernardzie, którzy widzieli skałę marmurową, miejsce, w którym Jezus dosiadł źrebię oślicy, by udać się do Jerozolimy na święto Paschy. Z czasem z tej skały została wyodrębniona bryła sześcienna (stela), według podobnych kryteriów, jak to stało się ze skałą przy budowie Bożego Grobu i Golgoty w Jerozolimie. Znalazła się ona w kościele wybudowanym w IV wieku, którego istnienie potwierdza pątniczka hiszpańska Egeria z IV wieku i mnich kapadocki Teodozy (+529)).
Ze świadectw późniejszych pątników, w roku 1172 Teodor napisał szczegółowo: „Betfage... jest w połowie drogi między Betanią i Górą Oliwną; tutaj jest wzniesiona odpowiednia kaplica ku czci Jezusa, który wysłał dwóch ze swoich uczniów, aby poszukali oślicę i źrebię. Stojąc na wielkim kamieniu, który jest wyeksponowany w tej samej kaplicy, wszedł na osiołka i udał się do Jerozolimy przez Górę Oliwną". W XVI wieku natomiast powoli zatracała się kaplica z cennym kamieniem, podziwianym jeszcze w czasach krzyżowców. Gdy ginęły po niej ślady, franciszkanie i chrześcijanie wciąż odwiedzali to miejsce, by kontynuować tradycję ingresu Jezusa do Święto Miasta.
W 1876 roku pewien wieśniak znalazł dawniej już znaną skałę sześcienną o wymiarach 1,30 x 1,06 x 1,13 m, z resztkami fresków z epoki krucjat. Według tradycji Jezus oparł na tym kamieniu stopę wsiadając na osiołka. Dziś wyraźnie odróżnia się na nim fragmenty zabytkowe od współczesnych uzupełnień. Od strony północnej bryły na fresku widać zamek, grupę ludzi i oślicę z koźlęciem; z lewej strony przedstawieni są uczestnicy procesji palmowej, postać Jezusa wchodzącego na osiołka jest bardzo uszkodzona; od wschodniej strony, od Betanii, Marta i Maria klęczą u stóp Jezusa, w tle scena wskrzeszenia Łazarza; zachodni motyw skały składa się z czterech linijek napisu: BETHPHAGE N / VM CVM ASINA DUCTVS | AD HEROSOLIMA / M / BERNARDI WITARDI DE BORDA FOK.
W 1880 roku Kustodia Ziemi Świętej nabyła ruiny antycznego kościoła. Trzy lata później wybudowała klasztor i stworzyła sanktuarium. W roku 1889 zrekonstruowała w kościele dawną kaplicę, w której 5 marca tego samego roku rozpoczęto odprawiać mszę świętą. Aktualny kształt sanktuarium w Betfage pochodzi z roku 1954, według planu i pracy włoskiego architekta Antoniego Barluzziego (+1960). Malowidła al fresco, z wyróżniającą się sceną triumfalnego wjazdu na osiołku Jezusa do Jerozolimy, w absydzie kościoła, są autorstwa włoskiego artysty Cezarego Vagariniego (+1990) z roku 1955.
Procesja.
Według opisów pątniczki Egerii z końca IV wieku procesje, upamiętniające uroczysty wjazd Jezusa do Jerozolimy rozpoczynały się na Górze Oliwnej. Celebracji przewodniczył biskup, otoczony wiernymi z gałązkami palm lub oliwek w dłoni. Z kolei mnich Epifaniusz stwierdza w IX wieku, że procesja rozpoczynała się w Betfage, gdzie Jezus wsiadł na osiołka. W myśl kolejnych notatek historycznych procesja była zawieszona w okresie państw krzyżowych (XII-XIII wiek), a w roku 1563 przez gubernatora jerozolimskiego.
Jeszcze w XVI wieku zwyczaj ingresu Jezusa do Jerozolimy był wznawiany przez franciszkanów. Na osiołka wsiadał Kustosz Ziemi Świętej, uosabiając obecność Jezusa. Od 1933 roku procesja pod przewodnictwem Łacińskiego Patriarchy Jerozolimy nabrała charakteru bardziej uroczystego.

</doc>
<doc id="341261" url="https://pl.wikipedia.org/wiki?curid=341261" title="Rynek kasowy">
Rynek kasowy

Rynek kasowy ("rynek spot") – rynek, na którym transakcje są realizowane najpóźniej w drugim dniu roboczym od momentu ich zlecenia. Transakcje dokonywane na rynku kasowym są opłacane w momencie ich zawarcia – transferowi podlega w tym przypadku kapitał. Na tym rynku są dokonywane transakcje papierami wartościowymi, tj. akcje, obligacje, warranty, prawa poboru, prawa do akcji, certyfikaty inwestycyjne.

</doc>
<doc id="341263" url="https://pl.wikipedia.org/wiki?curid=341263" title="Strážnice">
Strážnice

Strážnice (morawski "Strážnica", niem. "Straßnitz") – miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 3 140 ha, a liczba jego mieszkańców 5 900 osób.

</doc>
<doc id="341265" url="https://pl.wikipedia.org/wiki?curid=341265" title="Land-art">
Land-art



</doc>
<doc id="341266" url="https://pl.wikipedia.org/wiki?curid=341266" title="Liryka tyrtejska">
Liryka tyrtejska



</doc>
<doc id="341268" url="https://pl.wikipedia.org/wiki?curid=341268" title="Lokata bankowa">
Lokata bankowa



</doc>
<doc id="341269" url="https://pl.wikipedia.org/wiki?curid=341269" title="Stříbro">
Stříbro

Stříbro (niem. "Mies") – miasto w Czechach, w kraju pilzneńskim. Według danych z 31 grudnia 2003 powierzchnia miasta wynosiła 4781 ha, a liczba jego mieszkańców 7689 osób.
Historia.
Najstarsze znaleziska archeologiczne z terenu miasta i okolic pochodzą z epoki kamienia i brązu. Pierwsze wzmianki pisemne zanotowano w 1183. Miejscowość była położona na dogodnym szlaku handlowym z Pragi do Norymbergi. Wydobywano tu rudy metali, w tym srebra, co dało miastu nazwę. Była to wówczas osada górnicza z kościołem Najświętszej Marii Panny, który stał w pobliżu obecnego kościoła cmentarnego. W tym czasie osada nosiła też nazwę od rzeki - Mže. 
W latach 1240–1250 na skalistym cyplu nad starą osadą górniczą położono fundamenty nowego miasta królewskiego. W XIII i XIV wieku miasto otrzymało od królów czeskich różne przywileje. Jeszcze przed wojnami husyckimi Stříbro było jednym z czterech największych miast regionu pilzneńskiego. Były tu trzy kościoły i trzy klasztory. W 1427 krzyżowcy bezskutecznie oblegali miasto, które następnie zostało zniszczone po bitwie pod Tachowem.
XVI wiek był czasem rozwoju dla miasta. Rozkwitły cechy, a piwo z lokalnego browaru wysyłano w wiele miejsc na terenie kraju. Wybudowano szereg kamienic i ratusz, wyremontowano kościoły, przebudowano fortyfikacje miejskie. Kolejną klęskę przyniosła wojna trzydziestoletnia, kiedy miasto zostało splądrowane: najpierw przez wojska szwedzkie, a następnie przez cesarskie. Od 1660 wznowiono wydobycie w kopalniach ołowiu, które pomogły miastu osiągnąć dawny dobrobyt. Wraz z przybyciem niemieckich górników, ludność niemiecka zyskała przewagę liczebną (wydobycie rud ołowiu zostało wstrzymane na początku lat 80. XX wieku).
W XVII wieku, po pożarze miasto opustoszało. Stopniowo zostało ponownie zasiedlone, głównie przez osadników niemieckich. Żywioł czeski praktycznie ustąpił lub uległ germaniacji.
Architektura i turystyka.
Historyczne centrum miasta zostało ogłoszone miejską strefą zabytkową. Przestrzeń rynku to cenne założenie urbanistyczne, w tym renesansowy ratusz z dekoracją sgraffitową. Na uwagę zasługują renesansowe portale kamienic, tworzące unikalny zespół architektoniczny. W mieście znajduje się szereg innych zabytków.
Miasto jest ważnym ośrodkiem turystycznym regionu. Znajduje się tu rozległy kompleks sportowy przy zaporze Hracholuská. Nad rzeką Mže zlokalizowany jest skansen górniczy (czes. "Hornický skanzen Stříbro").
Na pobliski Křížový vrch (472 m) prowadzi droga krzyżowa znakowana jako szlak żółty. Ponadto przez miasto przebiegają inne szlaki piesze:
Zabytki i osobliwości.
Do najważniejszych zabytków i osobliwości Stříbra należą:
Demografia.
"Źródło: Czeski Urząd Statystyczny"

</doc>
<doc id="341273" url="https://pl.wikipedia.org/wiki?curid=341273" title="Stribro">
Stribro



</doc>
<doc id="341274" url="https://pl.wikipedia.org/wiki?curid=341274" title="Studénka">
Studénka

Studénka (niem. "Stauding") − miasto w Czechach, w kraju morawsko-śląskim, w powiecie Nový Jičín. Według danych z 31 grudnia 2003 powierzchnia miasta wynosiła 3 091 ha, a liczba jego mieszkańców 10 341 osób. Miastem partnerskim jest Dąbrowa Górnicza.
Miasto leży w dwóch regionach historycznych – Śląsku i Morawach. Sama Studénka to miejscowość śląska, natomiast dzielnice Butovice oraz Nová Horka położone są na Morawach.
W Studénce znajduje się stacja kolejowa Studénka oraz przystanek kolejowy Studénka město.
W mieście działała fabryka taboru kolejowego "Vagónka Studénka", obecnie przejęta przez koncern Škoda Transportation.
Demografia.
"Źródło: Czeski Urząd Statystyczny"
Historia.
Katastrofy kolejowe.
8 sierpnia 2008 w Studénce doszło do katastrofy kolejowej z udziałem pociągu EuroCity EC 108 "Comenius" relacji Kraków Główny–Praga Główna, którym podróżowało około 400 osób. W katastrofie zginęło siedem osób, w tym jedna Polka, a 67 osób zostało rannych, w tym 15 ciężko.
22 lipca 2015 Kierowca tira z Polski nie zastosował się do sygnalizacji świetlnej i wjechał na przejazd kolejowo-drogowy, gdzie ugrzązł między zaporami powodując zderzenie z pociągiem SC 512 Pendolino. Zginęło 3 pasażerów pociągu, a 17 zostało rannych. Sprawca wyszedł z wypadku bez szwanku.

</doc>
<doc id="341276" url="https://pl.wikipedia.org/wiki?curid=341276" title="Šumperk">
Šumperk

Šumperk (, ) – miasto w Czechach, w kraju ołomunieckim, na Morawach. Według danych z 1 stycznia 2013 powierzchnia miasta wynosiła 2791 ha, a liczba jego mieszkańców 26 870 osób.
Historia.
Šumperk został założony w 1269 przez niemieckich kolonistów. Niemiecka nazwa Schönberg znaczy „piękna góra”, a nazwa czeska powstała przez zniekształcenie tego słowa. Dzięki położeniu na szlaku handlowym oraz czerpaniu zysków z wydobycia miedzi Šumperk szybko stał się centrum regionu. Miasto było własnością margrabiego morawskiego do XV wieku. Petr ze Žerotína kupił miasto i zbudował mury obronne.
W XVI wieku miasto stało się bardzo bogate dzięki produkcji wysokiej jakości ubrań. W czasie wojny trzydziestoletniej został znacznie zniszczony, a miasto stała się własnością Liechtensteinów. Šumperk ucierpiał ponownie w 1669 z powodu ogromnego pożaru, w wyniku którego zniszczeniu uległy 244 domy. W II poł. XVII wieku miały tu miejsce procesy czarownic, w wyniku których śmierć poniosło 48 mężczyzn i kobiet.
W XIX w. nastąpił silny rozwój przemysłu, wybudowano kolej.
W 1930 w mieście mieszkało 12 tys. osób, z czego 25% stanowili Czesi, a resztę Niemcy. W 1938 po zawarciu Układu monachijskiego miasto zostało przyłączone do Niemiec. Większość Czechów została wysiedlona do Protektoratu Czech i Moraw. Po zdobyciu przez Armię Czerwoną oraz ukształtowaniu się administracji czechosłowackiej, na podstawie dekretów Beneša z miasta zostali wysiedleni niemal wszyscy Niemcy.
Miasto było zajęte przez Wojsko Polskie w czasie likwidacji Praskiej wiosny 21 sierpnia 1968 (Operacja Dunaj). Armia polska została zastąpiona 3 listopada 1968 przez Armię Czerwoną, która wycofała się w 1991 po aksamitnej rewolucji.
Gospodarka.
W mieście rozwinął się przemysł drzewny, włókienniczy, maszynowy, papierniczy, materiałów budowlanych, elektrotechniczny oraz spożywczy.

</doc>
<doc id="341279" url="https://pl.wikipedia.org/wiki?curid=341279" title="Nerw trójdzielny">
Nerw trójdzielny

Nerw trójdzielny () – V nerw czaszkowy, największy wśród nich. Jest nerwem I łuku skrzelowego. Ma charakter mieszany (czuciowo-ruchowy).
Źródła włókien.
Nerw trójdzielny zawiera włókna czuciowe i ruchowe. Pierwsze stanowią większą część nerwu i są utworzone przez aksony komórek pseudojednobiegunowych zwoju trójdzielnego. Włókna te wnikają do jąder czuciowych pnia mózgu:
Włókna ruchowe rozpoczynają się w jądrze ruchowym nerwu trójdzielnego, znajdującym się w moście, i kierują się wyłącznie do nerwu żuchwowego V3.
Przebieg i zakres unerwienia.
Nerw wychodzi z mózgowia w przednio-bocznej części mostu dwoma korzeniami: częścią większą (czuciową) i częścią mniejszą (ruchową). Oba korzenie dochodzą do szczytu piramidy kości skroniowej, gdzie w wycisku nerwu trójdzielnego korzeń czuciowy tworzy zwój trójdzielny (troisty, Gassera). Korzeń ruchowy omija zwój troisty, dołączając się później do nerwu żuchwowego (V3). Od zwoju odchodzą trzy gałęzie – nerw oczny (), nerw szczękowy () i nerw żuchwowy ().
Nerw oczny (V1).
Nerw oczny (V1) jest nerwem czuciowym, unerwia skórę głowy powyżej szpary powiekowej oraz boczną powierzchnię nosa. 
Opuszcza jamę czaszki przez szczelinę oczodołową górną; dzieli się na 3 gałęzie końcowe:
Nerw szczękowy (V2).
Nerw szczękowy (V2) jest nerwem czuciowym, unerwia skórę poniżej szpary powiek i powyżej szpary ust. Opuszcza jamę czaszki przez otwór okrągły; oddaje 3 gałęzie końcowe:
Nerw żuchwowy (V3).
Nerw żuchwowy (V3) jest nerwem czuciowo-ruchowym, unerwia czuciowo skórę poniżej szpary ust i skroni. Skóra okolicy kąta żuchwy jest jednak unerwiona czuciowo przez gałęzie nerwu usznego wielkiego pochodzące ze splotu szyjnego. Ruchowo unerwia mięśnie żucia; opuszcza jamę czaszki przez otwór owalny; oddaje gałęzie:

</doc>
<doc id="341281" url="https://pl.wikipedia.org/wiki?curid=341281" title="Kapitał">
Kapitał



</doc>
<doc id="341282" url="https://pl.wikipedia.org/wiki?curid=341282" title="Sušice">
Sušice

Sušice (niem. "Schüttenhofen") – miasto w Czechach, w kraju pilzneńskim, nad Otavą. Według danych z 31 grudnia 2003 powierzchnia miasta wynosiła 4564 ha, a liczba jego mieszkańców 11 483 osób.
Demografia.
"Źródło: Czeski Urząd Statystyczny"
Nazwa.
Nazwa "Sušice" jest w języku czeskim rzeczownikiem rodzaju żeńskiego, a nie liczbą mnogą. Odmienia się według wzoru miękkiego: "Sušici" w celowniku, bierniku, narzędniku i miejscowniku), stąd polska nazwa to Suszyca (dopełniacz Suszycy, nie Suszyc).
Gospodarka.
W mieście rozwinął się przemysł drzewny oraz papierniczy.

</doc>
<doc id="341283" url="https://pl.wikipedia.org/wiki?curid=341283" title="Susice">
Susice



</doc>
<doc id="341284" url="https://pl.wikipedia.org/wiki?curid=341284" title="Anatolij Sobczak">
Anatolij Sobczak

Anatolij Aleksandrowicz Sobczak (ros. Анатолий Александрович Собчак, ur. 10 sierpnia 1937 w Czycie, zm. 20 lutego 2000 w Swietłogorsku) – rosyjski prawnik i polityk.
Życiorys.
Ojciec – Polak, matka – Czeszka, o czym sam pisze we wspomnieniach. Narodowość zapisaną w dokumentach rodzina zmieniła na rosyjską, używając dostarczonych przez znajomego pustych formularzy dowodów osobistych, gdy w 1939 roku dowiedziała się o wydanym przez Stalina rozkazie, by w ciągu 24 godzin wysiedlić wszystkich Polaków z ich miejscowości na Syberię.
W 1959 ukończył studia na Wydziale Prawa Leningradzkiego Uniwersytetu Państwowego. Po ukończeniu studiów pracował jako adwokat w Stawropolu. W latach 1962–1965 odbywał na Uniwersytecie Leningradzkim studia doktoranckie. Po ukończeniu studiów doktoranckich, w latach 1965–1968 pracował jako wykładowca w szkole milicyjnej Ministerstwa Spraw Wewnętrznych ZSRR w Leningradzie. W latach 1968–1973 był docentem w Leningradzkim Instytucie Technologicznym Przemysłu Papierniczego. Od 1973 do 1981 pracował jako docent, a od 1981 do 1989 jako profesor i kierownik Katedry Prawa Gospodarczego na Uniwersytecie Leningradzkim. Pełnił funkcję dziekana Wydziału Prawa.
W czerwcu 1988 wstąpił do KPZR. W 1989 został wybrany Deputowanym Ludowym ZSRR. Na pierwszym Zjeździe Deputowanych Ludowych został wybrany w skład Rady Najwyższej ZSRR. Przewodniczył podkomisji ds. ustawodawstwa gospodarczego. Zaangażował się w prace legislacyjne nad zmianami w radzieckim systemie prawa oraz w działalność na rzecz demokratyzacji życia politycznego. Blisko współpracował z Andriejem Sacharowem i Borysem Jelcynem.
W kwietniu 1990 został wybrany do Rady Miejskiej Leningradu, a w maju tego samego roku jej przewodniczącym. W czerwcu 1991 został wybrany w bezpośrednich wyborach na stanowisko mera miasta. Był jednym z inicjatorów przywrócenia Leningradowi historycznej nazwy Sankt Petersburg. Jako mer doprowadził do ożywienia kulturalnego i przyciągnięcia inwestycji zagranicznych. Z drugiej strony był krytykowany za dopuszczenie do wzrostu korupcji i przestępczości. W okresie sprawowania funkcji mera blisko współpracował z późniejszym prezydentem Władimirem Putinem (który był najpierw doradcą, a następnie zastępcą Sobczaka).
W latach 1991–1993 brał udział w pracach nad przygotowaniem rosyjskiej konstytucji. W 1991 zakładał Ruch Reform Demokratycznych. Był kandydatem w wyborach do Dumy Państwowej jednak blok wyborczy Ruchu Reform Demokratycznych nie przekroczył progu wyborczego. W 1996 wstąpił do ugrupowania Nasz Dom – Rosja. W lipcu 1996 przegrał wybory na stanowisko gubernatora Sankt Petersburga ze swoim byłym zastępcą Władimirem Jakowlewem.
Nieprawidłowości z okresu jego rządów w Sankt Petersburgu stały się przedmiotem śledztwa prokuratorskiego w 1997. W listopadzie 1997 Sobczak opuścił kraj i udał się do Paryża na leczenie. We Francji przebywał do 1999. Jego zwolennicy uznawali stawiane mu zarzuty za element walki politycznej. W listopadzie 1999 sprawa przeciwko niemu została umorzona. Uważa się, że za tą decyzją stał Władimir Putin, który w międzyczasie objął stanowisko premiera Federacji Rosyjskiej. Sobczak powrócił do Rosji kilka miesięcy wcześniej, w czerwcu, tuż po objęciu przez Putina funkcji szefa rządu.
W grudniu 1999 bez sukcesu ubiegał się o stanowisko deputowanego Dumy Państwowej. Zmarł 20 lutego 2000 w wyniku ataku serca w sanatorium w Swietłogorsku. Okoliczności jego śmierci stały się wkrótce przedmiotem domysłów i spekulacji. 
Dwukrotnie żonaty, w pierwszym i drugim małżeństwie urodziły mu się córki: Maria i Ksenia Sobczak (ur. 1981).
Odznaczenia, wyróżnienia i nagrody.
Honorowy obywatel m.in. Sankt Petersburga (pośmiertnie, 2010), Tbilisi (1991), Indianapolis (1992), Maryland (1993), Oklahomy (1994).

</doc>
<doc id="341287" url="https://pl.wikipedia.org/wiki?curid=341287" title="Benedykt Fuliński">
Benedykt Fuliński

Benedykt Fuliński (ur. 21 września 1881 w Chlebowicach Świrskich, zm. 2 marca 1942 we Lwowie) – polski biolog. 
Życiorys.
W latach 1900-1906 odbył studia zoologiczne w Uniwersytecie Lwowskim. Kształcił się między innymi u profesorów Benedykta Dybowskiego i Józefa Nusbauma-Hilarowicza. Następnie odbył studia uzupełniające w uniwersytetach w Budapeszcie, Pradze, Wiedniu, Innsbrucku, Lipsku i Berlinie. W 1907 otrzymał tytuł doktora filozofii Uniwersytetu we Lwowie, a w 1918 docenta zoologii. Pracował w C. K. Gimnazjum we Lwowie, w Prywatnym Gimnazjum Żeńskie Zofii Strzałkowskiej we Lwowie, gdzie uczył historii naturalnej. Od 1908 do 1909 był zastępcą kustosza, a od 1909 do 1910 był kustoszem Polskiego Muzeum Szkolnego we Lwowie.
W 1918 brał czynny udział w obronie Lwowa. W latach 1910-1919 pracował w Katedrze Zoologii Uniwersytetu. W latach 1918-1920 był Sekretarzem Muzeum Przyrodniczego im. Dzieduszyckich, a zarazem Wydawnictwa tego muzeum. W latach 1919 - 1941 był profesorem zoologii i anatomii zwierząt domowych na Wydziale Rolniczo-Lasowym Politechniki Lwowskiej, a równocześnie wykładowcą zoogeografii i innych działów biologii w Uniwersytecie. Tytuł profesora zwyczajnego otrzymał w 1923. Od 1932 członek korespondent Polskiej Akademii Umiejętności. W okresie okupacji niemieckiej brał udział w tajnym nauczaniu uniwersyteckim we Lwowie. Zmarł w 1942 podczas silnej depresji psychicznej wywołanej warunkami okupacyjnymi.
W pracy naukowej zajmował się helmintologią oraz faunistyką płazińców. Badał rozwój zarodkowy wypławków i małżów, dokonał rewizji systematyki wirków prostojelitowych. Był członkiem czynnym Towarzystwa Naukowego we Lwowie oraz redaktorem "Kosmosu", "Przyrody i Techniki" i "Zoologica Poloniae".

</doc>
<doc id="341288" url="https://pl.wikipedia.org/wiki?curid=341288" title="Švihov">
Švihov

Švihov (niem. "Schwihau") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 3 459 ha, a liczba jego mieszkańców 1 582 osób.
Demografia.
"Źródło: Czeski Urząd Statystyczny"

</doc>
<doc id="341289" url="https://pl.wikipedia.org/wiki?curid=341289" title="Svitavy">
Svitavy

Svitavy (niem. "Zwittau") – miasto w Czechach, na Morawach, w kraju pardubickim. Siedziba powiatu Svitavy. Według danych z 31 grudnia 2003 powierzchnia miasta wynosiła 3 133 ha, a liczba jego mieszkańców 17 427 osób.
W mieście zlokalizowane jest Muzeum Esperanto. Z powodu znanych szeroko w Europie zakładów tekstylnych miasto nazywane kiedyś było północnomorawskim Manchesterem.
Położenie.
Miasto leży na Morawach, nad rzeką Svitavą.
Gospodarka.
W mieście rozwinął się przemysł maszynowy, włókienniczy, ceramiczny oraz spożywczy.

</doc>
<doc id="341290" url="https://pl.wikipedia.org/wiki?curid=341290" title="ESET NOD32 Antivirus">
ESET NOD32 Antivirus

ESET NOD32 Antivirus – program antywirusowy rozwijany przez słowacką firmę Eset. Istnieją wersje serwerowe dla platformy Windows, macOS, Linux, FreeBSD i innych systemów. W ramach licencji biznesowych dostępne są programy do zdalnego zarządzania w środowiskach wieloużytkownikowych.
ESET NOD32 Antivirus używa do wykrywania wirusów zarówno regularnie aktualizowanych sygnatur binarnych, jak i metod heurystycznych. Nowsze wersje zapewniają również ochronę przed robakami, trojanami i innymi typami szkodliwego oprogramowania.
Virus Bulletin w swoich testach z 2005 roku ocenił, że ESET NOD32 Antivirus skanuje pięciokrotnie szybciej niż konkurencyjne programy.
ESET NOD32 Antivirus używa kilka skanerów o różnym przeznaczeniu, np. AMON to skaner rezydentny. DMON służy do skanowania dokumentów MS Office, a EMON i IMON służą do skanowania poczty (MAPI i POP3). Ten ostatni skanuje również ruch HTTP.
Nazwa NOD pierwotnie była skrótem słów "Nemocnica na okraji disku", w przetłumaczeniu "Szpital na peryferiach dysku", co nawiązuje do czechosłowackiego serialu "Nemocnice na kraji města", po słowacku "Nemocnica na okraji mesta", po polsku "Szpital na peryferiach", a pierwsza wersja samego programu antywirusowego została napisana w 1987 roku.

</doc>
<doc id="341291" url="https://pl.wikipedia.org/wiki?curid=341291" title="Svoboda nad Úpou">
Svoboda nad Úpou

Svoboda nad Úpou (niem. "Freiheit an der Aupa") – miasto w Czechach, w kraju kralovohradeckim, we wschodnich Karkonoszach. Według danych z 31 grudnia 2003 powierzchnia miasta wynosiła 775 ha, a liczba jego mieszkańców 2 216 osób.
Demografia.
"Źródło: Czeski Urząd Statystyczny"

</doc>
<doc id="341293" url="https://pl.wikipedia.org/wiki?curid=341293" title="Lututów">
Lututów

Lututów – miasto w Polsce, położone w południowo-zachodniej części województwa łódzkiego, w powiecie wieruszowskim, w gminie Lututów. Siedziba gminy Lututów.
Lututów leży w historycznej ziemi wieluńskiej. Uzyskał lokację miejską przed 1406, zdegradowany przed 1714, ponowne nadanie praw miejskich w 1843, degradacja w 1870. Lututów odzyskał prawa miejskie 1 stycznia 2020, a jego granice obejmują obszary obrębów ewidencyjnych Lututów oraz Dębina, Jeżopole, Piaski i Żmuda, o łącznej powierzchni 1895 ha.
Historia.
Pierwszymi właścicielami osady, istniejącej już w 1371, w XIV w. była rodzina Lutoldów. Wzmianka z 1406 ("Lutuldisthat", niem Lutolds + stadt) dotyczy nadania Lututowowi praw miejskich, które jednak utraciło z powodu słabego rozwoju.
Ponownie, choć krótko, prawa miejskie miał z inicjatywy nowego właściciela – Stanisława Biernackiego – w latach 1843–1870. Od tego czasu Lututów, pomimo wielu cech „miejskości” pozostawał wsią. Po wstąpieniu Polski do Unii Europejskiej stało się to atutem ekonomicznym (dopłaty do rolnictwa i obszarów wiejskich). Alojzy Prosper Biernacki (1778–1854), agronom, działacz społeczny i narodowy (poseł, minister skarbu), założył w 1807(?) w Lututowie niższą szkołę rolniczą dla młodzieży chłopskiej.
15 czerwca 1863 na polach pomiędzy wsią Piaski a Lututowem miała miejsce tzw. bitwa pod Lututowem, w której uległ całkowitemu rozbiciu ok. 250-osobowy oddział powstańczy (powstał w 1. dekadzie czerwca; w przeważającej części składał się z ludzi uzbrojonych w kosy), dowodzony przez Antoniego Korotyńskiego, który zmarł od ran po bitwie. Po stronie rosyjskiej w walce wzięły udział dwa zgrupowania ekspedycyjne utworzone specjalnie dla likwidacji oddziału Korotyńskego: z garnizonu w Kaliszu, pod dowództwem płk. Tarasenkowa (w składzie: 3 kompanie piechoty, szwadron kawalerii oraz 4 działa, w sumie 750 żołnierzy) oraz płk. Wsiewołoda Pomierancowa z garnizonu w wieluńskiego (4 kompanie piechoty, 80 kawalerzystów, razem ok. 880 żołnierzy). W sumie siły rosyjskie liczyły 1630 ludzi. Bitwa zakończyła się masakrą. Na polu bitwy pozostało 64 zabitych i 40 rannych, z których po kilku dniach zmarło dalszych 11. Do niewoli wzięto tylko trzech powstańców, zwłaszcza że dowódca grupy wieluńskiej płk Pomerancew wydał rozkaz kozakom wymordowania wziętych do niewoli. Bitwa trwała trzy godziny, ale szybko przekształciła się rozpaczliwą obronę ludzi skazanych w tej sytuacji na pewną śmierć. W przeważającej części byli to mieszkańcy powiatów krotoszyńskiego, ostrowskiego i ostrzeszowskiego, czyli z obszaru zaboru pruskiego.
W Lututowie dobre warunki życia i pracy znalazła społeczność żydowska. W II poł. XIX w., w tym najmniejszym podówczas miasteczku powiatu wieluńskiego zamieszkanym przez 389 ludzi, żyło 89 Żydów, czyli około 23% ogółu mieszkańców. W 1921 zamieszkiwało tu już 1466 Żydów, którzy stanowili 69% mieszkańców wsi.
Podczas II wojny światowej niemiecki okupant zmienił w 1943 nazwę Lututowa na "Landstätt". Na początku 1940 Niemcy utworzyli w Lututowie getto żydowskie. Podczas jego likwidacji w sierpniu 1942 część jego więźniów wywieziono do miejsca zagłady w Kulmnhof am Nehr (Chełmno nad Nerem), a pozostałych do getta w Łodzi, gdzie albo zmarli z głodu, albo podczas jego likwidacji w lipcu i sierpniu 1944, zostali wywiezieni do komór gazowych obozu koncentracyjnego Auschwitz-Birkenau, gdzie zginęli.
W latach 1954–1972 wieś należała i była siedzibą władz gromady Lututów. W latach 1975–1998 miejscowość administracyjnie należała do województwa sieradzkiego.
5 stycznia 2012 doszło w Lututowie do zawalenia się części frontowej kościoła parafialnego (zbudowanego w latach 1910–1917). W wyniku szczegółowej analizy przyczyny okazało się, że w trakcie jego budowy doszło do karygodnego odejścia od pierwotnego i zatwierdzonego planu budowy. Na przykład kościół został skrócony o jedną nawę (o 6 m), co poważnie zakłóciło jego statykę, której nie obliczono na nowo. Ponadto został posadowiony na lekkich iłach, ale wbrew pierwotnemu planowi zamiast fundamentów trapezowych zastosowano najzwyklejsze prostokątne. Z tego powodu planowane na rok 2017 obchody zakończenia budowy kościoła, zostały przeniesione na rok 2027 na 100. rocznicę konsekracji.
6 sierpnia 2014 oddano do użytku przebiegający przez Lututów tzw. „trakt kalisko–wieluński”, czyli 70-kilometrowa droga łącząca Kalisz z Wieluniem i Częstochową.
W czerwcu 2019, przy okazji obchodów 50-lecia śmierci ks. Szczepana Walkowskiego, ostatniego przed II wojną wikariusza par. Lututów, otwarto Izbę Pamięci Ziemi Lututowskiej umieszczoną na trzech piętrach niższej wieży kościoła lututowskiego.
1 stycznia 2020 Lututów odzyskał prawa miejskie.

</doc>
<doc id="341294" url="https://pl.wikipedia.org/wiki?curid=341294" title="Sezimovo Usti">
Sezimovo Usti



</doc>
<doc id="341295" url="https://pl.wikipedia.org/wiki?curid=341295" title="Skalna">
Skalna



</doc>
<doc id="341297" url="https://pl.wikipedia.org/wiki?curid=341297" title="Skutec">
Skutec



</doc>
<doc id="341298" url="https://pl.wikipedia.org/wiki?curid=341298" title="Slatinany">
Slatinany



</doc>
<doc id="341299" url="https://pl.wikipedia.org/wiki?curid=341299" title="Smirice">
Smirice



</doc>
<doc id="341302" url="https://pl.wikipedia.org/wiki?curid=341302" title="Smrzovka">
Smrzovka



</doc>
<doc id="341303" url="https://pl.wikipedia.org/wiki?curid=341303" title="Polityka mieszkaniowa">
Polityka mieszkaniowa

Polityka mieszkaniowa – jest częścią polityki społecznej państwa. Jej zadaniem jest badanie, ocenianie problemu mieszkaniowego oraz wyrównywanie szans społecznych w dostępie do mieszkań.
Problem mieszkaniowy jest ważną kwestią społeczną, gdyż mieszkanie jest podstawowym dobrem człowieka spełniającym funkcje: ekonomiczną, socjalizacyjną, społeczną.
Mieszkanie decyduje o materialnych i społecznych warunkach w których żyje człowiek. Cechy fizyczne mieszkania; powierzchnia, lokalizacja tworzą ramy egzystencji jednostki, rodziny i społeczeństwa. W procesie rozwoju społecznego nastąpiła ewolucja potrzeb mieszkaniowych od prostego schronienia do lepiej wyposażonych mieszkań. Budowa i utrzymanie zasobów mieszkaniowych, pochłaniając znaczną część produktu krajowego i angażując duże zasoby pracy, stanowi ważną dziedzinę gospodarki. Nakłady na pokrycie potrzeb mieszkaniowych mogą pochodzić z dochodów osobistych, ze środków publicznych, organów państwa, samorządów, organizacji o charakterze społecznym. Poczucie sprawiedliwości społecznej domaga się tworzenia godziwych warunków życia dla rodzin, które nie są w stanie własnym wysiłkiem ich sobie zapewnić. Niezbędne wydają się działania na rzecz zmniejszenia nierówności i tworzenia jednakowych szans rozwoju jednostkom i rodzinom.
Wyróżniamy trzy podstawowe zasady polityki mieszkaniowej:
Prawa do mieszkania nie można jednak rozumieć jako obowiązku dostarczenia mieszkania wszystkim potrzebującym, a jedynie jako powinność wkroczenia w sytuacjach wymagających pomocy w uzyskaniu i utrzymaniu mieszkania o standardzie uznanym w danych warunkach gospodarczych za wystarczający.
Doświadczeniem krajów europejskich jest, poza powołaniem wyspecjalizowanych instytucji finansujących budowę mieszkań lokatorskich (socjalnych), utworzenie różnych organizacji użyteczności społecznej zajmujących się budowaniem mieszkań bardziej niż zarządzaniem zespołami mieszkaniowymi na wynajem. Spotyka się różne organizacje tworzone przez samorządy lokalne, fundacje, instytucje społeczne, kościoły i spółdzielnie mieszkaniowe. Są to w zasadzie instytucje społeczne działające na zasadzie non profit (bez zysku).
Polityka mieszkaniowa w Polsce.
Mieszkalnictwo w Polsce jest jedną z najbardziej zaniedbanych dziedzin i należy do najgorzej zaspakajających potrzeby społeczne. Przyczyn regresu budownictwa nie można upatrywać w braku środków materialno-technicznych czy niedostatku wykonawstwa, tkwią one w załamaniu się źródeł finansowania budownictwa mieszkaniowego. Warunki mieszkaniowe w Polsce pozostają daleko w tyle do krajów Europy Zachodniej. Trudną sytuację odczuwa większa część społeczeństwa, a wyrażona jest ona deficytem mieszkań w stosunku do liczby gospodarstw domowych. Do zadań władz lokalnych należy:
Przejście w procesie transformacji ustrojowej do realizacji rynkowego sektora mieszkaniowego odbyło się zgodnie z zasadą, iż nabycie lub budowa mieszkania na własność ma być podstawową ścieżką do zapewnienia dachu nad głową. Z kolei odpowiedzialnością za zaspokojenie potrzeb mieszkaniowych, zwłaszcza gospodarstw domowych o niskich dochodach, obarczono gminy. Nowo powstałe jednostki samorządu terytorialnego przejęły 1,98 mln mieszkań (16,7% ogółu zasobów mieszkaniowych), które wcześniej należały do państwowych przedsiębiorstw gospodarki mieszkaniowej. Polityka mieszkaniowa gmin w większości skupiała się na intensywnej sprzedaży lokali dotychczasowym najemcom, najczęściej z dużymi bonifikatami. Polityka ta, prowadzona do dzisiaj, doprowadziła do szybkiego kurczenia się zasobów mieszkań komunalnych.
Polska jest w czołówce krajów europejskich, w których ludność mieszka w przeludnionych nieruchomościach (41 proc.). Według badań z 2018 roku, brak mieszkania lub złe warunki mieszkaniowe są uznawane za jeden z trzech najważniejszych problemów polskich rodzin przez 40% respondentów. W samych miastach bez łazienki jest 336,9 tys. mieszkań, a 89,4 tys. nie ma wody.
Wydatki budżetu państwa na sferę mieszkaniową należą do najniższych w Unii Europejskiej. Bezpośrednie wydatki budżetowe rzędu 2,1 mld zł w 2018 r. i 1,2 mld zł w 2019 r. stanowią ok. 0,08% PKB kraju, przy średnich wydatkach na cele mieszkaniowe w krajach Unii Europejskiej na poziomie 0,5% PKB.
Uzyskanie poprawy warunków mieszkaniowych ludności będzie możliwe jedynie przy wielostronnej pomocy państwa, bezpośrednich działaniach samorządów lokalnych, różnych organizacji i instytucji społecznych oraz samej ludności. Tylko wspólne działanie wszystkich tych grup może przyczynić się do rozładowania kwestii mieszkaniowej w Polsce.

</doc>
<doc id="341304" url="https://pl.wikipedia.org/wiki?curid=341304" title="Gajowice (Wrocław)">
Gajowice (Wrocław)

Gajowice (niem. "Gabitz") – osiedle w południowej części Wrocławia, w dawnej dzielnicy Fabryczna. W granicach miasta od 1868. Graniczy z Przedmieściem Świdnickim, Grabiszynem-Grabiszynkiem, Borkiem, Dworkiem i osiedlem Powstańców Śląskich.
Nazwa.
Pierwsza wzmianka o miejscowości w formie "Gay" pochodzi z 1193 roku. Nazwa była później notowana także w formach "Gay" (1204), "Gayouice" (1209), "Goiez" (1221), "Gayouice" (1223), "Gay" (1245), "Gawicz" (1256), "Gaiowicz", "Gaywicz" (1360), "Gaywicz" (1469), "Gabitz" (ok. 1630), "Gabitz" (1845), "Wrocław-Gajowice – Gabitz" (1951).
Pierwotna nazwa "Gaj" miała charakter topograficzny i wywodziła się od wyrazu pospolitego ‘gaj’ (psł. *"gajь"), czyli niewielkiego lasu lub grupy drzew dziko rosnących, miejsca pogańskiego kultu. Z czasem przekształcona do postaci "Gajowice" poprzez dodanie końcówki -"owice", nadającej nazwie znaczenia etnicznego i określającej ‘ludzi mieszkających w Gaju’. Następnie zniemczona do "Gaywitz", "Gabitz".
Historia.
Wieś, wzmiankowana jako własność klasztoru NMP na Piasku już w 1193 pod nazwą Gaj (Gay) i w 1204 jako Gajowice (Gayouice) – ciągnęła się wzdłuż obecnych ulic Wincentego Stysia i Gajowickiej od torów kolejowych do cmentarza przy obecnych ulicach Wróblej i Bernarda Pretficza. O wsi wspomina dokument z roku 1204, w którym Henryk Brodaty m.in. zwolnił posiadłości klasztoru NMP na Piasku od daniny na prawie polskim "iure polonico" zwanej "podworowem". Miejscowość została wymieniona w tym łacińskim dokumencie w formie "Gay".
Jeszcze w średniowieczu z Gajowic wydzieliły się Nowa Wieś (przy ulicy Komandorskiej) i Dworek (przy ulicy Oficerskiej). W 1795 miała 715 mieszkańców, szkołę, karczmę i kuźnię. W 1810 w wyniku sekularyzacji przeszła na własność państwa. W 1868 włączona do miasta, liczyła wtedy ponad 2 tysiące mieszkańców.
Według mapy M. Grügera z 1911 roku przed włączeniem do miasta w roku 1868 północno-wschodnia granica wsi sięgała dzisiejszej ulicy Kolejowej, potem biegła wzdłuż Grabiszyńskiej aż do Oporowskiej, w okolicach dzisiejszego stadionu skręcała na południe aż do wiaduktu kolejowej obwodnicy nad al. Hallera. Następnie wzdłuż Hallera i Wiśniowej aż do Ślężnej, gdzie stykała się z "Lehmgruben" (Glinianki). Ulicą Kamienną granica osiągała "Höfchen" (Dworek), przez Pretficza, Gajowicką i Kruczą osiągając ul. Zielińskiego, która domykała osiedle od wschodu.
Po wojnie w latach 1960-1970 na obszarze Gajowic zbudowano osiedle mieszkaniowe „Gajowice”.
Współczesne granice osiedla przebiegają ulicami Zaporoską, Gajowicką, al. Hallera i z trzech stron torami kolejowymi, tym samym bardzo różnią się od historycznego obrębu wsi. Obejmują jedynie tereny położone na zachód od ul. Gajowickiej, dawniej głównej ulicy miejscowości, ponadto cała północna część Gajowickiej, od początku lat 80. nazwana imieniem Wincentego Stysia, nie należy dziś do Gajowic.
Gajowic nie należy mylić z osiedlami Gaj (do 1945 "Herdain") ani Tarnogaj (do 1945 "Dürrgoy"), leżących w obrębie byłej dzielnicy Krzyki, nieco dalej na wschód, ani z osiedlem Gajowa w północno-wschodniej okolicy miasta.

</doc>
<doc id="341305" url="https://pl.wikipedia.org/wiki?curid=341305" title="Sobeslav">
Sobeslav



</doc>
<doc id="341307" url="https://pl.wikipedia.org/wiki?curid=341307" title="Spalene Porici">
Spalene Porici



</doc>
<doc id="341310" url="https://pl.wikipedia.org/wiki?curid=341310" title="Leśnica (Wrocław)">
Leśnica (Wrocław)

Leśnica (niem. "Deutsch Lissa") – osiedle w zachodniej części Wrocławia, w byłej dzielnicy Fabryczna, oddalone od centrum o 10 km, położona na lewym brzegu Bystrzycy przy drodze do Środy Śląskiej. W granicach miasta od 1928. Obecne osiedle oprócz dawnego miasta Leśnica obejmuje również dawne wsie Stabłowice, Złotniki, Marszowice, Ratyn, Mokra, Pustki, Żar i Gajowa.
Leśnica uzyskała lokację miejską w 1261 roku, zdegradowana przed 1700 rokiem.
Nazwa.
W spisanym po łacinie dokumencie średniowiecznym wydanym we Wrocławiu w 1266 roku, który sygnował książę śląski Henryk III Biały, miejscowość wymieniona jest pod nazwą "Lesnitz". Nazwę miejscowości w zlatynizowanej formie "Lesniz" notuje spisana po łacinie w latach 1269–1273 Księga henrykowska.
Osadę, a następnie już gród kasztelański nazywano "Lesnyc" (1226), "Lesnicza" (1231), "Lesnicz" (1271), "Lesnitz" (1228), "Lesna" (Leśna 1425). Ponieważ niemiecką nazwę "Lissa" nosiło także Leszno, stąd Leśnicę określano "Deutsch Lissa" w odróżnieniu od "Polnisch Lissa". Nazwa wywodzi się od płynącej przez las rzeki Leśnicy (Leśnej), średniowiecznej nazwy rzeki Czarna Woda.
Historia.
Brak jest danych źródłowych na temat szczegółów historii Leśnicy do początków XII wieku. Pierwotna osada powstała prawdopodobnie po rozbiciu dzielnicowym w 1138, opodal zamku obronnego zwanego Żerawino. Po raz pierwszy została ona wymieniona w źródłach w 1201. Źródła wzmiankują wójta miejscowości w 1261, co oznacza miejski charakter osady.
Ze źródeł tych wynika, że miejscowość miała już wówczas prawo organizowania targu, co świadczy o jej ożywionym życiu gospodarczym. Na leśnickim zamku Piastów 7 grudnia 1201 zmarł Bolesław Wysoki. Do początków XIII wieku Leśnica była tzw. wsią przydrożną (ulicówką), tj. osadą położoną wzdłuż jednej drogi. Na osi północ-południe miała ok. 1 km długości, na osi wschód-zachód ok. 2 km. Z innych podobnych osad wyróżniała się tym, że istniała tutaj siedziba władcy i jego dworu.
Wiek XIV to „złoty wiek” tej miejscowości. Leśnica przestała być opisywaną powyżej ulicówką. Wraz z uzyskaniem statusu miasta i siedziby rycerskiej rozbudowywała się. Od głównej ulicy odprowadzono boczne drogi. Najbardziej uczęszczaną była ta, która wiodła do Złotnik. Herb miasta na pieczęci magistrackiej wyobrażał pół orła piastowskiego i prawe przedramię w zbroi.
W połowie XV wieku rozpoczyna się powolny proces podupadania miasteczka. Leśnica ponownie przybrała raczej wiejski charakter.
W XVIII wieku Leśnica straciła prawa miejskie, potem do początków XX wieku była wsią w powiecie Środa Śląska. W latach 1733–1753 Leśnica była własnością szpitala i klasztoru zakonu Krzyżowców z Czerwoną Gwiazdą znajdującego się przy kościele św. Macieja.
W 1844 uzyskała połączenie kolejowe z Wrocławiem. W półwieczu poprzedzającym wybuch I wojny światowej Leśnica bardzo się rozbudowywała. Powstały nowe domy komunalne oraz prywatne kamienice i wille, które w większości zachowały się do dnia dzisiejszego.
Leśnica była kilkakrotnie niszczona: ok. 1428 przez husytów, 1465 spalona podczas walk między miastem Wrocław a królem czeskim Jerzym z Podiebradów, 1633 podczas wojny trzydziestoletniej przez wojska szwedzkie, 1815 podczas wojen napoleońskich. W 1945 zniszczenia były stosunkowo niewielkie.
W czasie II wojny światowej od sierpnia 1942 r. w Leśnicy działał podobóz obozu koncentracyjnego Gross Rosen, w którym przebywali więźniowie różnych narodowości (najwięcej Polaków), zatrudnieni do wznoszenia, a później obsługi koszar SS, a także do innych prac budowlanych w okolicy. Obóz składał się z jednego dużego baraku. Na początku 1945 r. mieszkało tam około 600 więźniów. Śmiertelność wynosiła 32–40 osób miesięcznie. Po likwidacji tego obozu 23 stycznia 1945, więźniowie trafili do Gross Rosen.
Liczba mieszkańców:
W 1946 r. kolej, z braku miejskich środków komunikacji uruchomiła linię Leśnica-Muchobór, w celu dowożenia pracowników m.in. do Pafawagu.
W 1948 r. wprowadzono urzędowo nazwę "Leśnica", zastępując poprzednią niemiecką nazwę "Lissa".
Od 1991 Leśnica wraz z ośmioma otaczającymi ją osiedlami: Stabłowice, Złotniki, Marszowice, Ratyń, Mokra, Pustki, Żar, Żerniki Nowe, tworzy osiedle administracyjne, które w 2004 liczyło około 20 tys. mieszkańców.
Transport.
Transport miejski.
Na terenie osiedla znajduje się pętla tramwajowa Leśnica oraz pętle autobusowe: Leśnica, Żar, Ratyń, Las Mokrzański, Grabowa (od dn. 18 grudnia 2021 r. wycofana z użytkowania i rozebrana - zastąpi ją nowa pętla autobusowa przy planowanym szpitalu onkologicznym). Postoje techniczne odbywają się również na przystanku autobusowym Aleja Architektów. Leśnicę z centrum miasta łączą 3 linie tramwajowe (3,10, 20) oraz 4 linie autobusowe (101, 102, 123, 148), a w nocy 2 nocne linie autobusowe (243, 253). Wewnątrz osiedla kursują linie autobusowe o numerach: 117, 137, 138, 722. Natomiast z pętli Leśnica odjeżdżają autobusy do gminy Miękinia strefowych linii autobusowych (917, 923, 937, 938, 948, 958).
Linie tramwajowe.
linia 3 - Leśnica - Księże Małe
linia 10 - Leśnica - Biskupin
linia 20 - Leśnica - Oporów
Linie autobusowe.
linia 101 - Leśnica - Kwiska
linia 102 - Grabowa - pl. Jana Pawła II
linia 117 - Leśnica - Ratyń/Jerzmanowo (Cmentarz)
linia 123 - Leśnica - Metalowców
linia 137 - Leśnica - Las Mokrzański
linia 138 - Leśnica - Żar
linia 148 - Leśnica - Dworzec Główny (Dworcowa)
linia nocna 243 - Leśnica - Księże Wielkie
linia nocna 253 - Leśnica - Sępolno
linia tymczasowa 722 - Nowe Żerniki (linia okólna)
linia strefowa 917 - Leśnica - Gałów
linia strefowa 923 - Leśnica - Brzezina
linia strefowa 937 - Leśnica - Brzezinka Średzka-PKP
linia strefowa 938 - Leśnica - Lutynia Centrum
linia strefowa 948 - Leśnica - Miękinia
linia strefowa 958 - Leśnica - Księginice
Transport drogowy.
Przez Leśnicę przechodzi droga krajowa nr 94 i Autostradowa Obwodnica Wrocławia. Dawniej przechodziła też droga wojewódzka nr 362, jednak straciła ona swoją kategorię w 2019 roku.
Transport kolejowy.
W granicach osiedla znajdują się stacje i przystanki kolejowe: Wrocław Leśnica, Wrocław Żerniki położone w ciągu linii kolejowej nr 275 oraz Wrocław Stadion na linii kolejowej nr 273 (potocznie zwanej Nadodrzanką). Z Wrocławia Leśnicy i Żernik można dojechać pociągami Kolei Dolnośląskich m.in. do Wrocławia Głównego, Jelcza-Laskowic, Legnicy, Węglińca, Lubania Śląskiego, Zgorzelca, Żar, Lubina czy Głogowa (wg rocznego rozkładu jazdy na rok 2022). Natomiast z Wrocławia Stadion można dojechać pociągami Polregio m.in. do Wrocławia Głównego, Wołowa, Ścinawy, Głogowa, Nowej Soli i Zielonej Góry Głównej (wg rocznego rozkładu jazdy na rok 2022).
Szlaki piesze.
Przez Leśnicę przechodzą szlaki piesze i pieszo-rowerowe:
Architektura.
Zabytki.
Do wojewódzkiego rejestru zabytków wpisane są:
Zabudowa.
Główną ulicą osiedla jest dziś ulica Średzka, prowadząca z Wrocławia do Środy Śląskiej; w przeszłości inną główną arterią była także "Dyhernfurtherstraße" (dziś ul. Dolnobrzeska) prowadząca do Brzegu Dolnego. Od końca XIX wieku w Leśnicy jest też stacja kolejowa Wrocław Leśnica na linii nr 275 z Wrocławia do Legnicy i Zgorzelca.
Na terenie osiedla znajdują się:
W Leśnicy stacjonuje również 10 Wrocławski Pułk Dowodzenia.

</doc>
<doc id="341311" url="https://pl.wikipedia.org/wiki?curid=341311" title="Łagiewniki (powiat wieluński)">
Łagiewniki (powiat wieluński)

Łagiewniki – wieś w Polsce położona w województwie łódzkim, w powiecie wieluńskim, w gminie Czarnożyły. Położona w odległości 8 km od Wielunia w kierunku płn.-zach.
Nazwa.
Miejscowość historycznie należy do ziemi wieluńskiej. Ma metrykę średniowieczną i istnieje co najmniej od XV wieku. Wymieniona została w 1412 w dokumencie zapisanym w języku łacińskim jako "Lagewnyky, Lagywnyky"
Nazwa pochodzi od określenia łagiewnik, czyli mieszkańca wsi służebnej, której ludność zajmowała się dawniej wyrobem łagwi – naczyń służących do transportowania, przechowywania oraz picia różnych napojów. Były to naczynia klepkowe tworzone z drewna, określenie "łagiewnik" jest średniowiecznym określeniem bednarza, który obecnie wykonuje tą metodą beczki. W średniowieczu produkowano z klepek także inne pojemniki, np. wiadra, a nawet naczynia takie jak kubki, misy czy talerze. Według historyków łagiewnicy zajmowali się również wytwarzaniem oraz dostarczaniem napojów na dwory królewskie lub książęce. Warzyli piwo oraz sycili miód prawdopodobnie będąc także słodownikami, piwowarami lub miodowarami. W Polsce istnieje wiele lokalizacji lub miejscowości noszących tę historyczną nazwę.
Z nazwy tej wnioskować można, że była to osada służebna kasztelanii rudzkiej.
Historia.
Pierwsze pisane wzmianki o Łagiewnikach pochodzą z 1412 r.
Miejscowość wspomniały historyczne dokumenty prawne, własnościowe i podatkowe. Dawniej była wsią duchowną należącą do kleru. W dokumencie z 1511 r. odnotowana została dziesięcina pobierana we wsi z 3,5–4,5 łana. Arcybiskupowi mieszkańcy płacili z każdego łanu po 1 wiardunku oraz mierze żyta i owsa. Ludność wolna uiszczała wówczas po 6 groszy czynszu. W 1518 r. odnotowano w miejscowości 6,5 łana. W 1552 – 25 kmieci, 0,5 łana wolnego, 0,5 łana posiadał miejscowy sołtys, a z drugiej części ról sołtysich powstał wtedy folwark. W 1553 r. dokumenty odnotowały część wsi liczącą 10 łanów i należącą do Liskorskich, 1,4 łana była wolna, a 0,5 łana była własnością sołtysa. W 1520 r. 2 łany należała do plebana, we wsi zamieszkiwali zarówno zagrodnicy jak również chałupnicy
Miejscowość jako "Łagiewniki, wieś nad strumieniem Wołodoły", leżącą w powiecie wieluńskim, w gminie Wydrzyn, parafii Raczyn, wymienia XIX wieczny Słownik geograficzny Królestwa Polskiego. W 1805 r. Ignacy Ostrowski dziedzic wsi, dokonał przebudowy miejscowego, drewnianego kościoła. W 1827 r. w miejscowości znajdowało się 46 domów zamieszkanych przez 350 mieszkańców. W 1884 r. wieś podzielona była na cztery części: pierwsza liczyła 36 domów ze 186 mieszkańcami, druga 39 domów i 217 mieszkańców, w folwarku stały 4. domy zamieszkane przez 72 osoby, do wsi przylegała także osada karczmarska z 1 domem i 7. mieszkańcami. Według danych Towarzystwa Kredytowego Ziemskiego w Królestwie Polskim folwark Łagiewniki liczył pod koniec XIX wieku 618 morg w tym 506 morg gruntów ornych, 89. morg łąk, 4 morgi pastwisk, 3. morgi wód, 16 morgi nieużytków i placów. Znajdowały się w nim również 3 murowane budynki, 10 budynków z drzewa oraz wiatrak. W miejscowości pod koniec XIX wieku działała także jednoklasowa szkoła początkowa.
W czasie okupacji niemieckiej Zygmunt, Stefan Mikołajczyk oraz Helena Nowak (z domu Mikołajczyk) udzielili pomocy Żydom Jakubowi i Adeli (z domu Berkowicz) Jabłońskim. W 1997 roku Instytut Jad Waszem podjął decyzję o przyznaniu członkom rodziny Mikołajczyków tytułów Sprawiedliwych wśród Narodów Świata.
W latach 1954-1957 wieś należała i była siedzibą władz gromady Łagiewniki, po jej zniesieniu w gromadzie Czarnożyły. W latach 1975–1998 miejscowość należała administracyjnie do województwa sieradzkiego.
Zabytki.
We wsi drewniany kościółek Ścięcia św. Jana Chrzciciela, wystawiony w 1623 r. (na miejscu poprzedniego z XV w.) kosztem Jana Brodnickiego, dziedzica wsi, na miejscu wcześniejszego kościoła, stojącego przy drodze do Raczyna. W 1805 r. dziedzic Ignacy Ostrowski polecił przenieść ten kościółek na obecne miejsce. Z wyposażenia na uwagę zasługują: gotycka rzeźba Chrystusa z 1 poł. XV w., krucyfiks na belce tęczowej oraz XVII-wieczne obrazy w ołtarzach. Jest to kościół filialny parafii w Raczynie.
Dawny dwór z przełomu XVIII/XIX w., otoczony reliktami parku, funkcjonuje obecnie jako szkoła. Na cmentarzu mogiła poległego 1 września 1939 r. nieznanego żołnierza 15 pp „Wilków” z Dęblina.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="341313" url="https://pl.wikipedia.org/wiki?curid=341313" title="Stary Plzenec">
Stary Plzenec



</doc>
<doc id="341314" url="https://pl.wikipedia.org/wiki?curid=341314" title="Mięśnie szkieletowe">
Mięśnie szkieletowe



</doc>
<doc id="341315" url="https://pl.wikipedia.org/wiki?curid=341315" title="Straz pod Ralskem">
Straz pod Ralskem



</doc>
<doc id="341316" url="https://pl.wikipedia.org/wiki?curid=341316" title="Straznice">
Straznice



</doc>
<doc id="341317" url="https://pl.wikipedia.org/wiki?curid=341317" title="Studenka">
Studenka



</doc>
<doc id="341319" url="https://pl.wikipedia.org/wiki?curid=341319" title="Svoboda nad Upou">
Svoboda nad Upou



</doc>
<doc id="341320" url="https://pl.wikipedia.org/wiki?curid=341320" title="Senov">
Senov



</doc>
<doc id="341322" url="https://pl.wikipedia.org/wiki?curid=341322" title="SZP">
SZP



</doc>
<doc id="341323" url="https://pl.wikipedia.org/wiki?curid=341323" title="Język limburski">
Język limburski

Język limburski, dialekt limburski – należy do dialektów dolnofrankijskich. Używa go ok. 1,6 mln mieszkańców Niderlandów w rejonie Limburgii i Nadrenii, oraz kilkaset tysięcy w Niemczech.
Etnolekt ten nie posiada ustandaryzowanej formy literackiej, ale tworzy diasystem wraz z innymi dialektami, którymi posługują się Holendrzy. W użyciu są różnorodne gwary, własnymi odmianami dialektu posługują się na przykład mieszkańcy następujących miast: Maastricht, Sittard, Roermond, Weert i Venlo. W północnych rejonach Limburgii gwary limburskie zbliżają się do standardowego języka niderlandzkiego.
Według części językoznawców dialekt limburski jest na tyle odrębny, że może być uznany za język. Dodatkowym argumentem jest uznanie go przez władze Holandii językiem regionalnym. Posiada również swój kod ISO – "lim".
Status.
W zależności od kryteriów czysto językoznawczych, socjolingwistycznych, prawnych czy tradycyjnego podejścia dialektologów etnolekt limburski traktowany jest albo jako dialekt języka niderlandzkiego, albo też jako język germański spokrewniony z narodowym językiem Holandii. Poniżej przedstawiono oba spojrzenia na problematykę statusu tej mowy.
Limburski wśród dialektów niderlandzkich.
Zanim rozpocznie się analizę pozycji etnolektu limburskiego, należy uświadomić sobie, co oznacza pojęcie "język niderlandzki". W szerszym ujęciu jest to jeden z czterech języków zachodniogermańskich kontynentalnych, obok angielskiego, niemieckiego i fryzyjskiego. Pojęcie to można rozpatrywać na dwa zasadnicze sposoby:
Na tej podstawie można uznać, że etnolekt limburski jest dialektem języka niderlandzkiego.
Status oficjalny.
Kwestia tego, czy dialekt limburski to jeden z etnolektów przynależnych do języka niderlandzkiego, czy może „krajowy język, który nie osiągnął dominacji” jest wciąż otwarta. Obecnie o statusie etnolektu decyduje polityka językowa, którą można rozumieć jako decyzje organów państwowych, bądź wolę samych użytkowników. Ta ostatnia pojawia się wówczas, gdy czują oni pewną odrębność kulturową i co za nią idzie również i językową. Ma to na celu ochronę etnolektu. Gdy ma on status języka, jest traktowany w inny sposób. Dialekty mają ogólnie tendencje do zanikania, są zastępowane przez warianty dużo bardziej zbliżone do języka standardowego. Gdy język posiadający stosunkowo małą liczbę użytkowników doświadcza kontaktów z językiem dominującym, takie procesy również zachodzą. Są one jednak hamowane przez umiejętność posługiwania się kilkoma językami, a także świadomość o potrzebie unikania mieszania się dwóch języków i zachowania „czystej” mowy. Formalizacja tych potrzeb wykonywana jest przez rządy państw, które nadają w danym kraju etnolektowi status języka regionalnego. Taki status etnolekt limburski otrzymał w Holandii w roku 1997 (ten sam status posiada również język dolnosaksoński). Unia Języka Niderlandzkiego zaznacza, iż o uznaniu limburskiego językiem zadecydowały względy socjolingwistyczne, a nie czysto lingwistyczne. W Belgii limburski nie ma statusu oficjalnego.
W związku z powyższym można uznać etnolekt limburski za język zachodniogermański.

</doc>
<doc id="341324" url="https://pl.wikipedia.org/wiki?curid=341324" title="Slapanice">
Slapanice



</doc>
<doc id="341326" url="https://pl.wikipedia.org/wiki?curid=341326" title="Spindleruv Mlyn">
Spindleruv Mlyn



</doc>
<doc id="341328" url="https://pl.wikipedia.org/wiki?curid=341328" title="Sumperk">
Sumperk



</doc>
<doc id="341330" url="https://pl.wikipedia.org/wiki?curid=341330" title="Svihov">
Svihov



</doc>
<doc id="341332" url="https://pl.wikipedia.org/wiki?curid=341332" title="FUDGE">
FUDGE

FUDGE (ang. "Freeform Useful Do-it-yourself Gaming Engine") – uniwersalny system (mechanika) gier fabularnych (RPG), stworzony przez Steffana O'Sullivana, dostępny na licencji OGL ("Open Game Licence").
Charakterystyka systemu.
System nie używa współczynników liczbowych dla określania statystyki bohaterów. Zamiast tego stosuje się następujące wartości opisowe:
Testy są uproszczone, a rozstrzyga się je za pomocą rzutu kośćmi FUDGE. Są to sześciany posiadające na dwóch ściankach znak "+", na dwóch "-" i na dwóch "0" (lub puste ścianki).
Dzięki prostocie i szkicowości zasad, system można łatwo zmodyfikować i dostosować do każdej konwencji.

</doc>
<doc id="341338" url="https://pl.wikipedia.org/wiki?curid=341338" title="AC/DC (elektronika)">
AC/DC (elektronika)

AC/DC jest w inżynierii elektronicznej i elektrycznej oznaczeniem obsługi obu typów zasilania DC: prądem stałym (ang. "direct current") i AC prądem przemiennym (ang. "alternating current").
W przemyśle elektronicznym i elektrycznym używane są:

</doc>
<doc id="341348" url="https://pl.wikipedia.org/wiki?curid=341348" title="F2C">
F2C

F2C – modelarstwo wyścigowe na uwięzi.
Wyścigi modeli na uwięzi, wykonanych z bardzo lekkich, ale wytrzymałych tworzyw, takich jak balsa, kompozyty węglowe, kevlarowe, duraluminium. Samoloty napędzane są silnikami spalinowymi o pojemności skokowej nie przekraczającej 2,5 cm³.
Zasady wyścigów.
Jednorazowo odbywa się wyścig minimum 2, maksimum 3 zespołów w jednym okręgu. Zespół (tzw. „team”) składa się z 2 osób: pilota i mechanika. Na okręgu wyznaczonych jest 6 sektorów dla mechaników, porównywalne z „pit-stopami” z Formule 1.
Wyścig trwa, aż każdy zespół przeleci 100 okrążeń, chyba że przekroczy czas 10 minut (w finale 200 okrążeń na 15 minut).
Model musi wykonać przynajmniej jedno międzylądowanie w celu uzupełnienia paliwa, w praktyce wykonuje się dwa, ponieważ objętość układu paliwowego wystarcza na maks. 40 okrążeń.
Aby konkurencja była sprawiedliwa w tej klasie obowiązują bardzo szczegółowe przepisy dotyczące zachowania pilotów, mechaników, wykonania modeli czy długości samych linek (15,92 m).
Sam wyścig wygląda bardzo dynamicznie: modele samolotów potrafią przekroczyć prędkość 200–220 km/h, a silniki bez tłumików wyjące cały czas z około 25 000 obrotami na minutę tylko dodają lotom atrakcyjności.
Konkurencja ta wymaga od modelarzy wielu talentów, począwszy od cierpliwości i dokładności w budowie modeli, na sprawności fizycznej kończąc. Można powiedzieć, że jest to modelarski odpowiednik Formuły 1, z tym że, po odpowiednich zmianach łagodzących regulamin, może być uprawiana również przez mniej zaawansowanych modelarzy dając równie dużo satysfakcji.

</doc>
<doc id="341351" url="https://pl.wikipedia.org/wiki?curid=341351" title="F2c">
F2c



</doc>
<doc id="341354" url="https://pl.wikipedia.org/wiki?curid=341354" title="Papież Paweł III (1468-1549)">
Papież Paweł III (1468-1549)



</doc>
<doc id="341359" url="https://pl.wikipedia.org/wiki?curid=341359" title="Wierzbno (województwo dolnośląskie)">
Wierzbno (województwo dolnośląskie)

Wierzbno (niem. "Würben") – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1945–1954 siedziba gminy Wierzbno. W latach 1975–1998 miejscowość należała administracyjnie do województwa wrocławskiego.
Historia.
Miejscowość została wymieniona w zlatynizowanej formie "Wirben" w łacińskim dokumencie wydanym 10 sierpnia 1201 przez kancelarię papieża Innocentego III wydanym w Segni. Wymieniono ją także w zlatynizowanej, staropolskiej formie "Wirbna" w 1333 roku w łacińskim dokumencie wydanym w Brzegu. Wieś zamieszkiwała ludność polska jeszcze w XIX w. Likwidacja polskich nabożeństw miała tu miejsce w 1838r.
Położenie.
Wierzbno położone jest 20 km na południowy wschód od Wrocławia. Do siedziby powiatu – Oławy – jest 10 km, a 9 km do siedziby gminy. Przy południowej części wsi przebiega droga wojewódzka nr 346, a najbliższy wjazd na autostradę A4 znajduje się 9 km od wsi.
Informacje ogólne.
Wierzbno składa się ze starszej części wsi oraz z osiedla z Wielkiej Płyty. Znajduje się tu szkoła podstawowa im. Adama Mickiewicza oddana do użytku w roku 2005, market „Dino” otworzony w 2019 roku, sklep spożywczo-przemysłowy „Odido”, dwa bary, przystanek autobusowy, ośrodek zdrowia, apteka, salon fryzjerski, nowoczesna biblioteka, plac zabaw Podwórko NIVEA oddany do użytku w 2016 roku oraz kompleks sportowy boisk Orlik 2012. Obok szkoły została wybudowana hala sportowa, oddana do użytku 20 marca 2015 roku. Przez wieś biegnie aleja lipowa. Od 2012 r. działa zmodernizowana oczyszczalnia ścieków, wybudowana przy pomocy funduszów unijnych.
Demografia.
Według Narodowego Spisu Powszechnego (III 2011 r.) liczyło 1077 mieszkańców. Jest największą miejscowością gminy Domaniów.
Zabytki.
Do wojewódzkiego rejestru zabytków wpisany jest:
inne zabytki:
Sport.
Z powodzeniem prowadzona jest też sekcja podnoszenia ciężarów, mająca sukcesy na arenie krajowej i międzynarodowej. Aktualnym trenerem jest Adam Kraska. Pochodzący z Wierzbna Szymon Kołecki jest srebrnym medalistą igrzysk olimpijskich z Sydney w 2000 roku i złotym z Pekinu w 2008 roku, 5-krotnym mistrzem Europy oraz 2-krotnym wicemistrzem świata.

</doc>
<doc id="341361" url="https://pl.wikipedia.org/wiki?curid=341361" title="Żyworodność">
Żyworodność

Żyworodność, żyworództwo, wiwiparia (łac. "viviparia", od "vivus" – żywy oraz "parire" – rodzić) – rodzaj reprodukcji polegający na tym, że komórki jajowe zapładniane są w obrębie dróg rodnych samicy i przechowywane w obrębie jej układu rozrodczego, rozwój zarodkowy przebiega w organizmie matki, zarodek jest odżywiany za pośrednictwem łożyska lub funkcjonalnie podobnych struktur, zarodki wylęgają się przed opuszczeniem organizmu matki i przychodzą na świat zwykle w pełni ukształtowane. Dzięki temu rozwój płodu przebiega pod osłoną ciała matki, niezależnie od czynników zewnętrznych, a rodzice nie są zmuszeni do wyszukiwania podłoża odpowiedniego do złożenia jaj, co zwierzętom żyworodnym umożliwia zasiedlenie wielu środowisk.
Kręgowce.
W klasyfikacji form rozrodu kręgowców przyjmowane są dwa kryteria:
Na początku XIX wieku termin "żyworodność" część zoologów zaczęła stosować wyłącznie w odniesieniu do ssaków łożyskowych. Dla formy rozrodu organizmów lecytotroficznych pozostających w ciele matki wprowadzono termin "jajożyworodność". Termin ten był później przez niektórych biologów (m.in. Richard Owen) przypisywany formom jajorodnym lub o słabo wykształconym łożysku (np. torbacze). W drugiej połowie XX wieku definicja żyworodności była różnie przedstawiana w literaturze przez różnych autorów i obejmowała:
W wyniku wielu długich dyskusji wśród naukowców termin "jajożyworodność" został ostatecznie odrzucony jako przestarzały, a jego stosowanie jest niezalecane.
Żyworodność wyewoluowała z jajorodności we wszystkich gromadach kręgowców, z wyjątkiem ptaków. Występuje u ssaków łożyskowych, torbaczy, ryb chrzęstnoszkieletowych i kostnoszkieletowych, płazów, gadów oraz nielicznych bezkręgowców. Wyróżnia się żyworodność fakultatywną i obligatoryjną. Znane są przypadki jajorodności u ryb żyworodnych i odwrotnie.
Ssaki (z wyjątkiem stekowców) rozwijają się bez osłonek jajowych i rodzą w pełni rozwinięte. Rozwój żyworodności u ryb przebiegał w dwóch kierunkach: zarodki spodoustych rozwijają się w jajowodach, a kostnoszkieletowych w jajnikach. U ryb o bardziej zaawansowanym stopniu żyworodności występują różne typy łożysk przypominające łożysko ssaków, a woreczek żółtkowy zarodka jest silnie zredukowany.
U zwierząt żyworodnych, których zarodki odżywiają się żółtkiem (lecytotrofia) i zachowują całkowitą autonomię podczas rozwoju występuje żyworodność lecytotroficzna, wcześniej nazywana jajożyworodnością.
Stawonogi.
Wśród stawonogów żyworodność występuje u skorpionów oraz niektórych owadów i roztoczy. Wyróżnia się 3 jej typy:
W przypadku gdy rodzoną postacią jest larwa, mówi się także o larworodności.

</doc>
<doc id="341362" url="https://pl.wikipedia.org/wiki?curid=341362" title="Mirabelka">
Mirabelka



</doc>
<doc id="341366" url="https://pl.wikipedia.org/wiki?curid=341366" title="Prostownik (anatomia)">
Prostownik (anatomia)

Prostownik (łac. "extensor") – mięsień służący do prostowania kręgosłupa lub stawu w kończynie. Mięśniem działającym z odwrotnym skutkiem jest zginacz.

</doc>
<doc id="341371" url="https://pl.wikipedia.org/wiki?curid=341371" title="Lahn">
Lahn

Lahn – rzeka w Niemczech, przepływająca przez kraje związkowe Hesję i Nadrenię-Palatynat, prawy dopływ Renu.
Długość rzeki Lahn wynosi 242 km, a jej źródła znajdują się w północno-zachodniej Hesji przy granicy z Nadrenią Północną-Westfalią nieopodal miasteczka Bad Laasphe. Dalej rzeka płynie przez miasta uniwersyteckie Marburg i Gießen oraz Wetzlar, gdzie w średniowieczu miał siedzibę najwyższy organ sądowniczy Rzeszy – Sąd Kameralny Rzeszy (niem. "Reichskammergericht", łac. "Camerae Imperialis Judici"). W Limburg an der Lahn, Lahn opuszcza Hesję i wpływa do Renu w Nadrenii-Palatynacie.

</doc>
<doc id="341376" url="https://pl.wikipedia.org/wiki?curid=341376" title="Wargowe">
Wargowe



</doc>
<doc id="341377" url="https://pl.wikipedia.org/wiki?curid=341377" title="Somewhere on Tour">
Somewhere on Tour

Somewhere on Tour – trasa koncertowa promująca album "Somewhere in Time", heavymetalowego zespołu Iron Maiden. Koncertom towarzyszyła futurystyczna oprawa. Tournee trwało 253 dni, rozpoczęło się koncertem w Belgradzie 10 września 1986 roku (gdzie po raz pierwszy i ostatni zagrano „The Loneliness of the Long Distance Runner”), a zakończyła 21 maja 1987 roku koncertem w Osace. Muzycy zagrali 159 koncertów, z których 6 odbyło się w Polsce: Zabrze (Hala Makoszowy), Wrocław (Hala Ludowa), Poznań (Arena Poznań), Gdańsk (Hala Olivia), Łódź (Hala Sportowa), Warszawa (Torwar Arena). Grupa wystąpiła na trzech kontynentach, w 21 krajach świata. Formacja cieszyła się wówczas reputacją największej grupy heavymetalowej świata, zaś w USA i Kanadzie mieli pozycję koncertowej maga gwiazdy, porównywalną z Van Halen, Scorpions czy KISS. Jednym ze sponsorów grupy została wówczas firma „PUMA”.
Dwunastolecie istnienia grupa podsumowała dokumentalnym VHS "12 Wasted Years", które podobnie jak kilka poprzednio wydanych filmów, cieszyło się dużym powodzeniem (złoty i platynowy certyfikat w Wielkiej Brytanii, Stanach Zjednoczonych i Kanadzie). Zespół na tym etapie miał na koncie około 20 mln sprzedanych płyt, ponad tysiąc zagranych koncertów oraz ponad sto złotych i platynowych płyt.
W Londynie salę Hammersmith Odeon sprzedano na siedem wieczorów z rzędu (pierwotnie na sześć), znów kilkukrotnie zapełnili Long Beach Arena, w Europie grali w kilkunastotysięcznych salach, zaś sześć koncertów w Polsce zostało wówczas zapamiętane jako najlepsza trasa zachodniego zespołu w tym kraju. 80 koncertów w USA i Kanadzie, odbywających się zazwyczaj w arenach o pojemności 20 tys. widzów oraz na takich stadionach, jak Oakland Alameda Coliseum czy Spartan Stadium, przyciągały rzesze widzów. 159 występów „Somewhere on Tour 1986/87” zobaczyło około 2,9 mln widzów.
Setlista.
Bisy:
Uwagi:
Oprawa trasy.
Tradycyjnie zespół udał się w wielką trasę, która znów imponowała rozmachem oraz wyszukanymi efektami specjalnymi. „Somewhere on Tour 1986/87” jest powszechnie uważana za jedno z najefektowniejszych przedsięwzięć w historii grupy. Widownia zobaczyła specjalnie zaprojektowaną estradę, przypominającą fragment kosmicznego miasta, zwieńczonego podświetlanymi podestami i schodami. W głębi estrady błyskały neony z symboliką i inskrypcjami, znanymi z okładki płyty. Podczas „Rime of the Ancient Mariner” estrada zamieniała się w okręt widmo. System oświetleniowy tworzyły symetrycznie zorientowane, poruszające się w wielu kierunkach, kaskadowe rampy ze światłami, obudowane tworzywem z symbolami stacji kosmicznej. Podobny układ świateł zastosowano podczas trasy „Somewhere Back in Time World Tour”.
Zmieniające się za sceną backdropy nawiązywały do grafik znanych z okładki albumu "Somewhere in Time", wykorzystano imponującą pirotechnikę, pneumatycznie wdmuchiwane opary suchego lodu, działo laserowe, stroboskopy, rzutniki, halogeny. Muzycy występowali w specjalnie zaprojektowanych, „kosmicznych” uniformach. Bruce Dickinson nosił specjalną kurtkę z podświetlanymi przewodami i „bijącym” sercem na zewnątrz. Publiczność mogła oglądać kilkumetrowego „Eddiego – Cyborga”, strzelającego z pistoletu, ale największe wrażenie na widzach wywierał gigantyczny, pneumatycznie nadmuchiwany Eddie, unoszący na głowie perkusję oraz dźwigający na ogromnych dłoniach Steve’a Harrisa i Bruce’a Dickinsona.
W USA uczestnicy spektakli mogli oglądać latające w powietrzu, nadmuchiwane statki kosmiczne, olbrzymiego astronautę, balony z ilustracją albumu, a pracę muzyków można było podziwiać na ogromnym telebimie, zamontowanym nad górną rampą świateł. Trasa była jedną z pierwszych na świecie, na potrzeby której wykorzystano szereg elementów nadmuchiwanych, co wiązało się ze sporym ryzykiem. Zespół używał nagłośnienia o mocy 180 tys. wat (wówczas największego na świecie jakiego wykorzystano w zamkniętych obiektach) oświetlenia zbudowanego ze 1120 żarówek, trzech podnośników hydraulicznych oraz kilku własnych agregatów prądotwórczych. Sprzęt należący do Iron Maiden ważył ponad 100 ton zaś do jego transportu potrzebnych było siedem lub osiem ogromnych ciężarówek. Muzycy po latach bardzo żałowali, iż żaden z niezwykłych spektakli trasy nie został w całości sfilmowany. Na potrzeby dokumentalne wykorzystano jedynie kadry z koncertów w Sheffield, Long Beach i Tokio.

</doc>
<doc id="341381" url="https://pl.wikipedia.org/wiki?curid=341381" title="Tauern Autobahn">
Tauern Autobahn

Autostrada A10 (), znana także jako " (autostrada Taurów)" – autostrada w Austrii. 
Autostrada A10 jest jedną z głównych autostrad Austrii na linii północ - południe, prowadzi z Salzburga do Villach. Jej nazwa pochodzi od nazwy masywu Wysokich Taurów, przez które przebiega.
24 km trasy (cała trasa liczy 192 km) prowadzi przez 12 tuneli, z których najbardziej znane to tunel pod Taurami oraz tunel Katschberg. Obydwa wymienione tunele przez długi czas były pojedyncze (jednojezdniowe) i w związku z tym nie spełniały aktualnych norm bezpieczeństwa dla tuneli autostradowych. Na przełomie 2005/2006 rozpoczęły się prace budowlane przy drugich nitkach, które zostały ukończone ok. 2010 roku. Przejazd tymi tunelami jest płatny. Punkt Poboru Opłat znajduje się w pobliżu miejscowości Sankt Michael im Lungau pomiędzy tymi tunelami.
Wszystkie pozostałe tunele na autostradzie posiadają dwie oddzielne nitki i przejazd przez nie nie wymaga dodatkowych opłat.
Budowę autostrady rozpoczęto w 1939 roku w dwóch miejscach - koło Salzburga i koło Spittal an der Drau. Całą trasę autostrady zaplanowano w latach 1938-1942. Budowę przerwano w 1942 roku.
W związku z rozwojem technologii budowy tuneli i autostrad w 1958 roku rozpoczęto prace nad nowymi planami autostrady. W 1968 roku autostrada znalazła się na oficjalnej liście autostrad. W 1974 roku oddano do użytku odcinek północny (do tunelu Katschberg), a w 1980 roku odcinek południowy.
Dzisiaj autostrada A10 jest obok A9 i A13 jednym z najważniejszych połączeń północ-południe przez Alpy.
Most Kremsbrücke/Pressingberg zbudowany w 1978-1980 w ciągu autostrady A10 w pobliżu Kremsbrücke jest najdłuższym mostem w Austrii. Ma długość 2 607 m, wysokość filarów 84 m. Most przechodzi 130 m nad doliną.
W związku z trwającą w Austrii debatą nad zmianą dopuszczalnych prędkości na autostradach, w celach testowych na 19 km fragmencie autostrady A10 od Spittal an der Drau do Paternion od 2 maja 2006 do 30 czerwca 2006 obowiązywało ograniczenie prędkości do 160 km/h dla samochodów osobowych.
Trasy europejskie.
Arteria obecnie znajduje się w ciągu dwóch trasy europejskich – E55 oraz w południowej części E66. Do połowy lat 80. częściowo pokrwyała się z drogą międzynarodową E14.

</doc>
<doc id="341382" url="https://pl.wikipedia.org/wiki?curid=341382" title="Piratpartiet">
Piratpartiet

Piratpartiet ("Partia Piratów") – szwedzka partia polityczna założona 1 stycznia 2006 roku. Jej program koncentruje się wokół problemów związanych z własnością intelektualną i dostępem do internetu. 
Młodzieżówką powiązaną z Piratpartiet jest organizacja Ung Pirat (Młody Pirat), założona w grudniu 2006.
Program.
Program Piratpartiet obejmuje trzy punkty: 
Piratpartiet postuluje w szczególności zniesienie patentów farmaceutycznych. Chce, aby badania nad nowymi lekami były prowadzone przez instytucje publiczne, a same leki nie podlegały patentowaniu. Nie postuluje natomiast żadnych zmian w zakresie prawa regulującego używanie znaków towarowych.
Poza tymi postulatami partia nie posiada programu dotyczącego innych zagadnień. Nie uważa się ani za partię prawicową, ani lewicową. Deklaruje, że nie dąży do udziału we władzy i jest gotowa popierać w pozostałych sprawach dowolny rząd, który będzie realizował jej postulaty.
Partia nie ma zdania na temat tego, czy Szwecja powinna, czy nie powinna należeć do Unii Europejskiej.
Wybory.
Wybory do Riksdagu w 2006 roku.
Piratpartiet wzięła udział w wyborach do Riksdagu 17 września 2006. Zdobyła 34 918 głosów (0,63%). Nie przekroczyła tym samym ani 4-procentowego progu uprawniającego do udziału w podziale mandatów, ani 1-procentowego progu dającego dostęp do finansowania z budżetu.
Wybory do Parlamentu Europejskiego w 2009 roku.
Kilka tygodni przed eurowyborami Piratpartiet przeżyła gwałtowny wzrost popularności. 17 kwietnia 2009 szwedzki sąd skazał czterech twórców portalu The Pirate Bay na karę więzienia i miliony dolarów odszkodowania za naruszenia praw autorskich. W ciągu kilku dni po wyroku liczba członków Piratpartiet wzrosła z kilkunastu tysięcy do prawie 40 tysięcy, czyniąc ją trzecią co do wielkości partią pozaparlamentarną w Szwecji.
Piratpartiet zdobyła w wyborach do Parlamentu Europejskiego 225 915 głosów (7,13%) i wprowadziła do PE jednego przedstawiciela. Christian Engström wszedł w skład grupy Zieloni – Wolny Sojusz Europejski. Po wejściu w życie traktatu lizbońskiego Piratpartiet otrzymała drugi mandat, który przypadł Amelii Andersdotter.
Wybory do Riksdagu w 2010 roku.
W wyborach do Riksdagu 19 września 2010 Piratpartiet zdobyła 38 491 głosów (0,65%).
Wybory do Parlamentu Europejskiego w 2014 roku.
W wyborach do parlamentu Europejskiego w 2014 roku Piratpartiet zajęła 10. miejsce, zdobywając 82 763 głosów (2,23%) i tracąc oba mandaty europosłów.
Wybory do Riksdagu w 2014 roku.
W wyborach do Riksdagu 14 września 2014 
Piratpartiet nie udało się przekroczyć progu wyborczego: zdobyła 26 515 głosów (0,43%).

</doc>
<doc id="341384" url="https://pl.wikipedia.org/wiki?curid=341384" title="Czosnek niedźwiedzi">
Czosnek niedźwiedzi

Czosnek niedźwiedzi ("Allium ursinum" L.) – gatunek rośliny z podrodziny czosnkowych z rodziny amarylkowatych. Rośnie dziko w runie wilgotnych lasów liściastych, często w postaci rozległych łanów. Występuje na terenie Europy, na wschodzie po Ural i Kaukaz, w Europie jest też uprawiany. W Polsce częsty na południu, rzadszy na północy – na stanowiskach naturalnych objęty jest ochroną częściową. Gatunek wykorzystywany jest od dawna jako roślina jadalna, lecznicza i ozdobna. Ma właściwości lecznicze podobne do czosnku pospolitego, a przy tym wyróżnia się atrakcyjnym ulistnieniem i kwiatami. Jadalne są wszystkie części rośliny.
Rozmieszczenie geograficzne.
Gatunek o zasięgu obejmującym rozległe obszary Europy. Na zachodzie występuje od Wysp Brytyjskich, Francji i Pirenejów, z nielicznymi stanowiskami na Półwyspie Iberyjskim, na północy sięga po równoleżnik 64° N w Norwegii i 60° 30' N w Finlandii. Na południu zasięg obejmuje południową Francję (w tym Korsykę), Włochy (w tym Sycylię), północną Grecję. Rośnie w rozproszeniu w krajach bałtyckich. We wschodniej Europie rośnie na Białorusi, na Ukrainie i w zachodniej Rosji. Izolowane, pojedyncze stanowiska wysunięte najdalej na wschód ma w paśmie środkowym gór Ural. Licznie rośnie w zachodnim Kaukazie, bardzo rzadki jest na Kaukazie Północnym i w Azji Mniejszej.
Obszar, w którym czosnek występuje najobficiej, znajdując optymalne warunki rozwoju obejmuje zachodnie Niemcy, kraje Beneluksu i przyległe rejony Francji.
W Polsce spotykany jest na całym terenie, głównie jednak w Sudetach, Karpatach, na Pogórzu i na przyległych wyżynach, gdzie jest dość pospolity. Na niżu występuje na bardzo rozproszonych stanowiskach, zwłaszcza rzadki jest w obszarze od Ziemi lubuskiej, przez Wielkopolskę, Mazowsze po Podlasie. Rośnie nieco częściej w obrębie pojezierzy pomorskich i mazurskich.
Nie rośnie w górach powyżej 1900 m n.p.m. W Polsce najczęściej na wysokościach między 300 i 700 m n.p.m., najwyżej na wysokości 1150 m n.p.m. na stokach Babiej Góry oraz na wysokości 1150-1220 m n.p.m. na północno-wschodnich zboczach Zadniej Kopki w Tatrach Zachodnich.
Biologia.
Rozwój.
Bylina, geofit cebulowy. Wzrost korzeni jest najbardziej intensywny jesienią i na początku wiosny. Nowe liście pojawiają się nad ziemią między końcem lutego a początkiem kwietnia (w zależności od warunków klimatycznych). Dzięki temu roślina korzystać może z dostatecznej ilości światła wobec braku listowia w warstwie koron drzew. Z kolei późną wiosną rozwijające się liście drzew chronią czosnek przed nadmiernym nasłonecznieniem i zapewniają odpowiednie warunki wilgotnościowe na dnie lasu. 
Kwitnąć zaczynają rośliny w wieku 3 lub 4–5 lat. Później kwitnienie i owocowanie jest już coroczne, o ile warunki siedliskowe na to pozwalają. Cebule wciągane przez korzenie kurczliwe u dziesięcioletnich roślin rosnących w bardzo pulchnej glebie znajdowane były na głębokości do 27 cm. Rośliny starzeją się i przestają kwitnąć w wieku lat 7–8. Maksymalny czas życia poszczególnych roślin wynosi 8–10 lat, przy czym występują jeszcze trzy wcześniejsze okresy zamierania roślin: w fazie zarodkowej w wyniku autolizy nasion w okresie ich spoczynku, podczas wciągania cebuli w głębsze warstwy gleby przez korzenie kurczliwe.
Czosnek niedźwiedzi rośnie w dużych zagęszczeniach, często na rozległych powierzchniach. Na 1 m2 w obrębie stanowiska naliczono ponad 1900 małych roślin, 331 średnich i 63 duże, przy czym większość z nich uznano za wyrosłe z nasion. Na 1 m2 przy 156 owocujących baldachach zarejestrowano powstanie ponad 9 tys. nasion, a maksymalnie udokumentowano wytwarzanie 10 tys. nasion przez rośliny rosnące na 1 m2. Średnio na jednym ze stanowisk powstawały 2692 nasiona na 1 m2.
Cechy fitochemiczne.
Cała roślina wydziela silny, charakterystyczny czosnkowy zapach. Ziele zawiera do 0,007% olejku eterycznego (zwanego ursaliną), którego składniki – siarczki i wielosiarczki alkilowe – odpowiadają za specyficzny aromat. Gatunek należy do grupy czosnków, w których głównymi związkami tej grupy są alliina i methiina (metylo-alliina), mniejszą rolę odgrywają: isoalliina, propiina i ethiina. Poza tym olejek zawiera m.in. wielosiarczki dwuwinylowe i tiole. Skład chemiczny olejku jest bardzo zmienny w zależności od miejsca i czasu zbioru. W cebulach znajduje się od 2,7 do 7,7 mg% kwasu askorbinowego. Ziele zawiera także szereg flawonoidów glikozydowych, związków fenolowych, saponin steroidowych, lektyny, cebula obfituje w polisacharydy (zwłaszcza fruktany) i kwasy tłuszczowe (palmitynowy, oleopalmitynowy, linolowy, oleinowy, stearynowy, α-linolenowy i mirystynowy). Z makro- i mikroelementów czosnek niedźwiedzi wyróżnia się wysoką zawartością magnezu (7,0 mg/kg), manganu (1,6 mg/kg) i żelaza (230 mg/kg). Cechuje się także znaczną ilością adenozyny (120 mg/kg).
Olejek wydzielany przez rośliny rosnące w naturze zawiera tak wiele związków siarki, że to właśnie nad czosnkiem niedźwiedzim zarejestrowano największą emisję tego pierwiastka spośród wszystkich roślin.
Przynajmniej dla części ssaków jest to roślina trująca. Do bardzo wrażliwych na zatrucia tym gatunkiem należą psy.
Genetyka.
Liczba chromosomów 2n=14. W Europie Zachodniej stwierdzono bardzo nikłe zróżnicowanie genetyczne nawet między odległymi populacjami.
Systematyka i zmienność.
Gatunek należy w obrębie rodzaju "Allium" do podrodzaju "Amerallium" Traub, w którym wyodrębniany jest w monotypowej sekcji "Arctoprasum" Kirschl. Dawniej zaliczany był do sekcji "Ophioscorodon" (Wallr.) Endl. Do najbliższych krewnych należą przedstawiciele sekcji "Molium" (czosnek południowy "Allium moly" i "Allium scorzonerifolium"). Czosnek niedźwiedzi jest gatunkiem izolowanym, wyraźnie odrębnym od innych, w związku z tym też nie tworzy mieszańców.
W obrębie gatunku wyróżnia się dwa podgatunki:
W Europie Środkowej, w tym w Polsce, zasięgi obu podgatunków nakrywają się i występują na tym obszarze formy pośrednie. Podgatunki bywają też przemieszczane poza swój zasięg jako rośliny uprawne (np. ssp. "ucrainicum" podano z Niemiec). Granicę między zasięgiem podgatunku nominatywnego i ssp. "ucrainicum" w Polsce stanowi szeroki pas ciągnący się od opolskiego, poprzez Wyżynę Krakowsko-Częstochowską i Kielecką, po Puszczę Białowieską i Pojezierze Suwalskie, w którym występują formy pośrednie między podgatunkami.
Stwierdzono dużą zmienność cech morfologicznych wśród różnych ekotypów tego gatunku. Różnice dotyczą zwłaszcza: szerokości blaszki, długości ogonków liściowych i szypuły kwiatostanowej oraz liczby kwiatów w kwiatostanie.
Nazewnictwo.
Oryginalnie po polsku zwany (Słownik języka polskiego z 1861 wydany w Wilnie) - podobnie jak w innych językach słowiańskich jest to pochodna rekonstruowanej formy: "". Jest znany także jako babczy czosnek (u Syreniusza 1540-1611), babny czosnek i psi czosnek.
Rodzajowa nazwa naukowa "Allium" to rzymska (łacińska) nazwa czosnku (też zapisywana jako "alium"). Jej pochodzenie wiązane jest z łacińskim słowem "halo" (=mocno pachnę). Nazwa gatunkowa znaczy „niedźwiedzi” od łacińskiego "ursus" (=niedźwiedź).
Zagrożenia i ochrona.
Gatunek wymieniany jest w czerwonych księgach roślin zagrożonych w Europie Wschodniej: Estonii, Łotwy, Litwy, Białorusi, Ukrainy oraz w licznych obwodach i republikach zachodniej i południowej Rosji.
W Polsce od 2004 r. objęty jest częściową ochroną gatunkową. Uznawany jest za gatunek ustępujący. Umieszczony został na Czerwonej liście roślin i grzybów Polski (2006), jako narażony na izolowanych stanowiskach (kategoria zagrożenia [V]). W 2016 roku w kolejnej wersji czerwonej listy gatunek nie został uznany za spełniający kryteria zagrożenia IUCN. Za główne zagrożenia dla gatunku uznawane są: nieprawidłowa gospodarka leśna – przebudowa lasów mieszanych na monokulturowe lasy iglaste oraz niszczenie jego siedlisk w lasach łęgowych podczas regulacji rzek. Liczne stanowiska są chronione na obszarach górskich parków narodowych i rezerwatów przyrody.
Według Rozporządzenia Ministra Środowiska 9 października 2014 r. „W sprawie ochrony gatunkowej roślin”, czosnek niedźwiedzi jest zaliczany do gatunków roślin objętych ochroną częściową, które mogą być pozyskiwane. Sposobem jego pozyskiwania jest „Zbiór ręczny z licznych populacji, wyłącznie na obszarze województw: śląskiego, małopolskiego i podkarpackiego. Należy zostawić nie mniej niż 75% populacji. Nie należy uszkadzać części podziemnych”. Pozyskiwać mogą jednak tylko podmioty, które uzyskały zezwolenie regionalnego dyrektora ochrony środowiska.
Zastosowanie.
Historia.
Czosnek niedźwiedzi wchodził do diety społeczności łowiecko-zbierackich i znajdowany był w osadach mezolitycznych. Spożywali go Celtowie i Starożytni Rzymianie. Znalazł się wśród czterech różnych gatunków czosnku wspomnianych przez Dioskurydesa, opisany jako roślina o właściwościach odtruwających. Był rośliną użytkową dla wczesnośredniowiecznych Słowian, o czym świadczyć ma znajdowanie go często na ich grodziskach. Karol Wielki wymienił czosnek niedźwiedzi w swoim "Capitulare de Villis imperialibis". Gatunek wzmiankowany jest przez Hieronymusa Bocka, a Johannes Lonicerus przypisywał mu większe walory niżeli czosnkowi pospolitemu.
Roślina jadalna.
Wszystkie części rośliny są jadalne o charakterystycznym, czosnkowym smaku. Smak jest najsilniejszy w przypadku roślin świeżych, aromat roślin ugotowanych lub zasuszonych nieco słabnie.
Spożywane są zwykle liście, ale jadalne są także organy podziemne, kwiaty i owoce. Kwiaty są ostrzejsze w smaku od liści (jeszcze bardziej ostry smak mają owoce), w niewielkich ilościach stanowią bardzo dekoracyjny dodatek wyostrzający smak sałatek. Liście czosnku najlepiej zbierać przed kwitnieniem (w marcu i kwietniu) – są wówczas delikatniejsze, później stają się nieco łykowate. Mogą być spożywane surowe lub po ugotowaniu, także jako pesto. Dodawane są do zup, gnocchi, risotto, ravioli, serów żółtych i twarogów, także używanych jako smarowidło do pieczywa. Liście i kwiaty dodawane są do sałatek i kanapek, a cebula czosnku niedźwiedziego stosowana może być analogicznie jak ząbki czosnku pospolitego. W dietach odchudzających stosuje się sok z tego czosnku. Cebule mogą być pozyskiwane do spożycia niemal przez cały rok, a przechowywać je można do 6 miesięcy. Liście przechowywane mogą być jako warzywo kiszone, solone lub w oleju.
Gatunek ten stosowany jest w kuchni wielu krajów, w całym obszarze występowania. Szeroko rozpowszechniony jest sposób przygotowania zup z dodatkiem liści czosnku niedźwiedziego. Roślina jest popularna zwłaszcza w Rosji, Ukrainie, Gruzji i Armenii. W XIX wieku w Szwajcarii wyrabiano masło z mleka krów karmionych czosnkiem niedźwiedzim, co powodowało, że miało ono czosnkowy posmak. W Kornwalii jedna z odmian sera Cornish Yarg ("Wild Garlic Yarg Cornish Cheese") powstaje w wyniku owinięcia sera liśćmi czosnku niedźwiedziego, przez co wyrób zyskuje specyficzny aromat (niepodobny do czosnkowego) i kremową konsystencję. W Niemczech spożywa się poszatkowane, osolone liście czosnku zalane oliwą. W Eberbach obchodzony jest festiwal o nazwie Bärlauchtage ("Dni czosnku niedźwiedziego").
Roślina ozdobna.
Czosnek niedźwiedzi uprawiany jest jako roślina ozdobna dla efektownych liści i białych kwiatów rozwijających się wiosną. Nadaje się do wysiewania na rabatach i jako roślina okrywowa. Najlepszy efekt daje uprawa w miejscach wilgotnych pod drzewami i w zaroślach, w sąsiedztwie innych wiosennych roślin cebulowych, zawilców, miodunek itp. Kwiatostany mogą być stosowane jako kwiaty cięte. Ze względu na łatwość mnożenia i szybki wzrost gatunek ma znaczenie produkcyjne.
Inne zastosowania.
Roślina wykorzystywana bywa jako repelent przeciw owadom.
Fitoncydy czosnku niedźwiedziego hamują rozwój chorób roślin – mączniaka prawdziwego winorośli i zarazy ziemniaka. Wstrzymują też kiełkowanie bulw ziemniaka, sprzyjając przy tym zachowaniu w dobrej zdrowotności pąków i młodych pędów.
Czosnek niedźwiedzi należy do najważniejszych roślin miododajnych w lasach liściastych. Dzienna produkcja nektaru w jednym kwiecie tego gatunku wynosi od 0,1 do 3,8 µl i zawiera on od 25 do 50% cukrów.
Ze względu na powstawanie w roślinach tego gatunku oryginalnych flawonoidów, stanowi on przedmiot zainteresowania inżynierii genetycznej. Za pożądane uznaje się wykorzystanie genów tego gatunku w tworzeniu zmodyfikowanych genetycznie, wzbogaconych biochemicznie odmian uprawnych czosnku pospolitego.
Uprawa.
Czosnek niedźwiedzi uprawiany w odpowiednich warunkach może stać się rośliną bardzo ekspansywną – porasta zwartym łanem rozległe przestrzenie ograniczając wzrost innych roślin wiosennych. Nie przeszkadza natomiast we wzroście wielu roślin wieloletnich – w ogrodzie uprawiany może być razem z różami, marchwią, burakami. Nie należy natomiast tego czosnku sadzić m.in. w pobliżu roślin motylkowatych (wzajemnie ograniczają sobie wzrost) i sałaty.
Obecność w kulturze.
Czosnek niedźwiedzi jest tematem dialogu w drugim akcie „Trzech sióstr” Antona Czechowa.
Gatunek przedstawiony został na znaczkach pocztowych w Szwajcarii i na Łotwie.

</doc>
<doc id="341385" url="https://pl.wikipedia.org/wiki?curid=341385" title="CDDI">
CDDI

CDDI (ang. "Copper Data Distribution Interface") – implementacja protokołów FDDI w sieciach z okablowaniem miedzianym UTP. Oparta jest na standardzie ANSI Twisted-Pair Physical Medium Dependent (TPPMD). Z uwagi na zastosowanie kabla określana jest również skrótem TP-DDI (Twisted-Pair Distributed Data Interface).
Transmisja w systemach CDDI odbywa się na odległościach do 100 m oraz umożliwia przesyłanie danych z przepustowością 100 Mb/s przy użyciu zapewniającej nadmiarowość architektury podwójnego pierścienia, podobnie jak w przypadku standardu FDDI.
Standard CDDI nie znalazł szerokiego zastosowania ze względu na spadek kosztów produkcji instalacji światłowodowych przy ich większej sprawności i odporności na zakłócenia.

</doc>
<doc id="341397" url="https://pl.wikipedia.org/wiki?curid=341397" title="SGM">
SGM



</doc>
<doc id="341398" url="https://pl.wikipedia.org/wiki?curid=341398" title="Port Phillip">
Port Phillip

Port Phillip – duża zatoka morska w południowej części stanu Wiktoria w Australii. Stolica stanu – Melbourne, położona jest na północnym brzegu zatoki w pobliżu ujścia rzeki Yarra.
Większość północnego i wschodniego brzegu zatoki obejmuje obszar aglomeracji miejskiej Melbourne, natomiast na południowo-zachodnim brzegu (nad zatoką Corio) położone jest miasto Geelong.
Historia.
Zatoka utworzona została około 10 tysięcy lat temu pod koniec ostatniej epoki lodowcowej po podniesieniu się poziomu morza i zalaniu wcześniejszej doliny rzeki Yarra. Tereny te zostały zasiedlone przez ludność aborygeńską dużo wcześniej niż uformowała się zatoka, bo 20 lub nawet 40 tysięcy lat temu.
Pierwsi Europejczycy dotarli do Port Phillip na pokładzie statku „Lady Nelson” dowodzonego przez Johna Murraya 15 lutego 1803. W październiku 1803 podjęto próbę założenia kolonii karnej o nazwie Hobart w pobliżu obecnego miasta Sorrento, ale z powodu braku słodkiej wody i dobrego drewna w maju 1804 osada została opuszczona, a osadnicy przenieśli się na Tasmanię, gdzie założyli dzisiejsze Hobart.
Port Phillip pozostał opuszczony aż do 1835, kiedy osadnicy z Tasmanii dowodzeni przez Johna Batmana i Johna Pascoe Fawknera założyli Melbourne w dolnym biegu rzeki Yarra.

</doc>
<doc id="341401" url="https://pl.wikipedia.org/wiki?curid=341401" title="Uniwersytet Medyczny im. Piastów Śląskich we Wrocławiu">
Uniwersytet Medyczny im. Piastów Śląskich we Wrocławiu

Uniwersytet Medyczny im. Piastów Śląskich we Wrocławiu – szkoła wyższa o profilu medycznym z siedzibą we Wrocławiu, zajmująca się kształceniem lekarzy różnych specjalności oraz szeroko pojętego personelu medycznego (farmaceutów, diagnostów laboratoryjnych, ratowników medycznych, dietetyków, pielęgniarki, położne, fizjoterapeutów, menedżerów ochrony zdrowia i in.), prowadząca działalność dydaktyczną, naukową i kliniczną.
Według webometrycznego rankingu uniwersytetów świata z lipca 2021, opracowanego przez hiszpańskie Consejo Superior de Investigaciones Científicas uczelnia zajmuje w Polsce 22, a na świecie 1574 miejsce pośród wszystkich typów uczelni.
Historia.
Wydział Lekarski Uniwersytetu Wrocławskiego.
Tradycje Uniwersytetu Medycznego sięgają co najmniej 1811, kiedy to w wyniku przeniesienia z Frankfurtu nad Odrą do Wrocławia Uniwersytetu Viadrina i połączenia z miejscową Akademią Leopoldyńską (nieposiadającą wydziału medycznego), powstał dzisiejszy Uniwersytet Wrocławski. Wśród 5 wydziałów znalazł się we Wrocławiu Wydział Medyczny, "de facto" przeniesiony z Frankfurtu na czele z jego dziekanem prof. dr Karlem Berendsem, który w 1811 otrzymał godność rektora Królewskiego Uniwersytetu we Wrocławiu. Dzięki temu można przesunąć początki uczelni aż do 1506, kiedy utworzono czterowydziałowy (z medycyną) uniwersytet frankfurcki.
Na mocy dekretu Rady Ministrów z 24 sierpnia 1945 przekształcono z dniem 19 września 1945 przekształcono niemieckie uczelnie we Wrocławiu w polskie państwowe szkoły akademickie: Uniwersytet Wrocławski i Politechnikę Wrocławską. Jednym z 6 wydziałów Uniwersytetu był Wydział Lekarski z Oddziałem Farmaceutycznym. Pierwszy wykład na Wydziale Lekarskim (w sali bez szyb) 6 września 1945 wygłosił prof. Ludwik Hirszfeld dla licznie zgromadzonych studentów. Jego tematem były nowoczesne prądy w bakteriologii. Pierwszym dziekanem Wydziału Lekarskiego został prof. dr hab. Ludwik Hirszfeld.
W roku akademickim 1945/1946 Wydział Lekarski posiadał 26 katedr (w tym 3 na Oddziale Farmaceutycznym), którymi kierowało 21 profesorów i docentów, przybyłych w większości z Uniwersytetu Jana Kazimierza we Lwowie. Przyjęto 529 studentów, w tym 444 na pierwsze 3 lata nauczania medycyny i 85 na pierwszy rok nauczania farmacji.
Samodzielna uczelnia medyczna.
Założenie z dniem 1 stycznia 1950 Akademii Lekarskiej we Wrocławiu i jednoczesne „zwinięcie” Wydziału Lekarskiego na Uniwersytecie Wrocławskim nastąpiło na mocy rozporządzenia Rady Ministrów z 24 października 1949, tworzącego 6 samodzielnych wyższych uczelni medycznych na bazie wydziałów 6 uniwersytetów.
Akademia Lekarska jeszcze w 1950 zmieniła nazwę na Akademia Medyczna we Wrocławiu, przekształcając wkrótce Oddział Farmaceutyczny w osobny, drugi wydział. W pierwszym roku samodzielnego istnienia Akademia posiadała 36 katedr i 3 zakłady zatrudniające 23 profesorów, 5 docentów i 8 zastępców profesora.
W latach 1970–1972 wprowadzono nową organizację szkół wyższych w Polsce. W Akademii Medycznej we Wrocławiu powołano 12 instytutów (10 na Wydziale Lekarskim i 2 na Wydziale Farmaceutycznym), które objęły dotychczasowe katedry. W roku akademickim 1979/1980 Akademia miała 3 wydziały: Wydział Lekarski z Oddziałem Stomatologicznym, Wydział Farmaceutyczny z Oddziałem Analityki Medycznej i nowo utworzony Wydział Pielęgniarski. W skład tych wydziałów wchodziło 13 instytutów obejmujących 43 zakłady, 37 klinik i 12 samodzielnych pracowni. Akademia zatrudniała 43 profesorów, 101 docentów i 844 pomocniczych pracowników naukowych. W 1981 rozwiązano instytuty, przywracając poprzednią strukturę opartą na katedrach.
W czerwcu 1992 w Uczelni utworzono Wydział Lekarski Kształcenia Podyplomowego. W ramach tego Wydziału w styczniu 1994 powstał Zakład Medycyny Rodzinnej. W marcu 1994 Minister zdrowia i Opieki Społecznej powołał na bazie Zakładu Medycyny Rodzinnej Regionalny Ośrodek Kształcenia Lekarza Rodzinnego obejmujący zasięgiem województwa: jeleniogórskie, legnickie, wałbrzyskie, wrocławskie i zielonogórskie.
Równolegle z działalnością dydaktyczną AM rozwija działalność naukową i kliniczną. W wielu dziedzinach uzyskano znakomite wyniki. W dniu 12 lutego 1958 roku prof. Wiktor Bross wykonał pierwszą w Polsce operację na otwartym sercu, a 31 marca 1966 pierwszą operację przeszczepienia nerki od żywego dawcy. Były to wówczas osiągnięcia o znaczeniu europejskim. III Klinika Chirurgii, kierowana przez prof. Zdzisława Jeziorę, w latach sześćdziesiątych i siedemdziesiątych wyspecjalizowała się w operacjach wytwórczych przełyku, uzyskując czołowe miejsce w kraju. Ponadto prace z zakresu mikrobiologii (Ludwik Hirszfeld), biochemii i enzymologii (Zygmunt Albert, Tadeusz Baranowski, Edward Szczeklik, M. Orłowski i A. Szewczuk), w ektrokardiografii przestrzennej (H. i Z. Kowarzykowie), bakteriologii (Stefan Ślopek), patologii ciąży i płodu (Hanna Hirszfeldowa), chirurgii doświadczalnej (Wiktor Bross), chemii leków (Bogusław Bobrański) zostały wyróżnione nagrodami państwowymi.
Obecnie Uniwersytet Medyczny uczestniczy w wielu badaniach dotyczących najważniejszych potrzeb kraju i regionu w zakresie ochrony zdrowia i ochrony środowiska. Jest największym ośrodkiem specjalistycznego leczenia chorych z Dolnego Śląska, Opolszczyzny i Ziemi Lubuskiej. Od wielu lat uczelnia współpracuje też z przemysłem dolnośląskim, szczególnie istotne są badania dotyczące stanu zdrowia populacji zagłębia węglowego w województwie wałbrzyskim i zagłębia miedziowego w województwie legnickim. Prace te mają istotne znaczenie w profilaktyce chorób zawodowych i popularyzacji ochrony środowiska. W dniu 10 sierpnia 2012 prezydent Bronisław Komorowski podpisał ustawę o nadaniu Akademii Medycznej im. Piastów Śląskich we Wrocławiu nazwy Uniwersytet Medyczny im. Piastów Śląskich we Wrocławiu z datą wejścia w życie 25 sierpnia 2012.
Władze.
Władze uczelni w kadencji 2020–2024:
Wydziały i kierunki kształcenia.
Obecnie uczelnia daje możliwość podjęcia nauki na dziesięciu kierunkach I i II stopnia oraz jednolitych studiach magisterskich prowadzonych w ramach trzech wydziałów:
Wydział posiada uprawnienia do nadawana stopnia doktora i doktora habilitowanego nauk medycznych w zakresie medycyny i w zakresie biologii medycznej oraz do nadawana stopnia doktora i doktora habilitowanego nauk medycznych w zakresie stomatologii.
Wydział posiada uprawnienia do nadawana stopnia doktora i doktora habilitowanego w zakresie nauk farmaceutycznych.
Wydział posiada uprawnienia do nadawana stopnia doktora w zakresie medycyny.
Do 30 września 2019 roku Uniwersytet posiadał strukturę pięciowydziałową. W ramach reformy struktur 1 października dotychczasowe dwie jednostki, Wydział Lekarsko-Stomatologiczny oraz Wydział Lekarski Kształcenia Podyplomowego zostały włączone do Wydziału Lekarskiego.
Kliniki.
Po likwidacji 1 grudnia 2017 roku Samodzielnego Publicznego Szpitala Klinicznego nr 1 wszystkie kliniki zostały włączone w struktury Uniwersyteckiego Szpitala Klinicznego im. Jana Mikulicza-Radeckiego pozostając jednak w dotychczasowej lokalizacji do czasu rozbudowy szpitala przy ul. Borowskiej.
Kliniki:
Organizacje studenckie.
Studenci mają możliwość rozwijania swoich zainteresowań w ramach różnych organizacji studenckich. Są to, między innymi:

</doc>
<doc id="341416" url="https://pl.wikipedia.org/wiki?curid=341416" title="Cadca">
Cadca



</doc>
<doc id="341421" url="https://pl.wikipedia.org/wiki?curid=341421" title="Śląsk Czarny">
Śląsk Czarny

Śląsk Czarny − określenie stworzone propagandowo w międzywojennej Polsce, tworzące podział ówczesnych ziem śląskich w Polsce (województwo śląskie) na trzy części („Śląsk Czarny”, „Śląsk Biały” i „Śląsk Zielony”).
Autorami trójkolorowego podziału województwa śląskiego są pisarz ludowy Gustaw Morcinek oraz Stanisław Berezowski. Podział ten został użyty przez nich w wydanej w 1933 roku monografii województwa śląskiego pt. „Śląsk”. Śląskiem Czarnym określił Morcinek środkowy obszar ówczesnego województwa, a określenie to nawiązywało do silniej rozwiniętego na tej ziemi (w przeszłości silniej niż obecnie) przemysłu związanego z węglem kamiennym - najważniejszym dla rozwoju tej ziemi surowcem naturalnym (kopaliny).
Miasta regionu: Katowice, Tarnowskie Góry, Ruda i Nowy Bytom (dziś Ruda Śląska), Królewska Huta (dziś Chorzów), Siemianowice Śląskie, Świętochłowice (wtedy wieś), Mysłowice, Piekary Śląskie (wtedy wieś), Mikołów, Rybnik, Żory, Wodzisław Śląski, Jastrzębie (wtedy wieś).
Obecnie, odkąd w 1945 roku Polska dostała po konferencji poczdamskiej zachodnie tereny Górnego Śląska oraz Dolny Śląsk, sztuczny, trójkolorowy podział z okresu dwudziestolecia międzywojennego XX w. przestał być stosowany, choć nadal funkcjonuje pojęcie "czarny Śląsk", oznaczające region górniczy Górnego Śląska.

</doc>
<doc id="341426" url="https://pl.wikipedia.org/wiki?curid=341426" title="Côtis-Capel">
Côtis-Capel

Côtis-Capel – pseudonim normandzkiego poety Alberta Lohier (1915–1986).
Urodził się w miejscowości Urville-Hague koło Cherbourga (obecnie Urville-Nacqueville), w departamencie Manche w północnej Francji, na obszarze historycznej Normandii. Tam też jest pochowany.
Był księdzem, rybakiem, a także bardzo wpływowym poetą, zdobywcą nagrody literackiej "Prix littéraire du Cotentin" w roku 1964. Posługiwał się dialektem normańskim zwanym "Haguis".
Bibliografia.
Zbiory wierszy:
Powieść wydana po śmierci:

</doc>
<doc id="341427" url="https://pl.wikipedia.org/wiki?curid=341427" title="Cotis-Capel">
Cotis-Capel



</doc>
<doc id="341428" url="https://pl.wikipedia.org/wiki?curid=341428" title="Albert Lohier">
Albert Lohier



</doc>
<doc id="341429" url="https://pl.wikipedia.org/wiki?curid=341429" title="Yarra">
Yarra

Yarra – rzeka w południowej części stanu Wiktoria w Australii. Pierwotna nazwa rzeki nadana przez Aborygenów brzmiała "Birrarung".
Rzeka ma swoje źródło w górach Yarra (ang. "Yarra Ranges"), a w dolnym biegu rzeka płynie przez centralną część miasta Melbourne i uchodzi do zatoki Port Phillip. Rzeka Yarra ma około 242 km długości. Jest najbardziej na zachód położoną rzeką w Australii zasilaną wodami z topniejącego śniegu.

</doc>
<doc id="341431" url="https://pl.wikipedia.org/wiki?curid=341431" title="Odpady radioaktywne">
Odpady radioaktywne



</doc>
<doc id="341432" url="https://pl.wikipedia.org/wiki?curid=341432" title="Gaj (Wrocław)">
Gaj (Wrocław)

Gaj – osiedle w południowej części Wrocławia, zajmujące południową część terenów przyłączonej do miasta w roku 1904 wsi "Herdain".
Historia.
. W 1273 roku folwark we wsi Gaj należał do Krzyżaków. Od 1339 wieś w większej części należała do komandorii joannitów; zakupili oni wówczas od miasta 8 i 1/2 łana a w 1354 roku kolejne 4 łany. Z zapisków wiadomo, że w połowie XIX wieku znajdowało się tu 28 domów, gorzelnia, karczma i cmentarz. Niewielki skrawek wsi przyłączono do Wrocławia już w 1895 – jest to rejon na północ od Wojszyc i Ołtaszyna, w którym znajduje się dziś Park Skowroni między ulicami Spiską i Ślężną; granica przyłączonego wówczas fragmentu wsi przebiegała dokładnie dzisiejszą ulicą Działkową. Urządzono tam nowe cmentarze św. Marii Magdaleny, św. Maurycego, św. Jana i Zbawiciela.
Pozostałą część "Herdain", na północ od linii (z nieznacznymi lokalnymi odstępstwami) ulicy Świeradowskiej, na wschód od Bardzkiej, na północ od linii kolejowej i na zachód od Ziębickiej (granicę z Hubami i Gliniankami, przyłączonymi do miasta już w 1868 wyznaczały fragmenty dzisiejszych ulic Kamiennej i Wieczystej) przyłączono do miasta w 1904. W owym czasie było tam już kilka miejskich kamienic: przy Armii Krajowej ("Helmutstraße"), Orzechowej ("Herdeiner Feldweg" – „Polna Droga na Gaju”), Ślicznej ("Cretiusstraße") z ostatnich dwóch dekad XIX wieku.
Główną drogę ("Hauptstraße") prowadzącą do Gaju z Wrocławia przemianowano na "Herdainstraße" rok po przyłączeniu wsi do miasta, w 1905. Obecnie nosi ona nazwę ulicy Gajowej (warto podkreślić, że nazwa ta nie ma związku z osiedlem Gajowa przy ul. Kosmonautów) i łączy ulicę Dyrekcyjną od zbiegu z Suchą i Hubską oraz ulicę Kamienną przy placu Zamenhofa. W całości zatem znajduje się ona poza granicami osiedla Gaj, przebiega bowiem przez Huby. Niegdyś ulica ta dochodziła aż do Ślicznej, ale końcowy odcinek zabudowano blokami mieszkalnymi w latach 70. XX wieku. W pierwszej połowie XX wieku na terenach "Herdain" znajdowało się gospodarstwo rolnicze, kilka zabudowań przemysłowych i robotnicze osiedle, m.in. dla robotników wybudowanej w sąsiedniej dzielnicy, na Tarnogaju, gazowni.
Pod koniec wieku XX, w latach 1979–1994, według projektu Krystyny Chełmickiej, Kazimierza Oziewicza i Andrzeja Wolskiego zabudowano największą część osiedla Gaj w kwartale pomiędzy ulicami Armii Krajowej, Bardzką, Świeradowską i Borowską oraz z przecinającymi go wewnątrz ulicami Orzechową i Krynicką. Osiedle przewidziano dla 26 tysięcy mieszkańców, zastosowano powszechną w owych czasach technologię wielkopłytową. Jako że był to schyłkowy okres stosowania tej technologii w Polsce, starano się wówczas zminimalizować wrażenie monotonii blokowiska, stosując nieszablonowy układ zabudowy wzdłuż linii łamanych, w ten sposób, że strony wejściowe budynków obramowują ciągi uliczne, zaś z drugiej ich strony znajdują się wypełnione zielenią wnętrza urbanistyczne. Z drugiej strony, okres budowy większości tych wieżowców przypadł na okres najgłębszego kryzysu gospodarczego w PRL i początek transformacji ustrojowej, co w znacznej mierze zaważyło na niezbyt wysokim standardzie wykończenia wybudowanych w tym osiedlu mieszkań. Na południe od ul. Świeradowskiej znajduje się część osiedla, w którym dominuje zabudowa jednorodzinna; od połowy lat 90. powstaje tam także zabudowa wielorodzinna niska.
Obecne osiedle Gaj obejmuje terytorium nieco dalej przesunięte na południe w stosunku do historycznych jego granic i zamknięte jest od północy ulicą Armii Krajowej, od południa linią kolejową i od zachodu ulicą Spiską. Według szacunków Urzędu Miasta, pod koniec 2004 roku w tak określonych granicach mieszkało 19,6 tysięcy osób, a zatem mniej niż przewidywano początkowo dla wielkopłytowej zabudowy Krynicka/Orzechowa.

</doc>
<doc id="341433" url="https://pl.wikipedia.org/wiki?curid=341433" title="Kabaret Wagabunda">
Kabaret Wagabunda

Kabaret Wagabunda – polski kabaret literacko-artystyczny działający w latach 1956-1968. Założycielką (wraz z Karolem Szpalskim i Kazimierzem Pawłowskim), reżyserem i kierownikiem artystycznym była aktorka Lidia Wysocka, ona też prowadziła kabaret przez ponad 10 lat, występując jednocześnie na jego scenie (piosenki, skecze, monologi). 
Kabaret występował w Polsce i za granicą – między innymi w Stanach Zjednoczonych i Kanadzie (1957, 1958), Wielkiej Brytanii (1965), Izraelu (1963), Czechosłowacji (1956) i ZSRR (1968); przejechał łącznie ok. 600 000 km, sprzedano łącznie ponad 2 000 000 biletów.
Artyści.
Obok wieloletniej kierowniczki artystycznej i aktorki (Lidii Wysockiej) przez kabaret w ciągu jedenastu lat działalności przewinęło się wielu aktorów, autorów tekstów, muzyków; między innymi:
Teksty wykonywanych monologów i skeczy wyszły spod piór tak znanych autorów jak Julian Tuwim, Stefania Grodzieńska, Jan Brzechwa, Ryszard Marek Groński. Wszystkie programy "Wagabundy" powstawały w Zakopanem, a ich premiery miały miejsce w sali teatralnej hotelu "Morskie Oko".,
Kierownikiem organizacyjnym był Wojciech Furman. Kierownictwo zespołu muzycznego sprawował Wiktor Kolankowski, a od 1961 Tomasz Śpiewak (w którego zespole grał m.in. saksofonista Przemysław Gwoździowski).
Organizacyjnie w latach 1959-1966 kabaret stanowił Scenę Literatów i Aktorów "Wagabunda" podlegającą Wojewódzkiemu Przedsiębiorstwu Imprez Artystycznych w Szczecinie, w czasie kiedy jego dyrektorem był Jacek Nieżychowski.

</doc>
<doc id="341434" url="https://pl.wikipedia.org/wiki?curid=341434" title="Geelong">
Geelong

Geelong – miasto w stanie Wiktoria w Australii, drugie co do wielkości miasto stanu (po Melbourne), zamieszkane przez około 160 tys. osób (2006). Geelong jest miastem portowym położonym ok. 75 km na południowy zachód od Melbourne nad zatoką Corio, będącą częścią większej zatoki Port Phillip. Połączone jest z Melbourne autostradą oraz linią kolejową.
Obszar ten był pierwotnie zamieszkany przez plemiona aborygeńskie (lud Wautharong). Pierwszym Europejczykiem, który odwiedził te tereny, był w roku 1802 John Murray.
Miasto jest punktem wypadowym do kilku atrakcji turystycznych, w tym malowniczej drogi Great Ocean Road, Wybrzeża Wraków (ang. „Shipwreck Coast”) oraz półwyspu Bellarine.
W mieście działa klub futbolu australijskiego – Geelong Football Club, występujący w ogólnokrajowej lidze AFL.
W mieście rozwinął się przemysł wełniarski, samochodowy, cementowy, narzędzi rolniczych, zbrojeniowy, chemiczny oraz spożywczy.

</doc>
<doc id="341436" url="https://pl.wikipedia.org/wiki?curid=341436" title="Ubezpieczenia społeczne">
Ubezpieczenia społeczne

Ubezpieczenia społeczne – ubezpieczenia, których celem jest zapewnienie bezpieczeństwa socjalnego osobom, które z powodu zajścia określonych przez prawo zdarzeń losowych (np. choroba, kalectwo, ciąża, starość) nie mogą utrzymać się z własnej pracy. Wypłaty świadczeń z tych ubezpieczeń mogą mieć charakter krótkoterminowy, długoterminowy lub dożywotni. Obok pomocy społecznej i zaopatrzenia społecznego stanowią podstawowy instrument polityki socjalnej państwa.
Rodzaje ubezpieczeń społecznych w Polsce.
Rodzaje ubezpieczeń społecznych ze względu na rodzaj zdarzeń objętych ochroną ubezpieczeniową:
Administracja ubezpieczeń społecznych.
Podstawowym aktem prawnym dotyczącym ubezpieczeń społecznych jest ustawa z dnia 13 października 1998 r. o systemie ubezpieczeń społecznych ().
Ubezpieczenia społeczne za granicą.
Stany Zjednoczone.
W Stanach Zjednoczonych programy, które spełniają tę definicję obejmują: Social Security, Medicare, PBGC program (ang. "Pension Benefit Guaranty Corporation"), kolejowy program emerytalny (ang. "railroad retirement") i sponsorowany przez państwo program ubezpieczeń na wypadek bezrobocia (ang. "Unemployment compensation").
Kanada.
Pension Plan Kanada (CPP) jest społecznym programem ubezpieczeń w Kanadzie.

</doc>
<doc id="341438" url="https://pl.wikipedia.org/wiki?curid=341438" title="Kościół św. Andrzeja Boboli">
Kościół św. Andrzeja Boboli

Świątynie pod wezwaniem św. Andrzeja Boboli:

</doc>
<doc id="341442" url="https://pl.wikipedia.org/wiki?curid=341442" title="Wściekłość i duma">
Wściekłość i duma

Wściekłość i duma (wł. "La Rabbia e l’Orgoglio") – książka autorstwa Oriany Fallaci napisana w 2001 roku w reakcji na ataki terrorystyczne 11 września. Autorka napisała również opublikowany w „Corriere della Sera” artykuł pod tym samym tytułem. „Gazeta Wyborcza” przedrukowała artykuł w wydaniu z 6–7 października 2001 roku.
Książka, mająca charakter rozbudowanego pamfletu, jest poświęcona głównie krytyce islamu oraz niekonfrontacyjnej postawy ludzi chrześcijańskiego Zachodu wobec naporu islamu. Fallaci odrzuca tezę o istnieniu umiarkowanego islamu i przewiduje długotrwałą konfrontację Zachodu ze światem muzułmańskim. Rozwija w niej wywód przeciwko Jaserowi Arafatowi, którego nazywa „arabskim terrorystą”. Krytykuje również Kościół katolicki za ekumenizm.
Artykuł a później książka wywołały gorące dyskusje i liczne kontrowersje, z uwagi na bardzo radykalne podejście autorki do tematyki arabskiej i islamu w Europie oraz kwestii imigracji z krajów muzułmańskich do Europy. Krytycy zarzucają autorce przedstawienie sprymitywizowanej wersji teorii Samuela Huntingtona o zderzeniu cywilizacji oraz postawę rasistowską.

</doc>
<doc id="341443" url="https://pl.wikipedia.org/wiki?curid=341443" title="Frankfurt an der Oder">
Frankfurt an der Oder



</doc>
<doc id="341444" url="https://pl.wikipedia.org/wiki?curid=341444" title="Tadeusz Fedorowicz (duchowny)">
Tadeusz Fedorowicz (duchowny)

Tadeusz Fedorowicz, herbu Oginiec (ur. 4 lutego 1907 w Klebanówce koło Podwołoczysk, zm. 26 czerwca 2002 w Laskach) – polski ksiądz katolicki, kierownik duchowy Zakładu dla Ociemniałych w Laskach, organizator Krajowego Duszpasterstwa Niewidomych.
Życiorys.
Był trzecim z dziewięciorga dzieci Aleksandra Aryana Teofila i Zofii z Kraińskich, córki Władysława i Marii z Trzecieskich. Jego dziadkiem był Tadeusz Fedorowicz, właściciel dóbr Klebanówka, Obodówka i innych, poseł sejmowy. Wychowany w atmosferze głęboko patriotycznej i religijnej. Dwoje jego młodszego rodzeństwa: siostra Olga i najmłodszy brat Aleksander wybrali również życie konsekrowane (siostra należała do zgromadzenia Sióstr Franciszkanek Misjonarek Maryi i przez wiele lat pracowała na misjach w Chinach, brat był księdzem i zmarł w opinii świętości).
Studiował na Uniwersytecie Jana Kazimierza we Lwowie prawo, później teologię. Przyjaźnił się z członkami lwowskiego stowarzyszenia akademickiego "Odrodzenie" – Janem Szeptyckim, Stefanem Swieżawskim oraz o. Michałem Czartoryskim. W 1929 uzyskał tytuł magistra prawa. W latach 1930–1931 służył w Dywizjonie Artylerii Konnej Szkoły Podchorążych we Włodzimierzu Wołyńskim. Następnie podjął studia w seminarium duchownym we Lwowie związanym z Wydziałem Teologii Uniwersytetu Jana Kazimierza (1931–1936). 28 czerwca 1936 przyjął święcenia kapłańskie, po czym był duszpasterzem w Tarnopolu i Lwowie. W chwili wybuchu wojny był wikarym w parafii św. Marii Magdaleny we Lwowie oraz dyrektorem Domu Ubogich Miasta Lwowa.
Podczas pierwszej okupacji sowieckiej Lwowa, w kwietniu 1940 został aresztowany przez NKWD i osadzony w więzieniu na Zamarstynowie. Wypuszczony, w czerwcu 1940. Za zgodą arcybiskupa Bolesława Twardowskiego udał się dobrowolnie do Kazachstanu na zesłanie razem z Polakami wywożonymi z obszaru Małopolski Wschodniej. Sprawował tam w ukryciu obowiązki duszpasterskie. Był w Armii Władysława Andersa, jednak wystąpił z niej, gdy okazało się, że nie wszyscy Polacy mogą opuścić Związek Radziecki. W 1943 został aresztowany przez NKWD i na kilka miesięcy osadzony w więzieniu w Semipałatyńsku. W 1944, jako kapelan sformowanej w Sumach 4. Dywizji armii Berlinga, wrócił w nowe granice Polski. W listopadzie tego roku zwolniono go z wojska z powodów politycznych. Na zaproszenie ks. Władysława Korniłowicza podjął pracę w ośrodku dla ociemniałych w Laskach. W latach 1948–1950 pełnił także funkcję ojca duchownego seminarium lwowskiego w Kalwarii Zebrzydowskiej.
W czasie swej pracy z niewidomymi w Laskach stał się bardzo ważnym autorytetem duchowym dla wielu kręgów warszawskiej inteligencji. Wówczas w Laskach regularnie bywały takie osoby jak Tadeusz Mazowiecki, Stefan Swieżawski, Jerzy Zawieyski, Stanisław Stomma, Jerzy Turowicz, Bohdan Cywiński, Andrzej Wielowieyski i wielu innych. Tadeusz Fedorowicz organizował dla tych środowisk dni skupienia i rekolekcje, wspierał duchowo w działaniach opozycyjnych względem PRL. Był olbrzymim autorytetem dla warszawskiego KIKu, cenionym spowiednikiem ludzi młodych. Rozpoczął również prowadzenie trudnego w czasach PRL duszpasterstwa rodzin ziemiańskich i arystokratycznych. W styczniu 1976 roku podpisał list protestacyjny do Komisji Nadzwyczajnej Sejmu PRL przeciwko zmianom w Konstytucji Polskiej Rzeczypospolitej Ludowej. Podczas pontyfikatu Jana Pawła II był regularnym spowiednikiem papieża, z którym był zaprzyjaźniony jeszcze sprzed czasu pontyfikatu.
W 1992 został wyróżniony Nagrodą im. Jerzego Łojka za książkę pt. "Drogi Opatrzności".
Pochowany został na cmentarzu w Laskach.

</doc>
<doc id="341449" url="https://pl.wikipedia.org/wiki?curid=341449" title="Gardenia">
Gardenia



</doc>
<doc id="341456" url="https://pl.wikipedia.org/wiki?curid=341456" title="NSW">
NSW



</doc>
<doc id="341461" url="https://pl.wikipedia.org/wiki?curid=341461" title="Szwajcarska Rada Związkowa">
Szwajcarska Rada Związkowa

Rada Związkowa, zwana też Radą Federacyjną (niem. "Bundesrat", fr. "Conseil fédéral", wł. "Consiglio federale", rom. "Cussegl federal") – organ pełniący w Szwajcarii funkcję rządu i kolegialnej głowy państwa, mający siedzibę w Bundeshaus w Bernie.
Opis.
W jej skład wchodzi 7 osób wybieranych przez parlament. Kierują oni następującymi resortami: Spraw Zagranicznych, Spraw Wewnętrznych, Sprawiedliwości, Obrony, Gospodarki Krajowej, Finansów, Komunikacji.
Rząd ma charakter dyrektorialny – parlament nie może go odwołać czy też zmusić do dymisji. Oznacza to, że Rada Związkowa nie ponosi odpowiedzialności politycznej przed parlamentem. Kadencja Rady jest równa kadencji izby niższej parlamentu, wynosi 4 lata (Konstytucja Szwajcarii, art. 145). Parlament raz na rok wybiera spośród członków Rady jej przewodniczącego, będącego jednocześnie prezydentem Konfederacji Szwajcarskiej, oraz jego zastępcę.

</doc>
<doc id="341463" url="https://pl.wikipedia.org/wiki?curid=341463" title="Karabin maszynowy Typ 99">
Karabin maszynowy Typ 99

 – ręczny karabin maszynowy kalibru 7,7 mm opracowany w 1939 roku, używany przez Cesarską Armię Japońską w czasie II wojny światowej.
W 1936 roku do uzbrojenia armii japońskiej wprowadzono rkm Typ 96 kalibru 6,5 mm. W 1939 roku w związku z przyjęciem do uzbrojenia nowego karabinu Arisaka Typ 99 kalibru 7,7 mm, do uzbrojenia przyjęto zmodernizowaną wersję karabinu maszynowego Typ 96 przystosowanego do zasilania nabojem 7,7 mm, oznaczonego jako Typ 99.

</doc>
<doc id="341470" url="https://pl.wikipedia.org/wiki?curid=341470" title="Konstytucja weimarska">
Konstytucja weimarska

Konstytucja weimarska (, oficjalnie – Konstytucja Rzeszy Niemieckiej) – konstytucja niemiecka z 11 sierpnia 1919 uchwalona przez rewolucyjne Zgromadzenie Narodowe. Zastąpiła Konstytucję Rzeszy Niemieckiej z 1871 r.
Kraje związkowe.
Rzesza Niemiecka po 1919 r. stała się republiką, a władza pochodziła bezpośrednio od narodu. Na obszar Rzeszy składało się 18 (początkowo 21) krajów związkowych z wyjątkiem terenów wyłączonych przez traktat wersalski. Były to:
Każdy z krajów miał swój sejm (), złożony z członków wybranych w pięcioprzymiotnikowych wyborach (równych, proporcjonalnych, bezpośrednich, powszechnych i tajnych), parlament, jak i rząd. W art. 6 wyliczono 20 spraw, które były w kompetencji głównych organów federacji. Były m.in. polityka finansowa, polityka zagraniczna, administracja kolonii, sprawy łączności (poczta, kolej etc.). Ustawodawstwo organów centralnych miało pierwszeństwo przed prawem krajowym, a to nie mogło być z nim sprzeczne.
Sejm Rzeszy.
Reichstag składał się z posłów wybranych przez naród w liczbie proporcjonalnej do ludności danego kraju, lecz ich liczba nie mogła przekroczyć 40%. Prawa wyborcze posiadali zarówno mężczyźni, jak i kobiety, a cenzus wieku obniżono do lat 20. Miał obowiązek zbierania się minimum co roku, na żądanie prezydenta lub 1/3 posłów. Jego kadencja trwała 4 lata, przy czym mógł zostać rozwiązany przez prezydenta. Posiadał inicjatywę ustawodawczą, jak i wyznaczał kierunek polityce rządu, który kontrolował.
Prezydent Rzeszy.
Prezydent Rzeszy () wybierany był przez naród na 7-letnią kadencję w wyborach powszechnych. Mógł nim zostać każdy Niemiec, który ukończył 35 lat. Prezydent reprezentował państwo na zewnątrz, zawierał w imieniu Rzeszy traktaty, przyjmował ambasadorów, mianował kanclerza (szefa rządu) oraz na jego wniosek ministrów, był zwierzchnikiem sił zbrojnych, podpisywał i ogłaszał ustawy oraz posiadał prawo łaski. Mógł rozwiązać Reichstag "jednak tylko raz jeden z tego samego powodu" (art. 25). Wszystkie rozporządzenia prezydenta wymagały kontrasygnaty kanclerza lub odpowiedniego ministra. Był odpowiedzialny konstytucyjnie, jak i mógł zostać odwołany poprzez referendum ludowe na wniosek 2/3 posłów. Zwoływał obrady parlamentu. Mógł zawiesić prawa obywatelskie po powiadomieniu parlamentu (słynny art. 48).
Rząd Rzeszy.
Rząd Rzeszy () składał się z kanclerza i ministrów. Rząd musiał uzyskać poparcie parlamentu, był przed nim odpowiedzialny politycznie i konstytucyjnie. Wytyczne jego polityki określał kanclerz.
Rada Rzeszy.
Kraje związkowe reprezentowane były w Radzie Rzeszy () przez członków swoich rządów. Każdy posiadał jeden głos. Więksi członkowie 1 delegata na 1 milion mieszkańców, przy czym nie można było przekroczyć 40% liczby głosów w celu uniknięcia dominacji jednego z krajów. Rada jako taka nie posiadała prawa inicjatywy ustawodawczej. Składane były do niej projekty ustaw przez rządy krajowe, a ta przekazywała je do Sejmu. Posiadała weto zawieszające. Mogło zostać odrzucone kwalifikowaną większością 2/3 głosów Reichstagu. Miała być kontynuacją Rady Związkowej działającej w II Rzeszy. W rzeczywistości posiadała o wiele mniejsze znaczenie. Konstytucja nie zawierała dokładnego opisu zadań i kompetencji, przez co jej rola znacznie zmalała w porównaniu do pierwowzoru.
Sądownictwo.
Został utworzony Najwyższy Trybunał Rzeszy w celu rozwiązywania sporów między członkami federacji.
Każdy z krajów członkowskich miał prawo do posiadania własnego sądownictwa.
Po roku 1933.
Po przejęciu władzy w Niemczech przez NSDAP i objęciu urzędu kanclerza przez Adolfa Hitlera 30 stycznia 1933 w dalszym ciągu formalnie obowiązywała konstytucja weimarska. Faktycznie została ona jednak w znacznej mierze unieważniona przez łamiące konstytucję akty prawne. Po pożarze Reichstagu w nocy z 27 na 28 lutego 1933 prezydent Paul von Hindenburg wydał 28 lutego 1933 na podstawie art. 48 konstytucji weimarskiej dekret "O ochronie narodu i państwa" (niem. "Zum Schutz von Volk und Staat"), zawieszający „czasowo” (jak się później okazało – bezterminowo) podstawowe prawa obywatelskie określone w art. 114, 115, 117, 118, 124 i 153 konstytucji, sankcjonując prawnie w ten sposób prześladowanie opozycji politycznej NSDAP. 23 marca 1933 przy absencji aresztowanych posłów komunistycznych i socjaldemokratycznych Reichstag przyjął większością konstytucyjną "Ustawę o pełnomocnictwach" (niem. "Ermächtigungsgesetz"), oznaczającą w praktyce przekazanie Hitlerowi pełni władzy, gdyż ta ustawa konstytucyjna 
pozwalała rządowi Rzeszy na wydawanie ustaw bez względu na brzmienie Konstytucji i bez konieczności uzyskiwania każdorazowej zgody Reichstagu. Ograniczenia były czysto formalne (zakaz likwidacji instytucji Reichstagu, Rady Rzeszy, rządu i prezydenta) i wkrótce zlekceważone: Radę Rzeszy rozwiązano 14 lutego 1934, wkrótce po ustawie z 30 stycznia 1934 o "przejęciu suwerenności krajów przez Rzeszę", która zlikwidowała odrębność ustrojową krajów związkowych Rzeszy i przekształciła je w zwykłe jednostki administracyjne państwa unitarnego, a po śmierci Hindenburga 2 sierpnia tego roku, na mocy uchwalonej dzień wcześniej ustawy, połączono urzędy prezydenta i kanclerza w specjalnie utworzony dla Hitlera urząd wodza i kanclerza Rzeszy (niem. "Der Führer und Reichskanzler"). Pozostałe wymienione instytucje obradowały coraz rzadziej: Reichstag ostatni raz 26 kwietnia 1942, rząd zaprzestał posiedzeń 5 lutego 1938 od afery Blomberga (podpisy ministrów pod uchwałami zbierano obiegiem), kluczowe decyzje kanclerz podejmował sam (czasem zlecając podpisanie ich dygnitarzom, jak szef OKW, pełnomocnik Planu Czteroletniego czy Komisarz Rzeszy Umacniania Niemczyzny). 
Ustawa zasadnicza Republiki Federalnej Niemiec w art. 140 przejęła z Konstytucji z 1919 art. 136 (wolność wyznania), 137 (zakaz religii urzędowej), 138 (gwarancje własności związków wyznaniowych i stowarzyszeń dobroczynnych), 139 (ustawowe regulowanie dni wolnych) i 141 (gwarancja dobrowolności obrzędów religijnych w siłach zbrojnych, zakładach karnych, szpitalach i innych zakładach publicznych).

</doc>
<doc id="341473" url="https://pl.wikipedia.org/wiki?curid=341473" title="Transport zbiorowy w Pabianicach">
Transport zbiorowy w Pabianicach

Publiczny transport zbiorowy w Pabianicach – system transportu publicznego na który składa się linia tramwajowa, funkcjonująca od 1901 roku, oraz sieć połączeń autobusowych uruchomiona w 1972 r.
Komunikacja tramwajowa.
Historia.
Po raz pierwszy tramwaj na ulicach Pabianic pojawił się 17 stycznia 1901 roku. Łączący Pabianice z Łodzią tramwaj dojeżdżał jedynie na przedmieścia Pabianic, mając końcowy przystanek przy kościele św. Floriana. Od tamtej pory tramwaj stopniowo wydłużano, kończąc na ulicy Wiejskiej na drugim końcu miasta w 1968. W latach 80. istniały plany budowy linii tramwajowej na największe pabianickie osiedle – Bugaj, jednakże planów nie zrealizowano. 1 grudnia 1993 linię tramwajową 41, należącą do MPK Łódź przejęła MKT (Międzygminna Komunikacja Tramwajowa). W 2004 wróciła ona do MPK Łódź.
W dniu 14 maja 2017 zawieszono kursowanie tramwaju ze względu na zły stan techniczny sieci trakcyjnej i torowiska. Wprowadzona została autobusowa komunikacja zastępcza Z41 kursująca od Dworca PKP do Chocianowic Ikea. W okresie od 2 lipca do 31 sierpnia 2017 przedłużono trasę linii Z41 do stacji Łódź Dąbrowa. 1 listopada 2017 po przeprowadzeniu remontu trakcji elektrycznej przywrócono kursowanie tramwaju. W marcu 2020 ponowinie zawieszono ruch tramwajowy ze względu na remont całościowy trasy tramwajowej
Linie tramwajowe obecnie.
Obecnie tramwaje nie kursują z powodu remontu. Przywrócenie kursowania linii jest przewidziane na czerwiec 2023. Poniższa tabela przedstawia trasę na dzień przed zawieszeniem.
Komunikacja autobusowa.
Historia.
Autobusy komunikacji miejskiej po raz pierwszy w Pabianicach pojawiły się 19 lipca 1972 roku. MPK Łódź uruchomiło wówczas linię 1, a następnie linię 2, które swym zasięgiem objęły najważniejsze części miasta – os. Bugaj, os. Piaski, przemysłową część miasta, centrum i Klimkowiznę. Od 2 stycznia 1984 w szybkim tempie powstawały kolejne połączenia, które obsługiwało MPK Łódź w swojej zajezdni nr 5 w Pabianicach przy ul. Lutomierskiej, która to zajezdnia powstała 24 maja 1982. 1 lipca 1992 stacjonujące tam Ikarusy 260 oraz bazę przejęła nowa firma – MZK Pabianice, która działa do dziś.
Dzisiaj.
Na tabor MZK składa się 14 Solarisów Urbino 12 trzeciej generacji. Do tego miasto w 2018 roku pozyskało 85% kwoty z dotacji z Unii Europejskiej na zakup 18 nowoczesnych autobusów hybrydowych Solaris Urbino 12 czwartej generacji, które zostały dostarczone w 2018 i 2019 roku. Starsze autobusy malowane są w barwy niebiesko-żółte, będące także barwami Pabianic, natomiast nowe autobusy mają dodatkowe elementy, takie jak żółty napis „HYBRYDA”, biały dach oraz unikalny napis na szybie, np. „Miłego dnia!”, „Dobrze cię widzieć”. 1 października 2005 Miejski Zakład Komunikacyjny w Pabianicach został spółką prawa handlowego.
Z dniem 1 października 2011 roku przestały jeździć autobusy wysokopodłogowe.

</doc>
<doc id="341481" url="https://pl.wikipedia.org/wiki?curid=341481" title="Ministerstwo Skarbu">
Ministerstwo Skarbu

Ministerstwo Skarbu – aparat pomocniczy Ministra Skarbu, urząd utworzony z dniem 1 lutego 1918 r. na podstawie art. 38 dekretu Rady Regencyjnej o tymczasowej organizacji Władz Naczelnych w Królestwie Polskiem z 3 stycznia 1918 r. (). Zgodnie z art. 25 ww. dekretu Minister Skarbu był właściwy w sprawach skarbowości państwowej oraz polityki finansowej państwa, podatków, ceł, budżetu, kredytowych, monetarnych i emisyjnych oraz nadzoru nad bankami i zakładami ubezpieczeniowymi.
Siedzibą ministerstwa były połączone pałace Komisji Przychodów i Skarbu i Ministra Skarbu pod adresem ul. Rymarska 3/5.
Powstanie.
W połowie stycznia 1917 Tymczasowa Rada Stanu utworzyła Referat Skarbu, po kilku dniach przekształcony w Departament Skarbu, który miał przejąć administrację skarbową po przekazaniu przez okupantów kompetencji skarbowych w Królestwie Polskim administracji polskiej. Po odzyskaniu niepodległości przez Polskę działalność Ministerstwa Skarbu stopniowo objęła cały obszar formującego się państwa. 7 stycznia 1919 podporządkowano mu, obok terytorium dawnego Królestwa Polskiego – Białostockie i Podlasie, 8 kwietnia 1919 – Galicję i część Śląska Cieszyńskiego, 18 listopada 1920 – województwa wschodnie, 1 stycznia 1922 – województwo poznańskie i pomorskie, 24 marca 1922 – Wileńszczyznę (po inkorporacji Litwy Środkowej).
Przy Ministerstwie Skarbu istniały ciała opiniodawcze: Rada Finansowa, Rada Spółdzielcza, Komitet Bankowy, Rada Ubezpieczeniowa, Rada Mennicza.
Władze skarbowe.
Władzami administracji skarbowej drugiej instancji podlegającymi Ministerstwu Skarbu były: urzędy skarbowe, urzędy opłat stemplowych oraz urzędy skarbowe akcyz i monopolów państwowych.
Znaczenie.
W Ministerstwie Skarbu w wielu wypadkach wypracowywano koncepcje ogólnej polityki gospodarczej kraju, było najważniejszym, strategicznym ministerstwem gospodarczym II Rzeczypospolitej. Z tego względu funkcje ministra skarbu łączono niekiedy ze stanowiskiem premiera (Władysław Grabski) lub wicepremiera (Eugeniusz Kwiatkowski).
Jego współczesnym odpowiednikiem kompetencyjnym jest Ministerstwo Finansów.

</doc>
<doc id="341483" url="https://pl.wikipedia.org/wiki?curid=341483" title="Wah-wah">
Wah-wah

Wah-wah (lub tzw. kaczka) – podłogowy efekt gitarowy z rodziny pedałów ekspresji do gitar elektrycznych i gitar basowych, charakteryzujący się możliwością zmiany parametrów jego działania w czasie grania, kiedy ręce gitarzysty są zajęte. Wah-wah to filtr obwiedni, w oryginalnej postaci było to urządzenie do regulacji szerokości pasma przenoszenia, dodatkowo jednak urządzenie potrafi wzbogacić brzmienie o charakterystyczny efekt „mówienia” gitary, stąd też nazwa samego efektu.
Zasada działania.
Efekty wah-wah różnią się od siebie brzmieniem, mimo tej samej zasady, w myśl której poprzez potencjometr sprzężony z pedałem urządzenia następuje płynna regulacja zakresu częstotliwości pasma które ma zostać podbite.
Urządzenie tworzy pewien formant (Rys. 1. zaznaczony kolorem czerwonym), jest to wyraźne podbicie głośności dla pewnego zakresu częstotliwości dźwięku. Formant ten można przesuwać w zakresie częstotliwości od niskiego pasma aż do tonów wysokich, przy pomocy potencjometru kontrolowanego pedałem w górnej części urządzenia.
Różnice w brzmieniu różnych efektów wah-wah polegają zwykle na tym, że właściwie każdy producent tego typu efektów stosuje inne podbicie głośności (Rys. 1. wysokość czerwonego szczytu wykresu) oraz inny zakres formantu (Rys. 1. szerokość czerwonej części wykresu) oraz wysokości samego wykresu nad normalnym poziomem głośności sygnału są różne.
Pierwotnie efekty nie miały możliwości kontroli tych parametrów, lecz w ostatnich czasach pojawia się na rynku dużo uniwersalnych „kaczek” z możliwością regulacji. Istnieje również coraz więcej osób prywatnych i małych firm zajmujących się modyfikacją pedałów poprzez dodawanie większej liczby pokręteł do regulacji.
Źródła efektu w innych instrumentach.
Wah-wah można otrzymać również za pomocą innych instrumentów. Najbardziej charakterystycznym przykładem będzie dźwięk trąbki lub puzonu. Odpowiednie tłumiki (sordino) umieszczane u wylotu, pozwalają wydobyć charakterystyczne „łaaa” (stąd też późniejsza nazwa efektu, który osiąga podobne brzmienie), które znalazło swoje zastosowanie w muzyce jazzowej, gdzie często stosuje się instrumenty dęte.
Wah-wah bardzo łatwo można osiągnąć ludzkim narządem artykulacji, na przykładzie próby ciągłego wymawiania samogłoski "a" i jednoczesnego płynnego powiększania i pomniejszania ust.
Historia.
Początki dźwięku typu wah-wah można szacować na późne lata 50. XX wieku, kiedy gitarzyści grający muzykę country podczas gry kręcili potencjometrem Tone gitary. Następnie muzycy zaczęli do tego celu używać pedału głośności firmy Fender, który przy poruszaniu w górę i w dół umożliwiał kontrolę głośności, natomiast ruszając nim odpowiednio w bok, uzyskiwano ten sam efekt jak przy kręceniu pokrętłem Tone przy gitarze, lecz był to sposób znacznie wygodniejszy, gdyż jednocześnie można było grać. Dźwięk ten jednak różni się od dzisiejszego pojęcia wah-wah. Pierwszą firmą która stworzyła nowoczesny pedał wah-wah była firma Vox, dzięki jej dwudziestopięcioletniemu inżynierowi- Bradowi Plunkettowi. Vox dostrzegł w nowym gadżecie duży potencjał i rozpoczął pracę nad seryjną wersją pedału. Clyde McCoy poprosił firmę Vox o zbudowanie urządzenia zdolnego imitować dźwięk tłumionej trąbki przy współpracy np. z instrumentami klawiszowymi. Wkrótce po tym Vox rozpoczął produkcję kaczek pod symbolem V846, które zyskały sobie sympatię grających za sprawą większego podobieństwa do ludzkiego głosu od pedału sygnowanego przez McCoya. Na rynku amerykańskim pedał Wah-wah przyjął się pod nazwą Crybaby. W latach 70. wiele firm, jak np. Morley i Foxx rozpoczęły produkcję własnych modeli wah-wah.
Rodzaje Wah-wah.
Efekty wah-wah możemy podzielić na trzy rodzaje:
"1. Klasyczny wah-wah, w formie pedału"
Jego obsługa opisana jest powyżej - zależnie od wychyleń pedału kontrolujemy pasmo podbijania sygnału. Jest to zdecydowanie najpopularniejsza forma "kaczki", ze względu na to, że można nią operować dość precyzyjnie, oraz można traktować ją jako filtr górno- lub dolnoprzepustowy. Przykładem tego rozwiązania są kaczki firm Vox i Dunlop.
"2. Automatyczne wah-wah (Auto-wah), w formie kostki"
Ten rodzaj kaczki nie posiada pedału do jej kontroli, natomiast większość parametrów, jak np. czułość na dynamikę grania ustawiamy pokrętłami. Auto-wah często jest spotykany również w multi-efektach, ze względu na brak pedału ekspresji w niektórych z tych urządzeń. Ceniony jest za bardzo dynamiczną pracę, natomiast nie zawsze spełnia on wymogi gitarzysty co do samej kontroli nad dźwiękiem.
"3. Talk-box, w formie kostki"
Efekt, oprócz kostki leżącej na podłodze, składa się również ze znajdującego się wewnątrz obudowy głośnika, specjalnej rurki z tworzywa sztucznego i specjalnego mikrofonu. Zarówno rurkę jak i mikrofon przytwierdza się do statywu mikrofonowego, a całego efektu używa się, wsuwając rurkę z tworzywa w kącik ust, a następnie manipulując ustami podobnie jak podczas mówienia czy nawet śpiewania. Jest to możliwe dzięki rurce-falowodowi, która przenosi dźwięk z małego głośniczka wewnątrz efektu wprost do ust gitarzysty, skąd z powrotem wydostaje się na zewnątrz - zależnie od artykulacji gitarzysty - wprost do mikrofonu, który sygnał przesyła do efektu a następnie do dalszych urządzeń/wzmacniaczy.
Zastosowanie i gatunki muzyczne.
Choć wah-wah z powodzeniem można stosować do każdego rodzaju muzyki stał się on jednym z cech charakterystycznych funku, reggae, rocka psychodelicznego i niekiedy jazzu. Zarówno w funku jak i reggae wah-wah wykorzystywany jest najczęściej przy gitarach rytmicznych. Natomiast w przypadku rocka psychodelicznego najczęściej stosowane jest w gitarze solowej.

</doc>
<doc id="341486" url="https://pl.wikipedia.org/wiki?curid=341486" title="Patriota (film 2000)">
Patriota (film 2000)

Patriota (ang. "The Patriot") – amerykański film kostiumowy z 2000 roku w reżyserii Rolanda Emmericha.
Treść.
Akcja rozgrywająca się na terenach Karoliny Południowej w latach amerykańskiej wojny o niepodległość ukazuje proces dojrzewania Amerykanów do patriotyzmu poprzez dramatyczne losy Benjamina Martina i jego bliskich. Doświadczony i znany z wcześniejszych walk z Indianami i Francuzami pułkownik Martin usiłuje zachować neutralność wobec antybrytyjskiej rebelii i mimo działań wojennych prowadzić życie spokojnego plantatora. Do ostatecznego zerwania z tą postawą zmusza go nagła rodzinna tragedia, jaka w pragnieniu mściwego odwetu mimowolnie włącza go w szeregi walczących z Anglikami współobywateli. Formując swój oddział terytorialnej milicji, wkrótce staje się postrachem Brytyjczyków i śmiertelnym wrogiem pułkownika Tavingtona, sadystycznego dowódcy oddziału dragonów. W zaciekłym starciu tych dwóch silnych osobowości ich losy ważą się do końca, podczas gdy w głównym bohaterze stopniowo kształtuje się świadomość prawdziwego patrioty walczącego o cele wyższe niż dokonanie osobistej zemsty. 

</doc>
<doc id="341501" url="https://pl.wikipedia.org/wiki?curid=341501" title="I liga polska w piłce nożnej (1964/1965)">
I liga polska w piłce nożnej (1964/1965)

I liga w piłce nożnej 1964/1965 – 31. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Absolutnymi beniaminkiem ligi był .
Tabela.
Legenda:
Statystyki sezonu.
Król strzelców: Lucjan Brychczy Legia Warszawa – 20 goli
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="341506" url="https://pl.wikipedia.org/wiki?curid=341506" title="I liga polska w piłce nożnej (1963/1964)">
I liga polska w piłce nożnej (1963/1964)

I liga w piłce nożnej 1963/1964 – 30. edycja najwyższych w hierarchii rozgrywek ligowych polskiej klubowej piłki nożnej.
Tytuł obronił Górnik Zabrze.
Absolutnym beniaminkiem ligi była Unia Racibórz.
Tabela.
Legenda:
Statystyki sezonu.
Królowie strzelców (po 18 goli): 
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="341507" url="https://pl.wikipedia.org/wiki?curid=341507" title="Godzisław Baszko">
Godzisław Baszko

Godzisław Baszko () – kustosz katedry poznańskiej w XIII wieku, znany z dokumentów z lat 1268–1273 oraz z zapisków w "Kronice wielkopolskiej" z lat 1257 i 1265. W XVIII i XIX wieku wydawano pod jego imieniem "Kronikę wielkopolską", jednak większość współczesnych badaczy odrzuca hipotezę, że był autorem przynajmniej części tekstu tego dzieła.
Nieznane są daty urodzenia ani śmierci Godzisława. Był członkiem kapituły poznańskiej i pełnił funkcję kustosza tamtejszej katedry. Imię Baszko było zapewne polskim zdrobnieniem od Barłomieja. Jego pierwsze imię jest sporne. W jednym z dokumentów występuje jako Gotszalk, stąd część badaczy uważa, że był mieszczaninem niemieckiego pochodzenia.
W tekście "Kroniki wielkopolskiej" Godzisław pojawia się dwukrotnie w pierwszej osobie – w rozdziale 118, pod rokiem 1257 ("ego Basco vidi ferre") oraz w rozdziale 145, pod rokiem 1265 ("misrerunt me Godislaum custodem eiusdem ecclesaie Basconem cognomine"). Na tej podstawie w XVIII i XIX wieku uznano Godzisława Baszka za drugiego albo też jedynego autora "Kroniki wielkopolskiej". Autorstwa Baszka dowodził w XIX wieku między innymi August Mosbach, poparł jego tezy Antoni Małecki, a w XX wieku na Baszka wskazywała Brygida Kürbis.
Pod koniec XX wieku uczeni wykazali, że Baszko nie był autorem "Kroniki wielkopolskiej". Nie ma bowiem żadnego dowodu na to, że Baszko żył jeszcze w roku 1295, kiedy to zapisano w "Kronice" sformułowanie: "Przemysła dziś panującego króla". Próby udowodnienia dożycia przez Baszka do koronacji Przemysła II okazały się nieprzekonujące, gdyż nie ma to śladów w dokumentach poznańskich. Wysunięto więc hipotezę, że Baszko wstąpił po roku 1273 do klasztoru franciszkanów w Kaliszu, gdzie kontynuował prace historyczne, ale tego faktu również nie można potwierdzić żadnymi dowodami.
Jak wskazali badacze, w kilku miejscach "Kroniki wielkopolskiej" wpisano teksty różnych dokumentów in extenso. Najprawdopodobniej więc, zapisany na kartach tego dzieła zwrot w pierwszej osobie ("Ja Godzisław zwany Baszkiem, kustosz poznańskiej katedry") przekopiowano bez zmian z jakiejś notatki lub dokumentu Godzisława.

</doc>
<doc id="341511" url="https://pl.wikipedia.org/wiki?curid=341511" title="Prowincje Królestwa Prus">
Prowincje Królestwa Prus



</doc>
<doc id="341512" url="https://pl.wikipedia.org/wiki?curid=341512" title="Marchia Graniczna Poznań-Prusy Zachodnie">
Marchia Graniczna Poznań-Prusy Zachodnie



</doc>
<doc id="341514" url="https://pl.wikipedia.org/wiki?curid=341514" title="Meg Ryan">
Meg Ryan

Meg Ryan, właśc. Margaret Mary Emily Anne Hyra (ur. 19 listopada 1961 w Fairfield) – amerykańska aktorka i producentka filmowa pochodzenia niemieckiego, irlandzkiego i polskiego, znana z ról w komediach romantycznych.
Życiorys.
Wczesne lata.
Urodziła się w Fairfield w stanie Connecticut jako córka niespełnionej aktorki i nauczycielki szkoły podstawowej Susan Jordan (z domu Duggan) i nauczyciela matematyki Harry'ego Hyry. Wychowała się z dwiema siostrami – Daną i Annie oraz bratem Andrew Hyrą, muzykiem, członkiem amerykańskiego duetu folkowo-rockowego Billy Pilgrim. Uczęszczała do St. Pius X Elementary School i Choate Rosemary Hall w Wallingford. Jej rodzice rozwiedli się w 1976, kiedy miała 15 lat. Matka opuściła rodzinę i ponownie wyszła za mąż za Pata Jordana.
W 1979 ukończyła Bethel High School w Bethel. Studiowała dziennikarstwo na University of Connecticut i przez jeden semestr na New York University. Żeby opłacić studia, zaczęła pracować jako modelka.
Kariera.
Została zaangażowana przez George'a Cukora do dramatu "Bogate i sławne" ("Rich and Famous", 1981) z Jacqueline Bisset i Candice Bergen. Po debiucie kinowym spędziła ponad dwa lata na planie popularnej opery mydlanej CBS "As the World Turns" (1982-1984), wcielając się w rolę Betsy Stewart, która poślubiła Steve’a Andropoulosa (Frank Runyeon). Można ją było dostrzec w reklamie Burger King, horrorze Richarda Fleischera "" ("Amityville 3-D", 1983) z Tess Harper i komedii Marka L. Lestera "Uzbrojeni i niebezpieczni" ("Armed and Dangerous", 1986) z Johnem Candym. Za rolę Beverly „Bev” Sykes w dramacie "W pogoni za szczęściem" ("Promised Land", 1987) z Jasonem Gedrickiem i Kieferem Sutherlandem była nominowana do Independent Spirit Awards.
Prawdziwą sławę przyniósł jej jednak występ w duecie z Billym Crystalem w komedii romantycznej "Kiedy Harry poznał Sally" (1989), gdzie w restauracji odgrywa miłosną ekstazę udając orgazm.
Stała się specjalistką od ról sympatycznych, uśmiechniętych i zwariowanych kobiet. Takie wizerunki stworzyła między innymi w "Joe kontra wulkan" (1990), "Preludium miłości" (1992), "Bezsenności w Seattle" (1993) i "Masz wiadomość" (1998) u boku Toma Hanksa, a wielu krytyków porównywało empatię między Hanksem i Meg Ryan z parą Katharine Hepburn i Spencerem Tracym. Jednak w przeciwieństwie do nich, Ryan i Hanks utrzymali partnerstwo wyłącznie zawodowe.
Odrzuciła propozycje ról jako prostytutka (Julia Roberts) w "Pretty Woman", agentka FBI (Jodie Foster) w "Milczeniu owiec", współczesna femme fatale (Sharon Stone) w "Nagim instynkcie" i żona mafijnego bossa (Uma Thurman) w "Pulp Fiction".
Podjęła kilka prób ucieczki od stereotypu, grając ekstrawagancką dziewczynę Jima Morrisona w dramacie biograficznym Olivera Stone'a "The Doors" (1991), outsiderkę w dramacie Steve’a Klovesa "Krew z krwi, kość z kości" ("Flesh and Bone", 1993), alkoholiczkę w melodramacie Luisa Mandokiego "Kiedy mężczyzna kocha kobietę" (1994) z Andym Garcíą i kapitan Walden w dramacie wojennym Edwarda Zwicka "Szalona odwaga" (1996).
W 1994 znalazła się w magazynie „People” jako jedna z 50. najpiękniejszych ludzi świata. Zasiadała w jury konkursu głównego na 56. MFF w Cannes (2003).
Nazwa planetoidy 8353 „Megryan” pochodzi od imienia i nazwiska aktorki.
Życie prywatne.
W latach 1986-1987 była związana z Anthonym Edwardsem, którego żonę grała w filmie akcji Tony'ego Scotta "Top Gun" (1986). W maju 1987 na planie komedii "Interkosmos" poznała swojego przyszłego męża, Dennisa Quaida. Pobrali się w walentynki 14 lutego 1991. Mają syna Jacka Henry'ego (ur. 24 kwietnia 1992). Od listopada 1999 do stycznia 2001 romansowała z Russellem Crowe’em, którego poznała na planie filmu "Dowód życia" ("Proof of Life"). Ryan i Quaid rozwiedli się 19 lipca 2001. W latach 2002-2003 związana była z Johnem Cusackiem. W 2006 Meg adoptowała dziewczynkę z Chin, Daisy True. Od listopada 2010 do sierpnia 2014 była związana z wokalistą Johnem Mellencampem. W 2017 ponownie się związali, a w listopadzie 2018 zaręczyli.

</doc>
<doc id="341515" url="https://pl.wikipedia.org/wiki?curid=341515" title="Fakcja">
Fakcja

Fakcja, fakcja klasowa (z łaciny: "factio" – « zgrupowanie », pochodzi od "facere" – « robić ») – w socjologii wyróżniona kategoria w obrębie klasy społecznej.
W koncepcji Pierre’a Bourdieu wyróżniona jest ze względu na kompozycje kapitału (społecznego, ekonomicznego, kulturowego i symbolicznego) oraz ilość czasu, w którym jednostki w rodzinach posiadają odpowiednie konfiguracje kapitału. Społeczeństwo podzielone jest u niego na trzy klasy (przy czym klasy są traktowane jako konstrukt teoretycznym, a nie wyraźne, wyodrębnione części społeczeństwa – dominującą, średnią i niższą, a każda z nich dzieli się na trzy fakcje:
Kapitał społeczny uruchamiany jest natomiast do tworzenia sieci w walce między fakcjami w dostępie do zasobów kapitału.
W tym podziale klasa dominująca posiada największy kapitał, a najmniejszy klasa niższa, natomiast fakcje tego samego typu są względem siebie homologiczne.
Francis Bacon, w 1597 roku tak używa tego pojęcia, opowiadając się za równym traktowaniem członków społeczeństwa i sprzeciwiając się uprzywilejowaniu pewnych fakcji:

</doc>
<doc id="341519" url="https://pl.wikipedia.org/wiki?curid=341519" title="Księga Tajemnicza. Prolog">
Księga Tajemnicza. Prolog

Księga Tajemnicza. Prolog – debiutancki album polskiego zespołu hip-hopowego Kaliber 44. Wydawnictwo ukazało się 10 listopada 1996 roku nakładem wytwórni muzycznej S.P. Records. Album był promowany singlem „Magia i miecz”, na którym znalazły się utwory: „Moja obawa (bądź a klęknę)”, „Więcej szmalu 2” oraz „Plus i minus”. Materiał został nagrany w katowickim Music Project Studio. Nagrania zrealizował Michał Kuczera. Z kolei mastering wykonał Zbigniew Malecki. Autorem oprawy graficznej był Tomasz „Graal” Daniłowicz, w latach późniejszych stały współpracownik zespołu blackmetalowego Behemoth.
Płyta uzyskała nominacje do nagrody polskiego przemysłu fonograficznego Fryderyka w kategoriach "Fonograficzny debiut roku" i "Album roku – muzyka alternatywna". Solowy utwór artysty, „Moja obawa (bądź a klęknę)”, został wykorzystany w niezależnym filmie dramatycznym "Że życie ma sens" (2001). W 2012 roku piosenka znalazła się na liście „120 najważniejszych polskich utworów hip-hopowych” według serwisu T-Mobile Music.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="341520" url="https://pl.wikipedia.org/wiki?curid=341520" title="Wanda Rutkiewicz-Błaszkiewicz">
Wanda Rutkiewicz-Błaszkiewicz



</doc>
<doc id="341522" url="https://pl.wikipedia.org/wiki?curid=341522" title="Ehud Olmert">
Ehud Olmert

 (hebr. אהוד אולמרט, ur. 30 września 1945 w Binjamina-Giwat Ada) – izraelski polityk, 12. premier Izraela, stał na czele trzydziestego pierwszego rządu Izraela.
W latach 1993–2003 był burmistrzem Jerozolimy. W 2003 roku został wybrany do Knesetu (izraelskiego parlamentu) i został ministrem w rządzie Ariela Szarona. 4 stycznia 2006 r. Szaron doznał udaru i zapadł w śpiączkę. Olmert, jako wicepremier, automatycznie został osobą pełniącą obowiązki szefa rządu do czasu wyborów parlamentarnych. Poprowadził centrową partię polityczną założoną przez Szarona, "Kadimę" do zwycięstwa w wyborach w marcu 2006 roku. 14 kwietnia, dwa tygodnie po wyborach, pozostający w śpiączce Szaron został uznany za trwale niezdolnego do sprawowania urzędu, dzięki czemu Olmert został tymczasowym premierem Izraela. Niecały miesiąc później, 4 maja 2006, rząd Olmerta otrzymał wotum zaufania od Knesetu, a on sam oficjalnie został premierem Izraela. 31 marca 2009 na stanowisku szefa rządu zastąpił go Binjamin Netanjahu.
Jako szef rządu, kontynuował główne założenia polityki Szarona, takie jak wspieranie realizacji tzw. mapy drogowej i propagowanie rozwiązania konfliktu z Palestyńczykami opierającego się na utworzeniu państwa palestyńskiego obok Izraela. Jego gabinetowi udało się utrzymać stosunkowo zdrowe relacje z Autonomią Palestyńską znajdującą się pod rządami Fatahu, czego efektem była m.in. konferencja w Annapolis w listopadzie 2007 r. Z drugiej strony jednak, kadencja Olmerta to duże konflikty zbrojne z Hezbollahem w południowym Libanie (II wojna libańska) i z Hamasem w Strefie Gazy (operacja Płynny Ołów). Olmert i minister obrony Amir Perec (z Partii Pracy) byli mocno krytykowani za sposób prowadzenia działań militarnych zwłaszcza podczas tego pierwszego konfliktu.
W trakcie swej kadencji, Ehud Olmert został oskarżony o korupcję. W połowie 2008 roku jego główna konkurentka wewnątrz partii, Cypi Liwni wezwała go do ustąpienia. 30 czerwca 2008 r. zadeklarował, że nie będzie się ubiegał o reelekcję na stanowisko szefa "Kadimy", jak również zrezygnuje ze premierostwa po wybraniu nowego lidera ugrupowania. Nowym przewodniczącym partii została Liwni, która we wrześniu 2008 rozpoczęła próby stworzenia nowego rządu. Zakończyły się one niepowodzeniem, wobec czego prezydent Szimon Peres rozpisał wybory parlamentarne na luty 2009 roku. Do czasu zaprzysiężenie nowego premiera – Binjamina Netanjahu, Ehud Olmert pełnił obowiązki premiera. W latach 2016–2017 odbywał karę pozbawienia wolności za korupcję w zakładzie karnym w Ramla. Został przedterminowo zwolniony w lipcu 2017. Obecnie jest biznesmenem, członkiem zarządu firmy Silikat z siedzibą w Dimonie na pustyni Negew.
Życiorys.
Młodość i służba wojskowa.
Jak wspominał sam Olmert, jego rodzice, Bella i Mordechaj, wyemigrowali do Chin z terenów dzisiejszej Ukrainy i Rosji, a później do Palestyny, uchodząc przed prześladowaniami i "pragnąc zrealizować swe marzenia o zbudowaniu żydowskiego i demokratycznego państwa". W Palestynie związali się z organizacją "Irgun", a później z prawicowym "Herutem", ugrupowaniem opozycyjnym względem lewicowej "Mapai". Jego ojciec był w latach 1955–1961 posłem do Knesetu.
Ehud Olmert urodził się niedaleko miejscowości Binjamina-Giwat Ada, położonej w brytyjskim mandacie Palestyny, studiował filozofię, psychologię i prawo na Uniwersytecie Hebrajskim w Jerozolimie. W młodości Olmert był członkiem prawicowej organizacji młodzieżowej Bejtar.
Odbywał służbę wojskową w brygadzie piechoty "Golani", zostając czasowo zwolnionym z niej po odniesieniu ran w walkach. Później przez pewien czas był dziennikarzem wojskowego pisma "BaMahane", wypełniając w ten sposób resztę służby wojskowej. W czasie wojny Jom Kipur został korespondentem wojskowym w kwaterze głównej generała Ariela Szarona. W 1980 roku został oficerem armii izraelskiej (był już wówczas deputowanym do Knesetu). Wcześniej prowadził praktykę adwokacką wspólnie z Uri Messerem.
Deputowany i minister.
W 1966 roku, podczas konwencji partii "Gahal", poprzedniczki dzisiejszego "Likudu", lider ugrupowania Menachem Begin, został wezwany przez Ehuda Olmerta do złożenia rezygnacji. Begin odpowiedział, że zrzeknie się przywództwa w partii, ale wkrótce potem zmienił swą decyzję, pod wpływem emocjonalnej reakcji zebranych delegatów, którzy głośno domagali się tego, aby pozostał on liderem "Gahalu".
W 1973 (w wieku 28 lat) został po raz pierwszy wybrany do Knesetu z ramienia "Likudu", zasiadając w parlamencie także w siedmiu kolejnych kadencjach. W latach 1981–1988 był członkiem parlamentarnej komisji spraw zagranicznych i bezpieczeństwa, jak również komisji ds. finansów, edukacji i budżetu obronnego.
W 1988 znalazł się po raz pierwszy w rządzie (kierowanym wówczas przez Icchaka Szamira), obejmując tekę ministra ds. mniejszości. W latach 1990–1992 był ministrem zdrowia. Po przejściu "Likudu" do opozycji (przegrana w wyborach w 1992 roku), pozostał aktywnym parlamentarzystą oraz członkiem partyjnego gabinetu cieni.
Burmistrz Jerozolimy.
W listopadzie 1993 został wybrany na burmistrza Jerozolimy, pokonując dotychczasowego wieloletniego szefa miasta, Teddy Kolleka. Pełnił funkcję burmistrza przez dwie kadencje (do 2003), przypisuje się mu m.in. rozwój infrastruktury drogowej i systemu edukacji. Był pierwszym burmistrzem Jerozolimy z partii "Likud". W czasie swojej kadencji rozpoczął kontrowersyjną rozbudowę osiedli mieszkaniowych przeznaczonych tylko dla Żydów na Górze Oliwnej. Miasto zainwestowało także w rozwój systemu lekkiej kolei miejskiej, a także innych rodzajów transportu publicznego. W sprawach bezpieczeństwa miasta wzorował się na burmistrzu Nowego Jorku Rudym Giulianim, z którym był zaprzyjaźniony.
Będąc burmistrzem Jerozolimy, Olmert został zaproszony do udziału w międzynarodowej konferencji poświęconej rozwiązywaniu konfliktów, która odbyła się w Derry (Irlandia Północna). W swojej przemowie opisywał, w jaki sposób "przywódcy polityczni mogą pomóc zmieniać klimat psychologiczny, który wpływa na jakość relacji między ludźmi". Swe wystąpienie podsumował refleksją na temat wagi politycznego procesu przezwyciężania różnic: "Jak rodzą się obawy? Rodzą się z powodu różnic w tradycji i historii; rodzą się z powodu różnic w emocjonalnych, politycznych i narodowych okolicznościach. Z powodu tych różnic, ludzie boją się, że nie mogą żyć razem. Jeśli przezwyciężymy takie obawy, wiarygodny i zdrowy proces polityczny musi zostać ostrożnie rozwijany. Proces polityczny, które nie ma na celu zmieniać innych w celu przezwyciężenia różnic, ale umożliwiający każdej ze stron życie w pokoju pomimo różnic"..
Minister i wicepremier.
W lutym 2003 kierował kampanią wyborczą "Likudu" do Knesetu i ponownie został wybrany do parlamentu. Był główną osobą odpowiedzialną w partii za negocjacje koalicyjne z innymi ugrupowaniami. W rządzie Ariela Szarona objął tekę ministra przemysłu i handlu oraz został powołany na wicepremiera. W latach 2003–2004 był także ministrem komunikacji.
Od 7 sierpnia 2005 roku, po rezygnacji Beniamina Netanjahu (który protestował w ten sposób przeciwko akcji likwidacji osiedli żydowskich w Strefie Gazy) przejął również czasowo resort finansów. Olmert, który w przeszłości sprzeciwiał się zwróceniu państwom arabskim terytoriów zajętych przez Izrael po wojnie sześciodniowej i głosował przeciwko ustaleniom konferencji pokojowej w Camp David w 1978, opowiedział się za realizacją planu Szarona (zakładającego likwidację osiedli żydowskich m.in. w Strefie Gazy). Powiedział m.in.: "Głosowałem przeciwko Menachemowi Beginowi, powiedziałem mu, że to był historyczny błąd, jak groźne to może być, i tak dalej, i tak dalej. Teraz żałuję, że on już nie żyje – mógłbym wówczas publicznie uznać jego mądrość i przyznać się do błędu. On miał rację, a ja się myliłem. Dzięki Bogu wycofaliśmy się z Synaju".
W czasie kadencji drugiego rządu Ariela Szarona, Olmert był wicepremierem i uważany był za bliskiego współpracownika szefa gabinetu. Był jedną z pierwszych osób, które wsparły Szarona, gdy ten dokonał rozłamu w "Likudzie", tworząc partię "Kadima".
Pełniący obowiązki premiera.
4 stycznia 2006 przejął obowiązki premiera w związku z poważną chorobą i śpiączką Ariela Szarona, który w kwietniu 2006 został przez prokuratora generalnego Izraela Menachema Mazuza uznany za trwale niezdolnego do pełnienia funkcji państwowych. Olmert postrzegany był przez wielu członków "Kadimy" jako jego naturalny następca. Zgodnie z izraelskim prawem po uznaniu szefa rządu za „trwale niezdolnego” do pełnienia swoich obowiązków, jego zastępca pełni jego obowiązki przez 100 dni, po upłynięciu których musi zostać wybrany nowy szef rządu. Jednakże wybory miały się odbyć wcześniej niż przepisowe 100 dni (28 marca 2006 r.).
Zaraz po zapadnięciu Szarona w śpiączkę, Olmert spotkał się z Szimonem Peresem i innymi zwolennikami Szarona, pragnąc przekonać ich do pozostania w "Kadimie". Zyskał poparcie m.in. Peresa i Cypi Liwni. 16 stycznia 2006 roku Olmert został wybrany pełniącym obowiązki przewodniczącego Kadimy, startując na czele listy wyborczej tego ugrupowania w wyborach parlamentarnych. Oficjalnie przewodniczącym został po kwietniowej decyzji prokuratora generalnego w sprawie Szarona. 24 stycznia 2006 roku Olmert, podczas swojego pierwszego dużego wystąpienia publicznego jako pełniący obowiązki premiera na konferencji w Herclijji, obwieścił iż popiera powstanie państwa palestyńskiego, jak również godzi się na zrzeczenie się przez Izrael części Zachodniego Brzegu Jordanu, w celu zachowania charakteru państwa żydowskiego. Powiedział także m.in. "Jesteśmy przekonani o historycznym prawie ludu Izraela do całej Ziemi Izraela". W wielu wywiadach przedstawiał również swój własny "plan konwergencji", który zakładał likwidację większości osiedli żydowskich na Zachodnim Brzegu Jordanu i skonsolidowanie ich niedaleko granicy z 1967 roku.
7 marca 2006 roku ujawniono, że od 1999 roku prowadzono dochodzenie w sprawie sprzedaży i leasingu zwrotnego domu Olmerta w Jerozolimie, co najwyraźniej odbyło się na podejrzanie korzystnych dla Olmerta warunkach finansowych. W związku z tym pojawiły się podejrzenia o korupcję i nielegalne finansowanie kampanii wyborczej partii. Śledztwo kryminalne w tej sprawie zostało oficjalnie rozpoczęte 24 września 2007 r.
"Kadima" zwyciężyła w wyborach parlamentarnych z 28 marca 2006 roku. Partia ta zdobyła 29 miejsc w Knesecie. "Kadima" była największym ugrupowaniem w parlamencie, które jednak nie posiadało większości bezwzględnej w liczącej 120 deputowanych izbie. W swoim przemówieniu po zwycięstwie wyborczym Olmert obiecał zbudować Izrael jako państwo "sprawiedliwe, silne, pokojowe", szanujące prawa mniejszości, wspierające rozwój edukacji, kultury i nauki, wreszcie pragnące osiągnąć trwały i ostateczny pokój z Palestyńczykami. Olmert stwierdził, iż Izrael dla pokoju jest gotowy na kompromis, ale Palestyńczycy muszą być również elastyczni. Jednocześnie zagroził jednostronnymi posunięciami, jeżeli tworzący rząd Autonomii Palestyńskiej Hamas odmówi uznania Państwa Izrael.
6 kwietnia 2006 r. prezydent Izraela Mosze Kacaw oficjalnie powierzył misję stworzenia rządu. 11 kwietnia odchodzący gabinet uchwalił, że Szaron jest niezdolny do sprawowania funkcji szefa rządu. Uchwała weszła w życie 14 kwietnia. W tym dniu formalnie zakończyło się sprawowanie urzędu przez Ariela Szarona, a jego miejsce zajął (jako sprawujący przedtem stanowisko wicepremiera) Ehud Olmert, który został tymczasowym premierem (stan taki utrzymywał się do czasu sformowania przez niego nowej koalicji rządowej i otrzymania wotum zaufania od Knesetu).
Szef rządu.
4 maja zaprezentował swój nowy rząd Knesetowi, samemu obejmując resort opieki społecznej. Spodziewano się, iż teka ta przypadnie ugrupowaniu religijnemu Zjednoczony Judaizm Tory, które miało wejść w skład koalicji rządzącej, choć przedstawiciele tej partii przeważnie preferują stanowisko wiceministra. Później resort objął Jicchak Herzog z Partii Pracy.
24 maja 2006 został zaproszony do udziału w sesji połączonych Izb Kongresu USA (był trzecim izraelskim szefem rządu, który to uczynił). Wygłosił przemówienie, w którym stwierdził iż jego rząd będzie kontynuował jednostronne działania, jeżeli nie dojdzie do porozumienia z Palestyńczykami. 4 czerwca 2006 Olmert obwieścił, iż spotka się z Mahmudem Abbasem w celu wznowienia rozmów nad planem stworzonym jeszcze przez Szarona.
Latem 2006 roku, z powodu ostrzału rakietowego północnego Izraela prowadzonego przez "Hezbollah", Olmert zdecydował się na rozpoczęcie konfliktu zbrojnego z tą organizacją. Wojna nie została jednoznacznie rozstrzygnięta na korzyść państwa żydowskiego, w wyniku bombardowań Libanu przez Siły Obronne Izraela, zginęło wielu cywilów. Z tego powodu popularność Olmerta i jego rządu w Izraelu drastycznie spadła. 15 września 2006 były szef sztabu armii izraelskiej Mosze Ja’alon publicznie wezwał Olmerta do złożenia dymisji. W maju 2007 poparcie dla niego spadło do jedynie 3 proc.
9 grudnia 2006 roku Olmert stwierdził, że nie wyklucza możliwości ataku na Iran w związku z planami atomowymi tego kraju. Wezwał także wspólnotę międzynarodową do przedsięwzięcia działań przeciwko temu państwu. Nazwał wypowiedzi irańskiego prezydenta Mahmuda Ahmadineżada grożącego zniszczeniem Izraela, "absolutnie kryminalnymi" i stwierdził, że spodziewa się "poczynienia bardziej dramatycznych kroków" w tej sprawie.
Podczas wywiadu udzielanego niemieckiej telewizji Sat.1, Olmert wypowiedział zdanie, w którym włączył Izrael w skład grupy państw dysponujących bronią nuklearną. Jego biuro zdementowało później tę informację, wskazując na niezawiniony błąd w tłumaczeniu wypowiedzi premiera. Pomimo tego stał się on obiektem krytyki przedstawicieli większości izraelskich partii politycznych. Stało się tak, ponieważ jedną z zasad izraelskiej polityki zagranicznej jest nie udzielanie informacji na temat tego, czy państwo to posiada lub nie posiada broni jądrowej.
2 maja 2007 raport komisji Winograda (powołanej dla zbadania okoliczności rozpoczęcia i prowadzenia działań zbrojnych podczas II wojny libańskiej) obwinił Olmerta o nieprawidłowe przygotowania do konfliktu z Hezbollahem w lecie 2006 r. Efektem tego była demonstracja ponad 100 tys. osób w Tel Awiwie, domagających się ustąpienie premiera.
W czerwcu 2006 roku Olmert napisał w artykuł dla brytyjskiego dziennika "The Guardian", w którym stwierdzał, że Izrael jest gotów do poczynienia "bolesnych ustępstw" w celu osiągnięcia pokoju z Palestyńczykami. Była to odpowiedź na propozycję pokojową wystosowaną przez Ligę Arabską w marcu 2007 r. Olmert pisał: "Poważnie podchodzę do oferty pełnej normalizacji stosunków pomiędzy Izraelem a państwami arabskimi; jestem gotowy dyskutować nad arabską inicjatywą pokojową w sposób otwarty i szczery. Współpracując z naszymi jordańskimi i egipskimi partnerami, a miejmy nadzieję z innymi państwami arabskimi, musimy osiągnąć pokój z energią i wizją... Ale rozmowy muszą być dyskusją, nie ultimatum".
4 listopada 2007 r. zadeklarował pragnienie prowadzenia negocjacji z Palestyńczykami, których przedmiotem byłyby wszystkie kwestie sporne, mówiąc: "Konferencja w Annapolis będzie punktem wyjściowym dla kontynuowania poważnych i pogłębionych negocjacji, które nie będą unikać żadnych kwestii, które zakłócają nasze stosunki z ludem palestyńskim przez wiele lat". 29 listopada 2007 ostrzegł, że nie wdrożenie rozwiązania konfliktu izraelsko-palestyńskiego polegającego na utworzeniu państwa palestyńskiego obok Izraela może doprowadzić do końca państwa żydowskiego: "Jeśli nadejdzie dzień, w którym zawali się koncepcja dwóch państw, staniemy przed koniecznością prowadzenia walki w stylu południowoafrykańskim, o równe prawa wyborcze (także dla Palestyńczyków), wówczas państwo Izrael jest skończone".
Wiosną i latem 2008 roku nasiliły się ataki rakietowe i moździerzowe z kontrolowanej przez "Hamas" Stefy Gazy na południowy Izrael. W czerwcu obie strony zawarły jednak zawieszenie broni. Ostrzał zwiększył się jednak w listopadzie, po rajdzie izraelskich wojsk na zbudowany przez "Hamas" tunel pod granicą z Egiptem. Zawieszenie broni wygasło w grudniu 2008, a negocjacje o jego przedłużeniu zakończyły się fiaskiem. 24 grudnia na pustynię Negew spadło ponad 60 pocisków moździerzowych, rakiet Kassam i Grad. Izraelskie siły zbrojne otrzymały pozwolenie od premiera na zaatakowanie Strefy Gazy. 25 grudnia Olmert udzielił "ostatniego ostrzeżenia" "Hamasowi" za pośrednictwem arabskojęzycznej telewizji satelitarnej al-Arabiya, nalegając na zaprzestanie ataków. "Mówię im teraz, to może być ostatnia chwila, aby przestać to robić. Jesteśmy silniejsi" – powiedział wówczas Olmert. Ostrzał nie zakończył się, wobec czego 27 grudnia 2008 r. Izrael rozpoczął bombardowanie Strefy Gazy (a 3 stycznia także ofensywę lądową), nazwaną operacją „Płynny Ołów”.
Konflikt zakończył się 18 stycznia 2009 r. Dzień wcześniej Izraelczycy ogłosili jednostronne zawieszenie broni, bez osiągnięcia porozumienia z Hamasem.
Rezygnacja ze stanowiska.
30 lipca 2008 r. Olmert oświadczył, że nie będzie starał się o stanowisko szefa "Kadimy" podczas wyborów na lidera partii, planowanych na wrzesień tego roku. Dodał także, że zrezygnuje ze stanowiska szefa rządu po tym, jak ugrupowanie wybierze nowego przywódcę. W mowie wówczas wygłoszonej, poruszył temat korupcji, o którą był oskarżany, mówiąc iż jest "dumny z bycia obywatelem państwa w którym premier może być poddany śledztwu tak jak każdy inny obywatel". Stwierdził jednak także, że został "zmuszony do obrony przed bezcelowymi atakami samozwańczych żołnierzy sprawiedliwości, którzy zdecydowali się usunąć go ze stanowiska". Przemówienie to zostało odebrane jako zapowiedź zakończenia kariery politycznej Olmerta.
Wielu polityków z różnych partii izraelskich pochwaliło Olmerta za podjęcie decyzji o rezygnacji. Ówczesna minister spraw zagranicznych Cipi Liwni stwierdziła, że "ta osobista decyzja nie była prosta, ale prawidłowa. "Kadima" musi zachowywać się w sposób, który zabezpieczy jej jedność i zdolność do przewodzenia". Minister obrony Izraela i lider Partii Pracy Ehud Barak nazwał oświadczenie Olmerta "odpowiednią i rozsądną decyzją, podjętą w odpowiednim czasie". Przywódcy opozycji (m.in. lider "Likudu" Beiniamin Netanjahu) zażądali natomiast, aby po rezygnacji premiera zostały rozpisane wybory parlamentarne.
Po zwycięstwie Cipi Liwni w wewnątrzpartyjnych wyborach, Olmert złożył oficjalną rezygnację, ale pozostał premierem, ze względu na uregulowania prawne (nawet po dymisji, szef rządu pozostaje na swoim stanowisku, aż do zaprzysiężenia nowego premiera). Liwni próbowała utworzyć nowy rząd, który miałby współpracować z ówczesnym składem Knesetu. Usiłowania te zakończyły się jednak fiaskiem i nowe wybory parlamentarne zostały rozpisane na 10 lutego 2009 r., a Olmert pozostał na swoim stanowisku do czasu przejęcia władzy przez Beniamina Netanjahu, który został 13. premierem Izraela.
Oskarżenia.
16 stycznia 2007 r. zostało wszczęte dochodzenie przeciwko Olmertowi. Jego przedmiotem było podejrzenie, że podczas sprawowania stanowiska ministra finansów, Olmert próbował wpłynąć na przebieg przetargu prywatyzacyjnego izraelskiego Banku Leumi. Miał on w ten sposób pomóc w zakupie instytucji przez swego znajomego, Franka Lowy’ego. Policja stwierdziła ostatecznie, że zebrane w tej sprawie dowody były niedostateczne, aby postawić Olmerta w stan oskarżenia.
W kwietniu 2007 r. Olmert został oskarżony o to, że podczas sprawowania przez niego stanowiska ministra handlu, przemysłu i pracy, wpłynął na udzielenie rządowego grantu w wysokości 10 mln dolarów firmie swojego znajomego. Podczas parlamentarnego śledztwa w tej sprawie w lipcu 2007 r., Olmert zdecydowanie odrzucił te oskarżenia.
W maju 2008 r. wyszło na jaw, że postępowanie Olmerta jest przedmiotem kolejnego śledztwa policyjnego. Tym razem zarzucono mu łapówkarstwo. Olmert przyznał, że otrzymał środki pieniężne na kampanię wyborczą od amerykańskiego biznesmena żydowskiego pochodzenia Morrisa Talansky’ego, gdy ubiegał się o stanowisko burmistrza Jerozolimy, przywództwo w "Likudzie" i mandat parlamentarny z ramienia tej partii. Stwierdził jednak, że "Nigdy nie brałem łapówek, nigdy nie wziąłem grosza dla siebie. Zostałem wybrany przez was, obywateli Izraela, na stanowisko premiera i nie zamierzam unikać odpowiedzialności. Jeśli prokurator generalny Menachem Mazuz zdecyduje się na wszczęcie oskarżenia, zrezygnuję ze stanowiska, nawet jeśli prawo nie obliguje mnie do tego". 23 maja Olmert był przesłuchiwany przez godzinę w swym mieszkaniu w Jerozolimie odnośnie do zarzutów korupcyjnych. 27 maja Morris Talansky zeznał przed sądem, że w ciągu 15 lat przekazał Olmertowi ponad 150 tys. dolarów gotówką, w kopertach. 6 września 2008 r. policja izraelska zarekomendowała postawienie zarzutów kryminalnych Ehudowi Olmertowi.
26 listopada 2008 r. prokurator generalny Menachem Mazuz poinformował Olmerta o tym, że zdecydował się rozpocząć dochodzenie przeciwko niemu w sprawie, która wkrótce stała się znana pod nazwą "afera Rishon Tours". Jak wskazywali śledczy, Olmert przemawiał za granicą w imieniu organizacji skupiającej osoby, które przetrwały holocaust, stowarzyszeń wspierających IDF i organizacje dobroczynne działające na rzecz upośledzonych umysłowo dzieci. Następnie biuro podróży Rishon Tours z siedzibą w Rishon Le-Cijon wysyłało każdej ze wspomnianych instytucji rachunek za wykład Olmerta, tak jakby każda z nich zmuszona była płacić za to osobno. Pieniądze były lokowane na koncie bankowym, które wykorzystywane było przez rodzinę polityka w prywatnych celach.
1 marca 2009 r. Mazuz oświadczył, że zdecydował się na rozpoczęcie procedury oskarżenia wobec Olmerta w sprawie domniemanego niedozwolonego finansowania kampanii wyborczej polityka przez Talansky’ego (sprawa znana pod nazwą "afera kopertowa").
30 sierpnia 2009 r. sąd okręgowy w Jerozolimie rozpoczął rozpatrywanie aktu oskarżenia wobec byłego premiera Ehuda Olmerta. Zarzucono mu łapówkarstwo, oszustwo, nadużycie zaufania, fałszowanie dokumentów korporacyjnych i oszustwa podatkowe. Oskarżenia odnoszą się do trzech spraw – afery Rishon Tours, powiązań z Talanskym i domniemanego wpływu na przekazanie grantu rządowego firmie znajomego. To pierwsze tego typu oskarżenie wobec osoby, która pełniła w przeszłości funkcję premiera Izraela.
Kolejny, niepotwierdzony obecnie, zarzut dotyczy okresu, w którym Olmert był burmistrzem Jerozolimy. W zamian za kilka milionów dolarów urzędnicy urzędu miejskiego mieli dokonać zmian w planie zagospodarowania przestrzennego, które umożliwiły firmie deweloperskiej wybudowanie ogromnego kompleksu mieszkaniowego "Holy Land". Śledczy nie wykluczają, iż Olmert brał udział w aferze.
Rodzina i życie prywatne.
Żona Ehuda Olmerta, Aliza, jest pisarką i autorką sztuk teatralnych. Pojawiły się informacje, iż była ona członkinią – założycielką radykalnie lewicowej organizacji „Kobiety w Czerni”, jednak brak potwierdzenia tych doniesień. Uważana jest jednak za osobę o poglądach mniej prawicowych niż jej mąż. Twierdzi, iż głosowała na niego po raz pierwszy dopiero w wyborach w 2006 roku.
Olmert ma z nią czwórkę biologicznych dzieci i jedną adoptowaną córkę:
Ojciec Olmerta, Mordechai, jeden z założycieli Państwa Izrael oraz członek Knesetu drugiej i trzeciej kadencji, dorastał w chińskim mieście Harbin, gdzie stał na czele lokalnej komórki ruchu młodzieżowego "Bejtar". Dziadek Ehuda, J.J.Olmert osiedlił się w Chinach po opuszczeniu Rosji po zakończeniu I wojny światowej. W 2004 r. Olmert pojechał do Chin i odwiedził grób dziadka w Harbin. Twierdził, iż dziadek nigdy nie zapomniał tego miasta po imigracji w wieku 22 lat do Palestyny w 1933 r. "Gdy zmarł w wieku 88 lat, ostatnie słowa wypowiedział po chińsku", stwierdził wówczas Olmert.
W październiku 2007 r. Olmert oznajmił, że choruje na raka prostaty. Jego lekarze stwierdzili, że jest to nowotwór niskiego ryzyka. W kwietniu 2009 r. rzecznik polityka poinformował, że stan jego zdrowia pogarsza się – niezbędna będzie operacja lub radioterapia.

</doc>
<doc id="341524" url="https://pl.wikipedia.org/wiki?curid=341524" title="Johannes Hassebroek">
Johannes Hassebroek

Johannes Hassebroek (ur. 7 listopada 1911 w Halle, zm. 17 kwietnia 1977 w Westerstede) – niemiecki zbrodniarz wojenny, ostatni komendant obozu koncentracyjnego Gross-Rosen oraz SS Sturmbannführer.
Życiorys.
Do NSDAP należał od 1930, a do SS od 1934. Karierę obozową rozpoczął w 1936 w Esterwegen (KL). Następnie od października 1936 do października 1939 pełnił służbę w Sachsenhausen (m.in. jako adiutant i dowódca kompanii w ramach SS-Totenkopfverbände. Do 1942 Hassebroek dowodził także kompaniami w Batalionie SS "Westland" (Klagenfurt) i 9 Pułku Piechoty SS ("Ostfront").
W sierpniu 1942 wrócił do służby w obozach koncentracyjnych i pełnił funkcję "Schutzhaftlagerführera" (kierownika obozu) w Oranienburgu (do października 1943). Wreszcie 11 października 1943 powołano go na stanowisko komendanta Gross-Rosen. Funkcję tę pełnił do ewakuacji obozu. Hassebroek ponosi bezpośrednią odpowiedzialność za zbrodnie popełnione na więźniach Gross-Rosen.
W 1945 został schwytany przez aliantów, a w 1948 skazany przez brytyjski Trybunał Wojskowy na karę śmierci za zbrodnie popełnione w obozach koncentracyjnych. W styczniu 1950 karę zamieniono mu jednak na 15 lat więzienia, a już we wrześniu 1954 wypuszczono go na wolność.

</doc>
<doc id="341525" url="https://pl.wikipedia.org/wiki?curid=341525" title="Tauernautobahn">
Tauernautobahn



</doc>
<doc id="341526" url="https://pl.wikipedia.org/wiki?curid=341526" title="Pomorze (prowincja)">
Pomorze (prowincja)

Prowincja Pomorze () – prowincja państwa pruskiego, a potem zjednoczonych w XIX w. Niemiec (do 1945 r.). Stolicą prowincji był Szczecin, a przejściowo w okresie 1808–1814 Stargard. W 1939 roku prowincja miała powierzchnię 38 401 km² i liczyła 2 405 021 mieszkańców.
Numery rejestracyjne samochodów zarejestrowanych w prowincji zaczynały się od „I H”.
Zmiany terytorialne.
W wyniku traktatu wersalskiego niewielki fragment powiatów: bytowskiego, lęborskiego i słupskiego (w sumie około 6 km²) został przekazany Polsce.
W roku 1932 rejencja stralsundzka została przyłączona do rejencji szczecińskiej, a w roku 1938 (po likwidacji prowincji Marchia Graniczna) powstała nowa, trzecia (obok szczecińskiej i koszalińskiej), rejencja pilska ("Regierungsbezirk Grenzmark Posen-Westpreußen") z siedzibą władz w Pile.
Po II wojnie światowej większa, wschodnia część prowincji przypadła Polsce, część zachodnia (Pomorze Przednie) przypadła Niemcom i obecnie wchodzi w skład kraju związkowego Meklemburgia-Pomorze Przednie.
Podział administracyjny Pomorza (do 1920 roku).
Stolica: Szczecin
Szczegółowe podziały administracyjne rejencji znajdują się w poszczególnych opisach tych rejencji.
Demografia.
W 1905 roku Prowincja Pomorze obejmowała powierzchnię 30 120 km² i miała 1 684 326 mieszkańców, z których 1 616 550 stanowili protestanci, 50 206 katolicy, 9960 Żydzi.
W 1900 roku przy granicy z prowincją Prusy Zachodnie mieszkały 14 162 osoby z ojczystym językiem kaszubskim, oraz w rejonie jezior Łebsko i Gardno ogółem 310 osób posługujących się tym językiem.
Wykaz miast 1816–1945 (stan ludności na 1 grudnia 1905).
1 października 1938 do Pomorza przyłączono 21 miast z Marchii Granicznej Poznańsko-Zachodniopruskiej: Choszczno ("Arnswalde"), Drawno ("Neuwedell") ("Unruhstadt") z powiatu choszczeńskiego, Dobiegniew ("Woldenberg"), Drezdenko ("Driesen") i Strzelce Krajeńskie ("Friedeberg") z powiatu strzeleckiego, Biały Bór ("Baldenburg"), Czarne ("Hammerstein"), Człuchów ("Schlochau"), Debrzno ("Preußisch Friedland") i Lędyczek ("Landeck") z powiatu człuchowskiego, Złotów ("Flatow") i Krajenka ("Krojanke") z powiatu złotowskiego, Wałcz, Jastrowie, Mirosławiec, Człopa i Tuczno z powiatu wałeckiego, Krzyż i Trzcianka z powiatu noteckiego oraz miasto Piła.
Miasta.
Populacja największych miast prowincji w latach 1890 i 1925 oraz ich współczesna przynależność państwowa:

</doc>
<doc id="341528" url="https://pl.wikipedia.org/wiki?curid=341528" title="Mięsień szkieletowy">
Mięsień szkieletowy



</doc>
<doc id="341531" url="https://pl.wikipedia.org/wiki?curid=341531" title="Arthur Rödl">
Arthur Rödl

Arthur Rödl (ur. 13 maja 1898 w Monachium, zm. w kwietniu 1945) – niemiecki zbrodniarz wojenny, pierwszy komendant obozu koncentracyjnego KL Gross-Rosen, w stopniu SS-Standartenführer.
Życiorys.
Był członkiem NSDAP i SS. W 1934 pełnił służbę w "SS-Standarte 1", następnie w 1935 przeniesiony do obozu Sachsenburg, gdzie zajmował do 1937 stanowisko "Schutzhaftlagerführera" (kierownika obozu i zastępcy komendanta). Taką samą funkcję pełnił w latach 1937–1941 w Buchenwaldzie. Od sierpnia 1941 do września 1942 Rödl był pierwszym komendantem obozu koncentracyjnego KL Gross-Rosen. W 1944 był dowódcą batalionu zapasowego "SS-Pz.Gren.18". Popełnił samobójstwo w kwietniu 1945.

</doc>
<doc id="341533" url="https://pl.wikipedia.org/wiki?curid=341533" title="Arthur Rodl">
Arthur Rodl



</doc>
<doc id="341536" url="https://pl.wikipedia.org/wiki?curid=341536" title="Dolny Śląsk (prowincja)">
Dolny Śląsk (prowincja)

Prowincja Dolny Śląsk (niem. "Provinz Niederschlesien") – prowincja pruska utworzona uchwałą sejmu pruskiego z 14 października 1919 roku z zachodniej części prowincji śląskiej, ze stolicą we Wrocławiu. Dopiero 25 lipca weszła w życie ustawa wykonawcza.
Oprócz ziem śląskich obejmowała także część Łużyc i ziemię kłodzką. Dzieliła się na dwie rejencje: wrocławską i legnicką. 21 III 1938 połączona z prowincją Górny Śląsk, od 1941 znowu oddzielna prowincja.
Jej powierzchnia wynosiła 26 615 km². W 1925 zamieszkiwało ją 3,126 mln ludzi.

</doc>
<doc id="341537" url="https://pl.wikipedia.org/wiki?curid=341537" title="Viktor Frankl">
Viktor Frankl

Viktor Emil Frankl (ur. 26 marca 1905 w Wiedniu, zm. 2 września 1997 w Wiedniu) – austriacki psychiatra i psychoterapeuta pochodzenia żydowskiego, więzień obozów koncentracyjnych, m.in. Auschwitz, twórca logoterapii (metody psychoterapeutycznej ukierunkowanej na rozważania nad sensem). Był doktorem filozofii, a także profesorem neurologii i psychiatrii wydziału medycznego Uniwersytetu Wiedeńskiego oraz profesorem logoterapii American International University w Kalifornii. Dążenie do znalezienia sensu życia Frankl uważał za jedną z podstawowych potrzeb człowieka natomiast utratę sensu życia uważał za ważny czynnik patogenny nerwicy. Znany jest głównie dzięki bestsellerowej książce "Człowiek w poszukiwaniu sensu".
Życiorys.
Studiował medycynę w Wiedniu; z początku pozostawał pod wyraźnym wpływem Freuda, potem filozofów egzystencjalnych. Zasady swojej analizy egzystencjalnej i logoterapii opracował przed II wojną światową. Jego podejście określane jest jako trzecia szkoła wiedeńska. W latach 1942–1945 był więźniem 4 obozów koncentracyjnych w tym: Theresienstadt, Auschwitz i Dachau.
W 1994 tytuł doktora honoris causa przyznały mu Katolicki Uniwersytet Lubelski i Uniwersytet Karola w Pradze.
Frankl zmarł na zawał serca w Wiedniu 2 września 1997 i został pochowany w żydowskiej części Cmentarza Centralnego w Wiedniu.
Życie prywatne.
Był dwukrotnie żonaty. Jego pierwszą żoną była Mathilde (Tilly) Grosser (1920–1945), pielęgniarka pracująca w Rothschild Hospital. Wkrótce po ślubie w 1941 Tilly zaszła w ciążę, ale ze względu na ryzyko wywiezienia do obozu, zostali zmuszeni do usunięcia ciąży. Zginęła w czasie II wojny światowej w obozie koncentracyjnym Bergen-Belsen. 
W 1947 roku poślubił Eleonorę Katharinę Schwindt. Mieli jedną córkę Gabriele Frankl-Vesely (ur. 1947), która została psychologiem dziecięcym.

</doc>
<doc id="341541" url="https://pl.wikipedia.org/wiki?curid=341541" title="Szlak Naftowy">
Szlak Naftowy

Szlak Naftowy – transgraniczny szlak pól naftowych Polska-Ukraina.
Zabytki naftowe.
Powiat krośnieński
Powiat sanocki
Partnerzy projektu.
Miasto Krosno, powiat bieszczadzki, powiat jasielski, powiat krośnieński, powiat leski, powiat sanocki
Miasto Borysław, rejon samborski, rejon drohobycki

</doc>
<doc id="341542" url="https://pl.wikipedia.org/wiki?curid=341542" title="Sachsen-Meiningen">
Sachsen-Meiningen



</doc>
<doc id="341547" url="https://pl.wikipedia.org/wiki?curid=341547" title="Solid Pleasure">
Solid Pleasure

Solid Pleasure – debiutancki album szwajcarskiego zespołu Yello wydany 15 października 1980 roku w Stanach Zjednoczonych przez wytwórnię Ralph Records, a w roku następnym w Europie przez Vertigo Records. Wznowiony w 1988 roku przez Mercury Records.
Reedytowany w roku 2005 wszedł w skład sześciopłytowego kompletu Remaster Series, na który składa się sześć pierwszych płyt zespołu (odświeżonych dźwiękowo).
Twórcy.
wraz z:

</doc>
<doc id="341549" url="https://pl.wikipedia.org/wiki?curid=341549" title="Claro Que Si">
Claro Que Si

Claro Que Si – drugi album szwajcarskiego zespołu Yello wydany w 1981 roku przez wytwórnię Vertigo. Reedytowany w roku 2005 wszedł w skład sześciopłytowego kompletu Remaster Series, na który składa się sześć pierwszych płyt zespołu (odświeżonych dźwiękowo).

</doc>
<doc id="341552" url="https://pl.wikipedia.org/wiki?curid=341552" title="You Gotta Say Yes to Another Excess">
You Gotta Say Yes to Another Excess

You Gotta Say Yes to Another Excess – album szwajcarskiego zespołu Yello wydany w 1983 roku przez wytwórnię Vertigo. Reedytowany w roku 2005 wszedł w skład sześciopłytowego kompletu Remaster Series, na który składa się sześć pierwszych płyt zespołu (odświeżonych dźwiękowo).

</doc>
<doc id="341554" url="https://pl.wikipedia.org/wiki?curid=341554" title="Śląsk (prowincja)">
Śląsk (prowincja)

Prowincja Śląsk () – prowincja Prus powstała po kongresie wiedeńskim i istniejąca w latach 1815–1919 i 1938-1941. Jej stolicą był Wrocław (niem. "Breslau"). Po przegraniu przez Niemcy II wojny światowej niemal całe terytorium, na którym leżała prowincja, należy do Polski, natomiast już od 1920 fragmenty prowincji znalazły się w granicach Czechosłowacji (Ziemia hulczyńska) i Polski (województwo śląskie).
Prowincja śląska powstała w wyniku reformy administracyjnej państwa pruskiego, przeprowadzonej w obliczu zmian terytorialnych po wojnach napoleońskich i kongresie wiedeńskim. Po przejęciu przez Prusy północnej części Królestwa Saksonii część zajętych ziem obejmujących Górne Łużyce przyłączono do śląskiej jednostki administracyjnej, która objęła wówczas Lubań (niem. "Lauban"), Görlitz, Rothenburg, aż po Hoyerswerdę. Poza jej granicami znalazły się jednak, leżące już wcześniej w granicach Prus, północne ziemie śląskie – Krosno (dawne księstwo krośnieńskie), Sulechów i Świebodzin.
W niemieckiej tradycji granice prowincji śląskiej utrwaliły się jako tradycyjne granice Śląska, podczas gdy w polskiej – opartej o pierwotne granice diecezji wrocławskiej – jego zachodni kraniec wyznacza Kwisa, a ziemie przyłączone w 1815 r. postrzega się jako część historycznych Łużyc. Różnice te przyczyniają się do różnych sporów.
Historia.
Po wojnach śląskich teren Śląska został podzielony (ostatecznie w 1763 r.) pomiędzy Królestwo Prus i Monarchię Habsburgów (bardziej szczegółowo określając, pomiędzy wchodzące w skład Monarchii Habsburgów Królestwo Czech). Do państwa Hohenzollernów włączono większą część Śląska, zwany czasem Śląskiem Pruskim. Przy Habsburgach pozostały południowe fragmenty dawniejszych księstwa nyskiego, karniowskiego oraz opawskiego, a także niemal całe Księstwo Cieszyńskie. Habsburgowie stracili również należącą do Kr. Czech ziemię kłodzką, włączoną administracyjnie do pruskiego Śląska.
Kr. Prus zdobyte terytorium nazwało Prowincją Śląską i w 1741 r. podzieliło na 2 departamenty kameralne ze stolicami we Wrocławiu (Śląsk Górny i tzw. Średni, 32 powiaty) i Głogowie (Śląsk Dolny, 16 powiatów). Granice dawnych księstw i powiatów pozostały w większości przypadków bez zmian, chociaż niektóre mniejsze jednostki wcielano do większych. Z trzech małych powiatów Nowogród, Przewóz i Żagań utworzono jeden duży w Żaganiu, z powiatów Prudnik, Biała i Głogówek jeden w Prudniku (choć początkowo stolica znajdowała się w Głogówku). Z powiatów Toszek i Gliwice powstał „podwójny” Toszek-Gliwice. Z dawnych wolnych państw stanowych swą rangę utrzymały tylko Bytom, Milicz i Pszczyna, stając się stolicami nowo utworzonych powiatów.
Do pruskiego Śląska należały 4 enklawy – w Brandenburgii wokół Świebodzina oraz na Łużycach – wsie Kromlau, Jämlitz i Tschernitz, wieś Lieskau oraz wieś Bloischdorf. Liczne enklawy występowały wewnątrz Śląska – w granicach powiatów znajdowały się ziemie z innych, niekoniecznie sąsiednich powiatów.
W 1741 r. wolne państwo stanowe Żmigród zostało podniesione do rangi księstwa. W 1793 r., po II rozbiorze Polski, do Prowincji Śląskiej włączono ziemię wschowską, przez 450 lat położoną w granicach Polski. Dwa lata później z części zachodniej Małopolski powstały dwa kolejne powiaty – pilicki i siewierski, które przyłączono jako Nowy Śląsk. Nabytki te odpadły już w 1807, najpierw na rzecz Księstwa Warszawskiego, a później Królestwa Polskiego (tzw. Kongresowego).
W 1809 r. Francuzi przenieśli siedzibę departamentu kameralnego z Głogowa do Legnicy z uwagi na jej bardziej centralne położenie.
Największe zmiany przyniósł rok 1815. Na Kongresie Wiedeńskim ustalono, że północne rejony Królestwa Saksonii zaanektuje Królestwo Prus. Tereny te, historycznie należące do Górnych Łużyc, włączono do nowo utworzonej prowincji Śląsk ("Provinz Schlesien"). Były to trzy powiaty – Zgorzelec, Lubań i Rózbork ("Rothenburg"). W 1825 r. po raz kolejny przesunięto administracyjną granicę Śląska na zachód – o około 50 kilometrów. Był to wąski i długi pas łużyckiego powiatu Hoyerswerda, otoczony z trzech stron Saksonią. Władca rozszerzył terytorium prowincji o nowe obszary, powiększając Śląsk.
Enklawę Świebodzina włączono do Brandenburgii (w 1815), podobnie jak wspomniane 3 mniejsze enklawy. Chcąc wyrównać północną granicę prowincji przesunięto ją bliżej Odry, włączając do niej fragmenty Brandenburgii – Czerwieńsk ("Rothenburg") i Nietków ("Polnisch Nettkow"). Przydzielono je do powiatu zielonogórskiego, podobnie jak kolejny nabytek – wieś Drzonów.
W miejsce dawnych departamentów wprowadzono rejencje ("Regierungsbezirk"), które dzieliły się na powiaty. Na początku utworzono 4 rejencje: legnicką (13 powiatów), wrocławską (14), dzierżoniowską (11) i opolską (14). Dzierżoniowską w 1820 zlikwidowano i podzielono między rejencję wrocławską i legnicką. Do rejencji opolskiej włączono tereny dawnego księstwa nyskiego oraz niektóre inne ziemie, należące wcześniej do Dolnego Śląska (Kluczbork, Byczyna). Hrabstwo kłodzkie, posiadające do tej pory dużą samodzielność administracyjną, włączono do rejencji wrocławskiej. Tak ukształtowane rejencje pozostały w niemal niezmienionych granicach aż do 1945.
Wraz z reformą administracyjną zlikwidowano większość enklaw. W 1818 r. ze wschodniej części powiatu Racibórz, ziemi wodzisławskiej, żorskiej oraz południowych fragmentów powiatu gliwickiego utworzono powiat Rybnik. Z większych powiatów wykrojono mniejsze, samodzielne – np. Kamienna Góra, Świerzawa, Wałbrzych. Powstało też kilka całkowicie nowych – Lubań, Ziębice, Złotoryja-Chojnów. W 1820 powiat Kluczbork przeniesiono z rejencji wrocławskiej do opolskiej. Po reformach w rejencji wrocławskiej były 22 powiaty, w legnickiej 19, a w opolskiej 16. Powierzchnie były podobne – 13600, 13500 oraz 13200 kilometrów kwadratowych. Równolegle oprócz oficjalnych nazw stosowano też nazwy zwyczajowe – Śląsk Dolny na rejencję legnicką, Śląsk Średni lub Środkowy na wrocławską ("Mittelschlesien") i Śląsk Górny na opolską.
W późniejszych dekadach doszło już tylko do niewielkich zmian wewnętrznych. W 1855 powstał powiat Nowa Ruda, w 1873 r. powiaty Katowice, Tarnowskie Góry i Zabrze. Na przełomie XIX i XX wieku miastami wydzielonymi (powiatami grodzkimi) były: Wrocław, Legnica, Opole, Zgorzelec, Bytom, Królewska Huta, Katowice i Świdnica. Największym powiatem był opolski (1424 km²), najmniejszym Królewska Huta (6 km²), jednak gęściej zaludnionym od opolskiego.
Podział administracyjny.
Przez większość czasu prowincja Śląsk podzielona była na rejencje: legnicką, wrocławską, opolską. W początkowych latach (1815-1820) istniała także zachodnia rejencja z ośrodkiem w Reichenbach. W 1816 r. do rejencji dzierżoniowskiej (później wrocławskiej) włączono hrabstwo kłodzkie. Podział ten istniał w praktycznie niezmienionej formie aż do końca I wojny światowej.
W 1919 r. została rozdzielona na dwie prowincje: Dolny i Górny Śląsk. W 1938 r. obie prowincje ponownie połączono, ale w 1941 r. znowu dokonano podziału. W czasie II wojny światowej utworzono dodatkowo rejencję katowicką, a rejencja opolska objęła anektowane tereny powiatów Blachownia i Zawiercie z województwa kieleckiego II Rzeczypospolitej.
Ludność.
W początkach XIX wieku Śląsk Pruski zamieszkiwali Niemcy, Polacy, Czesi, Morawianie, Łużyczanie i Żydzi. Georg Hassel podaje szczegółowe dane dot. struktury narodowościowej (Nationalverschiedenheit) całej prowincji i poszczególnych rejencji w swojej pracy z 1823 roku:
W grudniu 1939 roku ludność prowincji Śląsk wynosiła 7 462 061, co przy powierzchni 47 597 km² daje 156,8 mieszkańca na km².
Miasta.
Największe miasta prowincji na przełomie XIX i XX wieku:

</doc>
<doc id="341556" url="https://pl.wikipedia.org/wiki?curid=341556" title="Stella (album)">
Stella (album)

Stella – czwarty album szwajcarskiego zespołu Yello wydany w 1985 roku przez wytwórnię Vertigo (w Niemczech) oraz przez Mercury, Elektra (w USA). Album zawiera przebój "Oh Yeah", który zyskał sławę będąc tematem z filmu Wolny dzień Ferrisa Buellera. Album reedytowany był w roku 2005 wszedł w skład sześciopłytowego kompletu Remaster Series, na który składa się sześć pierwszych płyt zespołu (odświeżonych dźwiękowo).

</doc>
<doc id="341558" url="https://pl.wikipedia.org/wiki?curid=341558" title="Małgorzata Stryjska">
Małgorzata Stryjska

Małgorzata Irena Stryjska (ur. 3 sierpnia 1953 w Poznaniu) – polska polityk, lekarka, posłanka na Sejm IV i V kadencji.
Życiorys.
Absolwentka Wydziału Lekarskiego Akademii Medycznej w Poznaniu (1978), z zawodu lekarka (internistka oraz specjalista medycyny pracy). Pracowała jako kierownik poradni w Kolejowym Ośrodku Medycyny Pracy w Poznaniu i zastępca rzecznika odpowiedzialności zawodowej w Okręgowej Izbie Lekarskiej.
W 2001 została wybrana do Sejmu IV kadencji z listy Prawa i Sprawiedliwości w okręgu poznańskim. Po raz drugi uzyskała mandat poselski w wyborach w 2005 liczbą 12 791 głosów. W wyborach parlamentarnych w 2007 bez powodzenia ubiegała się o reelekcję. Trzy lata później została wybrana do sejmiku wielkopolskiego. W 2014 nie startowała ponownie. W 2018 ponownie uzyskała mandat radnej województwa. W wyborach w 2019 ubiegała się o mandat poselski.

</doc>
<doc id="341560" url="https://pl.wikipedia.org/wiki?curid=341560" title="Frankfurt am Main">
Frankfurt am Main



</doc>
<doc id="341561" url="https://pl.wikipedia.org/wiki?curid=341561" title="Małgorzata Maria Bartyzel">
Małgorzata Maria Bartyzel



</doc>
<doc id="341563" url="https://pl.wikipedia.org/wiki?curid=341563" title="Małgorzata Bartyzel">
Małgorzata Bartyzel

Małgorzata Maria Bartyzel z domu Feja (ur. 12 listopada 1955 w Łodzi, zm. 23 lipca 2016 tamże) – polska dziennikarka, teatrolog, animator kultury, polityk, posłanka na Sejm V kadencji.
Życiorys.
W 1978 uzyskała dyplom magisterski na Wydziale Filologicznym Uniwersytetu Łódzkiego w zakresie polonistyki. W 1991 uzyskała stopień doktora nauk humanistycznych.
W okresie studiów zaangażowała się w działalność opozycyjną (m.in. w 1975 brała udział w akcji zbierania podpisów przeciwko zmianom w Konstytucji PRL). W 1979 uczestniczyła w powstaniu Ruchu Młodej Polski. W latach 80. działała w NSZZ „Solidarność”. W okresie od 1980 do 1981 pracowała w zarządzie Regionu Ziemia Łódzka NSZZ „Solidarność”, w redakcji „Solidarności Ziemi Łódzkiej”, zaś od 1981 kierowała łódzkim oddziałem Biura Informacji Prasowej (BIPS) „Solidarności”. Za działalność opozycyjną była wielokrotnie represjonowana, m.in. w sierpniu 1980 została zatrzymana, a następnie przetrzymywana w areszcie domowym, zaś od 13 grudnia 1981 do 22 lipca 1982 była internowana w związku z wprowadzeniem stanu wojennego. Po zwolnieniu kontynuowała działalność opozycyjną, kierowała podziemnym łódzkim BIPS, organizowała wydawnictwa drugiego obiegu. Przez kilka lat pozbawiona była możliwości podjęcia legalnej pracy. W 1987 została zatrudniona jako wykładowca w Policealnym Studium Kulturalno-Oświatowym o profilu teatralnym w Kaliszu.
W latach 1990–1991 kierowała działem społeczno-kulturalnym „Dziennika Łódzkiego”. Od 1992 do 1993 była kierownikiem i redaktorem naczelnym łódzkiego oddziału pisma „Nowy Świat”. W latach 1994–1996 pracowała jako redaktor naczelny miesięcznika „Ty i Szkoła”. Od 1997 do 2002 była zastępcą redaktora naczelnego miesięcznika „Aspekt Polski”. W latach 1998–2002 zajmowała stanowisko prorektora Wyższej Szkoły Sztuki i Projektowania w Łodzi. W 2002 była pełnomocnikiem ds. kultury w zespole doradców prezydenta Łodzi, a w 2003 pełniła obowiązki dyrektora Wydziału Kultury Urzędu Miasta Łodzi. Od 2003 do 2005 kierowała Wydziałem Kultury Urzędu Miasta Stołecznego Warszawy dla Dzielnicy Wilanów. W latach 2003–2005 wykładała w Wyższej Szkole Humanistyczno-Ekonomicznej w Łodzi oraz w Wyższej Szkole Finansów i Zarządzania w Warszawie.
W latach 1998–2002 była radną rady miejskiej Łodzi, zasiadała m.in. w komisji kultury i komisji edukacji.
W latach 2001–2002 przewodniczyła łódzkiemu kołu Przymierza Prawicy, zaś od 2002 do 2007 była członkinią Prawa i Sprawiedliwości. Zasiadała w radzie politycznej tej partii. Z listy PiS w wyborach parlamentarnych w 2001 bez powodzenia kandydowała do Sejmu, zaś w wyborach w 2005 została wybrana na posła V kadencji w okręgu łódzkim. Podczas prac nad projektem zmiany Konstytucji wchodziła w skład komisji nadzwyczajnej. W 2007 współtworzyła Prawicę Rzeczypospolitej. W przedterminowych wyborach parlamentarnych w 2007 bezskutecznie ubiegała się o mandat senatora z ramienia komitetu Marka Jurka.
Od 1991 działała w Katolickim Stowarzyszeniu Dziennikarzy. W latach 1992–2000 kierowała oddziałem łódzkim i zasiadała w zarządzie głównym KSD, zaś od 2001 pełni funkcję prezesa zarządu głównego KSD. Działa w Związku Artystów Scen Polskich. Zasiadała w jego radzie artystyczno-programowej i zarządzie, przewodniczy sekcji krytyków teatralnych. W latach 1999–2003 była sekretarzem Rady Programowej Radia Łódź. Od 2001 należy do Konferencji Mediów Polskich. W 2002 została powołana w skład Rady Konsultacyjnej ds. Mediów przy Narodowej Radzie Integracji Europejskiej.
Przed 1989 publikowała w prasie opozycyjnej i podziemnej, w „Bratniaku”, „Polityce Polskiej”, „Solidarności Narodu”, „Poezji”, „Ładzie”, „Powściągliwości i Pracy”, „Tygodniku Solidarność”, „Solidarności Ziemi Łódzkiej”, „Młodej Polsce” oraz „Przedświcie”. W 2005 wydała książkę "Sztuka i naród w wielkim teatrze świata".
Odznaczenia.
W 2008 została odznaczona przez prezydenta Lecha Kaczyńskiego Krzyżem Kawalerskim Orderu Odrodzenia Polski. Prezydent Andrzej Duda odznaczył ją pośmiertnie Krzyżem Oficerskim tego orderu (2016) oraz Krzyżem Wolności i Solidarności (2017). W 2002 otrzymała odznakę honorową „Zasłużony dla Kultury Polskiej”.
Życie prywatne.
Córka Teofila i Haliny. Była żoną profesora Jacka Bartyzela, miała syna Jacka.
29 lipca 2016 została pochowana na cmentarzu Doły w Łodzi w Alei Zasłużonych.

</doc>
<doc id="341564" url="https://pl.wikipedia.org/wiki?curid=341564" title="Małgorzata Gosiewska">
Małgorzata Gosiewska

Małgorzata Maria Gosiewska z domu Kierat (ur. 22 lipca 1966 w Gdańsku) – polska polityk i urzędniczka samorządowa, w latach 2005–2007 i od 2011 posłanka na Sejm V, VII, VIII i IX kadencji, od 2019 wicemarszałek Sejmu VIII i IX kadencji.
Życiorys.
Ukończyła liceum ogólnokształcące w Czersku. Od 1990 do 1991 pracowała jako starszy referent w Komisji Krajowej NSZZ „Solidarność”. W latach 1992–1993 była zatrudniona w biurze poselskim Jarosława Kaczyńskiego. Od 1993 do 1995 pełniła funkcję pełnomocnika zarządu Fundacji na rzecz Polskich Związków Kredytowych w Gdyni. W latach 1996–1997 pracowała na stanowisku ekonomisty w Hucie LW. W latach 1996–2000 była prezesem zarządu przedsiębiorstwa Bielańska SKOK. W 1998 była księgową w biurze poselskim Ludwika Dorna. W 2000 pracowała jako inspektor w biurze ds. ochrony informacji niejawnych Mazowieckiego Urzędu Wojewódzkiego. Od 2001 do 2003 pełniła funkcję zastępcy dyrektora Klubu Parlamentarnego PiS. Od 2003 do 2004 pracowała w Urzędzie Marszałkowskim Województwa Mazowieckiego jako p.o. kierownika wydziału. W latach 2004–2005 była zastępcą burmistrza dzielnicy Warszawa-Ursus.
W latach 1991–2001 należała do Porozumienia Centrum. W 2001 podjęła działalność w Prawie i Sprawiedliwości, weszła w skład władz krajowych i regionalnych partii. W latach 1998–2002 zasiadała w radzie gminy Warszawa-Bielany, a w 2002 została wybrana na radną Warszawy.
W wyborach w 2005 z listy PiS uzyskała mandat posła w okręgu warszawskim. W wyborach w 2007 bez powodzenia ubiegała się o reelekcję. Została następnie zatrudniona w Kancelarii Prezydenta RP. W wyborach samorządowych w 2010 uzyskała mandat radnej sejmiku województwa mazowieckiego. W wyniku wyborów w 2011 powróciła do Sejmu jako posłanka VII kadencji. Była także kandydatką PiS w wyborach do Parlamentu Europejskiego w 2014.
W 2015 z powodzeniem ubiegała się o poselską reelekcję (dostała 13 976 głosów). 12 czerwca 2019 została wybrana na wicemarszałka Sejmu VIII kadencji. W wyborach w 2019 z powodzeniem ubiegała się o poselską reelekcję, otrzymując 12 693 głosy. 12 listopada tegoż roku wybrano ją na wicemarszałka Sejmu IX kadencji.
W lutym 2021 została zastępczynią przewodniczącego Rady Programowej Polskiego Radia.
Życie prywatne.
Była pierwszą żoną Przemysława Gosiewskiego, którego poślubiła w 1990; ma z nim syna Eryka. W 1991 małżonkowie wstąpili do partii Porozumienie Centrum i przeprowadzili się z Gdańska do Warszawy.

</doc>
<doc id="341565" url="https://pl.wikipedia.org/wiki?curid=341565" title="Paweł Kowal">
Paweł Kowal

Paweł Robert Kowal (ur. 22 lipca 1975 w Rzeszowie) – polski polityk, politolog, historyk i publicysta, doktor habilitowany nauk społecznych, profesor ISP PAN.
W latach 2005–2009 i od 2019 poseł na Sejm V, VI i IX kadencji, w latach 2006–2007 sekretarz stanu w Ministerstwie Spraw Zagranicznych, w latach 2009–2014 deputowany do Parlamentu Europejskiego VII kadencji, w latach 2011–2014 prezes partii Polska Jest Najważniejsza, w latach 2013–2017 przewodniczący rady krajowej Polski Razem.
Życiorys.
Wykształcenie i działalność zawodowa.
Absolwent I Liceum Ogólnokształcącego im. ks. Stanisława Konarskiego w Rzeszowie. W 1999 ukończył studia na Wydziale Historycznym Uniwersytetu Jagiellońskiego. W latach 1996–1998 studiował w Collegium Invisibile w Warszawie pod kierunkiem profesor Krystyny Kersten. Odbył podróże badawcze do Jakucji, Buriacji i Chakasji. W 1999 został asystentem w Instytucie Studiów Politycznych Polskiej Akademii Nauk. W styczniu 2011 w tej jednostce obronił pracę doktorską zatytułowaną "Polityka ekipy gen. Wojciecha Jaruzelskiego w latach 1986–1989. Próba reformy w systemie władzy", następnie objął stanowisko adiunkta w ISP PAN. Zatrudniony również w Kolegium Europejskim w Natolinie. Habilitował się 22 lutego 2019 w ISP PAN w zakresie nauk społecznych, w tym samym roku objął stanowisko profesora Instytutu Studiów Politycznych PAN. Został również wykładowcą w Studium Europy Wschodniej Uniwersytetu Warszawskiego, objął tam też funkcję kierownika Podyplomowych Studiów Wschodnich.
W pracy naukowej zajął się w szczególności kwestiami polityki wschodniej Polski i UE oraz historii współczesnej.
Od 1998 do 2000 pracował w Kancelarii Prezesa Rady Ministrów, m.in. kierował wydziałem w Departamencie Spraw Zagranicznych. W latach 2000–2001 pełnił obowiązki dyrektora Departamentu Współpracy z Zagranicą i Integracji Europejskiej w Ministerstwie Kultury i Dziedzictwa Narodowego. Od 2001 do 2003 pracował jako ekspert ds. polityki wschodniej w Centrum Stosunków Międzynarodowych. W latach 2003–2005 był dyrektorem Mazowieckiego Centrum Kultury i Sztuki. Od 2003 pracował jako ekspert w Muzeum Powstania Warszawskiego, był współautorem koncepcji muzeum. W 2005 kierował Biurem Prasowym Prezydenta Warszawy. Jest autorem artykułów publicystycznych na tematy polityki międzynarodowej. Został redaktorem naczelnym kwartalnika „Sprawy Międzynarodowe”.
Działalność polityczna.
Związał się z Prawem i Sprawiedliwością. W latach 2002–2005 przewodniczył radzie dzielnicy Warszawa-Ochota. W wyborach parlamentarnych w 2005 został wybrany na posła w okręgu chrzanowskim. W Sejmie do 2006 był przewodniczącym Komisji Kultury i Środków Przekazu i wiceprzewodniczącym Klubu Parlamentarnego Prawo i Sprawiedliwość. Od 20 lipca 2006 do 22 listopada 2007 pełnił funkcję sekretarza stanu w Ministerstwie Spraw Zagranicznych w rządzie Jarosława Kaczyńskiego. W wyborach parlamentarnych w 2007 po raz drugi uzyskał mandat poselski, otrzymując 26 184 głosy. W Sejmie objął stanowisko wiceprzewodniczącego klubu parlamentarnego PiS, a także wiceprzewodniczącego Komisji Spraw Zagranicznych.
W wyborach do Parlamentu Europejskiego w 2009 został wybrany na eurodeputowanego w okręgu wyborczym Kraków, otrzymując 18 614 głosów. W PE przystąpił do grupy Europejscy Konserwatyści i Reformatorzy, objął funkcję przewodniczącego delegacji do komisji współpracy parlamentarnej UE-Ukraina.
22 listopada 2010 wystąpił z Prawa i Sprawiedliwości w związku z zaangażowaniem się w działalność ugrupowania Polska Jest Najważniejsza. 4 czerwca 2011 został wybrany na stanowisko prezesa partii o tej nazwie (wstąpił do niej dzień wcześniej). 7 września 2011 został powołany w skład Rady Bezpieczeństwa Narodowego, odwołany został z niej 27 grudnia tego samego roku.
7 grudnia 2013 kierowana przez niego partia została rozwiązana, współtworząc powołaną na bazie ruchu społecznego „Godzina dla Polski” nową partię Polska Razem, w której Paweł Kowal objął funkcję przewodniczącego rady krajowej. W 2014 z jej listy bezskutecznie ubiegał się o europarlamentarną reelekcję. We wrześniu 2015, po niewpisaniu go wbrew ustaleniom na listę kandydatów PiS do Senatu, wycofał się z działalności politycznej (formalnie pozostał na czele rady krajowej Polski Razem do momentu przekształcenia partii w listopadzie 2017).
W lipcu 2019 ogłosił swój start w wyborach do Sejmu z listy Koalicji Obywatelskiej z pierwszego miejsca w okręgu krakowskim. W wyborach z października tegoż roku uzyskał mandat poselski, otrzymując 76 720 głosów. W Sejmie IX kadencji został wiceprzewodniczącym Komisji Spraw Zagranicznych.
Działalność społeczna.
Działał w Radzie Młodzieży Rzeszowa, m.in. jako jej przewodniczący. W latach 1996–1998 pełnił funkcję prezesa Klubu Jagiellońskiego, działał także w Centrum im. Mirosława Dzielskiego w Krakowie. W latach 1997–2005 był współpracownikiem Ośrodka Myśli Politycznej, gdzie kierował m.in. programem Państwo Polskie wobec Polaków na Wschodzie. Członek Stowarzyszenia Wspólnota Polska i od 2005 jako członek nadzwyczajny Światowego Związku Żołnierzy Armii Krajowej. Współpracownik Kolegium Europy Wschodniej im. Jana Nowaka-Jeziorańskiego we Wrocławiu, w 2007 został członkiem rady kolegium. Zasiadał też w radzie programowej Instytutu Spraw Publicznych. W 2008 został honorowym członkiem Ochotniczej Straży Pożarnej w Choczni. W 2011 założył Fundację Energia dla Europy. W 2014 został przewodniczącym rady programowej przedstawicielstwa Polskiej Akademii Nauk w Kijowie. Od 2016 związany z think tankiem Medyczna Racja Stanu, którego był współzałożycielem, w 2021 wszedł w skład rady Fundacji Kaukaskiej.
Życie prywatne.
Jest żonaty, ma czworo dzieci.

</doc>
<doc id="341566" url="https://pl.wikipedia.org/wiki?curid=341566" title="Paweł Poncyljusz">
Paweł Poncyljusz

Paweł Janusz Poncyljusz (ur. 18 maja 1969 w Warszawie) – polski polityk, poseł na Sejm IV, V, VI i IX kadencji (2001–2011, od 2019), w latach 2006–2007 sekretarz stanu w Ministerstwie Gospodarki, jeden z założycieli i liderów partii Polska jest Najważniejsza, przewodniczący klubu parlamentarnego tego ugrupowania w 2011, od 2019 wiceprzewodniczący klubu parlamentarnego Koalicji Obywatelskiej. 
Życiorys.
Ukończył warszawskie XXXIV Liceum Ogólnokształcące im. Karola Świerczewskiego. W latach 1989–1994 studiował na Wydziale Historycznym Uniwersytetu Warszawskiego, nie ukończył tych studiów. W 1998 ukończył Policealne Studium Ekonomiczne w zakresie finansów i rachunkowości.
Działał w Związku Harcerstwa Polskiego, w latach 1989–1991 był członkiem Rady Chorągwi Stołecznej ZHP. Następnie związany ze Związkiem Harcerstwa Rzeczypospolitej, w latach 1993–1995 pełnił funkcję komendanta Hufca Harcerzy ZHR Centrum.
Od 1991 do 1993 pracował jako księgowy w firmie Cobtri „Instal”. W latach 1993–2001 był współwłaścicielem firmy DITA s.c. W latach 1996–1997 był dyrektorem ds. finansowych w firmie konsultingowej Brog Services. Od 1997 do 1999 pracował jako sales manager w firmie „Delfin”.
W latach 1998–2001 był radnym rady dzielnicy Warszawa-Śródmieście z listy AWS, w latach 2000–2001 przewodniczył komisji rewizyjnej. Od 1996 do 2000 działał w Ruchu Stu, w latach 1998–2000 był członkiem władz krajowych. W latach 1999–2001 doradca wojewody mazowieckiego.
W 2001 kandydował do Sejmu z listy Prawa i Sprawiedliwości. Tuż przed wyborami (już po rejestracji list) partia wycofała poparcie dla niego z uwagi na niekonsultowanie swojej kampanii wyborczej. Paweł Poncyljusz uzyskał mandat, zostając posłem niezrzeszonym, jednak już w styczniu 2002 przystąpił do klubu parlamentarnego PiS. Brał udział jako obserwator międzynarodowy w wyborach prezydenckich na Ukrainie (2004) i w Kazachstanie (2005) oraz w wyborach parlamentarnych w Kirgistanie (2005) i w Mołdawii (2005). Bezskutecznie kandydował w wyborach do Parlamentu Europejskiego w 2004 w okręgu lubelskim.
W 2005 z powodzeniem ubiegał natomiast o poselską reelekcję. W Sejmie V kadencji był zastępcą przewodniczącego Komisji Skarbu Państwa (od 2005 do 2006). W rządach Kazimierza Marcinkiewicza i Jarosława Kaczyńskiego od 7 marca 2006 do 23 listopada 2007 pełnił funkcję sekretarza stanu w Ministerstwie Gospodarki. W wyborach parlamentarnych w 2007 po raz trzeci został wybrany na posła, otrzymując w okręgu warszawskim 4647 głosów. Bez powodzenia kandydował w 2009 do PE w okręgu warszawskim, uzyskując 20 667 głosów.
W 2010 został rzecznikiem sztabu wyborczego Jarosława Kaczyńskiego, kandydata na urząd prezydenta RP. W listopadzie 2010 wystąpił z Prawa i Sprawiedliwości i przystąpił do nowo utworzonego klubu parlamentarnego Polska Jest Najważniejsza. W styczniu 2011 był wśród autorów wniosku o rejestrację partii PJN, która została wpisana do ewidencji 17 marca tego samego roku. 7 czerwca 2011 został przewodniczącym klubu parlamentarnego tej partii, zastępując na tym stanowisku Joannę Kluzik-Rostkowską, a 3 dni później rada krajowa PJN wybrała go na jednego z wiceprezesów partii. W wyborach w 2011 nie uzyskał reelekcji do Sejmu (jego ugrupowanie nie przekroczyło progu wyborczego). W lipcu 2012 został wiceprezesem zarządu grupy AVIO w Polsce. Związany był z powołaną po decyzji o rozwiązaniu PJN w grudniu 2013 Polską Razem, pełniąc do 2014 funkcję jej pełnomocnika w województwie mazowieckim (formalnie jednak nie należąc do partii).
W 2019 otrzymał pierwsze miejsce na liście kandydatów Koalicji Obywatelskiej do Sejmu w okręgu rzeszowskim (podejmując współpracę z Platformą Obywatelską). W wyniku głosowania uzyskał mandat posła IX kadencji, otrzymując 23 312 głosów. Objął funkcję wiceprzewodniczącego klubu parlamentarnego KO.
Życie prywatne.
Syn Jerzego i Jadwigi Poncyljuszów. Jest żonaty z Edytą, mają czworo dzieci: Julię, Kacpra, Zuzannę i Łukasza.

</doc>
<doc id="341567" url="https://pl.wikipedia.org/wiki?curid=341567" title="Paweł Zalewski (polityk)">
Paweł Zalewski (polityk)

Paweł Ksawery Zalewski (ur. 25 września 1964 w Warszawie) – polski polityk, historyk i przedsiębiorca, poseł na Sejm I, V, VI i IX kadencji (1991–1993, 2005–2009, od 2019), deputowany do Parlamentu Europejskiego VII kadencji (2009–2014).
Życiorys.
Syn Jerzego Ksawerego Zalewskiego, absolwenta SGH w Warszawie, żołnierza Armii Krajowej w Górach Świętokrzyskich, po II wojnie światowej zajmującego się planowaniem gospodarczym oraz budową i rozwojem fabryki części samochodowych w Łomiankach. Jego dziadkiem ze strony ojca był międzywojenny dyplomata Ksawery Józef Karol Zalewski.
W 1990 ukończył studia na Wydziale Historycznym Uniwersytetu Warszawskiego ze specjalnością edytorską.
W latach 80. prowadził opozycyjną działalność wydawniczą. Należał do Niezależnego Zrzeszenia Studentów. W 1989 uczestniczył w obradach Okrągłego Stołu w podzespole ds. szkolnictwa wyższego. W latach 1989–1991 był doradcą ministra edukacji narodowej. W 1990 współtworzył Forum Prawicy Demokratycznej, z którym w 1991 przystąpił do Unii Demokratycznej. Zasiadał w radzie regionalnej tej partii, a także w radzie politycznej Frakcji Prawicy Demokratycznej wewnątrz ugrupowania. W 1991 z listy UD został posłem. Od 1992 należał do Partii Konserwatywnej, z której wystąpił w 1993, współtworząc w 1994 Koalicję Konserwatywną (wspólnie z Kazimierzem Michałem Ujazdowskim), która w 1999 weszła w skład Stronnictwa Konserwatywno-Ludowego. Paweł Zalewski był wiceszefem rady politycznej tej partii. W 2001 współtworzył partię Przymierze Prawicy, z którą w 2002 przystąpił do Prawa i Sprawiedliwości, zostając członkiem zarządu głównego tej partii. 11 maja 2007 rada polityczna PiS wybrała go na wiceprezesa ugrupowania.
W latach 1991–1996 pracował na stanowisku starszego asystenta w Szkole Głównej Handlowej w Warszawie. W 1996 podjął pracę jako partner zarządzający w międzynarodowej firmie doradztwa personalnego. Od 2002 do 2003 zasiadał w zarządzie województwa mazowieckiego. W wyborach do Parlamentu Europejskiego w 2004 bez powodzenia kandydował z pierwszego miejsca listy PiS w okręgu łódzkim. W wyborach parlamentarnych w 2005 został wybrany na posła z listy PiS w okręgu sieradzkim. W Sejmie V kadencji przewodniczył Komisji Spraw Zagranicznych.
W 2007 tygodnik „Polityka” uznał go za najlepszego posła sezonu parlamentarnego 2006/2007. W lipcu tego samego roku prezes PiS Jarosław Kaczyński zawiesił Pawła Zalewskiego w prawach członka ugrupowania, motywując to jego rzekomą nielojalnością wobec partii, rządu i prezydenta Lecha Kaczyńskiego. Zarzuty wobec niego związane były z krytycznymi uwagami, jakie padły w wywiadzie radiowym 3 lipca 2007 pod adresem minister spraw zagranicznych Anny Fotygi i dotyczyły posiedzenia sejmowej Komisji Spraw Zagranicznych z 28 czerwca, na którym Anna Fotyga relacjonowała przebieg i ustalenia szczytu UE w Brukseli z 23 czerwca. W październiku 2007 postępowanie dyscyplinarne zostało umorzone, a on sam powrócił na stanowisko wiceprezesa partii.
W wyborach parlamentarnych w tym samym roku po raz trzeci uzyskał mandat poselski, otrzymując 35 524 głosy. Wkrótce wraz z dwoma innymi wiceprezesami partii (Ludwikiem Dornem i Kazimierzem Michałem Ujazdowskim) ustąpił z zajmowanego stanowiska. 16 listopada 2007 wszyscy trzej, decyzją prezesa PiS Jarosława Kaczyńskiego, zostali zawieszeni w prawach członków partii. 12 grudnia tego samego roku wraz z Kazimierzem Ujazdowskim zrezygnował z członkostwa w PiS. W 2008 był wśród założycieli stowarzyszenia Mazowsze XXI, jednak nie zaangażował się w działalność ogólnopolskiego Ruchu Obywatelskiego „Polska XXI” i nie przystąpił do jego koła poselskiego.
W 2009 został kandydatem Platformy Obywatelskiej w wyborach do Parlamentu Europejskiego w okręgu warszawskim. W maju tego samego roku przystąpił do klubu parlamentarnego PO, a następnie został członkiem partii. Uzyskując 51 529 głosów, zdobył mandat deputowanego do PE. W PE przystąpił do grupy chadeckiej, wybrano go też na wiceprzewodniczącego Komisji Handlu Międzynarodowego. W lipcu 2011 zainicjował powołanie European Parliament-Ukraine LINK Group, skupiającą europosłów z różnych frakcji Parlamentu Europejskiego, której celem jest wspieranie procesu integracji Ukrainy z Unią Europejską. W 2011 zajął 5. miejsce w rankingu na dziesięciu lobbystów Ukrainy na świecie, sporządzonym przez kijowski Instytut Polityki Światowej. W styczniu 2013 decyzją ministra spraw zagranicznych Radosława Sikorskiego został mianowany współprzewodniczącym Polsko-Ukraińskiego Forum Partnerstwa. W wyborach w 2014 nie uzyskał europarlamentarnej reelekcji. Zasiadał w radzie Instytutu Obywatelskiego (think tanku PO). W wyborach samorządowych w 2018 bez powodzenia kandydował do sejmiku świętokrzyskiego.
W wyborach w 2019 uzyskał mandat posła na Sejm IX kadencji, kandydując z ramienia Koalicji Obywatelskiej w okręgu podwarszawskim i otrzymując 12 248 głosów. W maju 2021 decyzją zarządu PO został usunięty z partii, której władze zarzuciły mu m.in. szkodzenie PO i podważanie decyzji władz. Kilka dni później znalazł się także poza klubem parlamentarnym KO, zostając posłem niezrzeszonym. W październiku tego samego roku (kilka dni po rezygnacji z odwołania się od decyzji o wykluczeniu z PO) dołączył do Polski 2050 Szymona Hołowni.

</doc>
<doc id="341568" url="https://pl.wikipedia.org/wiki?curid=341568" title="Piotr Ślusarczyk">
Piotr Ślusarczyk

Piotr Jan Ślusarczyk (ur. 24 sierpnia 1979 w Legnicy) – polski polityk i publicysta, z wykształcenia prawnik, poseł na Sejm V kadencji, były wiceminister w rządzie Jarosława Kaczyńskiego.
Życiorys.
W 2004 ukończył studia prawnicze na Wydziale Prawa, Administracji i Ekonomii Uniwersytetu Wrocławskiego. Publikował artykuły w m.in. „Naszym Dzienniku”, „Racji Polskiej”, „Myśli Polskiej” i „Wszechpolaku”.
Był wiceprezesem Młodzieży Wszechpolskiej (2000–2002), następnie do 2004 prezesem tej organizacji. Należał do Stronnictwa Narodowego. Jako jego członek bez powodzenia kandydował do Sejmu wyborach parlamentarnych w 2001 z listy Ligi Polskich Rodzin w okręgu wrocławskim (dostał 1163 głosy), do której potem wstąpił.
W latach 2002–2005 zasiadał w sejmiku dolnośląskim. W wyborach parlamentarnych w 2005 z listy LPR uzyskał mandat poselski w okręgu legnickim (otrzymał 7863 głosy). Od 2005 do 2006 pełnił funkcję wiceprzewodniczącego Komisji Odpowiedzialności Konstytucyjnej. Zasiadał także w Komisji Sprawiedliwości i Praw Człowieka. Od października 2006 do stycznia 2007 był sekretarzem stanu w Ministerstwie Budownictwa (nadzorował departament budżetu, legislacyjno-prawny oraz obronności i ochrony informacji niejawnych). Następnie do sierpnia 2007 zajmował stanowisko sekretarza stanu w KPRM. W przedterminowych wyborach parlamentarnych w 2007 nie został ponownie wybrany do Sejmu (otrzymał 1327 głosów).
Od 2008 do 2009 pracował jako dyrektor biura zarządu w Telewizji Polskiej. W 2009, pozostając członkiem LPR, bez powodzenia kandydował z listy KW Libertas w wyborach do Parlamentu Europejskiego w okręgu wyborczym Katowice (uzyskał 2305 głosów).

</doc>
<doc id="341569" url="https://pl.wikipedia.org/wiki?curid=341569" title="Robert Kołakowski">
Robert Kołakowski

Robert Jerzy Kołakowski (ur. 15 marca 1963 w Ciechanowie) – polski polityk, historyk i muzealnik, poseł na Sejm V, VI, VII i VIII kadencji.
Życiorys.
Ukończył studia na Wydziale Historii Wyższej Szkoły Humanistycznej w Pułtusku. Był przewodnikiem w Muzeum Romantyzmu w Opinogórze, redagował ciechanowskie czasopisma, następnie kierował ciechanowską delegaturą urzędu marszałkowskiego. Został wiceprezesem oddziału północno-mazowieckiego PTL.
Z listy Prawa i Sprawiedliwości w wyborach parlamentarnych w 2001 bez powodzenia kandydował do Sejmu, a w wyborach w 2005 został wybrany na posła V kadencji w okręgu płockim. W wyborach parlamentarnych w 2007 po raz drugi uzyskał mandat poselski, otrzymując 9213 głosów. W wyborach do Sejmu w 2011 z powodzeniem ubiegał się o reelekcję, dostał 9314 głosów. W 2015 został ponownie wybrany do Sejmu, otrzymując 10 960 głosów. W wyborach w 2019 nie uzyskał poselskiej reelekcji. W 2019 został wicedyrektorem Muzeum Szlachty Mazowieckiej w Ciechanowie, przez rok pełnił obowiązki dyrektora, a w 2022 w wyniku konkursu objął stanowisko dyrektora tej placówki.

</doc>
<doc id="341570" url="https://pl.wikipedia.org/wiki?curid=341570" title="Kąt drogi nad dnem">
Kąt drogi nad dnem

Kąt drogi nad dnem - kąt zawarty pomiędzy linią południka geograficznego a linią rzeczywistego kierunku ruchu statku wynikłego skutkiem oddziaływania wiatru (dryf) i prądów (znos). Inaczej: kierunek ruchu statku względem dna morskiego.
gdzie:

</doc>
<doc id="341571" url="https://pl.wikipedia.org/wiki?curid=341571" title="Robert Strąk">
Robert Strąk

Robert Strąk (ur. 9 czerwca 1967 w Wałczu) – polski polityk, prawnik i urzędnik, poseł na Sejm IV i V kadencji.
Życiorys.
W 1996 ukończył zaoczne studia prawnicze na Uniwersytecie Gdańskim, a w 1997 podyplomowe studia z zakresu szacownia nieruchomości na Akademii Rolniczo-Technicznej w Olsztynie.
Od 1994 do 1997 pracował jako inspektor w Urzędzie Rejonowym, następnie był kierownikiem wydziału w PKO Bank Polski. Od 1998 do 1999 pełnił funkcję dyrektora biura poselskiego Romana Giedrojcia. W latach 1999–2001 był inspektorem Państwowej Inspekcji Pracy.
W wyborach parlamentarnych w 1991 bez powodzenia ubiegał się o mandat poselski z ramienia Stronnictwa Narodowego. Od 1992 był prezesem okręgu pomorskiego SN. Pozostając członkiem tego ugrupowania, w wyborach parlamentarnych w 2001, otrzymawszy 5775 głosów, uzyskał mandat poselski z listy Ligi Polskich Rodzin w okręgu gdyńsko-słupskim. Następnie wstąpił do tej partii, był jej szefem na Pomorzu. W wyborach samorządowych w 2002 ubiegał się o urząd prezydenta Słupska, uzyskując 23,57% głosów i przechodząc do II tury, w której przegrał z Maciejem Kobylińskim, otrzymując 46,14% głosów. W 2004 bezskutecznie kandydował do Parlamentu Europejskiego (otrzymał 34 425 głosów).
Po raz drugi uzyskał mandat poselski w 2005 liczbą 13 859 głosów. W kwietniu 2006 opuścił LPR, stając się posłem niezrzeszonym, jednak po kilkunastu dniach powrócił do ugrupowania. Bez powodzenia kandydował w wyborach parlamentarnych w 2007 (otrzymał 2046 głosów). W 2008 współtworzył partię Naprzód Polsko, która w 2010 została wykreślona z ewidencji partii politycznych. W 2014 współtworzył partię Tak dla Polski (w 2017 przerejestrowaną na Ligę Narodową, w której zarządzie zasiadał; została ona wyrejestrowana w 2023). W 2015 był członkiem komitetu referendalnego Pawła Kukiza w Słupsku. W październiku 2016 został pełnomocnikiem stowarzyszenia Endecja (związanego z ruchem Kukiz’15) na województwo pomorskie, był nim do 2018.
Od 2007 żonaty z Beatą.

</doc>
<doc id="341572" url="https://pl.wikipedia.org/wiki?curid=341572" title="Obwód biełgorodzki">
Obwód biełgorodzki

Obwód biełgorodzki ("ros. Белгородская область") – jednostka administracyjna Federacji Rosyjskiej w Centralnym Okręgu Federalnym. 
Obwód położony jest w zachodniej części Federacji Rosyjskiej, od 500 do 700 km na południe od Moskwy, przy granicy z Ukrainą. Stolicą obwodu jest miasto Biełgorod, nad rzeką Doniec. Obwód powstał 6 stycznia 1954 roku, od tamtej pory jego granice nie uległy zmianie. Zajmuje 67 miejsce wśród obwodów Federacji Rosyjskiej pod względem wielkości terytorium i 30 po względem liczby mieszkańców. Na czele obwodu biełgorodzkiego od 1993 do 2020 roku stał Jiewgienij Stiepanowicz Sawczenko (ros. Евгений Степанович Савченко).
Geografia.
Powierzchnia obwodu wynosi 27,1 tys. km², długość na linii północ-południe około 190 km, długość na linii wschód-zachód około 270 km. Łączna długość granic wynosi 1150 km, z czego 540 km stanowi granica z Ukrainą. 
Obwód jest podzielony na 19 rejonów administracyjnych. Znajduje się w nim 11 miast, 18 większych miejscowości o charakterze miejskim i 1574 miejscowości o charakterze wiejskim. 
Największe miasta:
Obwód biełgorodzki to teren równinny, bez pasma górskiego. Najwyższy punkt znajduje się w rejonie prochorowskim i mierzy 277 m n.p.m.. 
Największe rzeki przepływające przez teren obwodu to Don i Dniepr. 
Klimat.
W obwodzie występuje klimat umiarkowany, kontynentalny, z ciepłym latem i chłodną zimą. W zachodniej części zimy są łagodniejsze. Najzimniejszym miesiącem jest styczeń. Najniższa zanotowana temperatura wynosiła -37°С (w 1987 roku), najwyższa 39°С (w 2010 roku). 
Przez około 160 dni w roku temperatura jest dodatnia. Średnia obfitość opadów wynosi od 420 mm do 590 mm rocznie, z czego od 80% do 85% stanowią opady deszczu, a pozostałe śniegu. 
Ludność.
W obwodzie biełgorodzkim mieszka 1 541 259 ludzi, co stanowi 1,1% obywateli Federacji Rosyjskiej. 
1 041 310 żyje w miastach, 499 949 na terenach wiejskich. 
Średnia gęstość zaludnienia wynosi 56,6 osób na km². 
Średni wiek mieszkańca to 40 lat. 
94,37% mieszkańców stanowią Rosjanie, 2,82% Ukraińcy, 2,81% przedstawiciele innych narodowości. 
Gospodarka.
Z uwagi na sprzyjające warunki klimatyczne i urodzajną ziemię w obwodzie rozwija się rolnictwo. Grunty orne zajmują 2713,4 tys. hektarów, z czego 70% to czarnoziemy. Obwód biełgorodzki zajmuje pierwsze miejsce wśród obwodów Federacji Rosyjskiej pod względem produkcji rolnej na jednego mieszkańca. W 2016 roku gospodarstwa rolne wyprodukowały 1634 tys. ton mięsa i 542,4 tys. ton produktów mlecznych, co stanowiło 4% całkowitej produkcji w kraju. 
Strefa czasowa.
Obwód należy do moskiewskiej strefy czasowej (MSK). UTC +4:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Historia.
Pierwsze ślady osadnictwa pochodzą z paleolitu. Około VIII wieku naszej ery ludność zaczęła zakładać większe osady. Od 965 roku teren należał do Rusi Kijowskiej, rządzonej przez dynastię Rurykowiczów. 
Obszaru dzisiejszego obwodu biełgorodzkiego sięgały w późnym średniowieczu wpływy Litwy. Istniała tu Jahołdajewszczyzna, będąca lennem litewskim. Na początku XVI w. obszar włączony został do Moskwy, a od 1547 znajdował się pod panowaniem Rosji. 
Pierwotnie znalazł się w obrębie Wielkiego Księstwa Moskiewskiego. W średniowieczu powstały kluczowe dla regionu miasta Biełgorod i Stary Oskoł. 
W XVII wieku w obwodzie wybudowano linię biełgorodzki. Miała na celu uchronić Cesarstwo Rosyjskie przed najazdami Tatarów. Kluczowe znaczenie obronne miała twierdza biełgoradzka. 
W 1727 roku, za panowania carycy Katarzyny I, utworzono gubernię biełgorodzką, która obejmowała ponad 35 miast. Na jej terenie żyło 717 tys. ludzi. Gubernia istniała przez 52 lata. 
W XVII-XVIII w. południowe ziemie obwodu współtworzyły Ukrainę Słobodzką.
W XIX wieku w obwodzie zbudowano linię kolejową łączącą Kursk i Charków. Przebiegała przez Stary Oskoł, co przyczyniło się do rozwoju regionu.
Po traktacie brzeskim część ziem obwodu znalazło się w obrębie Państwa Ukraińskiego.
Podczas II wojny światowej, 12 lipca 1943 roku, na terenie dzisiejszego obwodu biełgorodzkiego miała miejsce bitwa pancerna pod Prochorowką. 
6 stycznia 1954 roku utworzono obwód biełgorodzki. 26 stycznia 1954 roku zatwierdzono jego utworzenie dekretem Prezydium Rady Najwyższej ZSRR. 
Tablice rejestracyjne.
Tablice pojazdów zarejestrowanych w obwodzie biełgorodzkim mają oznaczenie 31 w prawym górnym rogu nad flagą Rosji i literami RUS.
Lokalne święta.
Lokalne święta w obwodzie biełgorodzkim: 

</doc>
<doc id="341573" url="https://pl.wikipedia.org/wiki?curid=341573" title="Chorągiew Krakowska ZHP">
Chorągiew Krakowska ZHP

Chorągiew Krakowska ZHP im. Tadeusza Kościuszki – jednostka terenowa Związku Harcerstwa Polskiego.
Działa na terenie województwa małopolskiego. Siedzibą władz chorągwi jest Kraków.
Bohaterem chorągwi jest generał Tadeusz Kościuszko.
Hufce.
Chorągiew składa się z 22 hufców:
Historia.
Początki działalności harcerskiej w Małopolsce.
We wrześniu 1910 uczniowie I Gimnazjum św. Anny w Krakowie założyli zastęp „Kruków” (zastępowy – Władysław Smolarski). Również w 1910 w Tarnowie Jerzy Bonkowicz-Sittauer zorganizował w tamtejszej szkole realnej Drużynę Skautową im. Zawiszy Czarnego, w 1911 powstały dwie kolejne drużyny. Wiosną 1911 powstał zastęp skautów przy II Gimnazjum w Nowym Sączu. We wrześniu 1911 Zygmunt Wyrobek w oparciu o krakowski zastęp „Kruków” zawiązał Drużynę Skautów im. Kościuszki, zaś Zofia Langierówna utworzyła pierwszy w Krakowie zastęp żeński, a następnie w grudniu – I Drużynę Skautek im. Emilii Plater (wg innych źródeł w grudniu 1911 w oparciu o zastęp Langierówny I Drużynę Skautek im. Klaudii z Działyńskich Potockiej założyła Roma Wodziczko-Dediowa). 11 listopada 1911 zastępy z I i II Gimnazjum w Nowym Sączu połączyły się w drużynę skautową.
Jednym z pierwszych ośrodków działalności skautowej było też Zakopane, gdzie drużyny organizowali Andrzej Małkowski i Olga Drahonowska. Z miastem tym wiążą się też początki ruchu zuchowego.
W Tarnowie zastępowym i drużynowym III Drużyny Harcerzy im. Michała Wołodyjowskiego, a następnie komendantem hufca był Jerzy Braun, autor pieśni "Płonie ognisko i szumią knieje".
29 marca 1912 powstała w Krakowie Komenda Drużyn Miejscowych harcerstwa męskiego z komendantem Zygmuntem Wyrobkiem, z kolei jesienią zawiązano Komitet Skautowy Pań, który w 1917 przekształcił się w Komendę Drużyn Miejscowych Żeńskich z komendantką Jadwigą Uhm-Kordecką. W 1919–1920 utworzono Chorągiew Krakowską męską, a następnie żeńską, teren ich działania ulegał kilkakrotnie nieznacznym zmianom.
Harcerstwo krakowskie uczestniczyło w walkach o odzyskanie przez Polskę niepodległości i w powstaniach śląskich.
II Rzeczpospolita.
W 1918 powstała jedna z najstarszych jednostek harcerskich w Krakowie – 13 Krakowska Drużyna Harcerska „Czarna Trzynastka”, założona przez Józefa Grzesiaka „Czarnego”, późniejszy Szczep „Czarnej Trzynastki Krakowskiej” im. Zawiszy Czarnego. Z tej jednostki, w 1931 roku wyłoniła się 19 Krakowska Drużyna Harcerzy im. Żwirki i Wigury (znana jako „Krakowska Dziewiętnastka Lotnicza”), która później wyspecjalizowała się w lotnictwie i aeronautyce.
W okresie międzywojennym harcerki i harcerze krakowscy zainicjowali wiele działań programowych, które inspirowały cały ruch harcerski, w szczególności w zakresie obozownictwa i metodyki oraz w ruchu starszoharcerskim. W Sromowcach Wyżnych w Pieninach Olga Małkowska prowadziła Szkołę Pracy Instruktorskiej i Pracy Harcerskiej – „Cisowy Dworek”.
Jesienią 1921 krakowski i tarnowski instruktor harcerski Adam Ciołkosz nawołując do odnowy harcerstwa, zapoczątkował w Krakowie Wolne Harcerstwo i redagował pisma „Płomienie” oraz „Listy do Starszych Harcerzy”.
W Krakowie odbył się VI Walny Zjazd ZHP w 1926 i XI Walny Zjazd w 1931.
Szare Szeregi – ZHP w czasie II wojny światowej.
Podczas II wojny światowej liczne drużyny z regionu krakowskiego działały w konspiracji, m.in. w Pogotowiu Harcerek oraz w Szarych Szeregach.
Chorągiew Krakowska Szarych Szeregów nosiła kryptonim: Ul „Smok”, a od 21 października 1944 – „Dzwon”. Była jedną z najliczniejszych, o najbardziej rozbudowanej strukturze terenowej – funkcjonowały środowiska szaroszeregowe w: Bochni, Brzesku, Chrzanowie, Dąbrowie Tarnowskiej, Dębicy, Gorlicach, Jarosławiu, Jaśle i okolicy (Błażowa, Czudec, Hyżne, Tyczyn), Krakowie, Krośnie, Krynicy, Krzeszowicach, Łańcucie, Mielcu, Mościcach (obecnie dzielnica Tarnowa), Myślenicach, Niebylcu i okolicy (Domaradz, Gwoźnica Górna, Lutcza, Połomia, Strzyżów), Nisku, Nowym Sączu, Olkuszu, Pilźnie, Przemyślu-Zasaniu, Przeworsku, Ropczycach, Rzeszowie, Sanoku, Sędziszowie, Stalowej Woli, Tarnobrzegu, Tarnowie, Zakopanem i Żabnie.
W Krakowie istniała bardzo silna organizacja Zawiszy (z komendantem Kazimierzem Lisińskim). Krakowskie Grupy Szturmowe składały się z kompanii „Bartek” (plutony „Danuta”, „Ewa” i „Felicja”) oraz organizującej się kompanii „Maciek” (plutony „Alicja” – tzw. podgórski, upamiętniony pomnikiem, „Barbara” i „Cecylia”), w Mościcach funkcjonował dywersyjny pluton Grup Szturmowych „Dzika”. Hufiec Nowy Sącz organizował przerzuty na Węgry.
W Krakowie i Mościcach prowadzono podziemną działalność wydawniczą, w Mościcach działała tajna szkoła podchorążych.
Harcerze hufca nowosądeckiego, noszącego nazwę 1 Podhalańskiej Drużyny im. Zawiszy Czarnego, w latach 1941–1942 pomagali ludności żydowskiej w dwóch gettach w Nowym Sączu. W 1944 hufiec ten został rozbity, a jego kadra rozstrzelana.
Krakowskie Szare Szeregi poniosły olbrzymie straty osobowe: Gestapo zamordowało trzech komendantów chorągwi, a w szczególnie tragicznym roku 1943 hitlerowcy przeprowadzili w mieście wiele aresztowań, zginęli liczni instruktorzy i harcerze.
Działalność po II wojnie światowej.
Po wojnie harcerze krakowscy czynnie uczestniczyli w odbudowie kraju ze zniszczeń. W marcu 1945 powstała Składnica Harcerska w Krakowie, która podjęła m.in. działalność wydawniczą.
4 grudnia 1956 reaktywowano Związek Harcerstwa Polskiego na terenie Krakowa. Następnego dnia odbyło się posiedzenie reaktywowanej komendy chorągwi ZHP, jednocześnie oficjalnie poinformowano Ministerstwo Oświaty o reaktywowaniu ZHP. Reaktywowanie ZHP zostało potwierdzone w rejestrze stowarzyszeń, zgodnie z którym ZHP nadal figurował jako stowarzyszenie istniejące, choć o zawieszonej działalności.
W 1957 z połączenia dwóch krakowskich drużyn harcerskich – 14 Krakowskiej Drużyny Harcerzy „Brązowa Czternastka” im. ks. bp. dr. Władysława Bandurskiego (zał. w 1932) i 18 Krakowskiej Drużyny Harcerzy, z inicjatywy Ryszarda Wcisły, powstał Biały Szczep – w późniejszych latach czołowe środowisko starszoharcerskie, działające wbrew naciskom politycznym i zaangażowane w Ruch Odnowy ZHP na początku lat 80. XX w. W Szczepie stosowano nieprzerwanie tradycyjną metodykę – przedwojenny system stopni, sprawności i znaki służb, oraz tradycyjne Przyrzeczenie Harcerskie, instruktorzy szczepu uczestniczyli również w ruchu starszoharcerskim i w odtwarzaniu specjalności łącznościowej.
Rok harcerski 1966/1967 rada chorągwi ogłosiła rokiem sztandarowym. Podczas zlotu chorągwi 7-8 października 1967 na Rynku Głównym nastąpiło uroczyste nadanie chorągwi imienia Tadeusza Kościuszki i sztandaru. Ok. 80% drużyn chorągwi uzyskało tytuł „Drużyn Kościuszkowskich”. W następnych latach zdobywano kolejne edycje chorągwianej odznaki „Kościuszkowcy”.
W latach 1961–1964 działała Krakowska Szkoła Instruktorów, a od 1975 – Chorągwiana Szkoła Instruktorów, prowadzono akcje kształceniowe w Orawce (1963–1966) i Jasieńczyku (w latach 70.).
W okresie PRL podejmowano też działania o charakterze propagandowym w duchu wychowania socjalistycznego, m.in. w 1969 na Rynku Głównym w Krakowie zainaugurowano akcję „Iskra-70” upamiętniającego rocznicę urodzin Włodzimierza Lenina, a chorągiew była współorganizatorem Harcerskiego Rajdu Szlakiem Lenina w 1970 i manifestacji młodzieży w Poroninie.
W 1975, w związku z reformą podziału administracyjnego kraju, zmniejszono obszar działania chorągwi. Z części jednostek Chorągwi Krakowskiej i Rzeszowskiej powstały nowe chorągwie: Nowosądecka i Tarnowska. Chorągiew Nowosądecka w 1984 liczyła 43,2 tys. członków w 25 hufcach. W 1978 chorągiew ta przyjęła imię Janka Krasickiego. Chorągiew Tarnowska skupiała w 1984 45,1 tys. członków w 33 hufcach, z największym liczebnie hufcem Tarnów (7 tys. członków). W 1977 otrzymała sztandar i imię gen. Józefa Bema.
W 1980 zainaugurowano akcję „Kraków-730” (kryptonim związany z 730-leciem lokacji miasta przypadającym w 1987). Uczestnicy obozów i rajdów harcerskich przebywający w okolicy Krakowa pracowali przez 1 dzień na rzecz odnowy miasta, w zamian miejscowi harcerze pomagali w poznaniu dawnej stolicy. Również w 1980 w Czorsztynie odbyły się I Ogólnopolskie Manewry Harcerskiej Straży Granicznej.
Grupa krakowskich instruktorów harcerskich podpisała list, który dał początek ruchowi Porozumienia Kręgów Instruktorów Harcerskich im. Andrzeja Małkowskiego (KIHAM).
Na dużą skalę zorganizowano obchody 70. rocznicy powstania harcerstwa. W 1980 w Muzeum Okręgowym w Tarnowie, przy udziale komendy Chorągwi Tarnowskiej i Archiwum w Tarnowie zaprezentowano wystawę „Harcerstwo w dziejach Tarnowa 1910–1980”. Organizatorzy sprowadzili eksponaty z niemal wszystkich regionów kraju i zgromadzili bogaty materiał faktograficzny, którego jedynie część mogła zostać wystawiona. Ekspozycja zapoczątkowała wiele kolejnych, związanych z jubileuszem 70-lecia ruchu harcerskiego i stała się inspiracją do wielu działań w zakresie muzealnictwa harcerskiego.
W dniach 18–20 września 1981 odbył się w Krakowie na krakowskich Błoniach Jubileuszowy Zlot 70-lecia Harcerstwa Polskiego – zlot ZHP z okazji 70. rocznicy powstania harcerstwa, zorganizowany głównie siłami krakowskich instruktorów KIHAM.
Od 1982 Chorągiew Krakowska ZHP wydawała miesięcznik „Harcerz Rzeczypospolitej” (obecnie internetowe pismo ruchu harcerskiego), prowadziła też bogatą działalność wydawniczą.
W 1984 odbył się pierwszy wzlot harcerskiego balonu SP-BZP „Harcerz” z Błoni Krakowskich.
W chorągwi działało kilka zespołów artystycznych, m.in. reprezentacyjny zespół chorągwi przy Pałacu Młodzieży w Krakowie „Małe Słowianki”. Przez wiele lat w Krakowie miał swoją siedzibę Wydział Nieprzetartego Szlaku Głównej Kwatery ZHP, a w Rabce organizowano kursy instruktorskie NS.
W 2010, w 100. rocznicę powstania harcerstwa, zorganizowano w Krakowie Jubileuszowy Zlot Stulecia Harcerstwa „Kraków 2010”.
Chorągiew Krakowska współcześnie.
"do uzupełnienia"
Chorągiew tworzą 22 hufce (lipiec 2015). Stan organizacyjny na dzień 1 stycznia 2009 roku wynosił 5825 osób. Komendantem Chorągwi od 2014 jest hm. Mariusz Siudek.
Chorągiew posiada ośrodek szkoleniowo-wypoczynkowy w Piaskach-Drużkowie, w którym od lat 80. odbywają się kursy instruktorskie, szkolenia i biwaki harcerskie.
Komendanci Chorągwi.
1919–1939.
Komendantki Krakowskiej Chorągwi Harcerek z lat 1919-1939.
Komendantka Pogotowia Harcerek 1938-39 phm. Alina Kotówna.
Komendanci Krakowskiej Chorągwi Harcerzy z lat 1918-1939.
Komendant Pogotowia Harcerzy – phm. Jan Ryblewski
1945–1949.
Komendanci Chorągwi Harcerstwa (połączonej).
Stanisław Koperski był Komendantem Wojewódzkim ZHP do sierpnia 1950

</doc>
<doc id="341574" url="https://pl.wikipedia.org/wiki?curid=341574" title="Uwodornianie">
Uwodornianie

Uwodornianie, uwodornienie, hydrogenizacja, hydrogenacja, wodorowanie, hydrogenoliza – reakcja redukcji polegająca na przyłączaniu wodoru do danego związku chemicznego.
W chemii organicznej uwodornienie zachodzi zazwyczaj z częściowym rozerwaniem wiązania wielokrotnego węgiel-węgiel lub węgiel-heteroatom. Reakcja uwodarniania wymaga często stosowania wysokich ciśnień i stosowania katalizatorów, takich nikiel Raneya, żelazo, pallad, chrom, miedź oraz ich mieszane tlenki.
Uwodornienie wykorzystuje się na masową skalę do produkcji margaryny, gdzie nienasycone tłuszcze roślinne będące cieczami w temperaturze pokojowej przeprowadza się w tłuszcze nasycone nie posiadające podwójnych wiązań C-C w swoich łańcuchach węglowodorowych; powstają przy tym znacznie większe (powyżej 5%), niż w tłuszczach zwierzęcych, m.in. w maśle, (w których stanowią 3-5%) ilości tłuszczów trans. 

</doc>
<doc id="341575" url="https://pl.wikipedia.org/wiki?curid=341575" title="Hydrogenizacja">
Hydrogenizacja



</doc>
<doc id="341578" url="https://pl.wikipedia.org/wiki?curid=341578" title="Uwodnianie">
Uwodnianie



</doc>
<doc id="341579" url="https://pl.wikipedia.org/wiki?curid=341579" title="Obwód briański">
Obwód briański

Obwód briański () – jednostka administracyjna Federacji Rosyjskiej w Centralnym Okręgu Federalnym.
Geografia.
Obwód briański leży w zachodniej części Niziny Wschodnioeuropejskiej, zajmując centralną część basenu Desny oraz lesisty wododział pomiędzy Desną a Oką.
Współrzędne geograficzne skrajnych punktów obwodu: północny – 54°N, południowy – 52°10′N, zachodni – 31°10′E, wschodni – 35°20′E.
Na północy obwód graniczy z obwodem smoleńskim, na zachodzie – z białoruskimi obwodami homelskim i mohylewskim, na wschodzie z obwodami kałuskim i orłowskim, na południu z obwodem kurskim oraz ukraińskimi obwodami czernihowskim i sumskim.
Warunki przyrodnicze.
Klimat umiarkowany ciepły kontynentalny. Średnia temperatura stycznia waha się w granicach od –7 °C do –9 °C, średnia temperatura lipca wynosi od 18 °C do 20 °C.
Znaczną część obwodu (około 1/4 powierzchni ogólnej) zajmują lasy. Są one zróżnicowane ze względu na skład. Występują lasy iglaste, mieszane, obecny jest lasostep.
Do występujących na terenie obwodu bogactw naturalnych należą złoża piasku, gliny, kredy, marglu oraz inne materiały budowlane, a także fosforyty.
Historia.
Istniejące od XII do XIV wieku księstwo briańskie było jednym z księstw udzielnych Rusi Kijowskiej. W 1356 zostało włączone przez Olgierda do Wielkiego Księstwa Litewskiego. W 1430 roku księstwo briańskie upadło. W czasie wojny litewsko-moskiewskiej w 1500 roku ziemie te podbił Iwan III Srogi i włączył do państwa moskiewskiego, co zostało potwierdzone w 1503 roku. Zachodnią część regionu z miastem Starodub Rzeczpospolita uzyskała w 1618 na mocy rozejmu w Dywilinie. Administracyjnie obszar przynależał do powiatu starodubowskiego w województwie smoleńskim Litwy. W granicach Rosji od 1686 po pokoju Grzymułtowskiego.
Obwód briański powstał na mocy dekretu Rady Najwyższej ZSRR z dnia 5 lipca 1944 roku. W latach 1937–1944 terytorium to wchodziło w skład obwodu orłowskiego, zaś w latach 1929–1937 – w skład Obwodu Zachodniego RFSRR. Do 1929 roku istniała gubernia brańska w składzie RFSRR.
Podział administracyjny.
W składzie obwodu znajduje się 6 miast wydzielonych (okręgów miejskich) oraz 27 rejonów.
Okręgi miejskie
Rejony:
Demografia.
W obwodzie mieszka 1 182 682 ludzi, 833 197 żyje w miastach, 349 485 na terenach wiejskich.
Skład etniczny.
Obwód praktycznie jednolity narodowościowo. Mieszkańcy narodowości innej niż rosyjska stanowią niewielki odsetek.
Gospodarka.
W obwodzie rozwinął się przemysł maszynowy, środków transportu, materiałów budowlanych, drzewny oraz szklarski. Ponadto uprawia się zboże, konopie, len, tytoń, ziemniaki, buraki cukrowe oraz hoduje się bydło i trzodę chlewną.
Transport.
Briańsk jest ważnym węzłem kolejowym. Węzłami o mniejszym znaczeniu są Uniecza i Nawla. Przez Nawlę/Brańsk podąża większość pociągów dalekobieżnych kursujących na trasie Moskwa-Kijów. Dobrze rozwinięte są połączenia komunikacyjne między miastami. Przez obwód przebiegają trasy o znaczeniu federalnym – droga magistralna M3 oraz droga A240, dawniej oznaczana jako droga magistralna M13.
Tablice pojazdów zarejestrowanych w obwodzie briańskim mają oznaczenie 32 w prawym górnym rogu nad flagą Rosji i literami RUS.

</doc>
<doc id="341581" url="https://pl.wikipedia.org/wiki?curid=341581" title="Bożewo (powiat sierpecki)">
Bożewo (powiat sierpecki)

Bożewo (dawniej Borzewo) – wieś w Polsce położona w województwie mazowieckim, w powiecie sierpeckim, w gminie Mochowo. 
W Królestwie Kongresowym wieś była siedzibą gminy Bożewo. W latach 1975-1998 miejscowość należała administracyjnie do województwa płockiego. 1 stycznia 2003 będące dotychczasową częścią wsi Bożewo-Kolonia zostało zlikwidowane jako osobna miejscowość.
Kościół parafialny.
Głównym zabytkiem Bożewa jest późnogotycki kościół pw. św. Andrzeja. Został zbudowany z czerwonej cegły, w 1453 roku. Fundatorem budowli był ówczesny właściciel wsi, starosta płoński Andrzej Borzewski herbu Lubicz. Kościół znajduje się na Pętli Północnej szlaku krajoznawczego Perły Mazowsza. 

</doc>
<doc id="341583" url="https://pl.wikipedia.org/wiki?curid=341583" title="Metafizyka (Arystoteles)">
Metafizyka (Arystoteles)

Metafizyka (gr. "Τὰ μετὰ τὰ φυσικά") – najważniejsze filozoficzne dzieło Arystotelesa, księga zbierająca jego pisma z zakresu "filozofii pierwszej" w pierwszym wydaniu dzieł Stagiryty dokonanym przez Andronikosa z Rodos. Jest źródłem rekonstrukcji najważniejszych pojęć arystotelizmu.
W Corpus Aristotelicum obejmuje strony od 980a do 1094a.
Nazwa.
Nazwa "metafizyka" prawdopodobnie nie pochodzi od samego Arystotelesa, lecz od filozofa perypatetyckiego Andronikosa z Rodos, który wydał i uporządkował pisma mistrza. 14 pism, dotyczących ogólnych zasad, umieścił po pismach fizycznych (gr.) "metà tà physiká". Za tym, że porządek przyjęty przez Andronikosa był czysto zewnętrzny, poza filozoficzny, opowiedzieli się następujący uczeni: Eduard Zeller, Paul Hämmerlin, William David Ross, Werner Jaeger. Arystoteles używał określeń „filozofia pierwsza”, w odróżnieniu od fizyki, czyli „filozofii drugiej”, lub „teologia”, z racji tego, że przedmiotowi metafizyki przypisywał cechy boskie. . Pierwsza wzmianka o tytule "metà tà physiká" wystąpiła u Mikołaja z Damaszku (64 r. przed. Chr.), widnieje też w katalogach Anonima z Menage oraz Ptolemeusza. Według teorii M.H. Reinera, tytuł "Metafizyka" był inspirowany przez samego Arystotelesa i był już używany przez pierwszą generację uczniów Liceum. Mógł go stworzyć jego uczeń Eudemos z Rodos. Według Moraux dzieła metafizyczne w pierwotnym układzie występowały po pismach matematycznych, a nie fizycznych i nazwa miałaby znaczenie filozoficzne. Według interpretacji odwołującej się do perspektywy platońskiej, przedrostek "metà" odnosi się do hierarchii bytów: wskazuje na to, co ponad przyrodą (gr.) "υπερ φύσιν - hyper fysin" lub "επεκεινα των φυσικων - epekeina ton fysikon". Interpretacja ta przypisywana Herenniuszowi, była powszechna w średniowieczu. Dla Tomasza z Akwinu metafizyka dotyczy rzeczy "poza-fizycznych" (łac.) "transphysica" i ma ten sam przedmiot co teologia, tzn. traktuje o rzeczach boskich, różni się tylko sposobem poznania.
Od tytułu dzieła pochodzi nazwa dziedziny wiedzy – metafizyka.
Przegląd treści.
Metafizyka składa się z XIV ksiąg:
Księga (I).
Rozpoczyna od analizy procesu poznania rozumowego: od wrażeń zmysłowych, poznania faktów szczegółowych które wywołują formy w pamięci, wyobraźni, doświadczenia – do form poznania faktów ogólnych i przyczyn, zasad. Poznanie przyczyn Arystoteles uznaje za cechę mądrości. Definiuje metafizykę jako wiedzę teoretyczną o zasadach najbardziej ogólnych. Po definicji metafizyki daje w tej księdze przegląd poglądów filozoficznych od pierwszych filozofów do Platona.
Księga (II).
Księga jest prawdopodobnie fragmentem dołączonym przez Andronikosa z Rodos z rękopisów Arystotelesa. Fragment ten jest ogólnym wstępem do filozofii. Mówi, że badając strukturę rzeczywistości dochodzimy ostatecznie do punktu wyjścia, , w poznaniu metafizycznym nie można więc cofać się w nieskończoność. Końcowe partie księgi poświęcone są omówieniu metod argumentacji w wypowiedziach naukowych.
Księga (III).
Księga jest przeglądem czternastu aporii stanowiących główne problemy filozoficzne. Pięć pierwszych dotyczy jedności wiedzy i różnorodności bytu, aporie 6 i 7 dotyczą rodzajów jako zasady wyjaśniania, aporie 8, 9, 10 i 11 formy, zasad i jedności, aporie 12 i 13 idei, potencji i ogólności, aporia 14 tego, czy przedmioty matematyczne są substancjami. Księga nie stanowi systematycznego wykładu, jest raczej przeznaczonym do własnego użytku tekstem formułującym program badań filozoficznych. Zaczyna się stwierdzeniem, że dla nauki konieczne są rozeznanie jej problemów (aporii) i próby ich rozwiązania. Głównym problemem poruszanym przez Arystotelesa w tej księdze jest to, czy obok wiedzy o substancji istnieje wiedza o atrybutach substancji – odpowiedzi na to pytanie udziela księga .
Księga (IV).
Głównym tematem księgi jest pojęcie substancji. Nawiązuje ona do pierwszych pięciu aporii księgi i podaje ich rozwiązania. Proklamuje istnienie nauki badającej Byt jako byt i jego atrybuty – metafizyki. Przedstawia też tezę, że metafizyka musi uwzględniać najwyższe zasady wiedzy, za które Arystoteles uznaje zasadę sprzeczności i zasadę wyłączonego środka. Argumenty Arystotelesa na rzecz doniosłości tych zasad są pośrednie – Filozof odpiera argumenty ich przeciwników przez wykazanie wielu trudności, jakie wywołuje odrzucenie tych zasad.
Księga (V).
Księga ta stanowi słownik filozoficzny wyjaśniający 30 najważniejszych pojęć metafizyki Arystotelesa. Wykazuje pewną niezależność od pozostałych ksiąg. Wiąże się z uwagami historycznymi ksiąg i stanowiąc jednocześnie przejście do zawartej w księdze głównej części badań metafizycznych. Księga była często zmieniana i korygowana, zawiera więc ustępy z różnych etapów rozwoju myśli Arystotelesa.
Księga (VI).
Księga stanowi zbiór fragmentów, połączonych prawdopodobnie przez Andronikosa. Poświęcona jest dokładnemu rozgraniczeniu przedmiotu badań metafizyki, fizyki i matematyki. Metafizyka bada substancję samoistną i nieruchomą – byt jako taki (), podczas gdy fizyka bada substancję wprawdzie oddzieloną, ale będącą w ruchu, a matematyka substancję wprawdzie nieruchomą, ale nieoddzieloną. Metafizyka jako nauka badająca substancję transcendentną, oddzieloną i nieruchomą – a więc "boską" – jest więc zarazem teologią. Jako nauka badająca byt jako taki jest nauką pierwszą.
Księgi (VII), (VIII) oraz (IX).
Tematyką tych ksiąg jest analiza "istnienia przedmiotów zmysłowych". Chociaż, zgodnie z wizja Arystotelesa przedmioty te należą do "filozofii drugiej", jednak tutaj Filozof rozpatruje je nie jako indywidualne byty, lecz od strony metafizycznej, tzn. dzięki czemu one istnieją, jaka jest przyczyna bytu. Porusza zagadnienie wyższej substancji, która byłaby zasadą istnienia poszczególnych rzeczy, oraz "formy" jako zasady określającej rzecz, a także kwestie potencjalności i aktualności, i działania.
Księga (X).
Księga ta gromadzi wyniki refleksji nad pojęciami jedności i wielości, równości i nierówności oraz podobieństwa i jego braku. Arystoteles wyróżnia w niej cztery rodzaje jedności: ciągłość naturalną, całość, indywiduum i ogół. Jedność nie stanowi substancji.
Księga (XI).
Księga ta stanowi kompilację "Metafizyki" (ksiąg , i i "Fizyki" (ksiąg III i V). Kompilacja ta została zamierzona prawdopodobnie jako zarys przyszłego podręcznika filozofii pierwszej.
Księga (XII).
Księga ta w dużej mierze poświęcona jest "Pierwszemu Poruszycielowi". W części wstępnej jest to wykład na temat substancji, aktu i możności. W drugiej, Arystoteles wykazuje konieczność istnienia niepoddanego ruchowi "Boga-Umysłu" - transcendentnej substancji, będącej czystym aktem bez potencji i bez materialnej zasady. Jest on czystą myślą, zajmującą się "w najwyższym stopniu tym, co boskie" (1074b n9). Sprawia on pierwotny, wieczny i jeden "ruch" [1073 a n. 8) piątego elementu zwanego "eterem", który zawiera gwiazdy stałe i planety, ten zaś porusza kolejne sfery świata, składające się z czterech pozostałych elementów: ziemi i wody, powietrza i ognia.
Księga (XIII) i (XIV).
Księgi te kontynuują tematykę poprzedniej księgi, głównie omawiając krytycznie poglądy innych: pitagorejczyków, platończyków, Speuzypa i Ksenokratesa.

</doc>
<doc id="341590" url="https://pl.wikipedia.org/wiki?curid=341590" title="Park Narodowy Shiretoko">
Park Narodowy Shiretoko

 – park narodowy zajmujący większą część półwyspu Shiretoko, który znajduje się na północno-wschodnim krańcu japońskiej wyspy Hokkaido. Powierzchnia parku wynosi 38 633 ha. Został on założony 1 czerwca 1964 roku.
Duża część półwyspu dostępna jest tylko pieszo lub łodzią, co czyni ten obszar jednym z najbardziej niedostępnych w Japonii. Park jest znany z największej w kraju populacji niedźwiedzi brunatnych, a także z możliwości oglądania spornej wyspy Kunaszyr (jap.: "Kunashiri"), której zwrotu (wraz z pozostałą częścią Terytoriów Północnych) domaga się Japonia, a która od zakończenia II wojny światowej jest okupowana przez Rosję.
W 2005 r. UNESCO umieściło półwysep na liście światowego dziedzictwa i poradziło, aby chronić jego zasoby razem z Wyspami Kurylskimi należącymi do Rosji jako transgraniczny „Park Pokoju Światowego Dziedzictwa”.

</doc>
<doc id="341602" url="https://pl.wikipedia.org/wiki?curid=341602" title="Kurs kompasowy">
Kurs kompasowy

Kurs kompasowy - kurs statku wskazywany przez kompas magnetyczny, (kąt między kierunkiem północnym wskazywanym przez dany kompas a linią symetrii statku) nieuwzględniający całkowitej poprawki korygującej zakłócenia wskazań (deklinacja magnetyczna i dewiacja kompasu). 
gdzie:

</doc>
<doc id="341603" url="https://pl.wikipedia.org/wiki?curid=341603" title="Tanvald">
Tanvald

Tanvald (niem. "Tannwald") – miasto w Czechach, w kraju libereckim. Miasto założone w roku 1618. Pierwotnie rozciągało się pomiędzy rzeczkami Desna i Kamenice. Później jednak doszło do połączenia z kolejnymi gminami i do rejonowej ekspansji miasta. Obecnie Tanwald jest przemysłowym miastem z szeregiem znaczących przedsiębiorstw. Równocześnie jest także centrem wypoczynku.
1 stycznia 2017 gminę zamieszkiwało 6389 osób, a ich średni wiek 43,0 roku. 
Zabytki.
Mieści się tutaj rokokowy kościół śś. Piotra i Pawła z końca XVIII stulecia, później przebudowany w stylu neorenesansowym. Zabytkiem chronionym jest także kapliczka Św. Anny przy potężnej starej lipie nad kolejowym wiaduktem przy szosie do Smrżowki.
Linia kolejowa Tanvald-Kořenov-Harrachov nazywana jest wśród miejscowej ludności „Zębatką” (po czesku "Zubačka"). Jest to jedyna tego rodzaju linia w Czechach, która może się poszczycić dwutorową koleją zębatą, tzw. zębatką Abta. Jej maksymalne wznoszenie wynosi 58 promili i jest najbardziej stromą czeską linią kolejową. Zębatkowy odcinek trasy Tanvald-Kořenov wynosi prawie 7 km, a w 1992 r. Ministerstwo Kultury Republiki Czeskiej nadało mu rangę zabytku kultury. Nie mniej interesujący jest pozostały odcinek trasy długości 5 km z Kořenova do Harrachova, za pomocą mostu o wysokości 26 m przez rzekę Izerę łączy on Góry Izerskie z Karkonoszami i przechodzi w pobliżu granicy z Polską. Łukiem w kształcie podkowy przechodzi malowniczą doliną Izery – „Udoli nadeje” (Dolina nadziei).
Rezerwat przyrody.
Rezerwat przyrody, regionu Góry Izerskie (CHKO Jzerske hory), stał się rezerwatem w 1968 roku na powierzchni 368 km². Obecnie CHKO Jzerske hory należy do bardzo kontrastowego obszaru. Z jednej strony znajdują się rozległe powierzchnie zatrutych golizn i uszkodzonych lasów, z drugiej strony znajdują się tutaj wyjątkowo wartościowe tereny z zachowanymi naturalnymi zbiorowiskami, zwłaszcza rozległy kompleks bukowy na stokach północnych, resztki świerków klimaksowych oraz unikatowy zbiór wrzosowisk z bogatą florą i fauną. Duża część CHKO to kraina niezalesiona z łąkami i pastwiskami oraz z nowymi budowlami tradycyjnej architektury ludowej. Celem ochrony przyrody jest zachowanie najcenniejszych ekosystemów, a jednocześnie włożenie maksymalnego wysiłku w całkowitą rewitalizację uszkodzonego środowiska naturalnego, z wystarczającym miejscem na życie towarzyskie i gospodarcze miejscowości oraz tolerowanej ekologicznie aktywności sportowej i rekreacyjnej.
Sport.
Na terenie gminy znajduje się jeden z najbardziej wybitnych ośrodków sportów zimowych w Górach Izerskich – Tanwaldzki Szpiczak.
Demografia.
"Źródło: Czeski Urząd Statystyczny"

</doc>
<doc id="341604" url="https://pl.wikipedia.org/wiki?curid=341604" title="Teplá">
Teplá

Teplá (niem. "Stadt Tepl") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 11 323 ha, a liczba jego mieszkańców 3 065 osób.
Demografia.
"Źródło: Czeski Urząd Statystyczny"

</doc>
<doc id="341605" url="https://pl.wikipedia.org/wiki?curid=341605" title="Jezioro Długie (Olsztyn)">
Jezioro Długie (Olsztyn)

Jezioro Długie – położone jest w zachodniej części Olsztyna, w dorzeczu Łyny-Pregoły. Ma sztuczne połączenie z Czarnym Jeziorem i Ukiel. Brzegi Jeziora Długiego są jednym z ulubionych miejsc spacerowych mieszkańców Olsztyna. Oba brzegi jeziora są połączone mostem.
Zlewnia.
Zlewnia jeziora obejmuje 114,6 ha. Jej północna część jest zalesiona, a na wschód od północnej zatoki jeziora znajduje się rezerwat Mszar; w części południowej – zabudowania. Nieużytki zajmują niewielką część wschodnich obrzeży.
Ogólnie lasy stanowią 58% całkowitej powierzchni zlewni, tereny zabudowane – 32%, nieużytki zaledwie 10%.
Jezioro Długie nie ma naturalnych dopływów i odpływów powierzchniowych. Jest zbiornikiem hydrologicznie zamkniętym. Zasilane jest ściekami opadowymi z budynków mieszkalnych położonych nad jeziorem oraz spływami ze zlewni.
Dane o jeziorze z 2003 roku.
Jezioro Długie należy do zbiorników bradymiktycznych, a więc o ograniczonej dynamice mas wodnych. Po krótko trwającej cyrkulacji wiosennej zakłada się trwałe letnie uwarstwienie termiczne. Już w połowie kwietnia odnotowano wyraźne zróżnicowanie termiczne w słupie wody. W okresie letnim zauważono wykształcenie się epilimnionu, który sięgał 5 m głębokości, silnie zaznaczoną termoklinę oraz zimny hipolimnion.
Słaba dynamika mas wodnych oraz wysoki stopień zanieczyszczeń jeziora powodują ze warunki tlenowe nie są korzystne. Latem, kiedy występowała silna stratyfikacja termiczna, dobre warunki tlenowe panowały jedynie w wodach epilimnionu. W metalimnionie zaznacza się gwałtowny spadek zawartości tlenu a w hypolimnionie panowały niemal warunki beztlenowe. W porównaniu z wynikami z poprzednich lat obserwuje się niewielką poprawę warunków tlenowych w badanym jeziorze. Jest to wynik prowadzonych zabiegów rekultywacyjnych.

</doc>
<doc id="341607" url="https://pl.wikipedia.org/wiki?curid=341607" title="Teplice nad Metují">
Teplice nad Metují

Teplice nad Metují (niem. "Weckelsdorf") – miasto w Czechach, w kraju hradeckim. Według danych z 31 grudnia 2017 powierzchnia miasta wynosiła 5604 ha, a liczba jego mieszkańców 1668 osób.
Znajduje się tu jedno z wejść do skalnego miasta.
W czerwcu 1945 w Teplicach Czesi zamordowali 23 Niemców – wydarzenie te upamiętnia pomnik z 2002, autorstwa rzeźbiarza Petra Honzátki.
Demografia.
"Źródło: Czeski Urząd Statystyczny"
Współpraca zagraniczna.
Miasta partnerskie:

</doc>
<doc id="341608" url="https://pl.wikipedia.org/wiki?curid=341608" title="Poprawka na znos">
Poprawka na znos



</doc>
<doc id="341609" url="https://pl.wikipedia.org/wiki?curid=341609" title="Dési Bouterse">
Dési Bouterse

Desiré Delano (Dési) Bouterse (ur. 13 października 1945 w Domburgu) – surinamski wojskowy i polityk. Przywódca zamachów stanu w 1980 i w 1990, faktyczny dyktator Surinamu w latach 1980–1988 oraz 1990–1991. Założyciel i lider Partii Narodowo-Demokratycznej (NDP). Prezydent Surinamu od 12 sierpnia 2010 do 16 lipca 2020.
Młodość i edukacja.
Urodził się w prowincji Domburg w dystrykcie Wanica w pobliżu Paramaribo. Ukończył Szkołę Handlową w Paramaribo. W 1968 razem z rodziną wyjechał do Holandii, gdzie wstąpił do sił zbrojnych, a następnie był instruktorem sportowym. W listopadzie 1975, tuż przed uzyskaniem niepodległości przez Surinam, powrócił do ojczyzny. Zaangażował się w tworzenie narodowych sił zbrojnych. 
Zamachy stanu i przejęcie faktycznej władzy.
25 lutego 1980 Bouterse razem grupą 15 innych wojskowych dokonał zamachu stanu (tzw. "zamach sierżantów"). Obalił demokratycznie wybrany rząd premiera Hencka Arrona, który przez krytyków był oskarżany o nieefektywność i złe zarządzanie państwem. Bouterse stanął na czele Narodowej Rady Wojskowej ("Nationale Militaire Raad") i przez następne 8 lat sprawował faktycznie dyktatorską władzę, mimo iż oficjalnie stanowiska szefa państwa i rządu zajmowały osoby cywilne. 15 marca 1980 nowym premierem został mianowany Hendrick Chin A Sen. Zdominowany przez wojskowych rząd zawiesił konstytucję, rozwiązał parlament i rządził za pomocą dekretów. 13 sierpnia 1980 ze stanowiska prezydenta zrezygnował Johan Ferrier. Nowym prezydentem został premier Hendrick Chin A Sen (1980-1982), a następnie Fred Ramdat Misier (1982-1988); obaj lojalni wobec junty wojskowej. Bouterse dwukrotnie pełnił krótko obowiązki głowy państwa, od 13 do 15 sierpnia 1980 oraz od 4 do 8 lutego 1982.
Od początku 1982 w kraju narastał opór wobec władzy Bouterse i żądania powrotu do rządów cywilnych. 8 grudnia 1982 wojsko aresztowało, a następnie zabiło 15 prominentnych działaczy opozycyjnych, w tym dziennikarzy, prawników i działaczy związkowych. 13 cywilów i 2 wojskowych zostało zastrzelonych w pokolonialnym Forcie Zeelandia w Paramaribo. Zdarzenia określane jako „morderstwa grudniowe” zostały potępione przez społeczność międzynarodową i doprowadziły do izolacji reżimu Bouterse. Najwięksi donatorzy, Holandia i Stany Zjednoczone wstrzymały swoją pomoc gospodarczą i współpracę z Surinamem. Główna odpowiedzialność za zbrodnię spadła na Bouterse. Władze wojskowe ograniczyły wolność prasy i prawa obywatelskie. W rezultacie zawieszenia pomocy zagranicznej gwałtownemu pogorszeniu uległa sytuacja gospodarcza w kraju. 
W lipcu 1986 przeciwko rządom Bouterse zbuntowała się czarnoskóra ludność Maronów, która pod wodzą Ronnie Brunswijka utworzyła oddział tzw. "Jungle Commnado" i rozpoczęła ataki na infrastrukturę w centralnej, śródlądowej części kraju. W odpowiedzi, 29 listopada 1986 wojsko dokonało masakry marońskiej wioski Moiwana w dystrykcie Marowijne, zabijając co najmniej 39 jej mieszkańców, głównie kobiet i dzieci. W wyniku kilkuletnich walk partyzanckich tysiące Maronów uciekło do sąsiedniej Gujany Francuskiej. 
W ciągle pogarszającej się sytuacji ekonomicznej i wobec nacisków społeczności międzynarodowej, junta wojskowa ostatecznie zgodziła się na przywrócenie rządów cywilnych. W 1985 zniesiono zakaz działania partii politycznych. W 1987 przeprowadzone zostało referendum, w którym 97% obywateli poparło nową demokratyczną konstytucję. W listopadzie 1987 odbyły się demokratyczne wybory parlamentarne, a w styczniu 1988 nowym prezydentem został wybrany przez parlament Ramsewak Shankar, były minister rolnictwa z Postępowej Partii Reform (VHP). W lipcu 1987 Bouterse utworzył Partię Narodowo-Demokratyczną (niderl. "Nationale Democratische Partij", NDP), która wzięła udział w wyborach i rozpoczęła działalność w ramach nowego porządku prawnego. 
W 1989 Bouterse odrzucił plan porozumienia z marońską partyzantką zgłoszony przez prezydenta Shankara, zakładający amnestię dla bojowników i możliwość zatrzymania broni przez nich w zamian za zakończenie walk. 24 grudnia 1990, przy poparciu wojska, dokonał kolejnego zamachu stanu (tzw. "zamach telefoniczny"). W rozmowie telefonicznej zmusił prezydenta Shankara do rezygnacji ze stanowiska. Armia na stanowisko nowego szefa państwa wyznaczyła Johana Kraaga, co 29 grudnia 1990 zostało pospiesznie zatwierdzone przez Zgromadzenie Narodowe. Faktyczna władza po raz kolejny znalazła się jednak w rękach Bouterse. Pod naciskiem międzynarodowym władze zgodziły się na organizację nowych wyborów parlamentarnych w maju 1991. Zostały one wygrane przez koalicję Nowy Front, a w sierpniu 1991 nowym prezydentem został wybrany jeden z jej liderów, Ronald Venetiaan. Partia Narodowo-Demokratyczna znalazła się w opozycji.
Działalność polityczna po 1991.
W kwietniu 1993 Bouterse zrezygnował ze stanowiska dowódcy sił zbrojnych i został zastąpiony przez Arthy Gorre'a, który zobowiązał się do poddania wojska cywilnej kontroli rządu. 
Po wygranych w maju 1996 wyborach parlamentarnych, Partia Narodowo-Demokratyczna (NDP) utworzyła koalicyjny rząd, a jej wiceprzewodniczący Jules Wijdenbosch objął we wrześniu 1996 urząd prezydenta Surinamu. Jednakże z powodu złej sytuacji gospodarczej kraju i związanego z tym niezadowolenia społecznego, rząd Wijdenboscha zmuszony był rozpisać wcześniejsze wybory w maju 2000, w wyniku których NDP utraciła władzę i ponownie znalazła się w opozycji. W wyborach w maju 2005 NDP zdobyła 15 mandatów, podwajając swój stan posiadania w parlamencie. Bouterse został wybrany jej kandydatem do urzędu prezydenta. Jednak ostatecznie wycofał się z kandydowania, wystawiając w zamian Rabina Parmessara, który przegrał wybory z urzędującym prezydentem Venetiaanem. 
W wyborach parlamentarnych w maju 2010 koalicja wyborcza NDP, Mega Kombinacja ("Mega Combinatie"), odniosła zdecydowane zwycięstwo, zdobywając 23 miejsca w 52-osobowym Zgromadzeniu Narodowym. W czasie kampanii wyborczej zyskał poparcie zwłaszcza wśród młodego elektoratu dzięki populistycznym obietnicom budowy nowych mieszkań i zwiększenia wydatków socjalnych państwa. Początkowo Bouterse nie był w stanie utworzyć koalicji zdolnej do stworzenia rządu. Został jednak po raz drugi kandydatem NDP w wyborach na urząd prezydenta. Dopiero po ponownym wznowieniu rozmów, 7 lipca 2010 zawarł porozumienie z koalicją Kombinacja-A ("A-Combinatie"), na czele której stał jego dawny rywal z pola walki Ronnie Brunswijk. Poparcie tej koalicji, dysponującej 7 mandatami, zapewniło mu większość parlamentarną niezbędną do stworzenia rządu, jednak niewystarczającą do wyboru na urząd prezydencki (wybór większością 2/3 głosów, tj. co najmniej 34 głosy). W zamian za poparcie Kombinacja-A miała obsadzić 6 stanowisk w rządzie oraz stanowisko wiceprezydenta. 
16 lipca 2010 został oficjalnie zgłoszony kandydatem Mega Kombinacji na urząd prezydenta Surinamu. W przededniu wyborów, w zamian za stanowiska w przyszłym gabinecie, poparcia jego kandydaturze udzieliła koalicja Sojusz Ludowy na rzecz Postępu ("Volksalliantie Voor Vooruitgang"), dysponująca 6 mandatami, co zapewniło mu wymaganą większość 2/3 głosów. W rezultacie 19 lipca 2010 został wybrany na ten urząd, uzyskując 36 głosów poparcia. Tuż po wyborze zaapelował o jedność potrzebną do „budowy kraju”. Stwierdził, że w tym celu „wyciąga rękę do wszystkich Surinamczyków”. Oznajmił, że prawowitymi właścicielami Surinamu są jego obywatele, a nie obce narody.
12 sierpnia 2010 został zaprzysiężony na stanowisku prezydenta. W uroczystości tej nie uczestniczył żaden z przywódców państw obu Ameryk. W swym inauguracyjnym przemówieniu zobowiązał się do walki z korupcją i poszanowania rządów prawa oraz zadeklarował, że pragnie być prezydentem wszystkich obywateli.
Oskarżenia i procesy sądowe.
W 1997 holenderski rząd wydał międzynarodowy nakaz aresztowania wobec Bouterse, oskarżając go o przemyt ponad 2 ton kokainy do Holandii w latach 1989-1997. Surinam odmówił jednak jego ekstradycji. W 1999 holenderski sąd skazał go zaocznie na karę 11 lat pozbawienia wolności za przemyt narkotyków. Ciążący na nim wyrok i nakaz aresztowania uniemożliwił mu w dużym stopniu opuszczanie kraju. 
Jesienią 2000 surinamska prokuratura wszczęła dochodzenie w sprawie „morderstw grudniowych” z 1982. Bouterse był głównym podejrzanym o wydanie rozkazu dokonania zabójstwa. Stanowczo zaprzeczał swojej bezpośredniej odpowiedzialności, argumentując, że nie był obecny w forcie w czasie dokonywania egzekucji. Zaakceptował wyłącznie odpowiedzialność polityczną za wydarzenia. 30 listopada 2007 rozpoczął się proces 25 oskarżonych o zaangażowanie w morderstwa, z Bouterse jako głównym z nich. Grozi mu kara do 20 lat pozbawienia wolności. Zdaniem części komentatorów ubieganie się przez niego o urząd prezydenta w 2010 w pewnym stopniu spowodowane było zamiarem uniknięcia odpowiedzialności karnej. 
19 lipca 2010 holenderskie ministerstwo spraw zagranicznych, w odpowiedzi na wybór Bouterse na urząd prezydenta, oświadczyło, że nie jest on mile widziany w tym kraju do czasu odbycia kary oraz zapowiedziało ograniczenie kontaktów z jego administracją tylko do „praktycznych potrzeb”. 

</doc>
<doc id="341612" url="https://pl.wikipedia.org/wiki?curid=341612" title="Marcin Letki">
Marcin Letki

Marcin Letki (ur. 10 listopada 1976 we Wrocławiu) – polski zapaśnik występujący w barwach klubu WKS "Śląsk" Wrocław, srebrny medalista Mistrzostw Europy w zapasach w stylu klasycznym w roku 2001 w Stambule – Turcja.
W 2005 ożenił się z Barbarą Bukowską, judoczką, brązową medalistką Mistrzostw Europy w 2003 roku.
Karierę sportową zaczął w Szkole Podstawowej nr 113 pod okiem trenera Jana Strojnego. Po ukończeniu szkoły podstawowej treningi kontynuował w grupie juniorów klubu WKS Śląsk Wrocław u trenera Mariusza Kruczyca. W grupie seniorów prowadzony przez Jerzego Adamka i Józefa Tracza. W kadrze seniorów trenowany przez Ryszarda Świerada, Józefa Tracza i Piotra Stępnia. Sześciokrotny uczestnik Mistrzostw Europy, czterokrotny uczestnik Mistrzostw Świata.
Mistrz Polski wszystkich grup wiekowych.

</doc>
<doc id="341615" url="https://pl.wikipedia.org/wiki?curid=341615" title="Tišnov">
Tišnov

Tišnov (niem. "Tischnowitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 1 713 ha, a liczba jego mieszkańców 8 227 osób.
Demografia.
"Źródło: Czeski Urząd Statystyczny"

</doc>
<doc id="341616" url="https://pl.wikipedia.org/wiki?curid=341616" title="Legenda o Pielgrzymie Świętokrzyskim">
Legenda o Pielgrzymie Świętokrzyskim

Legenda o Pielgrzymie Świętokrzyskim – legenda związana z kamienną figurą, stojącą w Górach Świętokrzyskich, w Nowej Słupi, na początku Drogi Królewskiej prowadzącej do klasztoru na Świętym Krzyżu.
Opowiada o sławnym, walecznym rycerzu, którego zarozumiałość i pycha zostały ukarane. Rycerz ów żył przed wiekami i wsławił się niezwykłą odwagą i męstwem w wielu wojnach. Gdy już porzucił żołnierskie rzemiosło postanowił pielgrzymować do wszystkich cudownych miejsc na świecie. Pielgrzymkę swoją zamierzał zakończyć w świętokrzyskim klasztorze. Kiedy przybył do Nowej Słupi, chwalił się jej mieszkańcom, że jest najbardziej pobożnym człowiekiem na ziemi, a w godzinę śmierci jego dusza powędruje prosto do raju. Drogę od rynku osady do klasztoru postanowił przebyć na kolanach. Powoli wspinał się po kamiennej ścieżce na stok Łysej Góry. Opodal szli mieszkańcy Nowej Słupi i podziwiali niezwykłą wytrwałość wędrowca.
Dotarli razem do skraju puszczy, a wtedy usłyszeli bicie dzwonów w odległym o dwa kilometry klasztorze. Przystanęli zdziwieni, gdyż nie była to pora nabożeństwa. Pielgrzym rzekł z pychą, że dzwony same biją na jego powitanie, oddając mu cześć. Gdy tylko powiedział te słowa, zmienił się w kamienny posąg, ku przerażeniu obserwatorów.
Od tej pory kamienny posąg pielgrzyma pokutuje za grzech zarozumiałości. Co rok porusza się o ziarnko piasku w stronę klasztoru. Gdy tam dotrze, nastąpi koniec jego pokuty, ale też i koniec świata.

</doc>
<doc id="341618" url="https://pl.wikipedia.org/wiki?curid=341618" title="Michael Chang">
Michael Chang

Michael Chang (; ur. 22 lutego 1972 w Hoboken) − amerykański tenisista pochodzenia chińskiego, zwycięzca French Open 1989 w grze pojedynczej, zdobywca Pucharu Davisa, olimpijczyk.
Jest synem Joe i Betty z domu Tung, emigrantów tajwańskich, po matce wnukiem dyplomaty Michaela Tunga (m.in. ambasadora Tajwanu w Indiach). Uczęszczał do szkoły w Kalifornii, ale przerwał edukację w stosunkowo młodym wieku, by poświęcić się karierze zawodowego tenisisty.
W 2001 roku uczestniczył w kampanii na rzecz przyznania organizacji igrzysk olimpijskich 2008 Pekinowi jako ambasador dobrej woli. Jest zaangażowany w działalność charytatywną i religijną (chrześcijańską). W 2002 opublikował autobiografię "Holding Serve: Persevering On and Off the Court".
Kariera tenisowa.
Odniósł wiele sukcesów w amerykańskich rozgrywkach juniorskich (regularnie pokonywał w tym czasie starszego o rok Pete'a Samprasa), zdobywając m.in. tytuł mistrza kraju do lat 18. W 1987 roku debiutował w gronie seniorów, stając się w wieku 16 lat najmłodszym zwycięzcą meczu w turnieju głównym US Open, kiedy pokonał Paula McNamee'a w 4 setach. Również w 1987 jako najmłodszy zawodnik w historii osiągnął półfinał turnieju ATP World Tour w Scottsdale oraz wygrał turniej ATP Challenger Tour w Las Vegas.
W 1988 roku oficjalnie przyjął status zawodowca. Wygrał wtedy swój pierwszy turniej ATP World Tour, pokonując w finale w San Francisco Johana Krieka; miał wówczas 16 lat i 7 miesięcy. Dzięki temu wynikowi, a także m.in. osiągnięciu 4 rundy na US Open (pokonał Jonasa Svenssona, przegrał z Andre Agassim), sezon 1988 zakończył w czołowej trzydziestce na świecie.
W 1989 osiągnął największy sukces w swojej karierze. Jako pierwszy od ponad 30 lat Amerykanin, wygrał wielkoszlemowy turniej na kortach im. Rolanda Garrosa, pokonując po drodze m.in. Samprasa (6:1, 6:1, 6:1), Ivana Lendla (po 5−setowym pojedynku, w którym faworyzowany czeski lider rankingu nie wykorzystał prowadzenia 2:0 w setach, a Chang zmagał się z kurczami mięśni), Ronalda Agénora, Andrieja Czesnokowa, w finale Stefana Edberga (ponownie w 5 setach). Chang przeszedł do historii tenisa nie tylko jako najmłodszy zwycięzca French Open (17 lat i 3 miesiące), ale także dzięki wielu nietypowym zachowaniom (piłki grane niezwykle wysoko, co pozwalało mu na odpoczynek, serwis z dołu, próby odbioru drugiego podania przeciwnika zaraz za karem serwisowym, co prowokowało do ryzykownych serwisów, a w efekcie często do podwójnych błędów serwisowych).
Sukces Changa w Paryżu dał mu awans na pozycję nr 6. w rankingu światowym, a dalsze starty (m.in. 4 runda Wimbledonu i US Open, wygrana w Wembley, finał w San Francisco) pozwoliły mu awansować o jeszcze jedno miejsce w sierpniu 1989, dzięki czemu stał się również najmłodszym tenisistą w historii notowanym w najlepszej "piątce" na świecie. Pod koniec sezonu debiutował w turnieju Tennis Masters Cup.
W 1990 roku nie obronił tytułu wielkoszlemowego we Francji (odpadł w ćwierćfinale), ale wygrał zawody w Toronto. Do 1999 roku nieprzerwanie wygrywał przynajmniej 1 turniej rocznie, chociaż w imprezach wielkoszlemowych nie udało mu się już triumfować. Był natomiast w finałach French Open 1995 (pokonał m.in. Michaela Sticha i obrońcę tytułu Sergiego Bruguerę, przegrał z Thomasem Musterem), Australian Open 1996 (pokonał w półfinale broniącego tytułu Andre Agassiego, w finale uległ Borisowi Beckerowi) i US Open 1996 (w półfinale ponownie lepszy od Agassiego, przegrał decydujący mecz z Pete'em Samprasem). Miejsce w rankingu, które Chang zajmował we wrześniu 1996 po turnieju US Open − nr 2. na świecie − pozostało najwyższym w jego karierze.
W 1992 roku wygrał 3 turnieje (w tym imprezy w Key Biscayne i Indian Wells), w 1993 5 turniejów, w 1994 odniósł 6 triumfów. W Indian Wells wygrywał również w 1996 i 1997. Regularnie uczestniczył w turnieju Tennis Masters Cup, w 1995 osiągając finał (przegrał z Borisem Beckerem). Był również w finale Pucharu Wielkiego Szlema w 1991 (przegrał z Davidem Wheatonem) i 1992 (przegrał ze Michaelem Stichem). Ostatnie zwycięstwo turniejowe odniósł w sezonie 2000; wygrywając turniej w Los Angeles (w finale z Janem-Michaelem Gambillem) stał się drugim obok Agassiego aktywnym zawodnikiem z wygranymi turniejowymi w trzech kolejnych dekadach. Był to jednak już schyłek kariery Changa. Rok wcześniej nie wygrał imprezy ATP World Tour i zakończył rok poza najlepszą "czterdziestką" rankingu światowego, a w 2001 wypadł z "pięćdziesiątki". W tym samym roku po raz pierwszy w 15 startach został wyeliminowany z US Open w 1 rundzie. Również pierwszy raz w ciągu długiej kariery został zmuszony do poddania meczu z powodu kontuzji (podczas turnieju w Hongkongu).
Po kolejnym sezonie 2002, kiedy w rankingu obsunął się poza pierwszą "setkę" i występował nawet na poziomie ATP Challenger Tour, zdecydował się zakończyć karierę sportową. Pożegnał się ze światowymi kortami w sierpniu 2003 roku na US Open, odpadając w 1 rundzie z Fernandem Gonzálezem. W czasie tego samego turnieju zakończenie kariery ogłosił jego wieloletni rywal, Pete Sampras. Chang wystąpił łącznie w 57 turniejach wielkoszlemowych, wygrał 34 turnieje ATP World Tour, w dalszych 24 osiągnął finały. Jego zarobki na korcie przekroczyły 19 milionów dolarów amerykańskich.
W deblu Chang występował sporadycznie, głównie w parze ze starszym bratem i swoim wieloletnim trenerem Carlem Changiem. W kwietniu 1993 został sklasyfikowany na pozycji nr 199. w rankingu światowym deblistów.
Reprezentował barwy narodowe w Pucharze Davisa. Debiutował w lutym 1989 w meczu z Paragwajem, po raz ostatni wystąpił w listopadzie 1997, w przegranym finale ze Szwecją. Bilans jego występów (grał wyłącznie jako singlista) zamknął się 8 wygranymi i 4 porażkami. Miał swój udział w zdobyciu Pucharu Davisa przez USA w 1990, kiedy pokonał w finale Australijczyka Darrena Cahilla. Przyczynił się także do awansu do finału w 1997, ale w decydującym meczu nie sprostał ani Jonasowi Björkmanowi, ani Magnusowi Larssonowi. W 1993 był liderem reprezentacji amerykańskiej, która sięgnęła po Drużynowy Puchar Świata. Startował również na igrzyskach olimpijskich w Barcelonie (1992) i igrzyskach olimpijskich w Sydney (2000), odpadając najpierw w 2 rundzie, a w Australii w 1 rundzie.
Michael Chang cieszył się szczególną popularnością − ze względu na swoje pochodzenie − wśród kibiców w Azji; był jednym z najskuteczniejszych graczy w turniejach na tym kontynencie. Jego gra opierała się na doskonałym przygotowaniu fizycznym, wybieganiu, umiejętności przebicia niemal każdej piłki. Był mistrzem loba i returnu. Zaliczał się do najniższych zawodników w gronie tenisistów zawodowych. Bekhend grał oburącz.
W lipcu 2008 roku został włączony do Międzynarodowej Tenisowej Galerii Sławy.
Począwszy od 2014 roku Amerykanin został włączony do sztabu trenerskiego Japończyka Kei'ego Nishikoriego.
Starty wielkoszlemowe (gra pojedyncza).
Legenda

</doc>
<doc id="341619" url="https://pl.wikipedia.org/wiki?curid=341619" title="Jezioro przybrzeżne">
Jezioro przybrzeżne

Jezioro przybrzeżne, właściwie jezioro przymorskie – zbiornik wodny całkowicie oddzielony od morza mierzeją, niegdyś zatoka morska, laguna (jezioro lagunowe), liman (jezioro limanowe) czy delta rzeki (jezioro deltowe). Ich powstanie tłumaczy się odcięciem załamań linii brzegowej mórz piaszczystymi mierzejami, utworzonymi w wyniku akumulacyjnej działalności morza (prądów przybrzeżnych). Po latach, z powodu braku dostępu do wody słonej, jeziora przymorskie (przybrzeżne) zawierają wodę słodką.
Jeziora przymorskie (przybrzeżne) w Polsce.
Większość jezior przymorskich w Polsce to zbiorniki rozległe i płytkie, ze słabo rozwiniętą linią brzegową, a także dużymi wahaniami poziomu lustra wody, które przekraczają nawet 100 cm. Cechami, które charakteryzują te jeziora są: duże falowania, eutrofizacja wód, dobre natlenienie wód aż do dna, mętność wód (widzialność od 0,5 do 1 m), lekkie zasolenie. Z powodu słabej przezroczystości i silnego falowania w takich zbiornikach bardzo słabo rozwija się roślinność podwodna. Strefę przybrzeżną zarasta najczęściej roślinność szuwarowa.
Przykłady jezior przymorskich (przybrzeżnych) w Polsce: Sarbsko, Łebsko, Jezioro Dołgie Wielkie, Jezioro Dołgie Małe, Gardno, Wicko, Bukowo, Jamno, Koprowo, Resko Przymorskie, Kopań i Liwia Łuża.

</doc>
<doc id="341620" url="https://pl.wikipedia.org/wiki?curid=341620" title="Zasady koszykówki">
Zasady koszykówki



</doc>
<doc id="341622" url="https://pl.wikipedia.org/wiki?curid=341622" title="Toužim">
Toužim

Toužim (niem. "Theusing") − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 9 853 ha, a liczba jego mieszkańców 3 827 osób.
Demografia.
"Źródło: Czeski Urząd Statystyczny"

</doc>
<doc id="341624" url="https://pl.wikipedia.org/wiki?curid=341624" title="Henryk Makower">
Henryk Makower

Henryk Makower (ur. 10 lutego 1904 w Kaliszu, zm. 11 marca 1964 we Wrocławiu) – polski lekarz i badacz żydowskiego pochodzenia, profesor mikrobiologii Akademii Medycznej we Wrocławiu, kierownik Zakładu Wirusologii Instytutu Immunologii i Terapii Doświadczalnej.
Życiorys.
Lata przedwojenne.
Urodził się w Kaliszu w rodzinie żydowskiej z Kresów Wschodnich, jako syn Gedali i Dory z domu Lampert. Na weselu dziadków Makowera gościem była Eliza Orzeszkowa, która opisała to zdarzenie w powieści "". Przez 2 lata studiował biologię na Uniwersytecie Wileńskim, następnie medycynę na Uniwersytecie Jagiellońskim w Krakowie, którą ukończył w 1929. Podczas studiów był asystentem w Zakładzie Fizjologii i Bakteriologii. W 1931 ukończył kurs bakteriologii i immunologii w Państwowym Zakładzie Higieny w Warszawie. Do wybuchu II wojny światowej pracował w Łodzi jako lekarz internista w szpitalach miejskich i w pogotowiu ratunkowym.
II wojna światowa.
Podczas II wojny światowej został przesiedlony do getta warszawskiego, gdzie przebywał od 1940 do 1943. Był tam ordynatorem oddziału zakaźnego w Szpitalu Dziecięcym im. Bersonów i Baumanów, brał udział w zwalczaniu epidemii tyfusu. Nawiązawszy współpracę z Ludwikiem Hirszfeldem, wykładał fizjologię dla medyków i farmaceutów na tajnym Wydziale Lekarskim w Getcie Warszawskim. Był także prywatnym lekarzem wielu pracowników Judenratu. Latem 1942, podczas wielkiej akcji deportacyjnej, wziął ślub z Emą Noemi Wigdorowicz (ur. 1912). W tym czasie została wywieziona jego matka, siostra z mężem i córką oraz brat z żoną.
24 stycznia 1943 wraz z żoną próbował (bez powodzenia) wydostać się z getta, a trzy dni później przejechali z grupą placówkarzy na stronę aryjską. Początkowo małżonkowie przebywali w mieszkaniu rodziny Paluchów, następnie zaś przez ponad 18 miesięcy ukrywali się w Miłośnie pod Warszawą, otoczeni opieką przez przyjaciół i doktora Emila Palucha. W sierpniu 1944 jako ochotnik wstąpił do Wojska Polskiego w Lublinie i w stopniu kapitana był ordynatorem oddziału chorób wewnętrznych i zakaźnych w szpitalu wojskowym, potem zaś kolejno w szpitalach w Otwocku i Gdańsku-Oliwie do końca 1945.
Wrocław.
W lutym 1946 na zaproszenie profesora Ludwika Hirszfelda objął stanowisko adiunkta w Zakładzie Mikrobiologii Uniwersytetu Wrocławskiego. W latach 1947 i 1957 jako stypendysta Fundacji Rockefellera wyjeżdżał do Stanów Zjednoczonych, gdzie studiował metody badań wirusologicznych. W latach 1946–1950 organizował kursy doszkalające dla lekarzy i farmaceutów, na których wykładał mikrobiologię, immunologię i naukę o antybiotykach. W 1950 habilitował się we Wrocławiu na podstawie pracy "Badania nad hemaglutynacją wywoływaną przez wirusy grypy" (Wrocław 1952). Już jako docent ukończył studia biologiczne na Uniwersytecie Wrocławskim, uzyskując tytuł magistra.
Zakład Wirusologii Instytutu Immunologii i Terapii Doświadczalnej.
W 1949 po powrocie z USA zorganizował pracownię wirusologiczną przy Zakładzie Mikrobiologii Lekarskiej. Pracownia stała się zaczątkiem Zakładu Wirusologii Instytutu Immunologii i Terapii Doświadczalnej. W 1954 został kierownikiem tegoż Zakładu i pełnił tę funkcję do swojej śmierci. Został profesorem nadzwyczajnym mikrobiologii Akademii Medycznej we Wrocławiu.
Zajmował się mikrobiologią, wirusologią, epidemiologią i etiologią chorób wirusowych, specjalnie grypy, obroną komórkową w zakażeniach wirusowych, myxowirusami, enterowirusami, bakteriofagami, hemaglutynacją, biologicznym ujęciem zjawisk odporności. Ogłosił ponad 100 publikacji, na przykład "Świat wirusów". Popularnonaukową książkę "Świat bakterii" i monografię "Grypa" przetłumaczono na kilka języków. Należał do powołanej w 1958 komisji do spraw szczepienia żywą szczepionką poliomyeltis (polio, choroba Heinego-Medina). W latach 1959–1960 przebywał w Genewie jako ekspert od epidemiologii grypy Światowej Organizacji Zdrowia (WHO).
Henryk Makower zmarł we Wrocławiu. Pozostawił żonę profesor Noemi Makower-Wigdorowiczową, stomatologa, oraz dzieci: lekarza Józefa Jerzego i docenta psychologii Irenę Marię.

</doc>
<doc id="341625" url="https://pl.wikipedia.org/wiki?curid=341625" title="Tovačov">
Tovačov

Tovačov (niem. "Tobitschau") − miasto w Czechach, w kraju ołomunieckim.
Około 1897 honorowe obywatelstwo miasta otrzymał Władysław Józef Fedorowicz.
Według danych z 31 grudnia 2003 powierzchnia miasta wynosiła 2 276 ha, a liczba jego mieszkańców 2 605 osób.
Demografia.
"Źródło: Czeski Urząd Statystyczny"

</doc>
<doc id="341626" url="https://pl.wikipedia.org/wiki?curid=341626" title="Kąt kursowy">
Kąt kursowy

Kąt kursowy – kąt zawarty między dziobową linią symetrii statku a linią łączącą dany obiekt z obserwatorem. Rozróżniamy trzy metody oznaczania:
Przykładowy zapis:
Kąt kursowy wyrażony w systemie okrężnym jest dopełnieniem kursu rzeczywistego wyrażonego w systemie okrężnym do namiaru wyrażonego w systemie okrężnym.

</doc>
<doc id="341628" url="https://pl.wikipedia.org/wiki?curid=341628" title="Paradoks Monty’ego Halla">
Paradoks Monty’ego Halla

Paradoks Monty’ego Halla – jeden z paradoksów opartych na rachunku prawdopodobieństwa. Nazwa paradoksu pochodzi od Monty’ego Halla, prowadzącego teleturnieju "Let’s make a deal" (w polskiej wersji "Idź na całość").
Treść paradoksu.
Zawodnik stoi przed trzema zasłoniętymi bramkami. Za jedną z nich (za którą – wie to tylko prowadzący program) jest nagroda (umieszczana całkowicie losowo). Gracz wybiera jedną z bramek. Prowadzący program odsłania inną bramkę (co istotne – anonsując, że jest to bramka pusta), po czym proponuje graczowi zmianę wyboru.
Intuicyjnie nie ma znaczenia, czy zawodnik pozostanie przy swoim wyborze, czy nie. Okazuje się jednak, że jest inaczej. Przy wyborze strategii pozostawania przy swoim pierwszym wyborze prawdopodobieństwo wygranej wynosi 1/3. Natomiast przy wyborze „strategii zmiany” wynosi 2/3.
Oznacza to, że zawodnikowi opłaci się zmienić bramkę, ponieważ ma wtedy dwa razy większe szanse na wygraną. Paradoks wynika z niedocenienia informacji, jaką „między wierszami” przekazuje prowadzący. Informacją tą jest wskazanie pustej bramki.
Innymi słowy poprzez otwarcie jednej z pustych bramek prowadzący zmniejsza liczność zbioru „pustych bramek”, a w rezultacie prawdopodobieństwo przegranej z 2/3 do 1/3. „Pozostałe” prawdopodobieństwo wygranej musi wynosić więc obecnie 2/3.
Rozwiązania intuicyjne.
Łatwiej spudłować.
Załóżmy, że zawodnik wskazuje pierwotnie bramkę, za którą jest nagroda (zdarza się to z prawdopodobieństwem 1/3). Prowadzący program odsłoni wtedy jedną z pozostałych bramek i wówczas zmiana wyboru z pewnością doprowadzi do przegranej.
Jeżeli jednak zawodnik początkowo wskazuje bramkę pustą (a dzieje się tak z prawdopodobieństwem 2/3), wówczas prowadzący program musi odsłonić drugą z dwóch pustych bramek. Zmiana wyboru przez zawodnika w tym przypadku doprowadzi do wygranej.
Paradoks polega na tym, że intuicyjnie przypisujemy równe szanse dwóm sytuacjom – wskazanie wygranej w jednej z dwóch zakrytych ciągle bramek wydaje się „równie prawdopodobne” jak posiadanie bramki pustej, bo przecież „nic nie wiadomo”. Tymczasem układ jest warunkowany przez początkowy wybór zawodnika i obie sytuacje nie pojawiają się równie często.
W pewnym sensie zmiana bramki zamienia miejscami prawdopodobieństwa – prawdopodobieństwo przegranej staje się prawdopodobieństwem wygranej i odwrotnie. Przy pierwszym wyborze łatwiej jest spudłować, zatem „strategia zmiany” prowadzi do łatwiejszej wygranej.
Załóżmy, że gracz początkowo wybrał bramkę numer 1. Poniższa tabela prezentuje 3 równie prawdopodobne możliwości, jakie wiążą się z takim wyborem.
Widać wyraźnie, że przeciętnie szanse na wygraną nagrody są 2 razy większe w przypadku zmiany wyboru: gracz, który dokonuje zmiany wyboru, nic nie wygrywa tylko w jednym przypadku, za to zdobywa nagrodę w dwóch przypadkach, a zatem prawdopodobieństwo wygranej w przypadku zmiany wynosi 2/3.
Sto bramek.
Wyjaśnieniem paradoksu może być rozszerzenie zadania na większą liczbę (np. 100) bramek. W tej sytuacji po pierwotnym wyborze gracza (powiedzmy bramki numer 13) prowadzący odsłania 98 pustych bramek zostawiając bramkę gracza i jeszcze jedną (powiedzmy: numer 7).
W bramce 13 nagroda znajduje się z prawdopodobieństwem 1/100. Prawdopodobieństwo 1/100 jest stałe (uwaga: żadne działania nie mają na nie wpływu, przy wszystkich bramkach zasłoniętych prawdopodobieństwo wynosi 1/100, po odsłonięciu jednej bramki wynosi 1/100 i po odsłonięciu 98 bramek stale wynosi 1/100). Zamiana na bramkę 7 gwarantuje wygraną w 99 przypadkach na 100. Pozostanie przy pierwotnym wyborze jest wiarą w słuszność swoich przeczuć bez posiadania racjonalnych dowodów.
Przy tym wyjaśnieniu powstaje pytanie: Dlaczego prowadzący musi odsłonić 98 bramek, a nie jedną, jak w przypadku z trzema bramkami? W przypadku trzech bramek wybór gracza jest zero-jedynkowy: albo pozostaję przy wyborze, albo zmieniam. Aby sytuacja była analogiczna, gracz przy stu bramkach musi mieć także taki prosty wybór (bramka 13 czy 7). Odsłonięcie jednej bramki spowodowałoby, że gracz miałby 99 wyjść z sytuacji, co jest zadaniem jakościowo różnym.
Prawdopodobieństwo łączne.
Można rozpatrywać prawdopodobieństwo znalezienia się nagrody nie w stosunku do każdej bramki, ale dzieląc je na dwie grupy. W początkowo wybranej przez gracza bramce (nazwijmy ją G) nagroda znajduje się z prawdopodobieństwem 1/3. A zatem w pozostałych dwóch bramkach rozpatrywanych łącznie (B i C) z prawdopodobieństwem 2/3.
Przez fakt otworzenia bramki przez prowadzącego prawdopodobieństwa nie mogą się zmienić (nikt przecież nie przesuwa nagrody). Skoro prowadzący pokazuje, że w jednej z dwóch pozostałych bramek (powiedzmy: B) prawdopodobieństwo wystąpienia nagrody wynosi 0, to całe prawdopodobieństwo dotyczące obu bramek (B i C) musi się „skupić” w bramce C. Zatem wynosi dla niej 2/3.
Zamiana kolejności.
Weźmy przebieg hipotetycznej gry w oryginalnej kolejności:
Można wyobrazić sobie zamianę kolejności czynności wykonanych przez prowadzącego:
W takiej sytuacji rozkład prawdopodobieństwa jest oczywisty, gracz wybiera pomiędzy jedną (A) a dwiema (B i C) bramkami. Obie sytuacje są identyczne. Można przyjąć punkt widzenia, że oryginalnej wersji (po otwarciu pustej bramki B przez prowadzącego) gracz również wybiera pomiędzy swoją jedną bramką (A) a dwiema pozostałymi (B i C). Prowadzący po prostu już wcześniej pomógł w wyborze pomiędzy tymi dwiema (B i C).
Rozwiązanie rzeczywiste.
Spośród trzech bramek losowana jest bramka z nagrodą, następnie gracz wybiera bramkę. Są to losowania niezależne, zatem przy dwukrotnym losowaniu będzie 32 = 9 możliwości. Teraz prowadzący program odsłania bramkę. Ponieważ nie może odsłonić nagrody, jego wybór jest ograniczony decyzją gracza. W przypadku, gdy gracz wybrał bramkę wygrywającą, może on odsłonić dowolną z pozostałych bramek. Ponieważ 3 przypadki sprzyjały wygranej gracza, to w trzech przypadkach prowadzący ma do wyboru dwie bramki, a w pozostałych może wskazać tylko jedną. Zatem w momencie podejmowania decyzji przez gracza istnieje 3 · 2 + 6 · 1 = 6 + 6 = 12 różnych sytuacji.
W kolumnie „Prawdopodobieństwo łączne” prawdopodobieństwa sumują się do 18/18, gdyż dotyczą zdarzeń rozłącznych.
Sumując prawdopodobieństwa zdarzeń losowych odpowiadających wygranej () uzyskamy:

</doc>
<doc id="341629" url="https://pl.wikipedia.org/wiki?curid=341629" title="Třebechovice pod Orebem">
Třebechovice pod Orebem

Třebechovice pod Orebem − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 2 101 ha, a liczba jego mieszkańców 5 611 osób. 
W mieście funkcjonuje Muzeum Szopek Betlejemskich, a we wsi Krňovice znajduje się skansen podorlicki.
Demografia.
"Źródło: Czeski Urząd Statystyczny"

</doc>
<doc id="341631" url="https://pl.wikipedia.org/wiki?curid=341631" title="Zgromadzenie Zmartwychwstania Pana Naszego Jezusa Chrystusa">
Zgromadzenie Zmartwychwstania Pana Naszego Jezusa Chrystusa

Zgromadzenie Zmartwychwstania Pana Naszego Jezusa Chrystusa, pot. zmartwychwstańcy (dawniej "rezurekcjoniści"), "Congregatio a Resurrectione Domini Nostri Iesu Christi (CR)" – międzynarodowa męska wspólnota zakonna, złożona z księży, braci zakonnych i stałych diakonów, a także Braci Zewnętrznych (świeckich). Zgromadzenie dało Kościołowi 2 arcybiskupów i 7 biskupów.
Historia.
W 1834 Adam Mickiewicz z Bogdanem Jańskim zorganizowali miejsce spotkań dla polskiej emigracji i intelektualistów francuskich nazwane Związkiem Braci Zjednoczonych. W roku 1835 Jański rozpoczął działalność, którą w późniejszym czasie nazwano Bractwem Służby Narodowej lub po prostu Domkiem Jańskiego z uwagi na jego lokalizację przy Notre Dame des Champs 11. 17 lutego 1836 prace zaowocowały utworzeniem wspólnoty, która poprzez pokutę, modlitwę, kierownictwo duchowe i głoszenie Misterium Paschalnego w ramach wspólnot parafialnych ma przeciwdziałać wpływom pogańskim i propagować wychowanie chrześcijańskie.
Po śmierci B. Jańskiego (2 lipca 1840) jego dzieło kontynuowali, choć w zmienionej ideologicznie formie, ks. Piotr Semenenko i ks. Hieronim Kajsiewicz: w niedzielę wielkanocną, 27 marca 1842 r., złożone zostały pierwsze śluby zakonne w katakumbach kościoła św. Sebastiana w Rzymie, a pierwsza reguła została napisana w wielkim poście 1842 roku i stała się podstawą życia wspólnoty i osobistego uświęcenia. Konstytucja zgromadzenia została zatwierdzona w 1860 roku.
Nazwa zgromadzenia pochodzi od dzwonów wielkanocnego alleluja, które brzmiały, kiedy siedmiu członków złożyło śluby zakonne we wspólnocie i wychodziło z katakumb. Patronami zgromadzenia są Matka Boża i św. Kajetan z Thieny. W Polsce Zgromadzenie działa od 1880 r. Stolica Apostolska zatwierdziła działalność wspólnoty 10 marca 1888 r. Istnieje też żeńska gałąź zgromadzenia, założona przez Celinę Chludzińską Borzęcką wraz z córką Jadwigą i zatwierdzona jako zgromadzenie kontemplacyjno-czynne 6 stycznia 1891.
Generałowie zakonu.
Ks. Piotr Semenenko był pierwszym przełożonym generalnym zakonu, kolejnymi generałami zakonu zmartwychwstańców byli:
Działalność.
Celem zgromadzenia jest rechrystianizacja Europy i stworzenie chrześcijańskiego systemu społecznego i odrodzenia społeczeństwa, a przede wszystkim uświadamianie sobie i innym potrzeby osobistego „zmartwychwstania” i wspomagania społeczeństwa w tym samym dążeniu. Zmartwychwstańcy zajmują się przede wszystkim pracą w parafiach oraz wychowaniem, pod hasłem "Prawdą i miłością". Propagują osiągnięcie tych celów przez dynamiczne przeżywanie osobistych nawróceń trwających całe życie. Zmartwychwstańcy prowadzą działalność misyjną, seminaria, wspólnoty, wydawnictwa, internaty i bursy akademickie. Prowadzą swą misję w Europie, Ameryce Północnej i Południowej, Afryce i w Australii. 
Zmartwychwstańcy w Polsce.
Polska była czwartym krajem, po USA, Kanadzie i Bułgarii, w którym zgromadzenie podjęło posługę duszpasterską i wychowawczą. W 1880 r. zmartwychwstańcy otworzyli we Lwowie Internat Ruski, czyli bursę dla młodzieży szkolnej obrządku greckokatolickiego, a później wznosząc kościół i klasztor przy ul. Piekarskiej. W 1884 r. osiedlili się też w Krakowie, wznosząc kościół pw. Zmartwychwstania Pańskiego przy ul. Łobzowskiej. W okresie międzywojennym objęli parafię św. Antoniego w Radziwiłłowie Mazowieckim (1920 r.), parafię na poznańskiej Wildze (1922) i parafię św. Bonifacego w Warszawie (1930) oraz rozpoczęli budowę kościoła na krakowskiej Woli Duchackiej (1938; obecnie Kościół Zmartwychwstania Pańskiego w Krakowie (ul. Szkolna)). Po II wojnie światowej zmartwychwstańcy utracili swoją placówkę we Lwowie, ale otworzyli wiele nowych m.in. w Kościerzynie, Bytomiu-Szombierkach, Sosnowcu i Mszanie Górnej oraz w sanktuariach w Gdańsku i Sulisławicach. 

</doc>
<doc id="341633" url="https://pl.wikipedia.org/wiki?curid=341633" title="Brodnicki Park Krajobrazowy">
Brodnicki Park Krajobrazowy

Brodnicki Park Krajobrazowy – park krajobrazowy utworzony w 1985 jako 25. z kolei obszar chroniony tego rodzaju w Polsce. 
Położenie i powierzchnia.
Położony w centralnej i południowej części Pojezierza Brodnickiego, na terenie województw kujawsko-pomorskiego i warmińsko-mazurskiego. Obejmuje swoimi granicami obszary o najwyższych wartościach przyrodniczych i krajobrazowych, o bogatej rzeźbie uformowanej podczas zlodowacenia bałtyckiego w charakterystyczny system trzech rynien polodowcowych, rozcinających wysoczyzny morenowe i pola sandrowe: rynna wschodnia (rzeki Skarlanki) z jeziorami Wielkie Partęczyny, Robotno i Dębno, rynna zachodnia (Strugi Brodnickiej) z jeziorami Mieliwo, Sosno i Łęckim oraz rynna środkowa z jeziorami Cichym i Zbiczno.
Powierzchnia parku po utworzeniu wynosiła 10 462 ha, strefy ochronnej - 11 778 ha. Po rozszerzeniu terenu Parku w 2005 r. jego powierzchnia wynosi 16 685 ha.
Historia.
Orędownikiem utworzenia parku był prof. Zygmunt Czubiński, który już przed II wojną światową postulował stworzenie tej formy ochrony przyrody. Po 1945 większość wskazywanych przez niego obszarów objęto ochroną rezerwatową, a park powołano w 1985. W 2005 park powiększono o jezioro Bachotek i tzw. Bagienną Dolinę Drwęcy.
Krajobraz.
Rzeźba parku jest owocem działalności lodowca. Większość jego powierzchni to falista wysoczyzna morenowa z licznymi zagłębieniami wypełnionymi jeziorami i torfowiskami, które są połączone siecią cieków i kanałów, tworząc zwarty system hydrologiczny (wody stanowią 8% powierzchni parku) o dużych walorach turystycznych. Wysoczyzna pokryta jest w dużej części lasami. Wykształcił się tutaj typowy krajobraz leśno-pojezierny.
Jeziora i torfowiska.
Na obszarze parku znajduje się 58 jezior o powierzchni większej niż jeden hektar, m.in.: Wielkie Partęczyny, Sosno, Łąkorek, Zbiczno. Łącznie jeziora zajmują 1790 hektarów.
Torfowiska to drugie ważne zbiorowisko parku, przy czym najpospolitsze jest torfowisko niskie ("kwaśna łąka"). Część torfowisk ("Okonek") chronionych było już przed 1939.
Lasy.
Lasy zajmują 40% powierzchni parku, a dominującym gatunkiem jest sosna zwyczajna. Obok niej rosną też: dąb szypułkowy, olcha czarna, buk zwyczajny, jesion wyniosły, brzoza, grab pospolity, wiąz i wierzby. Przebiega tu granica występowania buka i brzęka, a w niedużej odległości także modrzewia polskiego, jaworu i cisa. Świerk nasadzony sztucznie, rośnie poza granicą swego naturalnego zasięgu. Rzadko spotykane są w parku także: wierzba czarniawa, sosna Banksa i dąb czerwony. Najliczniej reprezentowanymi zespołami są bór mieszany i świeży. W borze mieszanym oznaczono 139 gatunków roślin. Występują tu m.in.: konwalia majowa, śmiałek pogięty, orlica pospolita, wężymord niski, gruszyczka. W borze świeżym spotkać można m.in. widłaki i liczną borówkę czernicę. Z lasów liściastych przeważają dębowo-grabowe, a w nich rosną: zawilce, ziarnopłon wiosenny, kokorycz pełna oraz zdrojówka rutewkowata (jedyne stanowisko na Pomorzu). W olsach występuje długosz królewski, a w grądach – obuwik pospolity. 
Kultura materialna.
Ważnym elementem parku krajobrazowego są liczne zabytki kultury materialnej. Należą do nich m.in. wczesnośredniowieczne grodziska nad jeziorami Strażym, Sosno, Płowęż i Kurzyny, zespoły pałacowe w Sumowie, Tomkach, Konojadach, przykłady tradycyjnego budownictwa wiejskiego z XVIII i XIX w. m.in. we wsiach Ciche, Gaj-Grzmięca i Górale czy wiele obiektów sakralnych.

</doc>
<doc id="341639" url="https://pl.wikipedia.org/wiki?curid=341639" title="Trzeboń">
Trzeboń

Trzeboń (czes. "Třeboň", niem. "Wittingau") – miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 9832 ha, a liczba jego mieszkańców 8862 osób.
Jest tam zamek i duży park zamkowy. Miasto Trzebonia i ten park zamkowy odwiedził w 1919 i 1925 roku pierwszy czechosłowacki prezydent Tomáš Garrigue Masaryk.
Demografia.
"Źródło: Czeski Urząd Statystyczny"

</doc>
<doc id="341642" url="https://pl.wikipedia.org/wiki?curid=341642" title="Třemošná">
Třemošná

Třemošná (niem. "Tremoschna") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 1 811 ha, a liczba jego mieszkańców 4 654 osób.
Demografia.
"Źródło: Czeski Urząd Statystyczny"

</doc>
<doc id="341643" url="https://pl.wikipedia.org/wiki?curid=341643" title="Lednica 2000">
Lednica 2000

Ogólnopolskie Spotkanie Młodych LEDNICA 2000 (potocznie zwane Lednicą) – największe w Polsce coroczne spotkanie katolickiej młodzieży z Polski i zagranicy. Pomysłodawcą i pierwszym duszpasterzem lednickich spotkań był dominikanin Jan W. Góra OP. Obecnie duszpasterzem spotkań i wspólnoty jest dominikanin: Tomasz Nowak OP.
Miejscem spotkania są Pola Lednickie, które od 1 stycznia 2013 roku są odrębną miejscowością. Pola Lednickie leżą nad jeziorem Lednica, nieopodal trasy z Poznania do Gniezna. Miejsce to wybrano, ponieważ według części przekazów historycznych, na wyspie Ostrów Lednicki miał miejsce chrzest Polski. Spotkania odbywają się regularnie od 1997 roku; początkowo w wigilię Zesłania Ducha Świętego, a od 2005 roku – w pierwszą sobotę czerwca. Każde z nich ma swoje hasło, które wyznacza punkty programu.
Na Polach Lednickich znajdują się: Brama Ryba, zwana Bramą Trzeciego Tysiąclecia, oraz Dom Świętego Jana Pawła II (gdzie znajduje się Muzeum św. Jana Pawła II). Lednica co roku gromadzi tysiące młodych ludzi. Przez kilka lat wręczane były też specjalne stypendia lednickie za szczególne osiągnięcia dla młodych ludzi lub jako pomoc w rozwoju ich talentów.
Wspólnota LEDNICA 2000 działa w Poznaniu, przy klasztorze oo. Dominikanów.
W 1997 roku, podczas pierwszego spotkania młodych nad Polami Lednickimi przeleciał w helikopterze papież Jan Paweł II, który udawał się z Gorzowa do Gniezna. Ojciec Święty nigdy jednak nie wziął udziału w spotkaniu na Polach Lednickich, zatrzymał się jedynie nad Bramą Rybą, pobłogosławił młodym, a następnie zniżył się i jako pierwszy przekroczył ją, wprowadzając młodzież w III Tysiąclecie.
Przebieg spotkania.
Młodzi ludzie od rana zbierają się na Polach Lednickich. Zanim rozpoczną się uroczystości, odbywają się próby tańca i śpiewów. Od rana, przez cały dzień, jest możliwość przystąpienia do spowiedzi. Po południu odmawiana jest Koronka do Miłosierdzia Bożego, w uroczystej procesji zostają wprowadzone m.in. relikwie św. Wojciecha, św. pierwszych męczenników, błogosławionych, św. Stanisława, św. siostry Faustyny, św. Jana Pawła II, ikona Chrystusa Przemienionego, a następnie odbywają się nabożeństwa (zależnie od tematu spotkania). Wieczorem odprawiana jest Msza Święta, którą koncelebrują biskupi i księża pod przewodnictwem Prymasa Polski lub metropolity poznańskiego, transmitowane lub odczytywane jest specjalne przesłanie papieża. Każdy uczestnik otrzymuje śpiewnik, świeczkę i symbole lednickie nawiązujące do tematu spotkania.
W nocy odbywa się nabożeństwo połączone z aktem wyboru Chrystusa jako Pana i Zbawiciela, którego kulminacją jest adoracja Najświętszego Sakramentu. Po błogosławieństwie wszyscy uczestnicy przechodzą przez Bramę Rybę, symbolicznie potwierdzając wybór.
Nieodłącznym elementem Spotkań Lednickich są wielogłosowe śpiewy lednickie, prowadzone przez Scholę Lednicką i Siewców Lednicy, oraz tańce wszystkich uczestników pod kierunkiem lednickich wodzirejów.
Inne Spotkania.
Lednica Dziecka – tydzień po Spotkaniu Młodych organizowane jest mniejsze Spotkanie dla rodzin z dziećmi, pod tym samym hasłem. W programie zawsze jest Msza Święta, śpiewy i tańce lednickie, przedstawienia dla dzieci, a także procesje i przejście uczestników przez Bramę Trzeciego Tysiąclecia. Początkowo nazywała się Lednicą Malucha.
Lednica Motocyklisty – w ostatnią sobotę sierpnia na Polach Lednickich odbywa się spotkanie motocyklistów i kierowców. Odprawiana jest Msza Święta, potem następuje akt wyboru Chrystusa, poświęcenie pojazdów oraz grupowy przejazd przez Bramę Trzeciego Tysiąclecia.
Lednica Seniora – w pierwszą sobotę września na Polach Lednickich organizowane jest spotkanie dla seniorów. Następują nabożeństwa, Msza Święta, adoracja Najświętszego Sakramentu, wybór Chrystusa i przejście przez Bramę Rybę.
Wspólnota LEDNICA 2000.
LEDNICA 2000 to także Wspólnota, która działa przy poznańskim klasztorze oo. Dominikanów. Program formacyjno-edukacyjny Wspólnoty powstał na podstawie ośmiu przemówień, które św. Jan Paweł II kierował do młodzieży gromadzącej się na Polach Lednickich w latach 1997–2004. W ciągu roku Wspólnota spotyka się na spotkaniach formacyjnych, weekendach wspólnotowych, niedzielnych Mszach Świętych o godzinie 16:00, tworzy wyspecjalizowane grupy organizacyjne, np. Schola, Promocja, Program, przygotowujące coroczne Spotkanie. Na majówkę, wakacje, na Sylwestra Wspólnota wyjeżdża do Sanktuarium Matki Bożej Niezawodnej Nadziei na Jamnej (inicjatorem jego powstania był również o. Jan Góra).
Ludzie Lednicy to także służby, które działają na zasadzie wolontariatu. Przed Spotkaniem na Polach Lednickich budowana jest cała infrastruktura, w dniu Spotkania działa Ochrona, Służby medyczne, Informacja, Tancerze, Ewangelizatorzy, Anioły Porządku, Biuro Prasowe. W zapewnieniu bezpieczeństwa pomagają harcerze i służby mundurowe.

</doc>
<doc id="341644" url="https://pl.wikipedia.org/wiki?curid=341644" title="Třemošnice">
Třemošnice

Třemošnice − miasto w Czechach, w kraju pardubickim. Według danych z 1 stycznia 2011 powierzchnia miasta wynosiła 1902 ha, a liczba jego mieszkańców 3144 osób.
Demografia.
"Źródło: Czeski Urząd Statystyczny"

</doc>
<doc id="341645" url="https://pl.wikipedia.org/wiki?curid=341645" title="Znos">
Znos

Znos (ang. "drift") – zjawisko znoszenia z kursu jednostki pływającej wskutek oddziaływania na nią prądu wody.
W nawigacji zliczeniowej – kąt o jaki znoszony jest statek przez prąd (poprawka na prąd). 
Aby określić kurs jakim statek przemieszcza się nad dnem (kąt drogi nad dnem – KDd) należy do kursu jakim statek płynie po wodzie (kąt drogi po wodzie – KDw) dodać (z odpowiednim znakiem) poprawkę na prąd (pp). Gdy statek znoszony jest z kursu w lewo poprawka na prąd ma znak ujemny, gdy znoszony jest w prawo znak jest dodatni.
 KDd = KDw + ±pp
Znos zwykle uwzględnia się jednak nie rachunkowo, a kreśląc na mapie lub plottingu wektor ruchu statku i graficznie dodając do niego wektor prądu.
W praktyce nawigacyjnej spotyka się dwa przypadki uwzględniania prądu:
Wobec rozpowszechnienia się również na małych jednostkach nawigacji satelitarnej GPS, nawigacja zliczeniowa jest coraz rzadziej stosowana. Tym niemniej każdy nawigator powinien dobrze znać zasady tradycyjnej nawigacji, aby umieć postępować w razie awarii sprzętu elektronicznego.
Zobacz też.
dryf

</doc>
<doc id="341647" url="https://pl.wikipedia.org/wiki?curid=341647" title="Merlyn Rees">
Merlyn Rees

Merlyn Rees, baron Merlyn-Rees (ur. 18 grudnia 1920 w Cilfynydd w Glamorgan w Walii, zm. 5 stycznia 2006) – brytyjski polityk, członek Izby Gmin z ramienia Partii Pracy, dożywotni członek Izby Lordów, minister w rządach Harolda Wilsona i Jamesa Callaghana.
Wykształcenie odebrał w Harrow Weald Grammar School w Harrow oraz w Goldsmiths College w Londynie, gdzie w latach 1939–1941 by przewodniczącym związku studentów. Podczas II wojny światowej służył w szwadronie RAF Uniwersytetu w Nottingham. W 1945 r. został dowódcą szwadronu. Po wojnie studiował ekonomię na London School of Economics. W 1949 r. rozpoczął pracę nauczyciela w Harrow. Uczył ekonomii i historii przez 11 lat. W tym czasie trzykrotnie bez powodzenia startował w wyborach do Izby Gmin w okręgu Harrow East. W latach 1959–1962 był członkiem Instytutu Edukacji Uniwersytetu Londyńskiego.
Do parlamentu Rees dostał się w 1963 r., wygrywając wybory uzupełniające w okręgu Leeds South, rozpisane po śmierci dotychczasowego lidera laburzystów, Hugh Gaitskella. Po likwidacji tego okręgu w 1983 r. Rees reprezentował okręg wyborczy Morley and Leeds South.
W 1965 r. został podsekretarzem stanu ds. armii w ministerstwie obrony. W latach 1966–1968 był podsekretarzem stanu ds. sił powietrznych, a w latach 1968–1970 podsekretarzem stanu w Home Office. W 1974 r. został członkiem gabinetu jako minister ds. Irlandii Północnej. Wcześniej, od 1972 r., zajmował się sprawami północnoirlandzkimi jako członek gabinetu cieni. W 1976 r. został ministrem spraw wewnętrznych. Pozostał na tym stanowisku do wyborczej porażki laburzystów w 1979 r.
Z miejsca w Izbie Gmin zrezygnował w 1992 r. Został kreowany parem dożywotnim jako baron Merlyn-Rees i zasiadł w Izbie Lordów. Od 1990 r. był przewodniczącym Video Standards Council. W latach 1994–2002 był pierwszym kanclerzem uniwersytetu Glamorgan.
Zmarł w 2006 r. Był żonaty z Colleen, miał trzech synów. Opublikował m.in. "Northern Ireland: a personal perspective" (1985).

</doc>
<doc id="341650" url="https://pl.wikipedia.org/wiki?curid=341650" title="Tunel Laerdal">
Tunel Laerdal



</doc>
<doc id="341653" url="https://pl.wikipedia.org/wiki?curid=341653" title="Trhové Sviny">
Trhové Sviny

Trhové Sviny (niem. "Schweinitz in Böhmen") − miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 5 280 ha, a liczba jego mieszkańców 4 705 osób.
Trhové Sviny pierwotnie nazywały się Svinice, po niemiecku Schweinitz. Pierwsza wzmianka pochodzi z dokumentu z roku 1260, w którym wspomniany jest właściciel o nazwisku "Hojer von Schweinitz", "Ojíř ze Svin". W roku 1481 Sviny otrzymały od czeskiego króla Władysława II Jagiellończyka prawo organizowania dwa razy w roku targu i od tego czasu do nazwy miasteczka dodawany jest przymiotnik "Trhové" (Targowe).
Demografia.
"Źródło: Czeski Urząd Statystyczny"

</doc>
<doc id="341655" url="https://pl.wikipedia.org/wiki?curid=341655" title="Kąt drogi po wodzie">
Kąt drogi po wodzie

kąt drogi po wodzie - kąt zawarty pomiędzy linią południka geograficznego a linią kierunku ruchu statku po wodzie, wynikłego skutkiem oddziaływania wiatru (dryf). Inaczej: kierunek ruchu statku mierzony względem wody Wypadkowy kierunek ruchu statku względem wody, różniący się od obranego kursu rzeczywistego wskutek oddziaływania na statek powodowanego przez wiatr dryfu.
gdzie:

</doc>
<doc id="341659" url="https://pl.wikipedia.org/wiki?curid=341659" title="Iwan Komarenko">
Iwan Komarenko

Iwan Komarenko (; "Iwan Komarienko"; ur. 12 kwietnia 1971 w niżnieilimskim rejonie obwodu irkuckiego) – polsko-rosyjski piosenkarz, aktor i celebryta.
W latach 2002–2007 wokalista zespołu Ivan i Delfin, z którym wydał dwa albumy studyjne: "Ivan i Delfin" (2004), jak również jego reedycję pt. "Czarne oczy" (2005) i "Dwa żywioły" (2006) oraz reprezentował Polskę w 50. Konkursie Piosenki Eurowizji (2005). Od 2007 artysta solowy, wydał dwie płyty: "Tango Saute" (2010) i "Sens życia" (2014).
Życiorys.
Urodził się w miejscowości Niżnia-Ilimsk, jest pierwszym synem pół-Rosjanki, pół-Koreanki Galiny Stiepanowej oraz Gruzina. Iwan ma także siostrę Lidę Komarenko oraz brata Siergieja Komarenkę z drugiego małżeństwa matki, które również zakończyło się rozwodem. W dzieciństwie, z powodu konfliktu rodziców, matka wyprowadziła się z nim do Rudnogorska, gdzie mieszkali jego dziadkowie. Mając 15 lat wyprowadził się z domu rodzinnego i rozpoczął naukę w Średniej Szkole Muzycznej w Bracku na wydziale instrumentów dętych, gdzie ćwiczył grę na trąbce. W wieku 17 lat przeniósł się do Irkucka, gdzie uczył się na wydziale piosenki estradowej. Później wyjechał do Moskwy, gdzie opiekował się przyjaciółką chorującą na stwardnienie rozsiane. 
W 1991 przyjechał do Polski na pielgrzymkę Jana Pawła II i Światowe Dni Młodzieży. Jakiś czas później podczas drugiego przyjazdu do Polski mieszkał w Laskach, gdzie – w zamian za jedzenie i ubranie – opiekował się podopiecznymi Zakładu dla Niewidomych. Przez brak odpowiedniej wizy musiał wracać do Rosji. Po raz trzeci przyjechał do Polski na studia. Najpierw przez rok uczęszczał do szkoły języka polskiego dla cudzoziemców we Wrocławiu, a po jej ukończeniu podjął studia na Wydziale Polonistyki Uniwersytetu Warszawskiego. Na piątym roku studiów powrócił do śpiewania, równolegle rozpoczął naukę w trzyletnim studium muzycznym na wydziale piosenki estradowej.
Przez kilka lat uczył się tańca nowoczesnego. W 2002 dołączył do zespołu Ivan i Delfin, którego został wokalistą. W 2003 zajął drugie miejsce w konkursie „Drzwi do kariery” organizowanym przez Michała Wiśniewskiego w ramach programu TVN "Jestem jaki jestem". W lutym 2004 z zespołem zaprezentował piosenkę „Jej czarne oczy”, która zdobyła popularność w Polsce. Miesiąc później wydali debiutancki album studyjny, zatytułowany "Ivan i Delfin". W latach 2004–2005 grał Saszę Maksymowicza w serialu TVP2 "M jak miłość". W lutym 2005 z zespołem wydał reedycję debiutanckiego albumu, tym razem pod nazwą "Czarne oczy", a w maju, reprezentując Polskę z utworem „Czarna dziewczyna”, zajęli 11. miejsce w półfinale 50. Konkursu Piosenki Eurowizji w Kijowie; do awansu do finału zabrakło im czterech punktów. W 2006 wydali drugi album pt. "Dwa żywioły".
W lutym 2007 odszedł z zespołu Ivan i Delfin, chcąc skupić się na karierze solowej. Od marca do maja uczestniczył w parze z Blanką Winiarską w piątej edycji programu rozrywkowego TVN "Taniec z gwiazdami"; zajęli drugie miejsce w finale. W 2009 wystąpił na XLVI Krajowym Festiwalu Piosenki Polskiej w Opolu. W 2010 wydał solowy album studyjny pt. "Tango Saute" oraz zwyciężył w parze z Pauliną Sykut w finale pierwszej edycji programu Polsatu "Just the Two of Us. Tylko nas dwoje".
W 2013 wspólnie z kanadyjską fotografką Maggie Habiedą zorganizował międzynarodowy koncert "Colours of Love" w Toronto, wspierany przez Konsula Generalnego RP Grzegorza Morawskiego oraz kanadyjskiego Ministra Multikulturalizmu Tima Uppala. Przedsięwzięcie zostało nagrodzone listem gratulacyjnym od premiera Kanady Stephena Harpera. W 2014 wydał drugi solowy album studyjny pt. "Sens życia". W 2015 z zespołem No Logo nagrał utwór „I chociaż ptaki odleciały” na rzecz pojednania narodów Europy, Ukrainy i Rosji. Do piosenki zrealizował teledysk, który nakręcono w Berlinie, Kijowie, Moskwie, Warszawie oraz w Sejnach. W 2016 zaprezentował piosenkę „That’s What Papa Said” (polskojęzyczna wersja utworu – „Tak mówił Papież”), którą nagrał we współpracy z dziećmi z Afryki i dedykował papieżowi Janowi Pawłowi II oraz Nelsonowi Mandeli. W tym samym roku wystąpił na Światowych Dniach Młodzieży w Krakowie.
Życie prywatne.
W 2009 zrzekł się rosyjskiego obywatelstwa, stając się bezpaństwowcem, a w 2010 uzyskał polskie obywatelstwo,
Światopogląd.
W kwietniu 2020 publicznie zadeklarował się jako przeciwnik obowiązkowych szczepień dzieci na choroby zakaźne. Wystąpił też z apelem do prezydenta RP o to, by nie wdrażano w Polsce szczepionki na koronawirusa, gdy ta zostanie wynaleziona. Nazywał obowiązkowe szczepienia „zamachem na wolność narodu polskiego”. Ponadto powielał teorie spiskowe mówiące o tym, że pandemia COVID-19 została rzekomo zaplanowana przez Billa Gatesa i Światową Organizację Zdrowia celem przeprowadzenia przymusowego szczepienia całej ludności.

</doc>
<doc id="341661" url="https://pl.wikipedia.org/wiki?curid=341661" title="Trutnov">
Trutnov

Trutnov (niem. "Trautenau") – miasto powiatowe w północnych Czechach, w kraju hradeckim. Według danych z 31 grudnia 2003 powierzchnia miasta wynosiła 10 336 ha, a liczba jego mieszkańców 31 398 osób.
Położenie geograficzne.
Trutnov leży na Wyżynie Trutnovskiej (Trutnovská pahorkatina), we wschodniej części Wyżyny Podkarkonoskiej (Podkrkonošská pahorkatina), która jest częścią Podgórza Karkonoskiego. Miasto, po włączeniu do niego kilku wsi, rozciąga się wzdłuż dolin rzecznych pomiędzy wzniesieniami Pogórza Karkonoskiego i Karkonoszy. Średnia wysokość nad poziomem morza wynosi 414 m.
Przez Trutnov przepływa rzeka Úpa, do której w dzielnicy Poříčí dopływa rzeka Lična.
Historia miasta.
Pierwsze ślady bytności człowieka na tym terenie sięgają 8000 lat p.n.e. z okresu późnego paleolitu, o czym świadczą znaleziska archeologiczne. W połowie XII w. w miejscu, gdzie trakt handlowy z Czech przez Dvůr Králové nad Labem, Hostinné i dalej przez Pilníkov, Babí i Žacléř na Śląsk, przechodził brodem przez rzekę Úpę, powstała słowiańska wieś Úpa. Leżała ona w miejscu dzisiejszego Górnego Starego Miasta (Horní Staré Město). Pod koniec XII w. powstał gród a w I połowie XIII w zamek nawodny. Położenie to było niekorzystne, ze względu na częste powodzie. Po tym, jak szlak handlowy przeniósł się do doliny Ličnej, przez dzisiejsze Bernartice, przeniesiono również wieś na miejsce obecnego centrum Trutnova. Nowa wieś Úpa stała się nową siedzibą morawskiego rodu "Švábenští ze Švábenic", który kolonizował pobliskie ziemie. Pierwsza pisemna wzmianka pochodzi z roku 1260. W roku 1297 miasto zostało przejęte przez króla Wacława II, a w 1301 stało się miastem królewskim. Król Jan Luksemburski zastawił miasto Janovi z Vartenberka. W 1333 miasto wykupił królewicz Karol. W 1340 Jan Luksemburski potwierdził autonomię polityczną i sądową Trutnova, które trwały do 1539. W 1399 król Wacław IV Luksemburski sprzedał Trutnow swej małżonce Zofii i od tej pory stało się ono wianem czeskich królowych. W czasie wojen husyckich Trutnov został zdobyty przez husytów, a klasztor "Na Nivách" został spalony.
Nazwa.
Nazwa miasta pochodzi od niemieckiego "truten ouwe" – "biedna niwa", lub "miłe miasto przy niwie". Według innej wersji miasto zostało nazwane od imienia pogromcy smoka rycerza "von Trautnav" (czes. "Trut") lub od nazwiska rycerza – założyciela miasta Albrechta z Trautenbergu. Smok do dzisiaj jest w herbie miasta.
Bitwa pod Trutnovem.
27 czerwca 1866 doszło do krwawej bitwy między wojskami austriackimi a pruskimi znanej jako bitwa pod Trutnovem. Było to jedyne zwycięstwo austriackie w czasie wojny siedmiotygodniowej, okupione wielkimi stratami własnymi („pyrrusowe zwycięstwo”).
Gospodarka.
Trutnov jest miastem przemysłowym. Znajduje się tu wiele zakładów przemysłowych, m.in.
Transport.
Trutnov jest dużym węzłem kolejowym. Krzyżują się tutaj trasy 032 Jaroměř – Trutnov; 047 Trutnov – Teplice nad Metují; 045 Trutnov – Svoboda nad Úpou; 040 Trutnov – Stará Paka – Chlumec nad Cidlinou; 043 Trutnov – Žacléř. W Trutnovie znajduje się 7 stacji kolejowych: Trutnov-Volanov, Trutnov-Staré město, Trutnov-Zelená Louka, Trutnov hlavní nádraží, Trutnov střed, Trutnov zastávka i Trutnov-Poříčí.
Trutnov jest także znanym węzłem drogowym. Krzyżują się tu drogi I/16, I/14 i I/37. W planach jest także droga szybkiego ruchu R11 z Jaroměřa do Královca (przejście graniczne Královec – Lubawka).
Od 2008 w okresie wakacyjnym funkcjonują weekendowe połączenia kolejowe z Polską (do stacji Jelenia Góra oraz do Wrocławia).
Zabytki i atrakcje turystyczne.
W Trutnovie znajduje się wiele ciekawych obiektów zabytkowych, wartych zobaczenia.
Na rynku obejrzeć można pomnik cesarza Józefa II.
Źródło: www.trutnov.cz
Demografia.
"Źródło: Czeski Urząd Statystyczny"

</doc>
<doc id="341662" url="https://pl.wikipedia.org/wiki?curid=341662" title="Olivia de Havilland">
Olivia de Havilland

Olivia Mary de Havilland (ur. 1 lipca 1916 w Tokio, zm. 26 lipca 2020 w Paryżu) – amerykańska aktorka filmowa, dwukrotna laureatka Oscara za pierwszoplanowe role w filmach: "Najtrwalsza miłość" (1946) i "Dziedziczka" (1949). Odznaczona Narodowym Medalem Sztuki (2008). Siostra aktorki Joan Fontaine.
Życiorys.
Urodziła się w Japonii, gdzie jej ojciec wykładał na Uniwersytecie Tokijskim. Gdy miała 3 lata, jej rodzice rozwiedli się, a Olivia wraz z matką i o rok młodszą siostrą Joan (która później także została znaną aktorką) przeniosły się do Los Angeles. W wieku 18 lat podpisała swój pierwszy kontrakt. Jej pierwszym filmem był "Sen nocy letniej" Williama Dieterle i Maxa Reinhardta z roku 1935. Później wystąpiła m.in. w "Szarży lekkiej brygady" (1936) i "Przygodach Robin Hooda" (1938) u boku Errola Flynna. W wieku 22 lat Olivia została zaangażowana do roli Melanii Hamilton w legendarnej ekranizacji bestselleru Margaret Mitchell "Przeminęło z wiatrem". Kreacja Olivii zdobyła uznanie krytyki i zaowocowała pierwszą nominacją do Oscara dla aktorki drugoplanowej. Początkowo rolę Melanii proponowano siostrze Olivii – Joan, ta jednak ją odrzuciła.
Lata 40. były czasem rozkwitu kariery Olivii. W 1941 zagrała w "Złotych wrotach", a za rolę w tym filmie otrzymała drugą nominację do Oscara, tym razem za rolę pierwszoplanową, ale zdystansowała ją młodsza o rok siostra. Olivia, pod koniec oscarowej gali, podeszła do siostry i chciała jej pogratulować zwycięstwa, jednak Joan nie przyjęła gratulacji, odwróciła się i odeszła. Konflikt między siostrami, który rozpoczął się w okresie dzieciństwa, trwał nadal. Olivia była podobno faworyzowana przez matkę, niespełnioną aktorkę, która chciała, aby córki zrealizowały jej marzenia o karierze w Hollywood. Doszło nawet do tego, że matka zabroniła używać Joan nazwiska rodowego de Havilland, gdyż to Olivia była z nim kojarzona.
W 1946 Olivia wcieliła się w postać Josephine Norris w filmie "Najtrwalsza miłość" i w końcu zdobyła upragnioną statuetkę Oscara. Podobno tuż po ceremonii Joan podeszła do niej i chciała pogratulować nagrody, ale Olivia zrobiła to samo co Joan pięć lat wcześniej, gdy to ona chciała jej pogratulować zdobycia tej cennej nagrody. Dwa lata później, w roku 1948, przyszła kolejna nominacja, tym razem za "Kłębowisko żmij". W 1950 roku w ręce Olivii powędrowała jej druga i ostatnia nagroda Akademii Filmowej za "Dziedziczkę" (1949).
Kolejne lata nie były już tak owocne, ale Olivia utrzymała swój status gwiazdy. Przewodniczyła jury konkursu głównego na 18. MFF w Cannes (1965).
Życie prywatne.
Dwukrotnie wychodziła za mąż. Jej pierwsze małżeństwo, zawarte w 1946 z Marcusem Aureliusem Goodrichem, rozpadło się po 7 latach. Z tego związku miała syna Benjamina, który zmarł w 1991 roku w wieku 42 lat. W 1955 zawarła drugi związek małżeński z Pierrem Galante. I to małżeństwo zakończyło się w 1979 rozwodem, ale para pozostała w dobrych stosunkach. Na tyle dobre, że Olivia opiekowała się byłym mężem, gdy zachorował na raka, aż do jego śmierci w 1998. Para miała córkę Gisèle (ur. 1956).
Od początku lat 60. Olivia mieszkała na stałe w Paryżu.
W 2010 otrzymała Legię Honorową.
W czerwcu 2017, na 2 tygodnie przed 101. urodzinami, przyznano jej Order Imperium Brytyjskiego. Była najstarszą kobietą w historii, która otrzymała to odznaczenie.
Zmarła 26 lipca 2020 w wieku 104 lat.

</doc>
<doc id="341664" url="https://pl.wikipedia.org/wiki?curid=341664" title="Droga wojewódzka nr 884">
Droga wojewódzka nr 884

Droga wojewódzka nr 884 (DW884) – droga wojewódzka położona w środkowej części województwa podkarpackiego. Biegnie ze wschodu na zachód, łączy Przemyśl z Domaradzem, przebiegając przez Dynów. Jej długość wynosi 63 km. Droga została w całości wyremontowana w 2011 roku. Wykonano na całej długości drogi nowe zatoki autobusowe, chodniki, bariery energochłonne, poręcze przy chodnikach oraz oznakowanie.

</doc>
<doc id="341665" url="https://pl.wikipedia.org/wiki?curid=341665" title="Turnov">
Turnov

Turnov (niem. "Turnau") – gmina i miasto w Czechach, w kraju libereckim.
Gmina Turnov zajmuje powierzchnię 22,73 km², a zamieszkuje ją 14 362 osób (stan na dzień 01.01.2015).
Miasto jest tradycyjnym centrum polerowania kamieni szlachetnych, wytwórstwa szkła i rękodzieła artystycznego. Leży w samym sercu Czeskiego Raju oraz na ważnych szlakach komunikacyjnych – przebiegają tutaj 3 linie kolejowe i autostrada D10, łącząca Pragę z Libercem. W mieście rozwinął się przemysł optyczny, elektroniczny, metalowy, ceramiczny, odzieżowy oraz spożywczy.
Turnov posiada duże muzeum, 6 kościołów i synagogę, odrestaurowaną w latach 2007–2008. W pobliżu znajduje się wiele zamków i zabytków architektury wiejskiej.
W mieście znajduje się szkoła średnia obróbki kamienia, metalu i produkcji biżuterii założona w 1884 i będąca pierwszą tego typu placówką w Europie Środkowej.
Znanym skoczkiem, który pochodzi z Turnova, jest Roman Koudelka.

</doc>
<doc id="341669" url="https://pl.wikipedia.org/wiki?curid=341669" title="Panleukopenia kotów">
Panleukopenia kotów

Panleukopenia kotów (łac. "Panleucopenia infectiosa felinum"). Znana również jako: zakaźne zapalenie jelit kotów, tyfus koci, (ang. "Feline distemper"), agranulocytoza.
Jest to zakaźna, wysoce zaraźliwa, wirusowa choroba wszystkich kotowatych. Przebiega z objawami zapalenia układu pokarmowego, wraz z towarzyszącą leukopenią. Choroba występuje na całym świecie.
Etiologia.
Przyczyną jest wirus panleukopenii kotów (ang. "feline panleukopenia virus" – FPV). Jest on blisko spokrewniony z parwowirusem psów typ 2 (CPV-2). Wirus jest oporny na warunki środowiska zewnętrznego i większość środków dezynfekcyjnych. Najbardziej wrażliwe na zachorowanie są młode zwierzęta między 2 a 5 miesiącem życia, u których spadł poziom przeciwciał matczynych.
Źródła i drogi zakażenia.
Źródłami zakażenia są wydzieliny i wydaliny chorych zwierząt (głównie kał, ślina, wymiociny). Zakażenie następuje najczęściej drogą pokarmową wirusem obecnym w środowisku (miski, kuwety, legowiska) oraz przez kontakt bezpośredni. Możliwe jest przeniesienie zakażenia przez owady (pchły, wszy itp.).
Patogeneza.
W pierwszym rzędzie wirus namnaża się w tkance limfoidalnej okolicy gardła. Po kilku dniach od zakażenia następuje wiremia, tą drogą zarazek przedostaje się do węzłów chłonnych, śledziony, grasicy, szpiku kostnego i krypt jelitowych. U ciężarnych kotek wirus przenika do komórek płodu i łożyska. Zaatakowanie komórek układu limfatycznego i szpiku skutkuje znaczną immunosupresją, co w konsekwencji daje powikłania w postaci wtórnych infekcji.
Objawy.
Okres wylęgania choroby wynosi zwykle od 4 – 10 dni. Dominujące objawy to: gorączka, depresja, biegunka (czasem z domieszką krwi), wymioty, odwodnienie, znaczna bolesność brzucha, wychudzenie. W obrazie krwi obserwujemy spadek ilości krwinek białych – leukopenia (panleukopenia, agranulocytoza). U młodych zwierząt może wystąpić nadostry przebieg choroby – śmierć następuje nagle, bez pojawienia się objawów. W przebiegu ostrym padnięcia następują najczęściej w 3 – 5 dniu choroby.
Współczynnik umieralności jest wysoki i bez podtrzymującej terapii może wynosić nawet do 75%. Śmiertelność nieszczepionych kociąt wynosi nawet do 90%.
Zwierzęta starsze, powyżej kilku miesięcy życia, chorują łagodniej, a śmiertelność jest dużo niższa.
Wirus FPV może przekroczyć łożysko, rezultatem czego może być resorpcja płodów, poronienia, wczesna śmierć noworodków, niedorozwój móżdżku potomstwa. Rzadko stan kociąt zaczyna się pogarszać dopiero w 2 – 3 tygodniu po porodzie, kiedy to zaczyna się u nich rozwijać brak koordynacji i ataksja.
Zmiany anatomopatologiczne.
Głównie obserwujemy: obraz nieżytowego zapalenia jelit cienkich wraz z nalotem włóknika (czasem zapalenie dyfteroidalno-martwicowe). Obrzęk nerek i wątroby. Krew w naczyniach nieskrzepła, ciemna. Żołądek pusty.
Rozpoznawanie.
Objawy kliniczne uzupełnione badaniem obrazu krwi pozwalają z reguły na postawienie podejrzenia panleukopenii. Wirus można wykryć m.in. metodą immunofluorescencji lub testem ELISA.
Rozpoznanie różnicowe.
W rozpoznaniu różnicowym należy uwzględnić m.in.: bakteryjne zapalenia jelit, zatrucia, obecność ciała obcego w przewodzie pokarmowym.
Leczenie.
Podaje się antybiotyki aby zapobiec wtórnym nadkażeniom bakteryjnym. W ciężkich stanach kluczową rolę odgrywa niwelowanie skutków odwodnienia i zaburzeń elektrolitowych poprzez intensywne wlewy dożylne. Stosuje się środki przeciwbólowe, hamujące wymioty i biegunkę. W dłużej przebiegającej chorobie konieczne jest odżywianie pozajelitowe. Można stosować leki stymulujące odporność. W okresie rekonwalescencji bardzo ważna jest odpowiednia dieta. Stosowanie surowicy w momencie rozwiniętego, objawowego zakażenia jest dyskusyjne.
Zapobieganie.
Skuteczną metodą zapobiegania panleukopenii kotów jest szczepienie. Należy szczepić koty klinicznie zdrowe i odrobaczone. Szczepienia kociąt należy zacząć jak najwcześniej, zgodnie z zaleceniami lekarza weterynarii.
Wirus może przeżyć w temperaturze pokojowej nawet do roku i jest oporny na zamrażanie. Wszystkie przedmioty i powierzchnie, z którymi mógł mieć kontakt chory kot lub jego wydaliny, powinny zostać dokładnie odkażone odpowiednimi preparatami ("Virkon)." Z domowych środków można zastosować środki do dezynfekcji sanitariatów, ale musi on działać przez minimum 1 godzinę. Każdy, nawet dorosły kot przed wprowadzeniem do miejsca potencjalnie zagrożonego, powinien być zaszczepiony na 2 tygodnie przed tym zdarzeniem.
Coraz częściej lekarze weterynarii zalecają ozonowanie jako skuteczną metodę dezynfekcji w przypadkach eliminacji wirusów parwowirozy i panleukopenii. Często można spotkać się z tym, że lekarze polecają ozonowanie alergikom.
Odporność.
Zakażenie FPV indukuje miejscową jak i ogólną odpowiedź immunologiczną. Długotrwałą odporność po przebytej infekcji warunkuje obecność przeciwciał w surowicy, których wysoki poziom w surowicy utrzymuje się jeszcze przez kilka lat. Kocięta, które przechorowały panleukopenię są odporne na ponowne zakażenie prawdopodobnie do końca życia.

</doc>
<doc id="341670" url="https://pl.wikipedia.org/wiki?curid=341670" title="Poprawka na wiatr">
Poprawka na wiatr



</doc>
<doc id="341671" url="https://pl.wikipedia.org/wiki?curid=341671" title="Týn nad Vltavou">
Týn nad Vltavou

Týn nad Vltavou () – miasto w Czechach, w kraju południowoczeskim. Według danych z 31 grudnia 2003 powierzchnia miasta wynosiła 4303 ha, a liczba jego mieszkańców 8296 osób. Miejscowość leży u ujścia rzeki Lužnice do Wełtawy.
Demografia.
"Źródło: Czeski Urząd Statystyczny"

</doc>
<doc id="341673" url="https://pl.wikipedia.org/wiki?curid=341673" title="Týniště nad Orlicí">
Týniště nad Orlicí

Týniště nad Orlicí (niem. "Tinischt") − miasto w Czechach, w kraju kralovohradeckim.
Według danych z 31 grudnia 2003 powierzchnia miasta wynosiła 5 245 ha, a liczba jego mieszkańców 6 342 osób.
Demografia.
"Źródło: Czeski Urząd Statystyczny"

</doc>
<doc id="341674" url="https://pl.wikipedia.org/wiki?curid=341674" title="Teplice nad Metuji">
Teplice nad Metuji



</doc>
<doc id="341677" url="https://pl.wikipedia.org/wiki?curid=341677" title="Tepla">
Tepla



</doc>
<doc id="341679" url="https://pl.wikipedia.org/wiki?curid=341679" title="Tisnov">
Tisnov



</doc>
<doc id="341680" url="https://pl.wikipedia.org/wiki?curid=341680" title="Droga wojewódzka nr 794">
Droga wojewódzka nr 794

Droga wojewódzka nr 794 (DW794) - droga wojewódzka położona na terenie województw: małopolskiego i śląskiego. Łączy Kraków z Koniecpolem. Biegnie w kierunku południkowym. Jej długość wynosi 93 km.

</doc>
<doc id="341681" url="https://pl.wikipedia.org/wiki?curid=341681" title="Touzim">
Touzim



</doc>
<doc id="341683" url="https://pl.wikipedia.org/wiki?curid=341683" title="Tovacov">
Tovacov



</doc>
<doc id="341685" url="https://pl.wikipedia.org/wiki?curid=341685" title="Trhove Sviny">
Trhove Sviny



</doc>
<doc id="341686" url="https://pl.wikipedia.org/wiki?curid=341686" title="Tyn nad Vltavou">
Tyn nad Vltavou



</doc>
<doc id="341687" url="https://pl.wikipedia.org/wiki?curid=341687" title="Tyniste nad Orlici">
Tyniste nad Orlici



</doc>
<doc id="341689" url="https://pl.wikipedia.org/wiki?curid=341689" title="Trebechovice pod Orebem">
Trebechovice pod Orebem



</doc>
<doc id="341690" url="https://pl.wikipedia.org/wiki?curid=341690" title="Tunel Lærdal">
Tunel Lærdal

Tunel Lærdal ("Lærdalstunnelen") – najdłuższy drogowy tunel świata, długości 24 510 m, łączący Lærdal oraz Aurland w Norwegii, w regionie Sogn og Fjordane. Jego budowa rozpoczęta została w 1995 i ukończona w 2000.

</doc>
<doc id="341691" url="https://pl.wikipedia.org/wiki?curid=341691" title="Trebon">
Trebon



</doc>
<doc id="341693" url="https://pl.wikipedia.org/wiki?curid=341693" title="Całkowita poprawka">
Całkowita poprawka

Całkowita poprawka - poprawka wskazań kompasu magnetycznego o deklinację magnetyczną i dewiację kompasu. W wyniku korekty "KK" o wartość "cp" otrzymujemy wartość kursu rzeczywistego jednostki.
gdzie:

</doc>
<doc id="341694" url="https://pl.wikipedia.org/wiki?curid=341694" title="Trzeboń (Polska)">
Trzeboń (Polska)

Trzeboń – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1975–1998 miejscowość administracyjnie należała do województwa pilskiego.

</doc>
<doc id="341695" url="https://pl.wikipedia.org/wiki?curid=341695" title="Elvis (ujednoznacznienie)">
Elvis (ujednoznacznienie)



</doc>
<doc id="341697" url="https://pl.wikipedia.org/wiki?curid=341697" title="Tremosnice">
Tremosnice



</doc>
<doc id="341698" url="https://pl.wikipedia.org/wiki?curid=341698" title="Tremosna">
Tremosna



</doc>
<doc id="341700" url="https://pl.wikipedia.org/wiki?curid=341700" title="Biblionetka">
Biblionetka



</doc>
<doc id="341712" url="https://pl.wikipedia.org/wiki?curid=341712" title="Wybory samorządowe w Polsce w 2006 roku">
Wybory samorządowe w Polsce w 2006 roku

Wybory samorządowe w Polsce w 2006 roku – zostały przeprowadzone 12 listopada (I tura). II tura (ponowne głosowanie w wyborach wójtów, burmistrzów i prezydentów miast) odbyła się 26 listopada.
Zarządzenie wyborów.
Wydając "Rozporządzenie Prezesa Rady Ministrów z dnia 11 września 2006 r. w sprawie zarządzenia wyborów do rad gmin, rad powiatów i sejmików województw, Rady m.st. Warszawy i rad dzielnic m.st. Warszawy oraz wyborów wójtów, burmistrzów i prezydentów miast" ( – z dnia 12 września 2006 r.), premier zarządził wybory na dzień 12 listopada 2006.
Regulacje prawne.
Wybory do rad gmin i powiatów oraz do sejmików wojewódzkich.
Zasady przeprowadzania wyborów do rad regulują przepisy "ustawy z dnia 16 lipca 1998 r. – Ordynacja wyborcza do rad gmin, rad powiatów i sejmików województw" (tekst jednolity: , z późn. zm.).
Wybory wójtów, burmistrzów, prezydentów miast.
Wybory te są regulowane przez "ustawę z dnia 20 czerwca 2002 r. o bezpośrednim wyborze wójta, burmistrza i prezydenta miasta" (, z późn. zm.).
Uczestnictwo w wyborach obywateli Unii Europejskiej innych niż obywatele RP.
Według dyrektywy Rady Unii Europejskiej 94/80/WE z dnia 19 grudnia 1994 r. oraz ustawy z dnia 20 kwietnia 2004 r. (, art. 1 pkt 3) po raz pierwszy prawo do głosu w wyborach do rad gmin (w Warszawie również dzielnic) oraz w wyborach bezpośrednich wójtów, burmistrzów, prezydentów miast przysługuje również obywatelowi innego niż Polska państwa członkowskiego Unii Europejskiej, który najpóźniej w dniu głosowania kończy 18 lat, stale zamieszkuje na obszarze działania gminy, oraz który został wpisany do prowadzonego w tej gminie stałego rejestru wyborców członkowskich Unii Europejskiej.
Wyniki wyborów.
Wybory wójtów, burmistrzów i prezydentów miast.
"Źródło:" Państwowa Komisja Wyborcza: Wykaz wybranych wójtów, burmistrzów i prezydentów miast. Głosowanie 12 listopada 2006 r. oraz 26 listopada 2006 r.
Sejmiki województw.
W wyborach do sejmików województw frekwencja wyniosła 45,91% uprawnionych do głosowania. Oddano 12,70% głosów nieważnych. Wszystkich głosów oddano łącznie 13 851 401.
Wyniki głosowania.
"Wszystkie dane wyrażono w procentach. "
Podział mandatów.
"Źródło: Państwowa Komisja Wyborcza" [dostęp 18 czerwca 2015].
Rady gmin.
Statystyka obejmuje dane na temat radnych gmin, radnych miast na prawach powiatu oraz radnych dzielnic Warszawy:

</doc>
<doc id="341716" url="https://pl.wikipedia.org/wiki?curid=341716" title="Erasmus Student Network">
Erasmus Student Network

Erasmus Student Network – ogólnoeuropejska sieć organizacji studenckich zajmująca się wspieraniem i rozwojem programów międzynarodowych wymian studenckich, w tym zwłaszcza programu Erasmus, wśród studentów na własnej uczelni (lub danym mieście) oraz opieką nad studentami zagranicznymi przyjeżdżającymi w ramach tej wymiany. Na sieć ESN składa się około piętnaście tysięcy członków z ponad 500 sekcji zakładanych przy uczelniach wyższych w 40 krajach, w tym około trzydzieści sekcji w Polsce.
ESN wspiera integrację społeczną studentów międzynarodowych w danych krajach. Lokalne sekcje (oddziały organizacji) oferują wsparcie, wydarzenia oraz informacje zarówno dla studentów z wymiany, jak i stałych studentów zagranicznych. ESN dostarcza także informacji dotyczących programów wymiany studenckiej i szeroko rozumianej mobilności pozostałym studentom, planującym wymianę zagraniczną.
ESN funkcjonuje na trzech poziomach: międzynarodowym, ogólnopolskim oraz lokalnym. Na poziomie lokalnym istnieją sekcje, które wybierają swoich delegatów na National Assembly (dawniej National Platform). Podczas NA poszczególne kraje wybierają Zarządy Ogólnokrajowe, reprezentujące je w kontaktach na poziomie międzynarodowym z innymi krajami sieci, jak i z partnerami instytucjonalnymi czy komercyjnymi.
Historia ESN.
Pierwsza sekcja Erasmus Student Network została utworzona w październiku 1989 roku w Gandawie (Belgia), zaś pierwsza sekcja ESN w Polsce powstała jako ESN Warsaw w maju 1994 roku w Szkole Głównej Handlowej. Polska wybrała wtedy również swojego pierwszego NRa. Kolejne dwie sekcje (ESN Łódź i ESN Kraków) powstały w 1995 roku.
Najprawdopodobniej ESN miał przerwę w działalności w Polsce w okolicach 1997 roku. Po przerwie, w 1998 roku powstała sekcja ESN Akademia Medyczna w Warszawie (dziś ESN WUM – datę jej założenia organizacja uznaje za początek ESNu w Polsce)., a w 2001 roku ESN Gdańsk i ESN UJ.
Pierwsze ogólnopolskie spotkanie sekcji ESN (wówczas National Platform) odbyło się w maju 2003 roku w Gdańsku i od tej pory odbywa się dwa razy do roku (w maju oraz grudniu). Od 2021 roku spotkanie to zmieniło nazwę na National Assembly. Podczas pierwszego spotkania powołano projekt ESNcard, który stał się podstawą projektu na arenie międzynarodowej. 13 grudnia 2005 roku oficjalnie zarejestrowano Stowarzyszenie ESN Polska.
W 2008 roku powstał w Katowicach projekt SocialErasmus, który obecnie jest kolejnym z projektów międzynarodowych ESN, zaś w 2013 odbyły się pierwsze zawody sportowe ESNOLYMPICS (dziś International Erasmus Games), które powstały w Polsce i obecnie również są projektem międzynarodowym sieci.
Obecnie poza zjazdami National Assembly odbywają się dwa razy do roku Spotkania Delegatów, dwa razy do roku zjazdy szkoleniowe ESN UPGRADE oraz dodatkowo zjazdy różnych społeczności ESN Polska.
Stowarzyszenie ESN Polska.
Od grudnia 2005 roku wszystkie sekcje Erasmus Student Network działające na uczelniach w Polsce tworzą strukturę narodową. Początkowo było to Stowarzyszenie ESN Polska, zaś od 2021 roku jest to Związek stowarzyszeń ESN Polska. Głównym celem struktury ogólnopolskiej jest wspólne wspieranie i rozwój sekcji, współpraca między członkami pochodzącym z różnych miast, a także wymiana wiedzy i doświadczeń przy organizowaniu różnych wydarzeń.
Struktura władz.
Ciałem wykonawczym ESN Polska jest zarząd (ang. "National Board") wybierany na roczną kadencję. Poza zarządem osobnym organem władzy jest także trzyosobowa Komisja Rewizyjna oraz Walne Zebranie Delegatów, na które składają się członkowie poszczególnych sekcji (po jednym na sekcję).
Struktura ESN Polska.
W ramach Związku stowarzyszeń ESN Polska działa szereg podmiotów, wspierających działanie organizacji lokalnych i umożliwiających dalszy rozwój wolontariuszy sekcji lokalnych. Aby zostać członkiem zespołu, grupy albo komitetu w większości przypadków wystarczy być członkiem zwyczajnym Sekcji lokalnej i brać udział w pracy danego zespołu.
Obecnie w Stowarzyszeniu istnieje:
Projekty ESN Polska.
W ramach działalności ESN Polska, prowadzone są projekty o różnorodnej tematyce. Studenci zagraniczni mają okazję wziąć udział w każdym z nich dzięki aktywności sekcjom lokalnym.
SocialErasmus.
SocialErasmus powstał w 2008 roku w ramach ESN Polska i obecnie jest projektem międzynarodowym. Ma na celu promowanie postawy społecznej wśród młodych ludzi uczestniczących w wymianach studenckich. Projekt bazuje na wolontariacie i ma na celu integrację studentów międzynarodowych ze społecznościami lokalnymi. Przekłada się to na dokonanie długotrwałych zmian w społeczeństwie oraz daje studentom możliwość spojrzenia na realia kraju, w którym przebywają z nowej perspektywy.
SocialErasmus wzbogaca doświadczenia przyjeżdżających studentów, pozwalając im zrozumieć pojawiające się w kraju wymiany problemy społeczne, jak również wypracować odpowiednie dla nich rozwiązania. Mottem projektu jest hasło: „Zostaw swój ślad!” („Leave your mark”). Przykładowymi projektami SocialErasmus są Erasmus Hall, Erasmus Forest i Erasmus in Schools.
ExchangeAbility.
Projekt ExchangeAbility został stworzony z myślą o niesieniu wsparcia osobom z niepełnosprawnościami decydującym się na wymianę studencką. Ten cel realizowany jest na wiele sposobów: poprzez likwidowanie wszelakich przeszkód uniemożliwiającym im naukę, promowanie istniejących już ułatwień, promocję wśród środowisk osób z niepełnosprawnościami oraz szerzenie świadomości o ich codziennych problemach wśród młodych ludzi.
National Erasmus Games.
Jest to ogólnopolski projekt organizacji Erasmus Student Network (dawniej pod nazwą ESNOLYMPICS), który umożliwia zagranicznym studentom z całej Polski na uczestnictwo w zawodach sportowych organizowanych na kształt igrzysk olimpijskich. Projekt jest podzielony na 3 etapy: regionalny (dla danego miasta lub kilku bliskich miast), ogólnopolski oraz międzynarodowy.
Discover Europe.
Discover Europe to największy ogólnoeuropejski konkurs fotograficzny dla studentów, którego głównym celem jest znoszenie barier kulturowych, poprzez odkrywanie oraz dzielenie wizerunkiem domu oraz otoczenia. Istotą konkursu jest uchwycenie piękna Europy. Inicjatywa została doceniona w 2013 roku w Konkursie o Europejską Nagrodę Młodzieżową im. Karola Wielkiego, organizowanym przez Parlament Europejski.
Mov’in Europe.
Mov’in Europe to projekt mający na celu promowanie mobilności oraz uświadamianie studentów o korzyściach i możliwościach idących z odbycia wymiany międzynarodowej lub praktyk w ramach programów takich jak Erasmus+.
Responsible Party.
Responsible Party to projekt prowadzony w całej Europie, w którym do tej pory wzięło udział ponad 170.000 studentów. Kierując się bezpośrednim podejściem, studenccy ambasadorowie organizują podczas imprez aktywności prowadzone w zabawny i interesujący sposób, które mają na celu podniesienie świadomości na temat skutków zdrowotnych spożywania alkoholu, a także przyczynienie się do zmniejszenia jego nadmiernego i niewłaściwego spożycia oraz promowanie odpowiedzialnego zachowania wśród studentów.
ESNcard.
ESNcard to karta członkowska w ESN funkcjonująca również jako karta zniżkowa. Rocznie używa jej 120,000 osób w 37 krajach, a ich liczba użytkowania ciągle wzrasta. Może otrzymać ją każdy członek organizacji lub zagraniczny student – w Polsce można otrzymać kartę po opłaceniu składki członkowskiej na specjalnej stronie internetowej.
Mentor/Buddy.
Jest to projekt, którego celem jest niesienie pomocy studentom zagranicznym odbywającym wymianę w Polsce w ramach programów wymiany międzynarodowej typu Erasmus+ poprzez przydzielenie im opiekuna – polskiego studenta. Bardzo ważnym aspektem projektu jest pomoc w zaaklimatyzowaniu się zagranicznemu studentowi w nowym mieście i sprawienie, aby pierwsze, często niełatwe dni w obcym kraju, były jak najłatwiejsze i by ewentualne problemy związane z życiem w Polsce były szybko rozwiązywane.
Lista sekcji w Polsce.
Województwo dolnośląskie
Województwo kujawsko-pomorskie:
Województwo lubuskie
Województwo lubelskie
Województwo łódzkie
Województwo małopolskie
Województwo mazowieckie
Województwo podlaskie
Województwo pomorskie
Województwo śląskie
Województwo warmińsko-mazurskie
Województwo wielkopolskie
Województwo zachodniopomorskie

</doc>
<doc id="341727" url="https://pl.wikipedia.org/wiki?curid=341727" title="Biuletyn Centralny">
Biuletyn Centralny

Biuletyn Centralny – oficjalny centralny organ prasowy Narodowych Sił Zbrojnych przeznaczony wyłącznie dla kierownictwa organizacji, dwutygodnik, ukazywał się od marca 1943 roku prawdopodobnie do wybuchu powstania warszawskiego.
Pismo miało także powiązania z Grupą „Szańca”. Wychodziło w Warszawie co 2 tygodnie i było odbijane na powielaczu. Każdy numer składał się z 2 spiętych osobno części, które liczyły ponad 30 stron. Na pierwszej stronie, pod winietą, zawsze znajdowała się instrukcja dla czytelników: "Biuletyn Centr. Cz. I jest przeznaczony wyłącznie do osobistego tylko użytku odbiorców i nie może być kolportowany nawet wśród innych członków organizacji. W razie stwierdzenia wykroczeń w tym względzie będą wyciągane surowe konsekwencje. Przegląd prasy /Cz. II/ dołączony osobno może być wykorzystywany szerzej według polecenia kierownika".

</doc>
<doc id="341728" url="https://pl.wikipedia.org/wiki?curid=341728" title="Uxbridge">
Uxbridge

Miasta:
Gminy w USA:

</doc>
<doc id="341732" url="https://pl.wikipedia.org/wiki?curid=341732" title="Wiadomości Bieżące NSZ – I A">
Wiadomości Bieżące NSZ – I A

Wiadomości Bieżące NSZ – I A – oficjalny organ prasowy Komendy Okręgu IA Warszawa – miasto Narodowych Sił Zbrojnych, tygodnik, ukazywał się w 1943 roku.
Pismo było odbijane na powielaczu. Liczyło 6 stron formatu A4. Posiadało charakter informacyjno-propagandowy. Oprócz stałych rubryk, w których omawiano sytuację militarną na poszczególnych frontach wojny (co zajmowało prawie połowę objętości) oraz wiadomości z terenu, zamieszczano w nim także komentarze dotyczące sytuacji politycznej.

</doc>
<doc id="341735" url="https://pl.wikipedia.org/wiki?curid=341735" title="Zapis zwykły">
Zapis zwykły

Zapis zwykły (zapis - do 23 października 2011 roku) – rozrządzenie testamentowe, mocą którego spadkodawca zobowiązuje swego spadkobiercę testamentowego lub ustawowego do spełnienia określonego świadczenia majątkowego na rzecz oznaczonej osoby – zapisobiercy (art. 968 kodeksu cywilnego). Z chwilą otwarcia spadku powstaje stosunek zobowiązaniowy, w którym zapisobierca jest wierzycielem, a spadkobierca lub zapisodawca – dłużnikiem. Zapis może być uczyniony pod warunkiem lub z zastrzeżeniem terminu.
Zapis zwykły uregulowany jest w polskim Kodeksie cywilnym w księdze czwartej, tytuł III, dział III, rozdział I "zapis zwykły". Regulacja obejmuje art. 968 - 981 Kodeksu cywilnego. Odniesienia do zapisu zwykłego znajdują się również w innych przepisach prawa.
Dalszy zapis.
Spadkodawca może obciążyć zapisem także zapisobiorcę. Zapisobiorca obciążony obowiązkiem wykonania dalszego zapisu może zwolnić się od tego obowiązku także w ten sposób, że dokona bezpłatnie na rzecz dalszego zapisobiorcy przeniesienia praw otrzymanych z tytułu zapisu albo przelewu roszczenia o jego wykonanie.
Wykonanie zapisu.
Zapisobiorca nie nabywa przeznaczonego mu prawa bezpośrednio, a jedynie może żądać jego wykonania od obciążonego zapisem spadkobiercy. W braku odmiennej woli spadkodawcy zapisobiorca może żądać wykonania zapisu niezwłocznie po ogłoszeniu testamentu. Jednakże zapisobiorca obciążony dalszym zapisem może powstrzymać się z jego wykonaniem aż do chwili wykonania zapisu przez spadkobiercę.
Jeżeli spadek przypada kilku spadkobiercom, zapis obciąża ich w stosunku do wielkości ich udziałów spadkowych, chyba że spadkodawca postanowił inaczej. Przepis ten stosuje się odpowiednio do dalszego zapisu.
Zwolnienie od wykonania zapisu.
Jeżeli osoba, na której rzecz został uczyniony zapis, nie chce lub nie może być zapisobiorcą, obciążony zapisem zostaje zwolniony od obowiązku jego wykonania, powinien jednak w braku odmiennej woli spadkodawcy wykonać dalsze zapisy.
Przedawnienie roszczeń.
Roszczenie z tytułu zapisu przedawnia się z upływem lat pięciu od dnia wymagalności zapisu.

</doc>
<doc id="341737" url="https://pl.wikipedia.org/wiki?curid=341737" title="Placówka (pismo)">
Placówka (pismo)

Placówka – pismo wydawane przez Związek Działaczy Ludowych „Zydel” podporządkowany politycznie Grupie „Szańca”, dwumiesięcznik, wychodziło od 7 lipca 1940 do (prawdopodobnie) 1 stycznia 1944 roku.
Podtytuł pisma był następujący: "Tygodnik dla Wsi Polskiej". W sierpniu 1940 r. zmieniono go na: "Organ Wsi Polskiej". Redaktorem był Stefan Nowicki. Jego nakład wynosił kilka tysięcy egzemplarzy (między 3 tys. a 8-10 tys.). Zadaniem pisma było propagowanie poglądów politycznych Grupy „Szańca” wśród ludności wiejskiej. Według raportów Delegatury Rządu na Kraj dział informacyjny pisma był oceniany jako bardziej rozbudowany niż w „Szańcu”. 6 lutego 1943 roku pismo przestało wychodzić w wyniku zlikwidowania przez Gestapo konspiracyjnej drukarni na ul. Długiej w Warszawie, ale po kilku miesiącach jego wydawanie zostało wznowione.

</doc>
<doc id="341738" url="https://pl.wikipedia.org/wiki?curid=341738" title="Ján Kozák (ur. 1980)">
Ján Kozák (ur. 1980)

Ján Kozák (ur. 22 kwietnia 1980 w Koszycach) – słowacki piłkarz występujący na pozycji pomocnika. Obecnie gra w Slovanie Bratysława. Jego ojciec – Ján był srebrnym medalistą Mistrzostw Europy 1980 w barwach Czechosłowacji.
Kariera klubowa.
Ján Kozák zawodową karierę rozpoczynał w 1997 roku w MFK Koszyce. Następnie grał kolejno w takich klubach jak KSC Lokeren, Slavia Praga, ponownie MFK Koszyce, West Bromwich oraz FC Artmedia Petržalka. Przyczynił się do awansu Petržalki do fazy grupowej Ligi Mistrzów 2005/2006. W Champions League strzelił między innymi bramkę Rangers F.C. Dla Petržalki rozegrał łącznie 143 ligowe pojedynki, po czym w styczniu 2009 roku odszedł do Slovana Bratysława. Grał też w takich klubach jak: FC Timişoara, AE Larisa i Bunyodkor Taszkent.
Kariera reprezentacyjna.
W reprezentacji Słowacji zadebiutował 3 września 2005 roku w rozegranym na stadionie Tehelné pole meczu z Niemcami. Razem z drużyną narodową brał udział między innymi w eliminacjach do Mistrzostw Europy 2008 oraz eliminacjach do Mistrzostw Świata 2010.

</doc>
<doc id="341739" url="https://pl.wikipedia.org/wiki?curid=341739" title="Ján Kozák">
Ján Kozák



</doc>
<doc id="341742" url="https://pl.wikipedia.org/wiki?curid=341742" title="Załoga (pismo)">
Załoga (pismo)

Załoga – pismo wydawane przez organizację Załoga, podporządkowaną politycznie Grupie "Szańca", przeznaczone dla środowiska robotniczego, dwutygodnik, wychodziło od marca 1942 r. do (prawdopodobnie) maja 1944 r.
Pismo ukazywało się w podobnej formule co „Placówka”. Na czele redakcji stał Franciszek Kotulecki ps. „Budzisz” (jeden z autorów programu politycznego Grupy „Szańca” pt.: "Jaką chcemy mieć Polskę?" z września 1941 r.). Pismo w przystępny sposób omawiało bieżące wydarzenia polityczne, przedstawiało poglądy Grupy "Szańca" oraz sytuację militarną na poszczególnych frontach wojny. Poruszano w nim także zagadnienia dotyczące środowiska robotniczego np. los robotników przymusowych wywiezionych do Rzeszy.

</doc>
<doc id="341749" url="https://pl.wikipedia.org/wiki?curid=341749" title="Lux Mundi">
Lux Mundi

Lux Mundi (łac. "Światłość Świata") – jedyne w historii polskiej konspiracji pismo o tematyce religijnej przeznaczone dla kapelanów partyzanckich działających przy oddziałach Narodowych Sił Zbrojnych, wychodziło od października 1943 r. do lipca 1944 r.
Pismo było formatu A5, składało się z 8 stron i drukowano je w Narodowych Zakładach Wydawniczych. Było wydawane przy współpracy z księżmi pallotynami z Ołtarzewa pod Warszawą. Zawierało wskazówki dla kapelanów oddziałów partyzanckich dotyczące ich służby duszpasterskiej. Przedstawiano w nim wzór żołnierza NSZ – „rycerza walczącego za Ojczyznę i wiarę katolicką”. Redaktorem pisma był ks. Michał Poradowski ps. „Benedykt”. Spośród polskiej prasy konspiracyjnej z tego okresu „Lux Mundi” wyróżnia się doskonałą szatą graficzną, bardzo wysokim poziomem merytorycznym i redakcyjnym zamieszczanych tam materiałów. Cel pisma został nakreślony we wstępnym artykule przez ks. M. Poradowskiego: "Budzić więc wśród kapłanów świadomość Boskiego posłannictwa, wskazywać na ducha i formy postaci proroczej kapłana, otwierać ze skarbca wiary najpotężniejsze środki do umoralnienia, uduchowienia i przebóstwienia człowieka, nawiązywać stale do najnowszych zdobyczy psychologii, tak ważnych w organicznie pojmowanym wzroście osobowości, zwracać uwagę na zaniedbane dziedziny życia prywatnego i zbiorowego, potrzebującego rychłego odrodzenia religijno-moralnego - oto cel, jaki wytknęła sobie redakcja tego nowego pisma kapłańskiego. Całą zaś pracę poświęcamy naszej Matce i Królowej Niebieskiej z prośbą serdeczną, żeby nas dogłębnie przepoiła Swoim duchem apostolskim oraz wychowała nas na wybitnych przywódców, na prawdziwe lux mundi". 
W piśmie przedstawiano najczęściej kwestie odrodzenia moralnego, samowychowania, łączności Kościoła z narodem, życia codziennego w warunkach demoralizującej okupacji. Redakcja przewidywała konieczność powoływania specjalnych duszpasterzy dla różnych zawodów, z uwzględnieniem ich specyfiki: lekarzy, nauczycieli, polityków, artystów, prawników. Zamieszczano wskazówki dla partyzantów, jak mają sobie radzić z problemami moralnymi i wątpliwościami w obliczu tortur, śmierci przyjaciół i towarzyszy broni. Szczególne wrażenie robi (drukowany we fragmentach) dzienniczek jednego z młodych dowódców oddziału partyzanckiego NSZ, który poległ na polu walki: "Wojna nie jest po to, aby ludzie żyli grzeszniej. Wojna nastręcza nieskończoną ilość niebezpieczeństw, cierpień i okazji do świadczenia ofiar (...) Boże, nie dopuść, aby nasz naród, który tyle teraz mąk przenosi, cierpiał na próżno: bez zasługi na niebo, a jedynie z korzyścią dla swego powodzenia na ziemi. Niech wszystko, co czynią Polacy dla ziemskiej ojczyzny, zapewnia im jednocześnie radości niebieskie - wieczne. Niech praca dla Polski będzie zawsze pracą dla nieba. Amen".

</doc>
<doc id="341752" url="https://pl.wikipedia.org/wiki?curid=341752" title="Polfa Poznań SA">
Polfa Poznań SA



</doc>
<doc id="341754" url="https://pl.wikipedia.org/wiki?curid=341754" title="Polfa Poznań">
Polfa Poznań



</doc>
<doc id="341759" url="https://pl.wikipedia.org/wiki?curid=341759" title="GSK">
GSK

GSK plc (do 2022 GlaxoSmithKline plc) – brytyjski koncern farmaceutyczny powstały w grudniu 2000 w wyniku połączenia przedsiębiorstw Glaxo Wellcome i SmithKline Beecham.
Spółka publiczna notowana na giełdach londyńskiej i nowojorskiej (NYSE). Jej główna siedziba znajduje się w Londynie.
W 2022 roku spółka zmieniła nazwę na GSk plc.
GSK w Polsce.
GSK jest wiodącym przedsiębiorstwem w polskim przemyśle farmaceutycznym. Dostarcza ponad 300 leków, szczepionek i produktów ochrony zdrowia. Dostarcza terapie stosowane w leczeniu chorób układu oddechowego oraz zakażeń wirusem HIV. GSK jest także wytwórcą szczepionek – w 2017 dostarczył 3,6 mln dawek. W swoim portfelu w Polsce koncern ma także produkty ochrony zdrowia, stosowane w higienie jamy ustnej, przeciwbólowe oraz do pielęgnacji skóry. Wartość eksportu w 2012 wyniosła 3 mld zł, a odbiorcy znajdowali się w ok. 100 krajów.
GSK jest największym inwestorem w branży farmaceutycznej w Polsce. Od 1998 zainwestowała łącznie ok. 2 mld zł. Pierwszym zakupem były Poznańskie Zakłady Farmaceutyczne Polfa SA. Niektóre inwestycje to: 
1. Związane z produkcją leków: 
2. Stworzenie 5 centrów kompetencji 
3. Badania kliniczne – GSK w 2018 w Polsce prowadziła 50 badań klinicznych w 8 obszarach terapeutycznych o wartości ponad 12 mln PLN.
GSK zatrudnia w Polsce łącznie ponad 2000 osób, z czego około 1500 w Poznaniu (stan na 2017). W 2013 znalazło się w czołówce najlepszych pracodawców w Polsce zajmując wysokie miejsce w rankingu Universum Top 100 Ideal Employer 2013 Student Survey w kategorii medycyna i farmacja. 
Przedsiębiorstwo realizuje i wspiera również akcje i programy edukacyjne związane z profilaktyką zdrowotną. Do najbardziej znanych należą „Mam Haka na Raka”, „Żółty tydzień”, „Przytulenie ma znaczenie” i „Obejmij mnie szczepieniem”. Za działania w obszarze odpowiedzialności biznesu zajęło pierwsze miejsce w Rankingu Odpowiedzialnych Firm 2013.
Kontrowersje.
2 lipca 2012 GlaxoSmithKline przyznało się do oszustw przy promocji leków recepturowych na rynku amerykańskim, przepisywania leków na schorzenia niezwiązane z ich oryginalnym przeznaczeniem oraz korupcji w środowisku lekarskim. Sprawa dotyczyła m.in. leków "Avandia", "Paxil" i "Wellbutrin". Jednocześnie przedsiębiorstwo zgodziło się zapłacić karę finansową w wysokości 3 mld dolarów (będącą najwyższą do tej pory karą w przemyśle farmaceutycznym; stan na lipiec 2012).
7 lipca 2012 Centralne Biuro Antykorupcyjne rozpoczęło śledztwo w podobnej sprawie na terenie Polski. Pracownicy przedsiębiorstwa mieli być nakłaniani do korumpowania lekarzy celem nakłonienia ich do przepisywania specyfików produkowanych przez przedsiębiorstwo.
Nowe standardy / transparentność.
W celu zmniejszenia zagrożeń związanych z przekupstwem i korupcją przedsiębiorstwo GSK wprowadziła w 2011 kompleksowy program ABAC, który wyznacza kompleksowe i praktyczne podejście w relacjach i we współpracy z partnerami biznesowymi przedsiębiorstwa GSK. Przedsiębiorstwo GSK zobowiązało się do ujawniania na całym świecie płatności, których dokonuje na rzecz pracowników służby zdrowia, co ma już miejsce w wielu krajach, m.in. w USA, Australii, Wielkiej Brytanii, Japonii i Francji zgodnie z lokalnymi standardami ustanowionymi przez rządy lub organizacje branżowe. Na początku 2014 GSK wprowadziła internetowy system, umożliwiający naukowcom dostęp do anonimowych danych z poziomu pacjenta pochodzących z jej badań klinicznych. Przedsiębiorstwo GSK przystąpiło również do kampanii AllTrials dotyczącej zapewnienia przejrzystości badań klinicznych. GSK zapowiedziała, że zaprzestanie bezpośrednich płatności na rzecz ekspertów medycznych związanych z angażowaniem ich na potrzeby GSK, a także indywidualnego sponsoringu udziału w konferencjach medycznych od 2016. Dodatkowo, od 2014 GSK odchodzi od indywidualnych celów sprzedażowych dla wszystkich pracowników, którzy pracują bezpośrednio z lekarzami przepisującymi produkty farmaceutyczne.

</doc>
<doc id="341771" url="https://pl.wikipedia.org/wiki?curid=341771" title="Money.pl">
Money.pl

Money.pl – polski portal internetowy zajmujący się finansami, gospodarką i ekonomią, którego wydawcą jest Grupa Wirtualna Polska, do 2015 roku prowadzony był przez przedsiębiorstwo "Money.pl sp. z o.o." Spółka działa od 2000 roku, a w 2018 roku zmieniła nazwę na TotalMoney Sp. z o.o. Portal wyrósł z Wirtualnego Serwisu Ekonomicznego. Do stycznia 2015 redaktorem naczelnym i współtwórcą sukcesu portalu był Tomasz Bonek.
Portal Money.pl zajmuje pierwsze miejsce w rankingu popularności polskich serwisów internetowych w kategorii „Biznes-finanse-prawo” (według badań Megapanel PBI/Gemius). Zwyciężył m.in. w konkursach Webstarferstival (2005) i Teraz Internet (2004, 2006). Spółka Money.pl zajęła natomiast 7. miejsce w rankingu najbardziej dynamicznych firm w Europie Środkowej – „Technology Fast 50” firmy doradczej Deloitte (2006).
Money.pl jest portalem z informacjami z dziedziny finansów, ekonomii, biznesu i prawa. Zawiera treści informacyjne (w tym poradniki, raporty, analizy rynku) i narzędzia (kalkulatory, bazy danych) oraz kilkunastoletnie archiwa wskaźników ekonomicznych. W portalu działają także serwisy okołobiznesowe: o rynku nieruchomości, motoryzacji, o rynku pracy, o ludziach biznesu. Money.pl stworzył także serwis z blogami biznesowymi, który do 2016 roku działał w domenie bblog.pl. Treści, archiwa i narzędzia portalu Money.pl są udostępniane internautom bezpłatnie.
Spółka Money.pl była również pośrednikiem w sprzedaży produktów i usług finansowych on-line. Udostępnia narzędzia do porównania ofert i umożliwia złożenie zamówienia na produkty ponad 40 instytucji finansowych w Polsce.
W 2009 spółka Money.pl uruchomiła serwis dla kobiet iWoman.pl, następnie MenStream.pl i Platine.pl – te magazyny zostały jednak zamknięte po przejęciu serwisu przez Grupę Wirtualna Polska.
Spółka Money.pl po raz pierwszy zysk odnotowała w 2002 (EBITDA) i w 2003 roku (zysk netto). Od 2006 do czerwca 2009 głównym udziałowcem Money.pl było niemieckie wydawnictwo Handelsblatt (70%), należące do Verlagsgruppe Georg von Holtzbrinck. 1 czerwca 2009 głównym udziałowcem, została spółka Holtzbrinck Networks (także VGH), a pozostałe 30% udziałów było własnością Arkadiusza Osiaka. W 2014 właścicielem została Grupa Wirtualna Polska.

</doc>
<doc id="341773" url="https://pl.wikipedia.org/wiki?curid=341773" title="Dębno Podhalańskie">
Dębno Podhalańskie



</doc>
<doc id="341779" url="https://pl.wikipedia.org/wiki?curid=341779" title="Yan Lin">
Yan Lin



</doc>
<doc id="341783" url="https://pl.wikipedia.org/wiki?curid=341783" title="KKS Lech Poznań">
KKS Lech Poznań



</doc>
<doc id="341788" url="https://pl.wikipedia.org/wiki?curid=341788" title="Uničov">
Uničov

Uničov (niem. "Mährisch Neustadt") – miasto w Czechach, w kraju ołomunieckim.
Według danych z 31 grudnia 2003 r. powierzchnia miasta wynosiła 4 827 ha, a liczba jego mieszkańców 12 385 osób.
Demografia.
"Źródło: Czeski Urząd Statystyczny"

</doc>
<doc id="341789" url="https://pl.wikipedia.org/wiki?curid=341789" title="Ping-pong">
Ping-pong



</doc>
<doc id="341791" url="https://pl.wikipedia.org/wiki?curid=341791" title="Opendocument">
Opendocument



</doc>
<doc id="341792" url="https://pl.wikipedia.org/wiki?curid=341792" title="Úpice">
Úpice

Úpice (niem. "Eipel") − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 1 530 ha, a liczba jego mieszkańców 5 959 osób.
Demografia.
"Źródło: Czeski Urząd Statystyczny"

</doc>
<doc id="341794" url="https://pl.wikipedia.org/wiki?curid=341794" title="Úsov">
Úsov

Úsov (hanacki "Hósov", niem. "Mährisch Aussee", jidysz "Asjwa") – miasto w Czechach, w kraju ołomunieckim.
Według danych z 31 grudnia 2003 powierzchnia miasta wynosiła 931 ha, a liczba jego mieszkańców 1 186 osób.
Demografia.
"Źródło: Czeski Urząd Statystyczny"

</doc>
<doc id="341797" url="https://pl.wikipedia.org/wiki?curid=341797" title="Georgina Tarasiuk">
Georgina Tarasiuk

Georgina Tarasiuk (ur. 14 września 1988 w Białej Podlaskiej) – polska piosenkarka, kompozytorka i autorka tekstów piosenek.
Życiorys.
Ukończyła Szkołę Muzyczną I Stopnia w Białej Podlaskiej. W 1999 zajęła 1. miejsce w Festiwalu Piosenki Angielskiej w Brzegu w kategorii dziecięcej. Brała udział w programie z udziałem Natalii Kukulskiej "Szansa na sukces" w TVP2 i śpiewając piosenkę „Dłoń” zwyciężyła w tej edycji tego programu.
Śpiewała w zespole Chwilka oraz u boku Violetty Villas i na zaproszenie Natalii Kukulskiej w koncercie poświęconym pamięci Anny Jantar. 28 października 2002 roku wydała swoją debiutancką płytę zatytułowaną "Georgina". Swoich sił próbowała w Krajowych Eliminacjach do Konkursu Piosenki Eurowizji 2003, ale wycofano ją zanim doszło do finału z powodu zbyt młodego wieku. Regulamin Konkursu Piosenki Eurowizji stanowił, że w finale mogą brać udział artyści od 16. roku życia.
Od września 2000 była stypendystką Fundacji Ewy Czeszejko-Sochackiej „Promocja Talentu”. W 2003 wystąpiła z piosenką „Pierwszy raz” w koncercie „Premier” w XL Festiwalu Piosenki Polskiej w Opolu. Od maja 2007 do 2008 była solistką w oratorium Piotra Rubika. W 2008 została zaproszona do projektu Balkanika. W 2016 zaśpiewała cover utworu „Jaskółka uwięziona” w filmie "Legendy Polskie". W 2018 utworzyła z Piotrem Lewańczykiem duet Indie pop Blauka.

</doc>
<doc id="341798" url="https://pl.wikipedia.org/wiki?curid=341798" title="Uście nad Orlicą">
Uście nad Orlicą

Uście nad Orlicą (, ) – miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 3 636 ha, a liczba jego mieszkańców – 15 031 osób.
Demografia.
"Źródło: Czeski Urząd Statystyczny"
Transport.
Stacja kolejowa Ústí nad Orlicí

</doc>
<doc id="341799" url="https://pl.wikipedia.org/wiki?curid=341799" title="MSISDN">
MSISDN

MSISDN (ang. "Mobile Station International Subscriber Directory Number") – numer abonenta sieci komórkowej (potocznie: numer telefonu). Numer MSISDN jest przechowywany w rejestrze abonentów macierzystych.

</doc>
<doc id="341800" url="https://pl.wikipedia.org/wiki?curid=341800" title="Dębno (powiat nowotarski)">
Dębno (powiat nowotarski)

Dębno – wieś w Polsce, położona w województwie małopolskim, w powiecie nowotarskim, w gminie Nowy Targ, nad Dunajcem. Potocznie zwane Dębnem Podhalańskim.
Wieś królewska "Dębno Spiskie" położona w drugiej połowie XVI wieku w powiecie sądeckim województwa krakowskiego, należała do tenuty czorsztyńskiej. W latach 1975–1998 miejscowość należała administracyjnie do województwa nowosądeckiego. Położona jest w południowej Małopolsce w regionie geograficznym Kotlina Nowotarska i historyczno-etnograficznym Spisz. Dębno uwarunkowaniami kulturowo-historycznymi związane jest jednak bardziej z Podhalem niż ze Spiszem.
Pierwsze zachowane wzmianki o wsi pochodzą z XIII wieku. Główną atrakcją miejscowości jest XV-wieczny gotycki drewniany kościół św. Michała Archanioła wpisany na listę światowego dziedzictwa UNESCO.
Miejscowość znajduje się na małopolskim Szlaku Architektury Drewnianej.

</doc>
<doc id="341801" url="https://pl.wikipedia.org/wiki?curid=341801" title="Unicov">
Unicov



</doc>
<doc id="341802" url="https://pl.wikipedia.org/wiki?curid=341802" title="SIM">
SIM



</doc>
<doc id="341803" url="https://pl.wikipedia.org/wiki?curid=341803" title="William Harvey">
William Harvey

William Harvey (ur. 1 kwietnia 1578, zm. 3 czerwca 1657 w Roehampton, Surrey) – angielski biolog.
Życiorys.
W latach 1593-1600 studiował w Gonville and Caius College na University of Cambridge. W 1602 roku uzyskał dyplom lekarza na Uniwersytecie Padewskim. Następnie został profesorem anatomii i fizjologii w Królewskiej Szkole Medycyny w Londynie oraz lekarzem przybocznym króla Jakuba I, a potem Karola I. Przez prawie 20 lat prowadził badania na zwierzętach. Odkrył, że serce działa jak pompa ssąco-tłocząca i powoduje nieustające krążenie krwi w naczyniach, z którymi tworzy układ zamknięty. W 1628 roku wydał dzieło na ten temat. Kolejna publikacja, z 1651 roku, traktowała o nieistnieniu samorództwa, głosząc zasadę "omne vivum ex ovo" (wszystko żywe z jaja). Stał się jedną z czołowych postaci rewolucji naukowej.

</doc>
<doc id="341804" url="https://pl.wikipedia.org/wiki?curid=341804" title="Upice">
Upice



</doc>
<doc id="341805" url="https://pl.wikipedia.org/wiki?curid=341805" title="Grupa kapitałowa">
Grupa kapitałowa

Grupa kapitałowa – struktura łącząca, której elementami są samodzielne prawnie podmioty gospodarcze w postaci spółek kapitałowych. W przypadku struktur tego rodzaju relacje podporządkowania mają charakter kapitałowy, tzn. wynikają z posiadania przez podmiot nadrzędny udziałów lub akcji w podmiotach podporządkowanych. W grupie kapitałowej wyróżnia się: spółkę dominującą (spółkę-matkę) i spółki zależne, które są kontrolowane przez spółkę dominującą (spółki-córki).
Grupa kapitałowa jest w Polsce konstrukcją mającą umocowanie i definicję prawną, m.in. na gruncie ustawy o rachunkowości oraz ustawy o ochronie konkurencji i konsumentów. Grupa kapitałowa sporządza skonsolidowane sprawozdanie finansowe o zawartości zgodnej z przepisami ustawy o rachunkowości.
Podatkowa grupa kapitałowa to pojęcie istniejące w prawie podatkowym. Może ona być podatnikiem podatku dochodowego od osób prawnych po spełnieniu warunków określonych w ustawie. Najważniejsze to:
Grupa kapitałowa spełniająca ustawowe wymogi, po zarejestrowaniu przez urząd skarbowy, staje się podatnikiem podatku dochodowego od osób prawnych.

</doc>
<doc id="341809" url="https://pl.wikipedia.org/wiki?curid=341809" title="Usov">
Usov



</doc>
<doc id="341810" url="https://pl.wikipedia.org/wiki?curid=341810" title="Velvet Underground">
Velvet Underground



</doc>
<doc id="341811" url="https://pl.wikipedia.org/wiki?curid=341811" title="Usti nad Orlici">
Usti nad Orlici



</doc>
<doc id="341812" url="https://pl.wikipedia.org/wiki?curid=341812" title="Lista okrętów Kaiserliche Marine">
Lista okrętów Kaiserliche Marine

Lista okrętów Kaiserliche Marine od 1871 do końca I wojny światowej wraz z datą wodowania.
Krążowniki liniowe / "Schlachtkreuzer".
Prace nad trzema ostatnimi okrętami zawieszono w 1917 roku.

</doc>
<doc id="341814" url="https://pl.wikipedia.org/wiki?curid=341814" title="N-AMPS">
N-AMPS

N-AMPS (Narrow-bandwidth AMPS) - wersja analogowego systemu telefonii komórkowej, która korzysta z węższego pasma i oferuje szerszą pojemność.
Zobacz też:

</doc>
<doc id="341818" url="https://pl.wikipedia.org/wiki?curid=341818" title="D-AMPS">
D-AMPS

D-AMPS (Digital-Advanced Mobile Phone Service) – druga generacja cyfrowej technologii transmisji TDMA. TDMA operowało w Ameryce Północnej w pasmach PCS 800 MHz i 1.9 GHz. Znane także pod nazwą IS-136 oraz IS-54.

</doc>
<doc id="341819" url="https://pl.wikipedia.org/wiki?curid=341819" title="IS-136">
IS-136



</doc>
<doc id="341822" url="https://pl.wikipedia.org/wiki?curid=341822" title="IS-54">
IS-54



</doc>
<doc id="341824" url="https://pl.wikipedia.org/wiki?curid=341824" title="Valtice">
Valtice

Valtice (dawniej "Valčice", ) – miasto w Czechach, w kraju południowomorawskim.
Opis.
Według danych z 31 grudnia 2003 powierzchnia miasta wynosiła 4785 ha, a liczba jego mieszkańców 3656 osób.
Znajduje się tu wpisany na listę światowego dziedzictwa UNESCO w 1996 roku zamek Valtice z przyległym zabytkowym parkiem.
Miejscowość do 1919 należała do Dolnej Austrii. Z powodu ważnej linii kolejowej przebiegającej przez miasto przyłączono je do Czechosłowacji wbrew racjom narodowościowym (w 1910 mieszkało w nim 3291 Niemców i tylko 34 Czechów). Na krótko powróciło do Austrii (będącej już częścią III Rzeszy) w latach 1938–1945.
Do 1945 było jedną z siedzib rodu Liechtensteinów.

</doc>
<doc id="341825" url="https://pl.wikipedia.org/wiki?curid=341825" title="Górno (województwo podkarpackie)">
Górno (województwo podkarpackie)

Górno – wieś w Polsce położona w województwie podkarpackim, w powiecie rzeszowskim, w gminie Sokołów Małopolski.
W latach 1954–1972 wieś należała i była siedzibą władz gromady Górno. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii Ofiarowania NMP, należącej do dekanatu Sokołów Małopolski, diecezji rzeszowskiej.
Geografia.
Wieś położona jest w centralnej części Kotliny Sandomierskiej, na północnym krańcu Płaskowyżu Kolbuszowskiego, na ubogich, piaszczystych glebach. Występują tu również śródleśne wydmy, obecnie porośnięte lasem. Podstawowymi uprawami w okolicach Górna są: żyto, owies i ziemniaki. Górno otoczone jest przez lasy sosnowe będące częścią Puszczy Sandomierskiej. W ostatnich latach obserwuje się tendencję do stopniowego zalesiania części gruntów rolnych. Przez Górno przepływa potok Trzybnik, w 2005 roku częściowo uregulowany. Okolice potoku porasta ols.
Części wsi.
Nazwy obiektów fizjograficznych:
Historia.
Wieś założona prawdopodobnie już w XVI wieku na karczowanych terenach Puszczy Sandomierskiej. Obecnie liczy ok. 600 numerów domów.
Parafia Matki Bożej Szkaplerznej erygowana została w 1599 roku, obecny kościół według projektu Jana Sas-Zubrzyckiego wybudowano w latach 1911-1913 (neogotycki, pseudobazylika trójnawowa z transeptem i trójbocznie zamkniętym prezbiterium). W centrum wsi znajdują się dwie XIX-wieczne kapliczki domkowe, w znajdującej się bliżej kościoła, krytej gontem, na ścianach obejrzeć można ludowe malowidła z lat 30. XIX wieku przedstawiające zwiastowanie i ofiarowanie w Świątyni.
W latach II wojny światowej na skraju wsi okupant utworzył, powiązany z pobliskim poligonem ćwiczebnym, obóz wypoczynkowy dla żołnierzy Luftwaffe. Po wojnie został on częściowo przystosowany na potrzeby sanatorium przeciwgruźliczego, a częściowo rozebrany. Wraz z założonym w 1991 roku zakładem masarskim "Smak-Eko", SPZZOZ "Sanatorium" im. Jana Pawła II w Górnie jest miejscem pracy znacznej części mieszkańców Górna.
Kwestia regulacji potoku Trzybnik.
Do 2005 roku przepływający przez Górno potok Trzybnik był nieuregulowany. Plany jego regulacji sięgały lat siedemdziesiątych XX w. W dolnym biegu Trzybnik okresowo wylewał, podtapiając okoliczne gospodarstwa. W 2005 roku zaczęto prace przy regulacji potoku, na całej jego długości. Według przeciwników inwestycji działanie takie było niepotrzebne, gdyż potok tylko w swoim dolnym biegu stanowił zagrożenie dla gospodarstw. W biegu górnym i środkowym przepływał przez las tworząc meandry. Utworzona przez niego podmokła dolinka, porośnięta olsem była siedliskiem kilku rzadkich gatunków roślin i płazów. Wątpliwości budził także aspekt prawny - brak zgody wielu mieszkańców na działania na ich działkach. Ostatecznie pogłębiono i wyprostowano koryto potoku, w wielu miejscach przekopując zupełnie nowe, oddalone nawet o 30 metrów od pierwotnego. Takie działanie wywołało oburzenie wielu mieszkańców. Odbył się szereg zebrań dotyczących tej kwestii. Jako że regulacja potoku w roku 2005 była bezprawna, od tego czasu nie poczyniono żadnych działań mających na celu dokończenie regulacji. Poziom wód gruntowych opadł w Górnie o ok. 1,5 - 2m powodując wyschnięcie wielu studni. Nieuregulowany pozostaje bardzo krótki odcinek (ok 300 m) w okolicach źródła Trzybnika.

</doc>
<doc id="341829" url="https://pl.wikipedia.org/wiki?curid=341829" title="Vamberk">
Vamberk

Vamberk (niem. "Wamberg") − miasto w Czechach, w kraju kralovohradeckim. Według danych z 31 grudnia 2003 powierzchnia miasta wynosiła 2 103 ha, a liczba jego mieszkańców 4 768 osób.
Demografia.
"Źródło: Czeski Urząd Statystyczny"

</doc>
<doc id="341832" url="https://pl.wikipedia.org/wiki?curid=341832" title="Velešín">
Velešín

Velešín − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 1 323 ha, a liczba jego mieszkańców 4 039 osób.
W Velešínie urodził się generał dywizji Wojska Polskiego Franciszek Krajowski.
Demografia.
"Źródło: Czeski Urząd Statystyczny"

</doc>
<doc id="341834" url="https://pl.wikipedia.org/wiki?curid=341834" title="Francis Fukuyama">
Francis Fukuyama

Francis Fukuyama (ur. 27 października 1952 w Chicago) – amerykański politolog, filozof polityczny i ekonomista japońskiego pochodzenia.
Życiorys.
Pierwsze lata dzieciństwa spędził w Nowym Jorku. Jego ojciec Yoshio Fukuyama był japońskim Amerykaninem (w drugim pokoleniu), który uzyskał doktorat z socjologii na University of Chicago, a matka Toshiko Kawata Fukuyama – Japonka urodzona w Kioto w Japonii była córką Shiro Kawata – założyciela wydziału ekonomicznego na uniwersytecie w Kioto i pierwszego przewodniczącego uniwersytetu w Osace. W 1967 rodzina Fukuyamy przeniosła się do Pensylwanii, gdzie Fukuyama uczęszczał do szkoły średniej. Uzyskał licencjat z zakresu studiów klasycystycznych na Cornell University (studiował tam wówczas filozofię polityczną pod kierunkiem Allana Blooma). Fukuyama w okresie tych studiów należał do stowarzyszenia Telluride, które grupowało wielu liderów i intelektualistów, takich jak Steven Weinberg, Paul Wolfowitz i Kathleen Sullivan. Doktorat w zakresie studiów politycznych uzyskał na Harvard University (studiował tam w tym okresie z Samuelem P. Huntingtonem i Harvey C. Mansfieldem).
Od 2000 do 2010 był profesorem międzynarodowej ekonomii politycznej i dyrektorem międzynarodowego programu rozwoju w Paul H. Nitze School of Advanced International Studies na Uniwersytecie Johnsa Hopkinsa. Był też wicedyrektorem Zespołu Planowania Politycznego Departamentu Stanu USA, wieloletnim współpracownikiem RAND Corporation (członkiem zespołu konsultantów) oraz profesorem George Mason University w Waszyngtonie.
Obecnie jest profesorem na Uniwersytecie Stanforda w Kalifornii.
Życie prywatne.
Jest mężem Laury Holmgren, z którą ma trójkę dzieci (Julia, David i John). Mieszka z rodziną na przedmieściu Waszyngtonu.
W wolnym czasie zajmuje się fotografowaniem i interesuje się starymi meblami z czasów wczesnoamerykańskich.
Poglądy, koncepcje i publikacje.
Fukuyama odegrał kluczową rolę w sformułowaniu neokonserwatywnej doktryny administracji rządowej Ronalda Reagana. Za prezydentury Billa Clintona popierał działania zmierzające do interwencji amerykańskiej w Iraku w celu odsunięcia od władzy Saddama Husajna, a także późniejsze działania George’a W. Busha mające na celu rozbicie siatki Osamy bin Ladena. Jednakże od początku 2002 zdystansował się od neokonserwatywnej polityki administracji George’a W. Busha, krytykując jej nazbyt militarystyczne podstawy i dążenia do unilateralnych interwencji na Bliskim Wschodzie. Od końca 2003 wyrażał swoją dezaprobatę dla działań wojennych w Iraku i wzywał Donalda Rumsfelda do rezygnacji z funkcji Sekretarza Obrony. Wskazywał na błędy administracji George’a W. Busha. W eseju opublikowanym w magazynie New York Times w 2006 wypowiedział się szczególnie krytycznie o interwencji Stanów Zjednoczonych w Iraku i przyrównał neokonserwatyzm do leninizmu. W wyborach prezydenckich w USA w 2008 poparł Baracka Obamę.
Fukuyama jest autorem słynnego eseju z 1989 "Koniec historii?" (polskie tłum. 1991), który stał się zaczątkiem książki "The End of History and the Last Man". Filozof przywołuje w nim poglądy Hegla mówiące o tzw. końcu historii (jednak mimo tego poglądów Fukuyamy nie umieszcza się w nurcie myśli heglowskiej). Fukuyama formułuje tezę, iż proces historyczny w pewnym sensie zakończył się wraz z upadkiem komunizmu (czyli państw tzw. realnego socjalizmu) i przyjęciem przez większość krajów systemu liberalnej demokracji. Liberalna demokracja oraz rynkowy porządek gospodarczy mają być, według Fukuyamy, najdoskonalszym z możliwych do urzeczywistnienia systemów politycznych (choć nie idealnym). W przekonaniu Fukuyamy współczesna demokracja liberalna jest zbiorem politycznych instytucji powołanych do obrony uniwersalnych praw, uświęconych zapisem w takich dokumentach, jak Powszechna deklaracja praw człowieka.
W książce "Ostatni człowiek" próbuje odpowiedzieć na takie pytania, jak: Czy przetrwanie demokracji nie zależy w jakimś stopniu od poczucia wyższości jej obywateli nad innymi? Czy ono z kolei, połączone z obawą przed staniem się pogardzanym „ostatnim człowiekiem”, nie doprowadzi do nowych wojen, które cofną nas do poziomu barbarzyństwa, „pierwszych ludzi”?
W pracy "Zaufanie: kapitał społeczny a droga do dobrobytu" rozwinął tezę o znaczącym wpływie kultury na sukcesy gospodarcze społeczeństw.
W książce "Wielki wstrząs" wysuwa tezę, że przejście od epoki industrialnej do informatycznej jest dla ludzkości przemianą równie doniosłą, jak niegdyś przejście od pasterstwa do rolnictwa, czy później – rewolucja przemysłowa. Ogromnym możliwościom, jakie ten Wielki Wstrząs otworzył przed człowiekiem, towarzyszy załamanie się dotychczasowych hierarchii i autorytetów, radykalna zmiana mechanizmów tradycyjnie organizujących życie społeczeństw. Analizując doświadczenia poprzednich „wielkich wstrząsów”, badając pojawiające się ślady nowego typu zachowań prospołecznych, wyraża wiarę w naturalną skłonność ludzi do współdziałania.
W pracy "Koniec człowieka" Fukuyama rozważa natomiast konsekwencje rewolucji biotechnologicznej. W jego przekonaniu jej efektem może być kres tradycyjnie rozumianego człowieka, którego zastąpią osobniki genetycznie zmodyfikowane.
W książce "Budowanie państwa" docieka, co wiemy o takim przenoszeniu instytucji publicznych, które zapewnia trwałe korzyści. Analizuje wpływ słabości państw na ład na świecie i podstawy, na jakich społeczność międzynarodowa może ingerować, by takie państwa wesprzeć.
W "Ameryce na rozdrożu" Fukuyama przedstawił historię różnych nurtów neokonserwatyzmu i jego dziedzictwo. Krytykując rządy George’a W. Busha, decyzję o inwazji na Irak i amerykańskich neokonserwatystów, do których sam był wcześniej zaliczany, proponuje nową koncepcję amerykańskiej polityki zagranicznej. Łączy pozytywne aspekty myśli neokonserwatywnej z bardziej realistycznym poglądem na możliwość wykorzystania amerykańskiej potęgi.
W artykule "Kobiety i ewolucja światowej polityki", opowiadając się za „męskimi” zasadami polityki, przekonywał, że znacznie lepiej są one realizowane przez kobiety.
Krytyka.
Francuski filozof Jean Baudrillard argumentował, podobnie jak Francis Fukuyama, że historia skończyła się lub „znikła” wraz z rozprzestrzenieniem się globalizacji – ale, w przeciwieństwie do Fukuyamy, Baudrillard dowodził, że koniec ten nie powinien być rozumiany jako kulminacja postępu historii, ale jako upadek samej idei postępu historycznego. Dla Baudrillarda koniec zimnej wojny nie był spowodowany zwycięstwem jednej z ideologii nad drugą, ale zniknięciem utopijnych wizji, jakie przyświecały zarówno prawicy, jak i lewicy. Dając dalszy dowód swojej opozycji zarówno wobec marksistowskiej wizji globalnego komunizmu, jak i demoliberalnej wizji globalnego społeczeństwa obywatelskiego, Baudrillard utrzymywał, że uniwersalne końce historii, jakie były nadzieją tych wizji, zawsze pozostawały iluzjami.
Tezie Francisa Fukuyamy o „końcu historii”, który miałby nastąpić po upadku komunizmu, przeciwstawił się politolog Samuel P. Huntington, publikując w 1993 w „Foreign Affairs” artykuł "The Clash of Civilizations?" ("Zderzenie cywilizacji"). Huntington stwierdził w nim, że politykę zdominują w przyszłości starcia między cywilizacjami. Źródłami konfliktów międzynarodowych staną się różnice kulturowe, wywodzące się z podziałów religijnych.
Koncepcja końca historii Fukuyamy utrzymana jest w ramach wizji homogenizującej (ujednolicającej) globalizacji. Zgodnie z tą wizją globalizacja prowadzi do konwergencji (upodobniania się). Ma to następować jako skutek transformacji historycznych, których ujście następuje w teraźniejszości. Choć taka wizja prezentowana jest też przez wielu innych znanych badaczy, takich jak na przykład George Ritzer, Benjamin Barber, Herbert Schiller, stoi ona w sprzeczności z ustaleniami antropologów kulturowych, którzy wskazują na procesy glokalizacji – w tym indygenizacji (ulokalnienia) i kreolizacji (mieszania) – zagadnienia te poruszali w swoich pracach m.in.: Roland Robertson i Arjun Appadurai, a także z poglądami wielu wybitnych myślicieli, takich jak socjolog niemiecki Ulrich Beck, który w pracy "Władza i przeciwwładza w epoce globalnej" prognozuje powrót do państw narodowych i konfliktów między narodami.

</doc>
<doc id="341837" url="https://pl.wikipedia.org/wiki?curid=341837" title="Winkelriedyzm">
Winkelriedyzm

Winkelriedyzm – romantyczny nurt ideowy, którego nazwę utworzono od nazwiska Arnolda Winkelrieda – legendarnego bohatera, który w bitwie pod Sempach (1386) poprowadził wojska szwajcarskie do boju przeciwko Austriakom i poświęcił w nim własne życie: kierując w swe piersi nieprzyjacielskie kopie, stworzył wyłom w szeregach wroga i przyczynił się do zwycięstwa. Bohaterskiemu czynowi miał towarzyszyć okrzyk: „Droga dla Wolności!”.
Akt ten zachowywany był w pamięci i utrwalany w późniejszych czasach w przekazach ustnych i legendach bądź pieśniach ludowych. W epoce romantyzmu legenda winkelriedowska zainspirowała wielu pisarzy i poetów. Dla Polski szczególne znaczenie miała inspiracja zawarta w "Kordianie" i hasło rzucone przez głównego bohatera na szczycie Mont Blanc: "Polska Winkelriedem Narodów" – będące odpowiedzią Juliusza Słowackiego na rodzimy mesjanizm, propagowany przez Adama Mickiewicza, wysuwającego wówczas hasło "Polska Chrystusem Narodów".
Winkelriedyzm romantyczny kwestionował cierpienie oraz bierne męczeństwo mesjanizmu, podkreślając zarazem sens walki czynnej, aktywności. Idea ta pośrednio miała również tłumaczyć upadek powstania listopadowego. U Słowackiego koncepcja ta zakładała, że Polska jest Winkelriedem narodów Europy, natomiast Kordian, planując zabicie cara, pragnął być Winkelriedem Polaków i przyjąć na siebie cierpienie za miliony rodaków.

</doc>
<doc id="341839" url="https://pl.wikipedia.org/wiki?curid=341839" title="Velká Bystřice">
Velká Bystřice

Velká Bystřice (niem. "Groß Wisternitz") – miasto w Czechach, w kraju ołomunieckim.
Według danych z 31 grudnia 2003 powierzchnia miasta wynosiła 922 ha, a liczba jego mieszkańców 2913 osób.
Demografia.
"Źródło: Czeski Urząd Statystyczny"

</doc>
<doc id="341841" url="https://pl.wikipedia.org/wiki?curid=341841" title="Velké Bílovice">
Velké Bílovice

Velké Bílovice − miasto w Czechach, w powiecie Brzecław, w kraju południowomorawskim. Leży ok. 45 km na południowy wschód od Brna i ok. 80 km na północny wschód od Wiednia. Liczba jego mieszkańców wynosi osób (2021). Jest to największy okręg winiarski w Czechach, z ponad 780 hektarami winnic (2020).
Demografia.
Liczba ludności.
Źródło:

</doc>
<doc id="341843" url="https://pl.wikipedia.org/wiki?curid=341843" title="Velké Hamry">
Velké Hamry

Velké Hamry − miasto w Czechach, w kraju libereckim.
1 stycznia 2017 gminę zamieszkiwało 2667 osób, a ich średni wiek 44,0 roku. 

</doc>
<doc id="341846" url="https://pl.wikipedia.org/wiki?curid=341846" title="Pat Cash">
Pat Cash

Pat Cash (ur. 27 maja 1965 w Melbourne) – australijski tenisista, zwycięzca Wimbledonu 1987 w grze pojedynczej, zdobywca Pucharu Davisa.
Kariera tenisowa.
Na początku lat 80. zaliczał się do czołówki juniorów, wygrywając juniorskie edycje US Open i Wimbledonu w 1982 w singlu oraz French Open i Wimbledon w deblu. Imprezy gry podwójnej wygrywał z Johnem Frawleyem. W tym samym roku rozpoczął karierę zawodową i wygrał swój pierwszy turniej, w Melbourne. W 1983 został najmłodszym uczestnikiem finału Pucharu Davisa w historii i przyczynił się do zdobycia trofeum przez Australię, pokonując w decydującym meczu Szweda Joakima Nyströma.
W 1984 był półfinalistą wielkoszlemowych Wimbledonu i US Open; w Anglii uległ Johnowi McEnroe, w USA Ivanowi Lendlowi. W 1986 ponownie sięgnął po Puchar Davisa, po raz drugi zdobywając decydujący punkt, tym razem po zwycięstwie nad Szwedem Mikaelem Pernforsem.
W styczniu 1987 dotarł do finału Australian Open, po raz ostatni rozgrywanego na trawiastych kortach Kooyong. Pokonał m.in. Paula Annacone, Yannicka Noaha i Ivana Lendla, w decydującym meczu nie sprostał Stefanowi Edbergowi. Dwa miesiące później wygrał turniej w Nancy (w finale z Wallym Masurem). W czerwcu osiągnął półfinał w londyńskim Queen’s Clubie (pokonał Edberga w ćwierćfinale, w kolejnej rundzie uległ Connorsowi), a następnie odniósł wielkoszlemowe zwycięstwo na Wimbledonie. W drodze po triumf pokonał m.in. Guy Forgeta, Matsa Wilandera (nr 3. na świecie), Jimmy'ego Connorsa, a w finale lidera rankingu światowego Ivana Lendla. W dalszej części sezonu był jeszcze w finale w Sydney oraz wygrał turniej w Johannesburgu. Wystąpił także w turnieju ATP Finals, odpadając na etapie rozgrywek grupowych (pokonał Mečířa, przegrał z Edbergiem i Wilanderem). Sezon ukończył na 7. pozycji w rankingu ATP.
W styczniu 1988 ponownie dotarł do finału Australian Open, tym razem na kortach Flinders Park; uległ w pięciosetowym finale Wilanderowi (6:8 w decydującym secie). W maju 1988 roku osiągnął najwyższą w karierze, 4. pozycję w światowym rankingu. W sierpniu tego roku odniósł pierwszą z całej serii kontuzji, które zatrzymały jego karierę. W sezonie 1989 wystartował jedynie w dwóch turniejach singlowych (4 runda Australian Open i 2 turnieju w Tokio) i na koniec roku spadł na 368. pozycję. W roku 1990 wygrał ostatni turniej zawodowy w grze pojedynczej w Hongkongu, oraz był w składzie zespołu narodowego, który przegrał w finale Pucharu Davisa z USA. Sezon ukończył w pierwszej setce (na 81. miejscu), jak się później okazało, po raz ostatni. Mimo iż startował jeszcze (z przerwami) do roku 1997, nie odniósł już singlowych sukcesów. Łącznie w swojej karierze wygrał 7 turniejów, w dalszych 5 przegrywał w finałach.
Pat Cash startował w turniejach deblowych. W sierpniu 1984 był klasyfikowany na pozycji nr 6. na świecie. Awansował do dwóch finałów wimbledońskich. W 1984 w parze z Paulem McNamee uległ Peterowi Flemingowi i Johnowi McEnroe, rok później, tym razem z Johnem Fitzgeraldem, wyeliminował m.in. w półfinale McEnroe i Fleminga, ale w finale nie sprostał Heinzowi Günthardtowi i Balázsowi Taróczemu. Cash wygrał łącznie 12 turniejów i 6–krotnie przegrywał w finałach.
Występy w Pucharze Davisa zakończył bilansem 31 zwycięstw i 10 porażek. Debiutował w marcu 1983 w meczu z Wielką Brytanią, ostatni raz grał w grudniu 1990 w przegranym finale z USA.
Po zakończeniu kariery sportowej okazjonalnie występował w turniejach weteranów, a w styczniu 2006 wziął udział w rywalizacji deblistów w turnieju ATP World Tour w indyjskim Ćennaju – w parze z Karanem Rastogi uległ w 1 rundzie Rainerowi Schüttlerowi i Alexandrem Waske.
Australijczyk zajął się również pracą trenera. Osiadł na stałe w Londynie i został ojcem 4 dzieci. Prowadził m.in. znanych graczy, Marka Philippoussisa i Grega Rusedskiego, udziela się również jako komentator telewizyjny. Zajmuje się ponadto grą na gitarze, co stanowiło jego hobby jeszcze w czasie kariery sportowej; występował m.in. wspólnie z zespołem INXS na koncercie podczas Australian Open w 2003, prowadzi także własną grupę muzyczną.
Styl gry.
Reprezentował ofensywny styl gry (serwis-wolej), co zapewniało mu sukcesy na szybkich nawierzchniach. Był graczem praworęcznym, z bekhendem jednoręcznym. Wyróżniał się na korcie charakterystycznymi opaskami na głowie.

</doc>
<doc id="341848" url="https://pl.wikipedia.org/wiki?curid=341848" title="Velké Opatovice">
Velké Opatovice

Velké Opatovice (niem. "Groß Opattowitz") − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 2 593 ha, a liczba jego mieszkańców 4 169 osób.
Demografia.
"Źródło: Czeski Urząd Statystyczny"

</doc>
<doc id="341849" url="https://pl.wikipedia.org/wiki?curid=341849" title="Herb Słociny (Rzeszów)">
Herb Słociny (Rzeszów)

Herb Słociny – wyobrażenie świętego Marcina, biskupa na stylizowanej literze S, symbolizującą nazwę dawnej wsi Słocina. U stóp Marcina stoi gęś, która obok księgi jest jednym z jego atrybutów. Korona u góry oznacza, że Słocina była niegdyś wsią królewską.
W 1955 roku część wsi została przyłączona do Rzeszowa. W 1977 roku przyłączono dalszą część, aby w 2006 roku zakończyć ten proces. Obecnie Słocina jest dzielnicą Rzeszowa.
Umieszczenie postaci świętego w herbie nawiązuje do kościoła pod jego wezwaniem znajdującego się w Słocinie. Kult świętego Marcina w Słocinie sięga XVII wieku. Ówcześni mieszkańcy wierzyli, że święty pomógł im przetrwać zarazę cholery.

</doc>
<doc id="341851" url="https://pl.wikipedia.org/wiki?curid=341851" title="Białobrzegi (Tomaszów Mazowiecki)">
Białobrzegi (Tomaszów Mazowiecki)

Białobrzegi – północno-wschodnia dzielnica Tomaszowa Mazowieckiego. Najdalej na wschód wysunięta część miasta, położona na prawym brzegu Pilicy. Jedna z najstarszych dzielnic Tomaszowa.
Przez Białobrzegi przebiega droga wojewódzka nr 713 (Łódź – Opoczno) i linie kolejowe: 22 Tomaszów Mazowiecki – Radom i 25 Łódź Kaliska – Dębica.
Historia.
Białobrzegi (w XIX wieku "Białobrzegi Opoczyńskie") należą do historyczno-kulturowej krainy Małopolski.
Okolice te już przed 966 rokiem były zamieszkane. Świadczą o tym wykopaliska archeologiczne na cmentarzysku ciałopalnym kultury przeworskiej z okresu rzymskiego w pobliskich Ciebłowicach. Pierwsza pisemna wzmianka o Białobrzegach pochodzi z 1405 roku, a o kościele św. Marcina biskupa z 1511 roku.
W latach 1867–1954 Białobrzegi należały do gminy Unewel w powiecie opoczyńskim, początkowo w guberni kieleckiej, a od 1919 w woj. kieleckim. Tam 4 listopada 1933 weszła w skład gromady o nazwie "Białobrzegi" w gminie Unewel, składającej się z: wsi Białobrzegi Państwowe, części wsi Białobrzegi, folwarku Białobrzegi, wsi Kopce, osady Klin Białobrzegi, wsi Michałów i gajówki Białobrzegi. 1 kwietnia 1939 wraz z resztą powiatu opoczyńskiego została włączona do woj. łódzkiego.
Podczas II wojny światowej Białobrzegi włączono do Generalnego Gubernatorstwa (dystrykt radomski, powiat tomaszowski), nadal jako gromada w gminie Unewel, licząca w 1943 roku 536 mieszkańców. Po wojnie początkowo w województwie łódzkim, a od 6 lipca 1950 ponownie w województwa kieleckim, jako jedna z 14 gromad gminy Unewel w reaktywowanym powiecie opoczyńskim.
W związku z reformą znoszącą gminy jesienią 1954 roku, Białobrzegi włączono do nowo utworzonej gromady Białobrzegi, gdzie przetrwały do końca 1972 roku, czyli do kolejnej reformy gminnej.
1 stycznia 1973 weszły w skład nowo utworzonej gminy Białobrzegi w powiecie opoczyńskim w województwie kieleckim, której zostały stolicą. W latach 1975–1977 należała administracyjnie do województwa piotrkowskiego.
1 lutego 1977, w związku ze zniesieniem gminy Białobrzegi, Białobrzegi włączono do Tomaszowa Mazowieckiego
Zabytki.
Modrzewiowy kościół św. Marcina biskupa, istniejący do dzisiaj w Białobrzegach, wzniesiono na miejscu poprzedniego, z którego pozostała murowana zakrystia (I poł. XVII w.) – ok. 1746 roku. Z tego okresu pochodzi ustawiony po lewej stronie nawy ołtarz patrona świątyni z podpisem: „S. Martin Epis Turronensis 1759”. W górnej części ołtarza wyobrażono św. Marcina jako rycerza. Ołtarz główny z XVII w. Kościół, reprezentujący styl polskiego baroku ludowego, otrzymał w późniejszym okresie murowaną przybudówkę z przeznaczeniem na główną kruchtę. Stojąca obok kościółka murowana dzwonnica pochodzi z początku XX wieku.
Na szczęście po wybudowaniu w 1985 roku w Białobrzegach nowej świątyni, nie rozebrano starego kościoła. Nie podzielił on losu innego tomaszowskiego zabytku budownictwa sakralnego z XVIII wieku – kościoła pw. św. Wacława. Ta wartościowa budowla, przeniesiona do Tomaszowa na początku XIX wieku ze wsi Tobiasze, nie wytrzymała konkurencji z kościołem wybudowanym obok niej przed kilkunastu laty. Stary kościółek rozebrano, aby ustawić go we wsi Twarda nad Zalewem Sulejowskim. Na powrót udało się złożyć tylko gontowy dach i sygnaturkę. Kościół jest obecnie nieużywany. Konstrukcja jest w bardzo złym stanie.
Edukacja.
Obok kościoła św. Marcina biskupa znajduje się Zespół Szkół Podstawowych nr 8. Szkoła w tym miejscu została oddana do użytku 11 listopada 1937 r. W lutym 1973 roku w budynku miał miejsce pożar.

</doc>
<doc id="341852" url="https://pl.wikipedia.org/wiki?curid=341852" title="Patrick Cash">
Patrick Cash



</doc>
<doc id="341854" url="https://pl.wikipedia.org/wiki?curid=341854" title="Velké Pavlovice">
Velké Pavlovice

Velké Pavlovice (niem. "Groß Pawlowitz") − miasto na Morawach, w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 2 324 ha, a liczba jego mieszkańców 3 078 osób.
Demografia.
"Źródło: Czeski Urząd Statystyczny"

</doc>
<doc id="341858" url="https://pl.wikipedia.org/wiki?curid=341858" title="Veselí nad Lužnicí">
Veselí nad Lužnicí

Veselí nad Lužnicí (niem. "Wesseli an der Lainsitz") − miasto w Czechach, w kraju południowoczeskim, u ujścia Nežárki do Lužnice. Według danych z 31 grudnia 2007 powierzchnia miasta wynosiła 2 956 ha, a liczba jego mieszkańców 6 598 osób.
Demografia.
"Źródło: Czeski Urząd Statystyczny"

</doc>
<doc id="341864" url="https://pl.wikipedia.org/wiki?curid=341864" title="Veselí nad Moravou">
Veselí nad Moravou

Veselí nad Moravou (niem. "Wessely an der March") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 3545 ha, a liczba jego mieszkańców 12 081 osób.
Na prawym brzegu Morawy znajduje się mała hydroelektrownia z turbiną „SemiKaplan S” o średnicy 1000 mm wybudowana w 2002 przez NAVIMOR-INVEST z Gdańska.
Demografia.
"Źródło: Czeski Urząd Statystyczny"

</doc>
<doc id="341868" url="https://pl.wikipedia.org/wiki?curid=341868" title="Vimperk">
Vimperk

Vimperk (niem. "Winterberg") – miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 8002 ha, a liczba jego mieszkańców 7873 osób.
Demografia.
"Źródło: Czeski Urząd Statystyczny"

</doc>
<doc id="341871" url="https://pl.wikipedia.org/wiki?curid=341871" title="Tundra arktyczna">
Tundra arktyczna



</doc>
<doc id="341873" url="https://pl.wikipedia.org/wiki?curid=341873" title="Vítkov">
Vítkov

Vítkov (niem. "Wigstadtl") − miasto w Czechach, w kraju morawsko-śląskim. Według danych z 31 grudnia 2003 powierzchnia miasta wynosiła 5 503 ha, a liczba jego mieszkańców 6 254 osób.
Demografia.
"Źródło: Czeski Urząd Statystyczny"

</doc>
<doc id="341876" url="https://pl.wikipedia.org/wiki?curid=341876" title="Vodňany">
Vodňany

Vodňany (niem. "Wodnan") − miasto w Czechach, w kraju południowoczeskim. Według danych z 31 grudnia 2007 powierzchnia miasta wynosiła 3 636 ha, a liczba jego mieszkańców 7 028 osób.
Demografia.
"Źródło: Czeski Urząd Statystyczny"

</doc>
<doc id="341878" url="https://pl.wikipedia.org/wiki?curid=341878" title="Hornavan">
Hornavan

Hornavan (lule "Tjårvek") – jezioro w Szwecji; położone w Laponii. Powierzchnia 220–283 km²; głębokość 221 m (najgłębsze w Szwecji).

</doc>
<doc id="341882" url="https://pl.wikipedia.org/wiki?curid=341882" title="Volary">
Volary

Volary (niem. "Wallern") − miasto w Czechach, w kraju południowoczeskim.
Według danych z 31 grudnia 2003 powierzchnia miasta wynosiła 10 763 ha, a liczba jego mieszkańców 4 059 osób.
Demografia.
"Źródło: Czeski Urząd Statystyczny"

</doc>
<doc id="341886" url="https://pl.wikipedia.org/wiki?curid=341886" title="Velesin">
Velesin



</doc>
<doc id="341887" url="https://pl.wikipedia.org/wiki?curid=341887" title="Velka Bystrice">
Velka Bystrice



</doc>
<doc id="341889" url="https://pl.wikipedia.org/wiki?curid=341889" title="Velke Bilovice">
Velke Bilovice



</doc>
<doc id="341890" url="https://pl.wikipedia.org/wiki?curid=341890" title="Velke Hamry">
Velke Hamry



</doc>
<doc id="341892" url="https://pl.wikipedia.org/wiki?curid=341892" title="Velke Opatovice">
Velke Opatovice



</doc>
<doc id="341894" url="https://pl.wikipedia.org/wiki?curid=341894" title="Velke Pavlovice">
Velke Pavlovice



</doc>
<doc id="341895" url="https://pl.wikipedia.org/wiki?curid=341895" title="Veseli nad Luznici">
Veseli nad Luznici



</doc>
<doc id="341897" url="https://pl.wikipedia.org/wiki?curid=341897" title="Judaizm reformowany">
Judaizm reformowany

Judaizm postępowy (reformowany albo liberalny) – nurt judaizmu, który powstał w XIX wieku w Niemczech. Zapoczątkowała go reforma liturgiczna Izraela Jacobsona w 1810 r., który wprowadził hymny w języku niemieckim, muzykę organową, krótsze modlitwy. Synagogi reformowane są określane jako „Tempel” (świątynia). Różni się on od tradycyjnego judaizmu rabinicznego przede wszystkim uznawaniem prawa żydowskiego za historyczne i podlegające reformom, pełnym równouprawnieniem kobiet w liturgii, wprowadzeniem dowolności przestrzegania restrykcyjnych przepisów koszerności i obchodzenia szabatu, ułatwiając funkcjonowanie Żydów w społeczeństwie. Nurt ten porzucił wiarę i oczekiwanie na osobowego Mesjasza i uznał Żydów za grupę wyznaniową, a nie odrębny lud. Stąd jego zwolennicy w Europie Środkowej i Zachodniej określali się chętnie jako Niemcy (Francuzi, Amerykanie, Polacy) wyznania mojżeszowego. Od czasu Holocaustu judaizm reformowany akceptuje jednak państwo Izrael i syjonizm. Istnieje wiele, często skłóconych ze sobą odłamów, które różnią się stopniem dowolności w interpretacji starych zasad obyczajowych. Żydzi reformowani przeprowadzają mniej uciążliwą procedurę konwersji (przejścia na judaizm), ale konwertyci nie są automatycznie uznawani przez pozostałe odłamy judaizmu. Judaizm reformowany jest najliczniejszy w USA, gdzie większość Żydów jest związana z tym nurtem, w Izraelu natomiast – bardzo nieliczny i dopiero niedawno uzyskał pewną formę akceptacji państwowej. Akceptuje się także osoby homoseksualne, również jako rabinów, oraz rabinki. Większość rabinów amerykańskich tego nurtu jest absolwentami Hebrew Union College.
Związki z innymi ruchami.
Ruch ten nie jest uznawany przez judaizm ortodoksyjny. Pozostaje jednak w przyjaznych stosunkach z judaizmem konserwatywnym. W Wielkiej Brytanii oprócz judaizmu reformowanego (Movement for Reform Judaism) istnieje bardziej radykalny judaizm liberalny. Z niego wyodrębnił się judaizm humanistyczny odrzucający transcendencję.
Judaizm reformowany w Polsce.
W 1999 roku w Warszawie uformowała się mała grupa, która później dała początek Beit Warszawa. W 2000 od gminy ortodoksyjnej w Trójmieście oddzieliła się Niezależna Gmina Wyznania Mojżeszowego. 
Od 20 października 2006 roku, po raz pierwszy od czasów II wojny światowej i holokaustu, polska społeczność żydów reformowanych ma własnego rabina. Na urząd wprowadzony został rabin Burt E. Schuman. Uroczystościom przewodniczył rabin Uri Regev, prezydent Światowej Unii dla Judaizmu Postępowego (World Union for Progressive Judaism). Światowa Unia dla Judaizmu Postępowego, z siedzibą w Jerozolimie, jest największym w skali światowej ruchem żydowskim, działającym w 42 krajach, na 6 kontynentach. 
Od 2010 roku w Warszawie funkcjonuje synagoga Ec Chaim, reprezentująca reformowaną część społeczności Gminy Wyznaniowej Żydowskiej w Warszawie. 
Jednym z propagatorów judaizmu reformowanego w Polsce był Robert Stiller.
Konwersja na judaizm reformowany.
Judaizm reformowany ma uproszczoną formułę konwersji na judaizm. Konieczność obrzezania w judaizmie reformowanym zależy od rabina. Większość reformowanych rabinów w USA nie wymaga obrzezania, podczas gdy w Europie większość wymaga tego. Także rabin Burt Schuman z Beit Warszawa przeprowadza tylko konwersje obrzezanych mężczyzn, niezależnie od wieku. Wyjątek od tej reguły stanowią jedynie przeciwwskazania medyczne, jak hemofilia. Ruch ten ma najbardziej zróżnicowane wewnętrzne podejście do konwersji. Niektórzy rabini wystawiają certyfikaty konwersji osobom, które przez pewien czas uczęszczały do synagogi i po pewnym czasie wyraziły chęć zostania żydem, większość jednak wymaga zanurzenia w mykwie, obrzezania i egzaminu przed bejt dinem. Ponieważ judaizm reformowany nie uważa Halachy za wiążącą, konwersja może zostać cofnięta tylko w wypadku, gdy osoba przejdzie na inną religię lub stanie się antysemitą. W Polsce reformowane konwersje przeprowadza się w Warszawie i Krakowie.

</doc>
<doc id="341898" url="https://pl.wikipedia.org/wiki?curid=341898" title="Veseli nad Moravou">
Veseli nad Moravou



</doc>
<doc id="341900" url="https://pl.wikipedia.org/wiki?curid=341900" title="Vodnany">
Vodnany



</doc>
<doc id="341904" url="https://pl.wikipedia.org/wiki?curid=341904" title="Rezerwat przyrody Czeszewski Las">
Rezerwat przyrody Czeszewski Las

Rezerwat przyrody Czeszewski Las – krajobrazowy rezerwat przyrody położony na terenie Żerkowsko-Czeszewskiego Parku Krajobrazowego w gminach: Miłosław, w powiecie wrzesińskim oraz Żerków w powiecie jarocińskim województwa wielkopolskiego.
Został ustanowiony na mocy rozporządzenia Nr 35/2004 Wojewody Wielkopolskiego z dnia 26 marca 2004 r. (Dz. Urz. Woj. Wlkp Nr 47, poz. 1093), w wyniku czego likwidacji uległy dwa inne rezerwaty: Czeszewo (27,61 ha) i Lutynia (45,88 ha).
Początkowo za rezerwat uznano grunty leśne, łąki, wody i bagna o powierzchni 223,09 ha, w 2021 roku powiększono obszar do 500 ha.
Celem ochrony jest kompleks naturalnych lasów i starorzeczy na terenie zalewowym Warty wraz z typową dla lasów łęgowych florą i fauną. Spotkać tutaj można okazałe ok. 160-letnie dęby o wys. do 34 m i obwodzie pnia do 400 cm. W rezerwacie rośnie także klon zwyczajny osiągający 34 m wysokości i 80 cm średnicy pnia.

</doc>
<doc id="341906" url="https://pl.wikipedia.org/wiki?curid=341906" title="Kalejdoskop">
Kalejdoskop

Kalejdoskop – urządzenie optyczne (zabawka), w którym dzięki wielokrotnym odbiciom obrazów różnokolorowych szkiełek, w odpowiednio rozmieszczonych zwierciadłach, obserwuje się różnobarwne, symetryczne figury, zmieniające się przy obracaniu kalejdoskopu, wywołującym przemieszczanie się szkiełek.
Zazwyczaj stosuje się dwa zwierciadła ustawione pod kątem 22.5, 30 lub 45 stopni lub trzy zwierciadła tworzące graniastosłup równoboczny o kątach 60 stopni. W pierwszym przypadku uzyskuje się obraz w kształcie wieloboku odpowiednio 16, 12 lub 8-bocznego, w drugim rozciągający się w nieskończoność układ sześcioboków. Zaleca się stosowanie zwierciadeł srebrzonych powierzchniowo, gdyż przy użyciu zwyczajnych zwierciadeł występują odbicia od obu powierzchni szkła, pogarszające jakość obrazu.
Historia.
Kalejdoskop został wynaleziony przez szkockiego fizyka Davida Brewstera w 1816 r. podczas przeprowadzania doświadczeń z polaryzacją światła (opatentowany w 1817 r.). Początkowo używany był jako przyrząd naukowy, szybko rozpowszechnił się jako zabawka. 

</doc>
<doc id="341910" url="https://pl.wikipedia.org/wiki?curid=341910" title="Walt Disney World">
Walt Disney World



</doc>
<doc id="341911" url="https://pl.wikipedia.org/wiki?curid=341911" title="Mode ani">
Mode ani

Mode ani (hebr. מודה אני) - modlitwa żydowska odmawiana przez Żydów zaraz po przebudzeniu, będąca podziękowaniem za możliwość przeżycia kolejnego dnia. Brzmi ona:
Tekst tej modlitwy nie pochodzi ani z Talmudu, ani z Szulchan Aruch. Zaświadczony jest w XVI-wiecznej książce "Seder ha-jom" autorstwa rabiego Mosze Ben Machira.

</doc>
<doc id="341913" url="https://pl.wikipedia.org/wiki?curid=341913" title="Nida (judaizm)">
Nida (judaizm)

Nida (lub nidda, ) − w judaizmie stan rytualnej nieczystości kobiety, mogący być skutkiem miesięcznego krwawienia bądź ciąży, a także określenie kobiety w czasie miesiączki lub w ciąży. O nieczystości zaciąganej przez menstruację mówi rozdział szóstego porządku Miszny Tohorot o tytule "Nidda". Miszna cytuje opinie m.in. Szammaja oraz Hillela.
We współczesnym ortodoksyjnym judaizmie dla zakończenia pozostawania w stanie "nidy" konieczne jest, po ustaniu jej przyczyny (tj. po porodzie lub po zakończeniu krwawienia) odbycie rytualnej kąpieli w mykwie.
Według zasad judaizmu mężczyzna nie powinien odbywać stosunków seksualnych z kobietą w stanie "nidy" (a w literalnej wersji: zbliżać się do niej), gdyż sam staje się wówczas nieczysty. Gdyby kobieta po obmyciu rytualnym, wracając do domu, spotkała po drodze zwierzę nieczyste lub też goja (czyli osobę niebędącą Żydem), to należy wrócić się i dokonać ponownego obmycia rytualnego w mykwie.

</doc>
<doc id="341915" url="https://pl.wikipedia.org/wiki?curid=341915" title="Kaer Morhen">
Kaer Morhen



</doc>
<doc id="341918" url="https://pl.wikipedia.org/wiki?curid=341918" title="Księga Pegasosa">
Księga Pegasosa

Księga Pegasosa (oryginalny francuski tytuł to "Le livre du Pegasos") to projekt mający na celu utworzenie obszernego kompendium wiedzy na temat komputerów typu Pegasos oraz systemów uruchamialnych na tej platformie. Zebrane materiały publikowane są jako dokument w formacie PDF.
Obecnie z francuskiego w pełni przetłumaczono na angielski wersję 1.2. Trwają też prace nad wersjami polską, rosyjską, hiszpańską, portugalską, niemiecką, szwedzką oraz włoską.

</doc>
<doc id="341919" url="https://pl.wikipedia.org/wiki?curid=341919" title="Najady">
Najady

Najady (gr. Ναϊάδες "Naïádes", łac. "Naiades") – w mitologii greckiej nimfy wód lądowych: wodospadów, potoków, strumieni, źródeł rzek, jezior.

</doc>
<doc id="341922" url="https://pl.wikipedia.org/wiki?curid=341922" title="Iluzjonizm">
Iluzjonizm

Iluzjonizm ( – technika malarska przedstawiania rzeczywistości takimi środkami, które akcentują relacje przestrzenne między ukazywanymi przedmiotami i podkreślają ich trójwymiarowość, stwarzając złudzenie rzeczywistości.
W iluzjonizmie stosuje się zasady perspektywy, dążąc do zaakcentowania przestrzeni, oraz budowy anatomicznej, starając się równocześnie oddać wiernie barwę i materialność postaci i przedmiotów. Terminem malarstwo iluzjonistyczne określa się zwłaszcza monumentalne malarstwo ścienne, które przez mistrzowskie opracowanie różnych rodzajów perspektywy i przy stosowaniu skrótów stara się powierzchnię sklepienia i ściany przedstawić jako przestrzeń uciekającą w głąb, zupełnie otwartą lub ograniczoną ramami architektonicznymi, często tworzącą złudzenie zatarcia granic między architekturą malowaną a rzeczywistą. Malarstwo tego typu było popularne już w antyku, a rozwinęło się w renesansie, zwłaszcza we Włoszech od 2 poł. XV w. (Andrea Mantegna). Iluzjonizm często stosowano w malarstwie w okresach silnie dominującego realizmu – w baroku oraz w XIX i XX wieku.
Malarstwo iluzjonistyczne wykorzystujące krzywizny i przełamania powierzchni architektonicznych w taki sposób, by widzowie znajdujący się w określonym miejscu budynku mieli wrażenie realistycznej perspektywy, nazywane jest kwadraturą. Technika ta, wymagająca od artysty wielkiego kunsztu, pozwala stworzyć złudzenie nieistniejących elementów architektonicznych, uzupełniających rzeczywiste powierzchnie i kontury. Malarstwo kwadraturowe rozwinęło się w malarstwie włoskim w XVII wieku, jej mistrzami byli Andrea del Pozzo, Pietro da Cortona, Giovanni Battista Tiepolo, Gerolamo Mengozzi Colonna.
Przykładami iluzjonizmu w architekturze polskiej są barokowe freski w kaplicy pomisjonarskiej w Łowiczu oraz malowidła w teatrze królewskim w Pomarańczarni w Łazienkach w Warszawie (1788).

</doc>
<doc id="341923" url="https://pl.wikipedia.org/wiki?curid=341923" title="Zmirot">
Zmirot

Zmirot ( "zmirot", "zmires") – ogólne określenie pieśni o charakterze biesiadnym, śpiewanych podczas szabatu.
Informacje o śpiewanych przy stole psalmach lub hymnach znajdują się już w Talmudzie i w midraszach. Później, w XVI wieku, kabaliści (zwłaszcza Izaak Luria) śpiewali w czasie posiłku szabatowego pieśni, które wyrażały radość z powodu tego święta i witały anioły, towarzyszące zgodnie z tradycją osobom wracającym z synagogi.
Na pieśni zmirot składają się fragmenty pochodzące z Biblii, hagady, midraszy czy "Zoharu", a ich teksty były pisane w różnych okresach przez rabinów i kabalistów. Śpiewali je zwykli, prości ludzie, którzy chcieliby się w szabat odwołać do Tory, a nie mieli odpowiedniego wykształcenia, by dyskutować o Biblii czy Talmudzie.
Do najpopularniejszych zmirot zalicza się:

</doc>
<doc id="341927" url="https://pl.wikipedia.org/wiki?curid=341927" title="Triss Merigold">
Triss Merigold

Triss Merigold – postać fikcyjna, bohaterka cyklu opowieści o wiedźminie Andrzeja Sapkowskiego. Pojawia się też w serialu "Wiedźmin" i serii gier o tym samym tytule.
Charakterystyka.
Pojawia się po raz pierwszy w "Krwi elfów". Jako jedna z nielicznych osób cieszy się sympatią wiedźminów z Kaer Morhen, dokąd udaje się na wezwanie Vesemira.. Opiekowała się Ciri zanim ta trafiła do Ellander, pod skrzydła Nenneke. Nazywała ją siostrzyczką. Brała czynny udział w puczu na Thanedd. Była członkinią Loży Czarodziejek. Na kartach kronik zapisała się jako Nieulękła Merigold. Pomyłkowo została uznana za zmarłą pod Sodden. Była opiekuńcza, wrażliwa. Była stosunkowo młoda, jak na czarodziejkę (z pewnością młodsza niż Yennefer z Vengerbergu).
Wygląd.
Triss ma długie, puszyste, złocisto-kasztanowe włosy i duże, niebieskie oczy. Czarodziejka jest bardzo szczupła, miała 22 cale w talii, czego czujnie pilnowała. Nosi suknie zapięte pod szyją aby ukryć bliznę, pamiątkę bitwy pod Sodden.
Zdolności magiczne.
Triss to czarodziejka specjalizująca się w magii uzdrowicielskiej. Leczy głównie za pomocą eliksirów. Sama była na nie uczulona, tolerowała tylko amulety. Nie posiada immunitetu – sztucznej odporności na choroby. Jako pierwsza i zarazem ostatnia rzuciła zaklęcie Niszczące Gradobicie Merigold (wraz z Yennefer z Vengerbergu, jednak jej pomoc nie została odnotowana na kartach historii). Triss chciała rzucić Piorun Alzura, ale ponieważ była skaleczona w usta podczas skandowania czaru wywołała gradobicie o graniastych kulkach wielkości kurzego jajka.
Adaptacje.
W serialu Netfliksa "Wiedźmin" Triss Merigold gra Anna Shaffer, zaś w filmie "Pół wieku poezji później" – Magdalena Różańska.
We wszystkich trzech częściach gry komputerowej Wiedźmin studia CD Projekt RED głosu Triss Merigold użyczyła Agnieszka Kunikowska.

</doc>
<doc id="341938" url="https://pl.wikipedia.org/wiki?curid=341938" title="Droga krajowa nr 42 (Polska)">
Droga krajowa nr 42 (Polska)

Droga krajowa nr 42 – droga krajowa klasy GP oraz klasy G przebiegająca przez województwa: opolskie, śląskie, łódzkie oraz świętokrzyskie o długości ok. 275 km. Przebiega z Kamiennej koło Namysłowa do Rudnika koło Starachowic. Droga posiada wspólne odcinki z drogą nr 45 pomiędzy Praszką i Kluczborkiem o długości ok. 22 km oraz z drogą nr 43 pomiędzy Rudnikami a Jaworznem o długości ok. 4,5 km. Dawniej tym numerem był oznaczany obecny odcinek DK11 z Poznania przez Jarocin i Pleszew w kierunku Kalisza (dzisiejsza DK12).
Klasa drogi.
Droga posiada parametry klasy GP na odcinkach:
oraz parametry klasy G na odcinkach:
Historia numeracji.
Na przestrzeni lat trasa posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej droga krajowa nr 42 była objęta ograniczeniami dopuszczalnego nacisku pojedynczej osi:

</doc>
<doc id="341944" url="https://pl.wikipedia.org/wiki?curid=341944" title="Ethereal">
Ethereal

Ethereal jest snifferem i analizatorem pakietów z możliwością dekodowania wielu protokołów.
Funkcjonalność Ethereala jest bardzo podobna do tcpdump, lecz Ethereal posiada GUI i dużo więcej opcji sortowania i filtrowania.
Pozwala użytkownikowi zobaczyć cały ruch w sieci przez przełączenie karty sieciowej w tryb promiscuous.
Ethereal rozpowszechniany jest jako FOSS, jest dostępny na następujące platformy:
Aktualnie Ethereal nie jest już aktywnie rozwijany. Jego następcą jest Wireshark.

</doc>
<doc id="341949" url="https://pl.wikipedia.org/wiki?curid=341949" title="Marian Gotowiec (profesor)">
Marian Gotowiec (profesor)

Marian Gotowiec, pseud. "Andrzej Kruszewski", "Oracz", "Walenty Rybak" (ur. 3 września 1913 w Kruszach w pow. radzymińskim, zm. 19 października 1973 w Warszawie) – polski działacz państwowy, rektor Wyższej Szkoły Gospodarstwa Wiejskiego w Cieszynie i Wyższej Szkoły Rolniczej w Olsztynie, wiceminister państwowych gospodarstw rolnych, wieloletni przewodniczący prezydium Wojewódzkiej Rady Narodowej w Olsztynie, poseł na Sejm PRL VI kadencji.
Życiorys.
Pochodził z zamożnej rodziny chłopskiej, był synem Franciszka. Ukończył Średnią Szkołę Rolniczą w Sobieszynie oraz Wyższą Szkołę Gospodarstwa Wiejskiego w Cieszynie (1934) z dyplomem inżyniera rolnika. Działał w Akademickim Związku Młodzieży Ludowej. Po odbyciu służby wojskowej był praktykantem w Okręgowym Towarzystwie Organizacji i Kółek Rolniczych w Radzyminie, potem kierownikiem struktur tego towarzystwa w Przasnyszu. Brał udział w wojnie obronnej w 1939, ranny w obronie Modlina. Podczas okupacji współpracował z organizacją „Polska Żyje” i ze Związkiem Walki Zbrojnej, a w 1941 wstąpił do Batalionów Chłopskich. Był komendantem BCh na powiat wołomiński. Zasiadał także w powiatowym i wojewódzkim kierownictwie Stronnictwa Ludowego „Roch”. W latach 1944–1946 służył w Wojsku Polskim, w Głównym Zarządzie Polityczno-Wychowawczym. Brał udział w wyzwalaniu Warszawy w styczniu 1945.
Od lutego 1946 był członkiem Polskiej Partii Robotniczej. W tym samym roku podjął pracę w Zarządzie Głównym Związku Samopomocy Chłopskiej, gdzie kierował wydziałem oświaty rolniczej. Na przełomie 1947 i 1948 pracował w Ministerstwie Rolnictwa i Reform Rolnych. Ukończył studia w Szkole Partyjnej przy Komitecie Centralnym PPR (potem Polskiej Zjednoczonej Partii Robotniczej, do której Marian Gotowiec należał od jej powstania w grudniu 1948) i w 1949 objął katedrę ekonomii politycznej w Wyższej Szkole Gospodarstwa Wiejskiego w Cieszynie, został również rektorem tej uczelni. Po przeniesieniu szkoły do Olsztyna został w październiku 1950 powołany na pierwszego rektora Wyższej Szkoły Rolniczej (późniejszej Akademii Rolniczo-Technicznej). Zasłużył się dla organizacji olsztyńskiej uczelni.
W kwietniu 1953 został powołany na podsekretarza stanu w Ministerstwie Państwowych Gospodarstw Rolnych, kierowanym kolejno przez Hilarego Chełchowskiego, Stanisława Radkiewicza i Mieczysława Moczara. W listopadzie 1956 przeniesiono go do pracy w Centralnym Zarządzie Kółek Rolniczych.
Od stycznia 1960 pełnił funkcję przewodniczącego prezydium Wojewódzkiej Rady Narodowej w Olsztynie (odpowiednik wojewody). Pozostawał na tym stanowisku do kwietnia 1972 (zastąpił go Sergiusz Rubczewski). Od 1972 sprawował mandat poselski w Sejmie VI kadencji. Pełnił liczne funkcje partyjne i społeczne, był m.in. szefem wojewódzkich struktur Frontu Jedności Narodu, Związku Bojowników o Wolność i Demokrację i Towarzystwa Przyjaźni Polsko-Radzieckiej, członkiem egzekutywy Komitetu Wojewódzkiego PZPR w Olsztynie, zastępcą członka Komitetu Centralnego PZPR (1968–1971), członkiem Centralnej Komisji Rewizyjnej PZPR (od 1971). Był delegatem na IV, V i VI zjazd partii.
W czerwcu 1968 wszedł w skład Komitetu Przygotowawczego obchodów 500. rocznicy urodzin Mikołaja Kopernika.
W 1937 poślubił Jadwigę z domu Kuklińską. Miał synów Andrzeja i Józefa. Zmarł po długiej chorobie. Spoczywa na cmentarzu komunalnym w Olsztynie (kw. 16B rząd 3 grób 7-8).
Odznaczenia i upamiętnienie.
Był odznaczony Orderem Sztandaru Pracy I i II klasy oraz Krzyżem Komandorskim, Oficerskim i Kawalerskim Orderu Odrodzenia Polski, Orderem Krzyża Grunwaldu III klasy, Złotym (1951) i Srebrnym Krzyżem Zasługi i Orderem Czerwonego Sztandaru. Został wpisany do "Księgi Honorowej Samorządu Mieszkańców Olsztyna – Miejskiej Rady Narodowej", jego imię nadano jednej z ulic Olsztyna (1976) oraz auli w gmachu Wydziału Zootechnicznego Akademii Rolniczo-Technicznej w Olsztynie (1974, obecnie Uniwersytet Warmińsko-Mazurski). Nazwa ulic Mariana Gotowca została wytypowana do zmian jako wypełniająca, zdaniem IPN, normę art. 1 "Ustawy z dnia 1 kwietnia 2016 r. o zakazie propagowania komunizmu lub innego ustroju totalitarnego przez nazwy budowli, obiektów i urządzeń użyteczności publicznej". Zarządzeniem zastępczym z 13 grudnia 2017 wojewoda Artur Chojecki przemianował olsztyńską ulicę Mariana Gotowca na ulicę ks. Tadeusza Borkowskiego.

</doc>
<doc id="341951" url="https://pl.wikipedia.org/wiki?curid=341951" title="DK42">
DK42



</doc>
<doc id="341952" url="https://pl.wikipedia.org/wiki?curid=341952" title="Herb papieski">
Herb papieski

Każdy papież Kościoła rzymskokatolickiego ma swój własny herb, który symbolizuje jego pontyfikat.
Pierwszym potwierdzonym historycznie herbem papieskim jest herb Innocentego III (1198–1216). Herby wszystkich papieży do początku XXI wieku zwieńczone były papieską tiarą. Benedykt XVI zrezygnował z tego heraldycznego zwyczaju, zastępując tiarę mitrą oraz paliuszem. W skład papieskiego herbu tradycyjnie wchodzą złoty i srebrny klucz, reprezentujące siłę łączenia i rozwiązywania na ziemi (srebrny) i w niebie (złoty).

</doc>
<doc id="341953" url="https://pl.wikipedia.org/wiki?curid=341953" title="Rzut rożny">
Rzut rożny

Rzut rożny, także róg, "korner" () – w piłce nożnej sposób wznowienia gry poprzez wykop piłki z narożnika boiska. 
Przyznaje się go, gdy piłka całym obwodem przeszła linię końcową (zarówno po podłożu jak i w powietrzu) ostatnio dotknięta przez zawodnika drużyny broniącej i nie została przy tym zdobyta bramka. Bramka z rzutu rożnego może być zdobyta wyłącznie na drużynie przeciwnej.
Wykonywanie rzutu rożnego.
Piłkarz wykonujący rzut rożny jest zobowiązany do ustawienia piłki w polu rożnym boiska wskazanym uprzednio przez sędziego. Aby rzut został prawidłowo wykonany, piłka musi zostać kopnięta przez zawodnika drużyny atakującej (w interpretacji IFAB wystarczy by piłka została dotknięta przez wykonawcę rzutu i poruszyła się, nawet gdy nie opuści pola rożnego). W momencie wykonywania rzutu z rogu zawodnicy drużyny broniącej pozostają w odległości co najmniej 9,15 m od piłki, aż do momentu prawidłowego wprowadzenia piłki do gry. 
Można zdobyć bramkę bezpośrednio z rzutu rożnego (tzw. gol olimpijski, ), przy czym niemal absolutnie niezbędne jest nadanie piłce podkręconego toru lotu (potocznie "gol z podkrętki", "podkrętka"); jest to trudna technika zdobywania goli, rzadko stosowana.
Przy rzucie rożnym nie uwzględnia się pozycji spalonej.

</doc>
<doc id="341958" url="https://pl.wikipedia.org/wiki?curid=341958" title="Irreligious">
Irreligious

Irreligious – drugi album zespołu Moonspell, charakteryzujący się dużą liczbą utworów bardziej nastrojowych i mrocznych, które z czasem stały się znakiem rozpoznawczym zespołu ("Ruin And Misery", "Awake") i punktem obowiązkowym podczas koncertów. Słynne stało się zwłaszcza dynamiczne "Full Moon Madness", którym Moonspell tradycyjnie kończy swoje koncerty (Fernando Ribeiro czasem wykreśla wówczas nad tłumem okrąg, symbolizujący tytułowy księżyc).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="341960" url="https://pl.wikipedia.org/wiki?curid=341960" title="Rzut wolny">
Rzut wolny

Rzut wolny – sytuacja w piłce nożnej, w której po przewinieniu zawodnika (faulu, zagraniu ręką), czy też po spalonym sędzia zatrzymuje grę i każe ją wznowić drużynie poszkodowanej z miejsca, w którym popełniono wykroczenie.
Rozróżnia się rzut wolny pośredni, czyli taki, w którym piłka przed wpadnięciem do bramki musi mieć kontakt z innym zawodnikiem niż tylko z wykonawcą rzutu, i rzut bezpośredni – gdy wykonawca może od razu strzelać na bramkę przeciwnika.
Najwięcej bramek w historii z rzutów wolnych strzelili (wegług różnych źródeł) Zico lub Juninho Pernambucano
Rzut wolny pośredni
Rzut wolny pośredni może zostać przyznany jeżeli: bramkarz przez czas dłuższy niż 6 sekund kontroluje piłkę we własnych rękach i nie pozbędzie się jej, bramkarz dotknie piłki rękami (we własnym polu karnym) po raz drugi po tym, jak wypuścił ją z rąk, a nie została dotknięta przez innego zawodnika, bramkarz rozmyślnie dotknie piłki ręką we własnym polu karnym po rozmyślnym podaniu jej nogą (poniżej kolana) od współpartnera, bramkarz rozmyślnie dotknie piłki rękoma we własnym polu karnym po otrzymaniu jej bezpośrednio z wrzutu od współpartnera, zawodnik gra w sposób niebezpieczny (np. atakuje piłkę nogą wyprostowaną do przodu, atakuje piłkę nogą podniesioną powyżej biodra przeciwnika będącego w jego zasięgu, atakuje piłkę głową poniżej biodra przeciwnika będącego w jego zasięgu itp.), zawodnik przeszkadza bramkarzowi drużyny przeciwnej w zwolnieniu piłki z rąk, zawodnik popełnia inne przewinienie, niewymienione w Przepisach Gry w Piłkę Nożną, z którego powodu sędzia przerwał grę w celu udzielenia zawodnikowi kary indywidualnej. Rzut wolny pośredni jest również przyznawany drużynie przeciwnej, jeżeli zawodnik w czasie gry i na polu gry kopie lub usiłuje kopnąć współpartnera, uderza lub usiłuje uderzyć współpartnera, wchodzi na pole gry bez zgody sędziego i wpływa na grę lub jest winny niesportowego zachowania. Z rzutu wolnego pośredniego nie można zdobyć bramki bezpośrednim strzałem. Jeżeli piłka po wykonaniu rzutu wolnego pośredniego wpadnie bezpośrednio do bramki przeciwnika – sędzia przyzna rzut od bramki, natomiast jeżeli wpadnie do bramki wykonawcy – zasada jest taka jak przy wykonywaniu rzutu wolnego bezpośredniego.
Rzut wolny bezpośredni
Rzut wolny bezpośredni może być przyznany przeciwko drużynie, której zawodnik dopuszcza się w czasie gry i na polu gry jednego z następujących przewinień: kopie lub usiłuje kopnąć przeciwnika, podstawia bądź próbuje podstawić nogę przeciwnikowi, skacze na przeciwnika, nieprawidłowo atakuje przeciwnika ciałem, uderza lub usiłuje uderzyć przeciwnika, popycha przeciwnika, atakuje przeciwnika nogami, trzyma przeciwnika, pluje na przeciwnika, atakuje sędziego lub rozmyślnie dotyka piłkę ręką. 
Faul, po którym odbywa się rzut wolny bezpośredni, musi mieć miejsce poza obszarem pola karnego rywala, gdyż w przeciwnym wypadku, jeżeli któreś z tych przewinień zostaje dokonane w obrębie pola karnego drużyny zawodnika – sędzia przyznaje drużynie przeciwnej rzut karny. 
Mur utworzony z piłkarzy drużyny przeciwnej musi być oddalony od piłki o 9,15 metra (10 jardów) w momencie wykonywania rzutu wolnego.

</doc>
<doc id="341969" url="https://pl.wikipedia.org/wiki?curid=341969" title="Solpugi">
Solpugi



</doc>
<doc id="341970" url="https://pl.wikipedia.org/wiki?curid=341970" title="Solfuga">
Solfuga



</doc>
<doc id="341973" url="https://pl.wikipedia.org/wiki?curid=341973" title="Local Access and Transport Area">
Local Access and Transport Area

Local Access and Transport Area (z : obszar dostępu lokalnego i transportu), w skrócie LATA – określenie stosowane w systemie telekomunikacynym Stanów Zjednoczonych, oznaczające określony obszar geograficzny kraju, wraz z przypisanym mu 3-cyfrowym kodem liczbowym, tzw. kodem LATA.

</doc>
<doc id="341976" url="https://pl.wikipedia.org/wiki?curid=341976" title="Telefon Konferencyjny Bluetooth">
Telefon Konferencyjny Bluetooth

Telefon Konferencyjny Bluetooth (Bluetooth Conference Phone) – bezprzewodowy telefon konferencyjny firmy Zultys Technologies, kompatybilny z serią telefonów IP SIP, jak również telefonami komórkowymi.
Telefon jest wyposażony w 3 przyciski. Działa on razem z dowolnym telefonem Bluetooth, jak na przykład telefon IP Zultys ZIP 4x5. Rozmowy mogą być nawiązywane za pomocą telefonu ZIP 4x5 lub telefonu BTC, z użyciem wybierania głosowego. Można je odebrać na dowolnym z telefonów. Rozmowa konferencyjna pomiędzy większą liczbą osób może być nawiązana z użyciem telefonu ZIP 4x5. Dzięki obsłudze Bluetooth możliwości te są dostępne również przy używaniu telefonu wraz z innymi telefonami Bluetooth, włącznie z telefonami komórkowymi.
Baterie zasilają urządzenie przez okres tygodnia. Przenośność telefonu oraz zastosowane w nim otwarte standardy umożliwiają przenoszenie telefonu i korzystanie z niego w innych pomieszczeniach i obiektach. Telefon wyposażony jest w 4 mikrofony oraz procesor DSP (Digital Signal Processor – Cyfrowy Procesor Sygnału), co zapewnia czystość sygnału po obu stronach rozmowy.

</doc>
<doc id="341978" url="https://pl.wikipedia.org/wiki?curid=341978" title="Zultys Technologies">
Zultys Technologies

Zultys Technologies – amerykańskie przedsiębiorstwo informatyczne założone w 2001 r., z siedzibą w Sunnyvale w stanie Kalifornia. 
Zultys opracowuje i wytwarza produkty łączące telekomunikację i przesyłanie danych dla przedsiębiorstw – produkty te obsługują wiele języków i są oparte na otwartych standardach. Zultys sprzedaje swoje produkty na całym świecie i ma sieć dystrybucji w 115 krajach.

</doc>
<doc id="341982" url="https://pl.wikipedia.org/wiki?curid=341982" title="WCDMA">
WCDMA

WCDMA ("wideband code-division multiple access") – technika związana z dostępem do sieci radiowej stosowana w sieciach komórkowych budowanych w standardzie UMTS. Jej specyfikacja opublikowana w 1999 roku stała się podstawą do budowy wielu sieci, które umożliwiały osiągnięcie przepływności danych na poziomie 384 kbit/s (uwzględniona w tej specyfikacji opcja 2 Mb/s nigdy nie została zaimplementowana). Obecnie w wielu sieciach UMTS, na bazie interfejsu WCDMA wprowadza się technikę "high-speed packet access" (HSPA), która oferuje użytkownikom transfer danych z maksymalną teoretyczną przepływnością 21,6 Mb/s w stronę terminala i 5,6 Mb/s w stronę stacji bazowej (obecnie tylko niektóre sieci oferują taki transfer).
Główna idea techniki WCDMA związana jest z użyciem wspólnego kanału transmisyjnego o szerokości 5 MHz dla wielu jednoczesnych transmisji (które są rozpraszane w całym, około pięciomegahercowym paśmie). Dla potrzeb komunikacji operator musi zdefiniować dwa takie zakresy częstotliwości – jeden do transmisji z terminali do stacji bazowej (uplink), drugie dla transmisji ze stacji bazowej w kierunku terminali (downlink) (jeśli operator jest w posiadaniu odpowiednio dużego zakresu częstotliwości, może zdefiniować więcej takich par).
Dostęp do sieci radiowej na bazie techniki WCDMA został w roku 1998 zgłoszony przez Europejski Instytut Norm Telekomunikacyjnych (ETSI) jako propozycja do rodziny systemów 3G (IMT-2000) definiowanej przez Międzynarodowy Związek Telekomunikacyjny (ITU). Od roku 1999 specyfikacje rozwijane są przez 3rd Generation Partnership Project (3GPP). Pierwsza sieć komórkowa (FOMA) używająca techniki WCDMA została zbudowana w roku 2001 przez operatora NTT docomo. W drugim kwartale 2009 roku technika ta była wdrożona w 290 sieciach w 120 krajach, dzięki czemu jest to najpopularniejsze rozwiązanie stosowane w sieciach trzeciej generacji.
Pojęcie "WCDMA" stosuje się także jako nazwę standardu sieci komórkowych ("sieci WCDMA"), które umożliwiają transmisję dzięki użyciu tej techniki.
Użycie terminu WCDMA i pochodnych.
Etymologia terminu WCDMA.
Technika WCDMA zapewnia poszczególnym terminalom jednoczesny dostęp do medium transmisyjnego dzięki rozproszeniu wszystkich transmisji na wspólne pasmo częstotliwości. Poszczególne transmisje są przetwarzane za pomocą przyznanych im kodów, które umożliwiają odbiornikowi nasłuchującemu na wspólnym kanale radiowym wyodrębnienie danych pochodzących od konkretnego terminala. Metoda ta nazywa się „wielodostępem z podziałem kodowym”. Pierwszym komercyjnie wdrożonym systemem telefonii komórkowej używającym tej metody był standard cdmaOne. W sieciach radiowych, które go stosowały, poszczególne transmisje rozpraszane były na wspólne pasmo o szerokości 1,25 MHz. W porównaniu z tym rozwiązaniem technika WCDMA umożliwia rozpraszanie transmisji na znacznie szersze pasmo (około 5 MHz), co znalazło odzwierciedlenie w nazwie: "wideband" (szerokopasmowy).
Znaczenie terminu w zależności od kontekstu w jakim został użyty.
Standard UMTS został opracowany jako kompletny system telefonii komórkowej. Jego specyfikacje opisują sieć radiową, sieć szkieletową oraz interfejs do warstwy aplikacji oferującej usługi dodane. Częścią tego standardu są techniki umożliwiające przesyłanie danych pomiędzy terminalem a siecią radiową. Europejski Instytut Norm Telekomunikacyjnych zaproponował dwie techniki: WCDMA i TD-CDMA, chiński instytut standaryzacyjny CWTS kolejną – TD-SCDMA.
Pierwotnym znaczeniem terminu WCDMA jest technika, sposób w jaki terminale i sieć radiowa komunikują się ze sobą (i to właśnie jest tematem artykułu). Przez pierwsze lata po opublikowaniu specyfikacji, wszystkie sieci UMTS używały techniki WCDMA (również obecnie, wdrożenia techniki TD-CDMA i TD-SCDMA są stosunkowo nieliczne). Termin "sieci WCDMA" stał się więc synonimem nazwy UMTS.
Innym źródłem niejasności związanych z wykorzystaniem terminu WCDMA, są implementacje techniki HSDPA i pokrewnych, które służą polepszeniu transferu danych w sieciach UMTS. Pierwsze specyfikacje standardu UMTS opublikowane przez konsorcjum 3GPP były oznaczone jako "Release 99". Technika WCDMA opisana przez nie, określana jest jako "WCDMA Release99" lub "WCDMA R99". Umożliwia ona między innymi rozmowy, przesyłanie SMSów oraz danych z przepływnością 384 kbit/s lub 2Mb/s. Ta druga opcja nigdy nie została zaimplementowana, ponieważ w międzyczasie pojawiły się nowsze wersje specyfikacji (Release 5 i późniejsze), które zawierały opis techniki HSDPA zwiększającej przepływność danych w stronę terminala. Następne wersje specyfikacji opisywały także technikę HSUPA (lepsza przepływność danych w stronę stacji bazowej).
Obie techniki były związane ze zmianami w istniejącym interfejsie radiowym, działającym dzięki technikom dostępu do sieci, stosowanym w UMTS: WCDMA, TD-CDMA i TD-SCDMA. Ponieważ zdecydowana większość sieci UMTS używa techniki WCDMA, techniki HSDPA i HSUPA (używa się też terminu HSPA w kontekście sieci mających zaimplementowane obie techniki) są zazwyczaj rozszerzeniem/nowszą wersją techniki WCDMA.
W zależności od kontekstu termin "sieci WCDMA" przyjmuje różne znaczenia:
Nazwy WCDMA i W-CDMA.
W książkach, dokumentacji technicznej oraz na stronach internetowych dostawców sprzętu telekomunikacyjnego, oprócz nazwy WCDMA można spotkać też formę W-CDMA. Dokument przygotowany przez 3GPP, będący oficjalnym słownikiem terminów używanych w specyfikacjach tworzonych przez to konsorcjum, zawiera formę WCDMA i ona jest też konsekwentnie używana w tym artykule.
Inne określenia używane dla techniki WCDMA.
Międzynarodowy Związek Telekomunikacyjny (ITU) przedstawił wymagania IMT-2000 dla rodziny systemów telekomunikacyjnych, które miały zostać globalnymi standardami trzeciej generacji. Jednym z nich stał się standard UMTS wraz z techniką WCDMA. W terminologii ITU, WCDMA była określana jako "IMT-2000 CDMA Direct Spread". Nazwa ta nie jest obecnie stosowana poza dokumentami i prezentacjami ITU.
Technika WCDMA jest opisana w specyfikacjach publikowanych przez konsorcjum 3GPP. Dokumenty te nie wspominają wprost o technice WCDMA, lecz o trybie, w jakim organizowany jest dostęp do sieci radiowej. Dla potrzeb transmisji w systemach UMTS dostęp może być zorganizowany na bazie dwóch zakresów częstotliwości (jeden zakres dla przesyłania danych w stronę terminali, drugi dla przesyłania danych w stronę stacji bazowej) – tzw. "FDD mode" – lub może wykorzystywać jeden zakres częstotliwości (w którym w różnych odcinkach czasu nadają stacja bazowa lub terminale) – tzw. "TDD mode".
Do zapewnienia transmisji w trybie FDD służy technika WCDMA, a w trybie TDD wykorzystuje się techniki TD-CDMA i TD-SCDMA. Termin "FDD" jest używany konsekwentnie we wszystkich specyfikacjach w kontekście techniki WCDMA. Oba tryby są wykorzystywane zarówno w systemach UMTS, jak i LTE (w tym drugim systemie w trybie FDD wykorzystywana jest inna technika). Czasami, aby uniknąć niejednoznaczności, używa się pojęcia "UTRA FDD" dla systemu UMTS (i techniki WCDMA) oraz EUTRA FDD dla systemów LTE.
Podstawy.
Do każdej transmisji w dowolnym systemie radiowym potrzebne jest pewne pasmo częstotliwości (tzw. pasmo przenoszenia) o szerokości tym większej im większa jest przepływność danych z nią związana. Najprostszym sposobem jest przypisywanie dla poszczególnych transmisji odrębnych pasm, nie jest to jednak zbyt dobre rozwiązanie, gdyż operator nie mógłby wykorzystać optymalnie przyznanego mu pasma częstotliwości. Na terenie kontrolowanym przez stację bazową poszczególne pasma przenoszenia muszą być od siebie oddzielone (muszą być zdefiniowane na odpowiednio oddalonych od siebie częstotliwościach) ze względu na interferencje. Dodatkowym problemem jest fakt, że nawet w sąsiadujących komórkach () muszą być używane różne częstotliwości (na których definiowane są pasma przenoszenia), ponieważ bliskie stacje bazowe zakłócałyby nawzajem swoje transmisje. W systemie GSM problem ten rozwiązano częściowo w ten sposób, że definiuje się poszczególne pasma przenoszenia (200 kHz) większe niż jest to niezbędne dla transmisji związanej z jedną rozmową i dzieli się je na tzw. szczeliny czasowe (), w których nadawane są ramki danych związane z poszczególnymi transmisjami. Zrealizowana jest idea 8 szczelin, tzn. najpierw nadawana jest ramka danych związana z pierwsza rozmową (lub transmisją danych), potem z drugą, ..., siódmą, ósmą, potem znowu pierwszą itd. (w razie potrzeby dla jednej transmisji można przypisać kilka szczelin i w ten sposób zwiększyć przepływność, kosztem zajęcia zasobów radiowych).
Zupełnie inne podejście zastosowano podczas projektowania interfejsu WCDMA. Dostęp do zasobów radiowych odbywa się na bazie techniki CDMA (technika "Direct Sequence Spread Spectrum"). Strumień danych, który mógłby być przesyłany w pewnym wąskim pasmie przenoszenia rozprasza się za pomocą specjalnych ciągów nadawanych z przepływnością 3,84 Mczip/s na pasmo o szerokości 4,68 MHz (w praktyce definiuje się dla tego celu 5 MHzowe pasmo, aby zminimalizować interferencje z innymi transmisjami, np. odbywającymi się w sieciach innych operatorów). Ponieważ energia tego sygnału jest rozproszona w tym szerokim paśmie, można tam zmieścić także wiele innych podobnych transmisji, które musiałyby być umieszczone w osobnych pasmach przenoszenia.
Okazuje się, że technika ta umożliwia lepsze wykorzystanie zasobów radiowych, które są w posiadaniu operatora:
Rozwój standardu.
Historia powstania standardu WCDMA.
Prace nad techniką WCDMA były w latach 90. XX wieku prowadzone przez instytuty standaryzacyjne w różnych częściach świata. Europejski Instytut Norm Telekomunikacyjnych (ETSI) prowadził badania nad dostępem radiowym w sieciach, które miały być budowane w standardzie UMTS, w Japonii wyniki prac rozpoczęte w laboratoriach operatora NTT DoCoMo zostały zatwierdzone jako propozycja dla ogólnokrajowego standardu i kontynuowane przez instytut ARIB. W USA (instytut T1P1) oraz w Korei Południowej (instytut TTA) rozwijano kilka wariantów związanych z dostępem do sieci radiowej trzeciej generacji, a jednym z nich był właśnie WCDMA.
Koncepcje związane z tym interfejsem radiowym były podobne, w dodatku poszczególne instytuty harmonizowały swoje działania. Utworzony pod koniec 1998 roku instytut standaryzacyjny 3GPP ("3rd Generation Partnership Project") (jego członkami stały się instytuty mające wpływ na rynek amerykański, europejski i azjatycki) opublikował w marcu 2000 pierwsze specyfikacje globalnej wersji tego standardu (tzw. "Release 99"), które stała się podstawą do tworzenia sieci komórkowych UMTS na całym świecie. Pierwszym operatorem, który wdrożył w swojej sieci technikę WCDMA był japoński NTT DoCoMo. Gdy utworzono konsorcjum 3GPP, nie czekał na oficjalne zakończenie prac nad pierwszym zbiorem specyfikacji ("Release 99"), który miał się stać podstawą do komercyjnych wdrożeń. Do budowy sieci, użył własnych specyfikacji opierających się na wersjach specyfikacji 3GPP, które nie były jeszcze oficjalnym opisem standardu (tzw. pre-finalized Release 99). W październiku 2001 uruchomiona przez niego sieć FOMA („Freedom of Mobile Multimedia Access”) zaczęła oferować komercyjne usługi na bazie interfejsu WCDMA. NTT DoCoMo zobowiązał się do stopniowego dostosowania swojej sieci do globalnego standardu i w połowie roku 2005 operator ogłosił pełną kompatybilność należącej do niego sieci radiowej ze standardem rozwijanym przez 3GPP. W Europie, pierwsze usługi na bazie interfejsu WCDMA zostały uruchomione w październiku 2002 przez Mobilkom Austria. W lipcu 2004 pierwsza komercyjnie dostępna sieć została uruchomiona w USA przez operatora AT&amp;T.
3GPP cały czas rozwija specyfikacje związane ze standardem UMTS oraz wykorzystywaną przez niego techniką WCDMA. W 2002 roku uwzględniono funkcjonalność HSDPA (wydajniejszy transfer danych w stronę użytkownika), w 2004 HSUPA (szybszy transfer w kierunku sieci). W późniejszych latach dodano możliwość transferu danych z dwóch anten (technika MIMO), oraz bardziej wydajne sposoby modulacji sygnału, co przesuwa teoretyczną, maksymalna granicę przepływności danych w kierunku użytkownika do 42 Mbit/s.
Obecna sytuacja WCDMA na tle rynku telekomunikacyjnego.
W 2009 roku aktywnych było 4,3 mld subskrypcji na usługi świadczone na bazie telefonii komórkowej. Około 380 mln (ok. 9% wszystkich) subskrypcji umożliwiało korzystanie z sieci, w których używa się techniki WCDMA (w ciągu roku zanotowano dynamiczny wzrost o ok. 138 mln subskrypcji (58%)).
Obecnie większość sieci bazuje na systemach drugiej generacji, niemniej podlegają one ciągłej modernizacji i ewoluują do standardów 3G oferujących lepszy transfer danych oraz większą pojemność sieci radiowej (większa liczba użytkowników może jednocześnie zestawiać połączenia). Wśród systemów trzeciej generacji, WCDMA jest najczęściej wybieraną techniką, która zapewnia dostęp do sieci radiowej (ok. 290 sieci w 120 krajach co stanowi 73% sieci 3G).
Jednym z powodów dominacji techniki WCDMA w tym segmencie rynku, jest synchronizacja prac nad standardami GSM i UMTS (specyfikacje obu systemów rozwijane są przez 3GPP). Oba rodzaje sieci komórkowych mogą korzystać ze wspólnej sieci szkieletowej. Operatorzy posiadający już sieci GSM, mogą na ich bazie wdrażać UMTS podłączając powstającą sieć radiową wykorzystującą WCDMA do istniejącej już infrastruktury teleinformatycznej. Sieci radiowe wykorzystywane w GSM i UMTS mogą ze sobą współdziałać:
możliwy jest handover – czyli płynne przejście pomiędzy obiema rodzajami sieci podczas rozmowy bez zerwania połączenia oraz roaming – korzystanie z obcej sieci GSM, w sytuacji gdy jest się poza zasięgiem własnej sieci UMTS. Obecnie GSM jest najpopularniejszym standardem telefonii komórkowej (około 80% wszystkich aktywnych subskrypcji na całym świecie). Konsorcjum 3GPP przygotowuje też specyfikacje standardu LTE ("Long Term Evolution"), który ma szanse stać się globalnym standardem telefonii czwartej generacji. W tym przypadku również przewidziana jest współpraca pomiędzy UMTS a nowym rodzajem sieci, co dodatkowo wskazuje na interfejs radiowy WCDMA jako logiczny element ewolucji sieci należących do większości operatorów.
Innym ważnym argumentem jest tzw. efekt skali. Około 20 lat prac badawczych, około 10 lat podczas których wdrożono niemal 300 sieci wykorzystujących interfejs WCDMA sprawiło, że bardzo rozwinął się rynek dostawców infrastruktury wspierających tę technikę. WCDMA jako rozwiązanie stało się dojrzałe technicznie i stabilne, a dzięki masowej skali produkcji, koszty infrastruktury sieciowej oraz terminali mogły być obniżone.
Dostawcy infrastruktury telekomunikacyjnej, oferują także kilka innych, konkurencyjnych w stosunku do WCDMA rozwiązań:
Przyszłość techniki WCDMA.
Obecnie, większość sieci komórkowych jest zbudowana na bazie systemów 2G. Najpopularniejszy z nich – GSM obsługuje 80% subskrypcji na całym świecie. Naturalną drogą ewolucji tego systemu do standardów 3G okazał się UMTS wraz z techniką WCDMA jako sposobem dostępu do sieci radiowej. Ocenia się, że wraz ze zwiększaniem pokrycia obszarów na których oferowane są usługi UMTS, znaczenie systemów typu GSM będzie maleć, a używane przez nie częstotliwości będą wykorzystywane przez nowsze techniki, w większości WCDMA. W tym celu zmieniono np. dyrektywę 87/372/EWG Parlamentu Europejskiego, która na całym obszarze Unii Europejskiej rezerwowała częstotliwości w paśmie około 900 MHz dla potrzeb GSM (GSM 900). Obecnie będą mogły być także wykorzystywane przez sieci UMTS (tzw. standard UMTS900).
Ewolucja w telekomunikacji jest procesem ciągłym, opracowywany jest nowy standard telefonii komórkowej – Long Term Evolution (LTE). W roku 2010 spodziewane są pierwsze, próbne wdrożenia tego systemu. W następnych latach, operatorzy i dostawcy infrastruktury będą uruchamiać pierwsze komercyjne usługi bazujące na tym standardzie, rozwiązywać problemy pojawiające się zwykle w pierwszej fazie wdrożeń, rozwijać obszar pokryty przez sieć radiową. W tym czasie systemy oparte na technice WCDMA będą cały czas rozwijane i umożliwią oferowanie usług dla coraz większej liczby abonentów. W przyszłości umożliwi to ciągłość usług oferowanych dla użytkowników LTE na obszarach, gdzie ten nowy standard nie będzie jeszcze dostępny. W dłuższej perspektywie systemy WCDMA podzielą los dzisiejszego standardu GSM, będą zastępowane sukcesywnie przez bardziej zaawansowanie technicznie rozwiązania.
Opis transmisji.
Transmisję w sieci radiowej, w której dostęp do realizuje się za pomocą techniki WCDMA można przedstawić na podstawie kilku warstw:
Dane.
Terminal lub stacja bazowa ma za zadanie wyemitować dane użytkownika oraz informacje używane przez sieć do kontroli połączenia.
Radio Link Control.
W warstwie RLC () dokonuje się segmentacji danych z warstwy wyższej na bloki informacji, które będą transmitowane w sieci radiowej (oraz dokonuje się desegmentacji informacji dostarczonej drogą radiową na pakiety, które będą transmitowane poprzez sieć szkieletową). W tej warstwie dokonuje się też sprawdzenia integralności przesyłanych danych, korekcji błędów i związanej z nimi retransmisji. RLC odpowiada też za dostarczanie pakietów do warstwy wyższej w odpowiedniej kolejności.
Kanały logiczne.
Usługi warstwy MAC (opisanej poniżej) są oferowane poprzez tzw. kanały logiczne (). Kanały logiczne można podzielić na
Do kanałów sterujących należą:
Do kanałów ruchowych należą:
Media Access Control.
W warstwie MAC () odpowiednim kanałom logicznym przypisuje się kanały transportowe, które są interfejsem warstwy fizycznej. Do głównych zadań warstwy MAC można zaliczyć:
Kanały transportowe.
Kanały transportowe są interfejsem warstwy fizycznej. Informacja trafia do nich z warstw wyższych poprzez kanały logiczne w postaci bloków transportowych, które następnie są przesyłane drogą radiową (następuje też proces odwrotny, informacja z sieci radiowej w postaci bloków transportowych trafia poprzez kanały transportowe do kanałów logicznych, na bazie których dochodzi do jej dalszego przetworzenia). Każdy z kanałów transportowych określa sposób w jaki dane maja być przesyłane droga radiowa: np. kierunek transmisji (uplink lub downlink), przepustowość, dopuszczalną stopę błędów i inne. Dzięki temu łatwiej jest zarządzać realizacja transmisji z zadanym QoS, priorytetem itp.
Istnieje wiele rodzajów kanałów transportowych, dodatkowo różne kanały tego samego typu mogą mieć przypisane różne parametry związane z transmisja.
Warstwa fizyczna.
W warstwie fizycznej transmisja odbywa się w 10 ms ramkach (lub w ramkach których czas przesyłania jest wielokrotnością 10 ms). Ilość danych użytkownika w konkretnej ramce zależy od raportowanych przez terminal warunków transmisji (stosowane jest to szczególnie dla transmisji pakietowej), w ten sposób przepływność związana z danym połączeniem może być dostosowywana dynamicznie do warunków propagacji sygnału. Dane które maja być przesyłane przez sieć radiową są rozpraszane na całe dostępne pasmo o szerokości około 5 MHz, i dodatkowo przetworzone za pomocą specjalnych ciągów skramblujących, dzięki czemu odbiornik będzie mógł wyodrębnić tę konkretną transmisję ze wspólnego kanału radiowego. Sekwencja wynikowa (dane użytkownika przetworzone za pomocą ciągów rozpraszających i skramblujacych) jest modulowana za pomocą modulacji QPSK i przesyłana z szybkością 3,84 Mchip/s w sieci radiowej.
Kanały fizyczne.
Poszczególne kanały transportowe są przypisywane do kanałów fizycznych. W danej komórce (), lub jej sektorze jest zazwyczaj jeden wspólny kanał fizyczny dla transmisji danych które będą podlegały komutacji pakietów w sieci szkieletowej (np. pliki ściągane z internetu) oraz kanały fizyczne dedykowane poszczególnym połączeniom głosowym w obrębie danej stacji bazowej. Dodatkowo istnieją np. kanały fizyczne, które mogą być używane do rozgłaszania informacji przez sieć (np. żądanie zgłoszenia się konkretnego terminala), lub wspólny kanał, którego używają terminale do zainicjowania połączenia.
Informacja z każdego z tych kanałów, jest osobno kodowana (zobacz następne podrozdziały), modulowana i transmitowana we wspólnym pasmie transmisyjnym o szerokości około 5 MHz.
Rozpraszanie transmisji we wspólnym kanale radiowym.
Aby rozproszyć transmisje w kanałach fizycznych na 5 MHz pasmo stosuje się tzw. ciągi ortogonalne (nazywane także ciągami OVSF, "Orthogonal Variable Spreading Factor"), które umożliwiają uzyskanie różnych współczynników rozproszenia. Ciągi te powstają jako kolejne gałęzie „drzewa ciągów ortogonalnych” ("OVSF code tree") budowanego na zasadzie – z gałęzi na której jest zapisana wartość (c) wyprowadzane są dwie gałęzie z wartościami (c, c) i (c, -c). Poniżej znajduje się rysunek przedstawiający takie drzewo zawierające cztery pierwsze poziomy rozgałęzień, na których znajdują się poszczególne kody.
Do każdej z transmisji w obrębie danej stacji bazowej przypisywany jest jeden z kodów ortogonalnych. Każdy z bitów oryginalnej transmisji (któremu przypisana jest liczba 1 lub -1) mnożony jest przez ten ciąg. Gdy dany ciąg ma długość N bitów (nazywanych w tym przypadku czipami), każdy z bitów oryginalnej transmisji zamieniany jest na N bitów, a pasmo przenoszenia rozpraszane jest na N razy szersze spektrum. Poniżej znajduje się przykład rozpraszania trzech kolejnych bitów (1,-1,-1) danych użytkownika za pomocą ciągu (1,-1,-1,1,-1,1,1,-1) (ciąg c[8,8] znajdujący się na drzewie ciągów ortogonalnych).
Do każdej transmisji w kanale fizycznym o pewnej przepływności (od 7,5 kb/s do 960 kb/s) dostosowuje się kod ortogonalny o takiej długości, aby po przemnożeniu bitów związanych z transmisją przez ten ciąg otrzymać strumień danych o założonej przepływności 3,84 Mbit/s (np. dla transmisji 960 kb/s stosuje się ciąg ortogonalny o długości 4). Należy przy tym zauważyć, że mimo zwiększenia przepływności związanej z transmisją we wspólnym kanale transmisyjnym, nie zwiększa się w ten sposób ilości informacji wysyłanej przez użytkownika. Odbiornik, używając tego samego kodu przypisanego danej transmisji w kanale fizycznym, zamieni strumień danych o przepływności 3,84 Mbit/s na dane transmitowane z początkowa szybkością.
Ciągi skramblujące.
Ciąg danych przetworzony za pomocą ciągów rozpraszających jest następnie mnożony przez tzw. kody scramblujące (). Używane są do tego celu dwa rodzaje ciągów – Ciągi Golda i ciągi krótkie S(2). Dzięki tej operacji odbiornik, znając użyty kod, może wyodrębnić transmisję związaną z konkretnym nadajnikiem ze wspólnego kanału transmisyjnego. W danej komórce () różnym terminalom nadającym w stronę sieci („w górę”, ) przypisane są różne kody skramblujace, różne stacje bazowe pracujące w sąsiadujących ze sobą komórkach (lub anteny stacji bazowej nadające w sąsiadujących ze sobą sektorach) muszą używać innego kodu skramblującego podczas kodowania transmisji w kierunku obsługiwanych przez nie terminali („w dół”, ).
Modulacja.
Dane, które mają być wysyłane przez nadajnik są w poszczególnych kanałach fizycznych przetwarzane za pomocą ciągów rozpraszających i skramblujących. Następnie sekwencje związane z poszczególnymi kanałami fizycznymi są łączone i przesyłane do modulatora gdzie dzięki modulacji QPSK następuje transmisja informacji.
Procesy zachodzące w sieci radiowej charakterystyczne dla techniki WCDMA.
Kody ortogonalne i skramblujące jako zasoby sieci radiowej.
W GSM zasobem radiowym, który może być przyznany terminalowi na czas transmisji jest częstotliwość i znajdująca się na niej szczelina czasowa. W systemach WCDMA wszystkie terminale w komórce () mogą pracować na tej samej częstotliwości (jedna częstotliwość może też być przyznana pracującym koło siebie stacjom bazowym). Zasobem, który sieć radiowa może rozdzielać pomiędzy różne terminale i stacje bazowe, są kody ortogonalne rozpraszające transmisje oraz kody skramblujące dodatkowo wyróżniające je ze wspólnego kanału transmisyjnego.
Kody ortogonalne (opisane w rozdziale Rozpraszanie transmisji we wspólnym kanale radiowym) przydzielane są dla poszczególnych kanałów fizycznych ustanowionych dla poszczególnych transmisji. Konkretne kody powstają jako wartości z drzewa OVSF (przedstawionym tu). Ich długość dla transmisji w kierunku sieci może być dobierana w granicach od 4 do 256 bitów, w kierunku terminala od 4 do 512 bitów. Czym większa przepływność w danym kanale fizycznym, tym krótszy kod musi być wybrany aby rozproszyć ją na ok. 5 MHz spektrum i zamienić na transmisje z szybkością 3,84 Mchipa obowiązująca w technice WCDMA. Wybór kodów nie może być jednak przypadkowy. Gdy jakiś kod ze struktury OVSF zostanie wybrany dla konkretnej transmisji, nie można w tym czasie używać już kodów będących powyżej lub poniżej jego w strukturze. Np. wybranie kodu C(8,1) blokuje kody C(16,1), C(16,2) oraz C(4,1). Gdy transmisja zakończy się, kod wróci do puli wolnych kodów i wymienione wcześniej kody zostaną odblokowane. Cześć kodów jest zarezerwowana np. dla kanałów fizycznych przenoszących informacje o systemie, o próbie zestawienia połączenia przez sieć, lub służących do zainicjowania połączenia przez terminal. Reszta kodów jest przydzielana dynamicznie dla aktywnych połączeń. Logika związana z optymalnym gospodarowaniem kodami zaimplementowana jest w Kontrolerze Sieci Radiowej (kontrolującym zazwyczaj kilkaset stacji bazowych).
Kody skramblujące (opisane w rozdziałe Ciągi skramblujące) używane są przed wysłaniem sygnału w celu nadania mu cech, które wyróżnia go ze wspólnego kanału transmisyjnego. Jest kilka milionów kodów skrablujących, które mogą być przyznane transmisjom w stronę sieci w danej komórce, więc planowanie zasobów nie jest potrzebne. Dla transmisji ze strony stacji bazowych w kierunku terminali zdefiniowanych jest 512 kodów skramblujących. W poszczególnych, sąsiadujących ze sobą Komorkach (), kontrolujące je stacje bazowe muszą używać do transmisji różnych kodów, tak aby na obszarze na którym ich sygnały „nakładają się”, można było odróżnić jego źródło. Dostępne 512 kodów przypisuje się więc poszczególnym stacjom bazowym podczas planowania sieci, tak aby nie powtarzały się w komórkach () które będą blisko siebie.
Istnieje zasadnicza różnica w wykorzystaniu drzewa kodów ortogonalnych pomiędzy transmisją ze stacji bazowej a transmisja z terminala. Podczas transmisji w stronę użytkownika zasoby drzewa kodów ortogonalnych dzielone są pomiędzy transmisje do poszczególnych terminali na obszarze danej komórki. Podczas transmisji w stronę stacji bazowej, każdy terminal wykorzystuje własne drzewo ortogonalne i może poszczególnym równoczesnym transmisjom (np. związanym z przesyłaniem głosu, danych, raportów pomiarowych związanych z jakością odbieranego sygnału) przydzielać odpowiednie kody niezależnie od kodów przyznanych przez inne terminale w danej komórce. Poszczególne transmisje rozróżniane będą dzięki unikalnym kodom skramblującym. Wykorzystanie kodów ortogonalnych i skramblujących przedstawione jest w poniższej tabelce:
Soft/softer handover.
Handover, to proces przydzielania nowych zasobów radiowych dla aktywnego połączenia. Zwykle powodem, dla którego jest on wykonywany, jest pogorszenie się warunków propagacji sygnału (np. terminal oddala się od stacji bazowej) lub przeciążenie sieci w danej komórce (). Procedura handoveru jest zaimplementowana we wszystkich systemach 2G i 3G, w większości sieci (np. w budowanych w standardzie GSM) wiąże się zazwyczaj ze zmianą częstotliwości, na której odbywa się transmisja. W tym przypadku terminal zrywa połączenie ze stacją bazową, z którą nawiązał transmisję (lub z anteną obsługującą dany sektor stacji bazowej) i nawiązuje połączenie z inną stacją bazową (lub z anteną starej stacji bazowej obsługującą inny sektor).
W systemach WCDMA przełączanie się pomiędzy częstotliwościami (tzw. "hard handover") również jest zaimplementowane, jednak główny nacisk położono na możliwość (wynikająca ze specyfiki techniki WCDMA) przyznawania nowych zasobów radiowych w obrębie tych samych częstotliwości – „soft/softer handover”.
Soft handover wykonywany jest, gdy terminal znajdzie się na obszarze pokrytym przez co najmniej dwie komórki () kontrolowane przez różne stacje bazowe (w specyfikacji UMTS nazywane Node B).
Softer handover wykonywany jest, gdy terminal znajdzie się na obszarze pokrytym przez dwa sektory tej samej stacji bazowej. Anteny stacji bazowej kontrolujące poszczególne sektory są traktowane jak oddzielne stacje bazowe opisane w przykładzie związanym z soft handover. Każda z nich używa do transmisji osobnego kodu skramblującego, terminal transmituje sygnał dwukrotnie, używając kodów ortogonalnych i skramblujących, które zostaną wykorzystane przez poszczególne anteny do rozpoznania i zdekodowana sygnału. Podstawowa różnica jest taka, ze obie anteny są obsługiwane przez jedną stację bazową, sygnał z terminala docierający do nich zostanie w niej wzmocniony i przetworzony po czym przesłany do RNC.
W obu przypadkach (soft i softer), gdy sygnał z jednego ze źródeł stanie się niewystarczająco silny (lub jakość sygnału pogorszy się), terminal zakończy transmisję do danej stacji bazowej (lub anteny obsługującej dany sektor) utrzymując cały czas połączenie z drugą. Może się jednak zdarzyć, że przez większość czasu przypadającego na aktywne połączenie będzie współpracował z więcej niż jednym źródłem sygnału w sieci radiowej, w tym przypadku handover nie jest wykonywany dla terminala, który opuszcza daną komórkę, ale w celu polepszenia jakości połączenia. Funkcjonalność ta może pogorszyć pojemność sieci (ponieważ zasoby muszą być przypisane w obu komórkach), ale pozostaje zysk związany z poprawiona jakości transmisji. Okazuje się, że soft handover wykonywany jest podczas 20–40%, a softer handover podczas 5–15% połączeń.

</doc>
<doc id="341985" url="https://pl.wikipedia.org/wiki?curid=341985" title="Volyně">
Volyně

Volyně (niem. "Wolin") − miasto w Czechach, w kraju południowoczeskim.
Według danych z 31 grudnia 2003 powierzchnia miasta wynosiła 2 058 ha, a liczba jego mieszkańców 3 190 osób.
Demografia.
"Źródło: Czeski Urząd Statystyczny"
Zobacz też.
Cmentarz żydowski w Hošticach

</doc>
<doc id="341989" url="https://pl.wikipedia.org/wiki?curid=341989" title="Vracov">
Vracov

Vracov (niem. "Wratzow") − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 4 440 ha, a liczba jego mieszkańców 4 491 osób.
Demografia.
"Źródło: Czeski Urząd Statystyczny"

</doc>
<doc id="341990" url="https://pl.wikipedia.org/wiki?curid=341990" title="Wireless personal area network">
Wireless personal area network

Wireless personal area network, WPAN, bezprzewodowa sieć o zasięgu osobistym – sieć bezprzewodowa, zazwyczaj o niewielkim zasięgu, używana w środowisku biurowym do przesyłania danych między ręcznym urządzeniem a stacjonarnym komputerem lub drukarką.
Przykładowo użytkownik urządzenia mobilnego może pobrać pocztę elektroniczną lub dane do telefonu komórkowego lub palmtopa, a potem wymienić je z maszyną w biurze. Oczekuje się, że sieci WPAN będą stosowane w bezprzewodowych systemach alarmowych i rozrywce.
W sieciach tego rodzaju istnieje podział na urządzenia podrzędne i nadrzędne, jednak znaczna część urządzeń może pracować zarówno jako urządzenia podrzędne, jak i nadrzędne. Aby jednak doszło do komunikacji, musi istnieć urządzenie podrzędne.
Struktury tworzone są dla określonej tymczasowo potrzeby. Technika ta umożliwia zmianę struktury sieci w ciągu kilku sekund. Technikami komunikacyjnymi umożliwiającymi utworzenie WPAN są: Bluetooth, ZigBee, Ultra Wideband, IrDA, HomeRF i inne.

</doc>
<doc id="341991" url="https://pl.wikipedia.org/wiki?curid=341991" title="WPAN">
WPAN



</doc>
<doc id="341992" url="https://pl.wikipedia.org/wiki?curid=341992" title="Racimów">
Racimów

Racimów (, ) – miasto w Czechach, w kraju morawsko-śląskim na Śląsku Cieszyńskim. Według danych z 31 grudnia 2003 powierzchnia miasta wynosiła 1 414 ha, a liczba jego mieszkańców 6378 osób.
Miasto położone jest na wschodnim (prawym) brzegu Ostrawicy, w historycznych granicach Śląska Cieszyńskiego. Od strony zachodniej i północnej sąsiaduje z Ostrawą, na wschodzie z Szonowem i Więcłowicami, na południu z należącymi do powiatu Frydek-Mistek Rzepiszczem i Siedliszczem.
Do 31 grudnia 2006 roku miasto wchodziło w skład powiatu Frydek-Mistek, 1 stycznia 2007 zostało objęte rozszerzonym powiatem Ostrawa-miasto.
Podział administracyjny.
Racimów składa się z 3 obrębów ewidencyjnych objętych przez 2 gminy katastralne
Obręby ewidencyjne: Horní Datyně, Vratimov, Zadky;
Gminy katastralne:
Demografia.
W latach 1869-2001 bez Datyni Górnych:
W 2001 roku największą narodową mniejszość stanowili Słowacy (4%), następnie Morawianie (2,1%) i Ślązacy (0,6%). Osoby wierzące stanowiły 35,6%, z czego katolicy 68,6%.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Wrothimow". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1869 wieś liczyła 889 mieszkańców. Istotny wpływ na zmianę charakteru wsi miało powstanie fabryki celulozowej w latach 80. XIX wieku.
Według austriackiego spisu ludności z 1910 roku Racimów miał 2349 mieszkańców, z czego 2335 było zameldowanych na stałe, 2070 (88,6%) było czesko-, 153 (6,5%) polsko- a 112 (4,8%) niemieckojęzycznymi, 2272 (96,7%) było katolikami, 49 (2,1%) ewangelikami, 19 (0,8%) wyznawcami judaizmu a 9 (0,4%) osób była innej religii lub wyznania.
Po podziale Śląska Cieszyńskiego miejscowość znalazła się w granicach Czechosłowacji. Podczas II wojny światowej Racimów został wchłonięty do III Rzeszy, a 1 kwietnia 1945 zdobyty przez wojska Armii Czerwonej.
Po wojnie w południowo-wschodniej Ostrawie i kilka kilometrów na północ od Racimowa wybudowano wielkich rozmiarów kompleks metalurgiczny "Nowa Huta". W 1951 Racimów liczył jeszcze 2634 mieszkańców, a 11 lat później już 6312.

</doc>
<doc id="341993" url="https://pl.wikipedia.org/wiki?curid=341993" title="Vrbno pod Pradědem">
Vrbno pod Pradědem

Vrbno pod Pradědem (hist. niem. "Würbenthal") – miasto w Czechach, w kraju morawsko-śląskim, w powiecie Bruntál. Według danych z 2017 powierzchnia miasta wynosiła 6 891 ha, a liczba jego mieszkańców 5305 osób. Położone jest na terenie Śląska Czeskiego, w jego górnośląskiej części, z wyjątkiem dzielnic Mnichov (niem. "Einsiedel") i Železná (niem. "Buchbergsthal"), leżących na terenie dawnego dolnośląskiego księstwa nyskiego.
Historia.
Pierwszą miejscowością w miejscu dzisiejszego miasta była górnicza osada "Gesenek", rozwijająca się w XIV wieku pod książęcym zamkiem "Fürstenwalde". W 1611 osadzie nadał prawa miejskie Heinrich von Würben (Hynek Bruntálský z Vrbna) − miasto nosi dzisiaj jego rodowe nazwisko. Vrbno stało się wolnym miastem górniczym. Wtedy także powstała pierwsza szkoła dla około 100 uczniów (działała głównie w zimie, bo latem uczniowie pomagali rodzicom w pracach polowych).
Do XVII wieku w pobliżu Vrbna wydobywano złoto, srebro i rudę żelaza, działały huty oraz szklarnia. Od XVIII wieku rozwijało się włókiennictwo, a w XIX wieku przemysł.
Podczas spisu powszechnego w 1910 wszyscy mieszkańcy (w liczbie 3519) zadeklarowali język niemiecki jako rodzinny. W latach 1938-1945 należało do III Rzeszy.
Po II wojnie światowej miejscowi Niemcy zostali wysiedleni i nastąpiła gwałtowna industrializacja. Jej ofiarą oraz rozbudowy miasta stała się część zabytkowej zabudowy, wyburzanej m.in. na osiedla mieszkaniowe. Obecnie coraz większą rolę odgrywają małe i średnie przedsiębiorstwa oraz turystyka.
Części miasta.
Terytorium miejscowości Vrbno pod Pradědem składa się z pięciu części:
Demografia.
"Źródło: Czeski Urząd Statystyczny"
Turystyka.
W miejscowości Vrbno pod Pradědem są hotele: „Centrum Stone – Hotel Sport” i „PARKHOTEL” oraz pensjonaty: „Ariana”, „Pod Pradědem”, „Pomodoro”, „U Hradilů”, „U Sedlářů” i „Zámeček Grohmann”.
Prowadzą z niego liczne szlaki turystyczne na trasach:
oraz dwa szlaki spacerowe:
Z Vrbna pod Pradědem prowadzi również pięć szlaków rowerowych na trasach:
Na stoku góry Pod Vysokou znajduje się trasa narciarstwa zjazdowego:

</doc>
<doc id="341994" url="https://pl.wikipedia.org/wiki?curid=341994" title="Vrchlabí">
Vrchlabí

Vrchlabí – miasto w północnych Czechach, w kraju hradeckim. Według danych 2016 r. powierzchnia miasta wynosiła 2766 ha, a liczba jego mieszkańców 12 502 osób.
Historia.
Pierwotnie mała osada powstała w XIII w, pierwsza wzmianka o mieście pojawiła się w roku 1359. w okresie kolonizacji związanej z górnictwem rud żelaza. W 1533 staraniem Krzysztofa z Gendorfu uzyskała prawa miejskie, a w latach 1545-46 zbudowano w niej pałac (późniejszy urząd miasta). W 1561 w miejscowości miało miejsce powstanie.
Gospodarka.
W mieście rozwinął się przemysł elektrotechniczny, środków transportu, włókienniczy, meblarski oraz wapienniczy.

</doc>
<doc id="341997" url="https://pl.wikipedia.org/wiki?curid=341997" title="Wikimedia Polska">
Wikimedia Polska

Wikimedia Polska (WMPL) – polskie stowarzyszenie działające na rzecz powszechnego dostępu do wiedzy. Wspiera i promuje Wikipedię i jej projekty siostrzane (projekty Wikimedia). Jest niezależnym partnerem ("chapter") Wikimedia Foundation.
Stowarzyszenie wspiera wolontariuszy – twórców projektów Wikimedia, współpracuje z instytucjami kultury, edukacji i nauki. Zostało zarejestrowane w listopadzie 2005, ma siedzibę w Warszawie. Posiada status organizacji pożytku publicznego.
Działalność.
Statut i misja, członkostwa.
Zgodnie ze statutem celem stowarzyszenia jest wyrównywanie szans w dostępie do wiedzy ogólnej oraz szczegółowej z dziedzin nauki, kultury, edukacji oraz sztuki. Stowarzyszenie realizuje cele m.in. poprzez wsparcie tworzenia i rozwoju projektów funkcjonujących w technologii wiki, opartych na tzw. wolnych licencjach. W szczególności dotyczy to wsparcia i promocji tych projektów, które zostały powołane przez Wikimedia Foundation, a więc Wikipedii, Wikisłownika i innych. Stowarzyszenie jest oficjalnym polskim partnerem Wikimedia Foundation na podstawie odrębnej umowy. Jego misją jest integracja i reprezentacja interesów twórców projektów Wikimedia, gromadzenie zasobów projektów Wikimedia i rozwijanie ich treści, a także promocja wolnych licencji i budowanie świadomości prawa autorskiego.
Stowarzyszenie należało do Koalicji na Rzecz Otwartych Standardów, nieformalnego zrzeszenia organizacji i przedsiębiorców. Było także współzałożycielem Koalicji Otwartej Edukacji (KOED). W 2012 Centrum Cyfrowe zakwalifikowało stowarzyszenie do grona „Rakiet otwartości”, tj. organizacji pozarządowych, których internetowe zasoby, objęte licencją Creative Commons, są otwarte i publicznie dostępne.
Jego prezesem jest od 2022 Tomasz Wszeborowski; w przeszłości stanowisko to piastowali: Łukasz Garczewski (2005–2007), Tomasz Ganicz (2007–2018) oraz Michał Buczyński (2018–2022). Organizacja liczy 143 członków (stan na 1 sierpnia 2022), zatrudnia 10 pracowników (stan na 1 stycznia 2023).
Projekty.
Realizuje projekty otwierania kultury, w tym w obszarze tzw. GLAM (czyli w ramach współpracy z galeriami, bibliotekami, archiwami i muzeami). Wśród instytucji współpracujących ze stowarzyszeniem znalazły się m.in. Muzeum Narodowe w Warszawie, Europejskie Centrum Solidarności i Narodowe Archiwum Cyfrowe. Wikimedia Polska wzięła udział w dwóch projektach, które otrzymały wyróżnienia w Konkursie na Wydarzenie Muzealne Roku Sybilla. W 2016 roku Muzeum Narodowe otrzymało wyróżnienie za projekt zrealizowany we współpracy z Wikimedia Polska „Faras w Wikipedii”, a rok później wyróżnienie za projekt „Digitalizacja i upowszechnienie fotografii z zasobu Muzeum Miasta Łodzi #dzielimy się Łodzią” trafiło do Muzeum Miasta Łodzi. 
Począwszy od 2011 roku stowarzyszenie organizuje konkurs fotograficzny „Wiki Lubi Zabytki”, będący polską edycją międzynarodowego konkursu „Wiki Loves Monuments” (którego pierwsza edycja została wpisana w 2011 roku do Księgi rekordów Guinnessa ze względu na rekordową liczbę zgłoszonych do udziału zdjęć). Konkurs polega na fotografowaniu obiektów, które widnieją w rejestrze Wojewódzkiego Konserwatora Zabytków. 
Stowarzyszenie organizuje też tzw. „edytony”, czyli akcje edytowania haseł Wikipedii przez wolontariuszy, które mogą być związane z określonym tematem (np. sztuką czy feminizmem) lub regionem (np. Kurpiowszczyzną czy Śląskiem Cieszyńskim). W 2018 roku stowarzyszenie zorganizowało z okazji stulecia odzyskania przez Polskę niepodległości konkurs edycyjny „”, w ramach którego wikipedyści uzupełniali hasła z tzw. .
Status OPP.
Od 2007 stowarzyszenie ma status organizacji pożytku publicznego. Jednym ze źródeł przychodów stowarzyszenia jest 1% podatku przekazywany przez polskich podatników na działalność wskazanych organizacji pozarządowych.

</doc>
<doc id="341999" url="https://pl.wikipedia.org/wiki?curid=341999" title="Vyškov">
Vyškov

Vyškov (niem. "Wischau") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 5 041 ha, a liczba jego mieszkańców 22 265 osób. Tutaj urodził się czeski reżyser filmowy Karel Kachyňa.
Demografia.
"Źródło: Czeski Urząd Statystyczny"

</doc>
<doc id="342000" url="https://pl.wikipedia.org/wiki?curid=342000" title="Switched Multimegabit Data Service">
Switched Multimegabit Data Service

Switched Multimegabit Data Service (SMDS) – publiczny szybki rodzaj usług pakietowych. Podobnie jak przenoszenie ramek (Frame Relay), ma na celu łączenie sieci LAN w sieci rozległe. Największą różnicą w stosunku do FR jest znacznie większa szybkość usługi SMDS – do 34 Mbit/s.
SMDS jest usługą bezpołączeniową. Każdy pakiet zawiera całą informację adresową, potrzebną do zidentyfikowania nadawcy i adresatów. SMDS umożliwia taką politykę, aby dostęp do sieci był zarezerwowany dla jednego użytkownika. Adresy mogą być selekcjonowane, a komunikacja ograniczona do wybranych użytkowników. SMDS oferuje poziom bezpieczeństwa typowy dla sieci prywatnej.
Wewnątrz SMDS zdefiniowano cztery kluczowe rodzaje usług:
Prędkość transmisji w standardowych klasach wynosi 4,10,16,25 i 34 Mbit/s. Umożliwia to połączenie ze sobą sieci Ethernet LAN o szybkości 10 Mbit/s oraz sieci pierścieniowej LAN token-ring o szybkości 16 Mbit/s

</doc>
<doc id="342001" url="https://pl.wikipedia.org/wiki?curid=342001" title="Długie (jezioro)">
Długie (jezioro)



</doc>
<doc id="342002" url="https://pl.wikipedia.org/wiki?curid=342002" title="SMDS">
SMDS



</doc>
<doc id="342004" url="https://pl.wikipedia.org/wiki?curid=342004" title="Bellcore">
Bellcore

Bellcore ("Bell Communications Research, Inc") - laboratorium badawcze obsługujące siedem regionalnych kompanii należących do Bell Telephone, mieszczące się w Livingston, New Jersey.

</doc>
<doc id="342005" url="https://pl.wikipedia.org/wiki?curid=342005" title="Vysoké Mýto">
Vysoké Mýto

Vysoké Mýto (niem. "Hohenmauth") – miasto w Czechach, w kraju pardubickim. Według danych z 31 grudnia 2003 powierzchnia miasta wynosiła 4 199 ha, a liczba jego mieszkańców 12 669 osób.
W mieście znajduje się fabryka autobusów marki Irisbus/Karosa (obecnie Iveco).
Demografia.
"Źródło: Czeski Urząd Statystyczny"
Współpraca międzynarodowa.
Miasta i gminy partnerskie:

</doc>
<doc id="342006" url="https://pl.wikipedia.org/wiki?curid=342006" title="Vysoké nad Jizerou">
Vysoké nad Jizerou

Vysoké nad Jizerou (niem. "Hochstadt an der Iser") − miasto w Czechach, w kraju libereckim. 
Według danych z 31 grudnia 2003 powierzchnia miasta wynosiła 2 066 ha, a liczba jego mieszkańców 1 363 osób.
Demografia.
"Źródło: Czeski Urząd Statystyczny"

</doc>
<doc id="342007" url="https://pl.wikipedia.org/wiki?curid=342007" title="Regencja (ujednoznacznienie)">
Regencja (ujednoznacznienie)



</doc>
<doc id="342010" url="https://pl.wikipedia.org/wiki?curid=342010" title="Vyšší Brod">
Vyšší Brod

Vyšší Brod (, ) – miasto w Czechach, w kraju południowoczeskim. Usytuowane jest nad rzeką Wełtawą, w paśmie górskim Szumawa, kilka kilometrów na północ od czesko-austriackiego przejścia granicznego.
Według danych z 31 grudnia 2003 powierzchnia miasta wynosiła 6976 ha, a liczba jego mieszkańców 2628 osób. Miasto usytuowane jest 693 m n.p.m. i jego gęstość zaludnienia wynosi 37 mieszkańców/km².
Historia.
Osada została założona w XII wieku, w miejscu gdzie średniowieczny szlak kupiecki przecinał rzekę Wełtawę, stąd nazwa "brod" (bród). 1 czerwca 1259 roku Wok z Rożemberka założył klasztor cystersów i przekazał mu we władanie istniejąca wieś. W 1422 miał miejsce atak husytów na miejscowość, który uszkodził także zabudowania klasztoru. W 1870 zgodnie z dekretem cesarza Franciszka Józefa Vyšší Brod uzyskał prawa miejskie, które utracił w połowie XX wieku, a następnie odzyskał 1 lipca 1994. 
Turystyka.
Największą atrakcją turystyczną okolicy jest klasztor cystersów, założony w 1259 roku. W połowie XIV wieku Petr I z Rožemberka zamówił dla klasztoru jedno z najważniejszych dzieł czeskiego malarstwa średniowiecznego, które wykonał anonimowy artysta, znany w literaturze fachowej jako Mistrz Ołtarza z Vyššiego Brodu. W 1317 roku została tutaj pochowana królowa Wiola Elżbieta Cieszyńska, małżonka Wacława III - króla Czech i Polski.
Nieopodal znajduje się Zbiornik Lipnowski, duży zbiornik wodny z zaporą w Lipnie nad Vltavou.
Demografia.
"Źródło: Czeski Urząd Statystyczny"

</doc>
<doc id="342011" url="https://pl.wikipedia.org/wiki?curid=342011" title="Volyne">
Volyne



</doc>
<doc id="342012" url="https://pl.wikipedia.org/wiki?curid=342012" title="Vrbno pod Pradedem">
Vrbno pod Pradedem



</doc>
<doc id="342015" url="https://pl.wikipedia.org/wiki?curid=342015" title="Vrchlabi">
Vrchlabi



</doc>
<doc id="342016" url="https://pl.wikipedia.org/wiki?curid=342016" title="Vysoke Myto">
Vysoke Myto



</doc>
<doc id="342017" url="https://pl.wikipedia.org/wiki?curid=342017" title="Vysoke nad Jizerou">
Vysoke nad Jizerou



</doc>
<doc id="342018" url="https://pl.wikipedia.org/wiki?curid=342018" title="Vyskov">
Vyskov



</doc>
<doc id="342021" url="https://pl.wikipedia.org/wiki?curid=342021" title="Vyssi Brod">
Vyssi Brod



</doc>
<doc id="342022" url="https://pl.wikipedia.org/wiki?curid=342022" title="WSFiZ">
WSFiZ



</doc>
<doc id="342023" url="https://pl.wikipedia.org/wiki?curid=342023" title="Mierzęcka Struga">
Mierzęcka Struga

Mierzęcka Struga ("Mierzęcinka") – rzeka w województwach zachodniopomorskim i lubuskim (długość ok. 55 km, powierzchnia dorzecza ponad 556 km²), prawy dopływ Drawy, płynie m.in. przez Dobiegniew i Mierzęcin, dolny odcinek rzeki na terenach leśnych Puszczy Drawskiej, szlak kajakowy.
Górny bieg zwany strugą Ogardna wpada do jeziora Osiek.
Nazwę Mierzęcka Struga wprowadzono urzędowo w 1949 roku, zastępując poprzednią niemiecką nazwę rzeki – "Mehrentiner Fliess".

</doc>
<doc id="342025" url="https://pl.wikipedia.org/wiki?curid=342025" title="Zábřeh">
Zábřeh

Zábřeh (niem. "Hohenstadt") − miasto w Czechach, w kraju ołomunieckim.
Według danych z 31 grudnia 2003 powierzchnia miasta wynosiła 3 458 ha, a liczba jego mieszkańców 14 360 osób.
Demografia.
"Źródło: Czeski Urząd Statystyczny"

</doc>
<doc id="342029" url="https://pl.wikipedia.org/wiki?curid=342029" title="Marian Gotowiec (wojskowy)">
Marian Gotowiec (wojskowy)

Marian Gotowiec, ps. „"Szczur”" (ur. 23 listopada 1918 w Młynarzach, w pow. wołomińskim, poległ 30 kwietnia 1945 nad Nysą Łużycką) – oficer Batalionów Chłopskich i Ludowego Wojska Polskiego.
Życiorys.
Pochodził z rodziny chłopskiej. Uczęszczał do szkoły rolniczej w Golądkowie (powiat Pułtusk), a po jej ukończeniu (1936) do średniej szkoły ogrodniczej w Ursynowie koło Warszawy. 
W szeregach Batalionów Chłopskich służył od 1941. Był łącznikiem na linii Warszawa – punkt graniczny Komendy Podokręgu „Wkra” w Pniewie oraz szefem oddziałów specjalnych w Obwodzie Radzymin. W sierpniu 1944 wywieziony na roboty do Niemiec, zbiegł zabierając mapy sztabowe i kontynuował działalność w Ostrówku w gminie Klembów. Po wyzwoleniu gminy pełnił w niej funkcję zastępcy wójta oraz należał do Milicji Obywatelskiej.
Od listopada 1944 ochotniczo służył w Wojsku Polskim, ukończył kurs w Centralnej Szkole Oficerów Polityczno-Wychowawczych w Lublinie, w randze podporucznika polityczno-wychowawczego udał się na front. Poległ jako żołnierz 10 Dywizji Piechoty w czasie walk nad Nysą Łużycką. Pośmiertnie został odznaczony Krzyżem Grunwaldu III klasy.

</doc>
<doc id="342035" url="https://pl.wikipedia.org/wiki?curid=342035" title="Žacléř">
Žacléř

Žacléř (niem. "Schatzlar") – miasto w Czechach, w kraju hradeckim, w powiecie trutnowskim (czes. "okres Trutnov"). 31 grudnia 2003 powierzchnia miasta wynosiła 2182 ha, a liczba jego mieszkańców 3613.
Historia.
Pierwsza pisemna wzmianka o miejscowości pochodzi z 1334 r. W 1570 klasztor w Krzeszowie – właściciel miasta – wystawił dokument, w którym pojawiły się pierwsze wzmianki o wydobyciu tu węgla kamiennego. Wydobycie metodą głębinową zakończono w mieście z końcem 1992, natomiast metodą odkrywkową prowadzone jest do dzisiaj. Dawna kopalnia „Jan Šverma” została przekształcona w skansen, w którym obejrzeć można kompletne wyposażenie maszynowe dawnego zakładu górniczego.
Filia Groß-Rosen.
W miejscowości znajdowała się filia obozu koncentracyjnego Groß-Rosen.
Demografia.
"Źródło: Czeski Urząd Statystyczny"

</doc>
<doc id="342037" url="https://pl.wikipedia.org/wiki?curid=342037" title="Olsztyn (ujednoznacznienie)">
Olsztyn (ujednoznacznienie)



</doc>
<doc id="342038" url="https://pl.wikipedia.org/wiki?curid=342038" title="Zákupy">
Zákupy

Zákupy (niem. "Reichstadt") – miasto w Czechach, w kraju libereckim. Według danych z 31 grudnia 2003 powierzchnia miasta wynosiła 4075 ha, a liczba jego mieszkańców 2 792 osób.
Najstarsza wzmianka o mieście pochodzi z 1320 r.
Demografia.
"Źródło: Czeski Urząd Statystyczny"

</doc>
<doc id="342039" url="https://pl.wikipedia.org/wiki?curid=342039" title="Punkt poboru opłat">
Punkt poboru opłat



</doc>
<doc id="342040" url="https://pl.wikipedia.org/wiki?curid=342040" title="Kurzyca (rzeka)">
Kurzyca (rzeka)

Kurzyca – rzeka, prawy dopływ Odry o długości 22,19 km, powierzchni zlewni 125,74 km² i przepływie średnim niskim SNQ 0,31 m³/s.
Rzeka płynie w powiecie gryfińskim. Początek Kurzycy stanowi sieć rowów na meliorowanym torfowisku na południe od Białegów. Przepływa m.in. przez Mieszkowice, a uchodzi do Odry koło wsi Czelin.
Niemiecka nazwa do 1945 r. to "Kuritz" (ale też "Kunitz", 1850 r.). Obecnie do nazwy rzeki nawiązuje wieś Kurzycko (niem. "Vogtzstorp" 1337, "Voigtsdorf" 1944).

</doc>
<doc id="342041" url="https://pl.wikipedia.org/wiki?curid=342041" title="PPO">
PPO



</doc>
<doc id="342045" url="https://pl.wikipedia.org/wiki?curid=342045" title="Žamberk">
Žamberk

Žamberk (niem. "Senftenberg") – miasto w północnych Czechach, w kraju pardubickim (powiat Uście nad Orlicą). 
Demografia.
"Źródło: Czeski Urząd Statystyczny"

</doc>
<doc id="342050" url="https://pl.wikipedia.org/wiki?curid=342050" title="Žandov">
Žandov

Žandov − miasto w Czechach, w kraju libereckim.
Według danych z 31 grudnia 2003 powierzchnia miasta wynosiła 2 724 ha, a liczba jego mieszkańców 1 907 osób.
Demografia.
"Źródło: Czeski Urząd Statystyczny"

</doc>
<doc id="342051" url="https://pl.wikipedia.org/wiki?curid=342051" title="Welsh corgi">
Welsh corgi



</doc>
<doc id="342054" url="https://pl.wikipedia.org/wiki?curid=342054" title="Ogórecznikowate">
Ogórecznikowate

Ogórecznikowate, szorstkolistne ("Boraginaceae" Juss.) – rodzina roślin zielnych i krzewów z rzędu ogórecznikowców ("Boraginales"). Należy do niej w zależności od ujęcia od blisko 1800 gatunków z 94 rodzajów do ponad 2500 gatunków z 135 rodzajów. Występują one głównie w strefie klimatu umiarkowanego na półkuli północnej, ale obecne są na wszystkich kontynentach od Arktyki po wyspy Subantarktyki. 
Systematyka.
Jedyna rodzina w rzędzie ogórecznikowców ("Boraginales"). Obejmuje w randze plemion wszystkie rodziny wyodrębniane w obrębie rzędu w innych ujęciach. We wcześniejszym systemie APG III z 2009 rodzina także ujmowana była szeroko, ale jej pozycja w systemie określana była jako nieznana ("incertae sedis"). Szerokie ujęcie rodziny było konsekwencją konsultacji poprzedzających publikację klasyfikacji, w czasie których pozostawiono taksonomom decyzję, czy wyróżniać jedną szeroko ujmowaną rodzinę, czy 8 mniejszych. Pierwsze rozwiązanie poparło 68% respondentów, a drugie tylko 15%. Wobec poparcia dla wąskiego ujęcia rodzin w obrębie "Boraginales" przez ekspertów specjalizujących się w badaniach tej grupy roślin, kwestia jej klasyfikacji stała się powodem sporów co do słuszności uwzględniania szerokich konsultacji w procesie tworzenia klasyfikacji roślin.
Wąsko ujmowana w odróżnieniu od systemu APG IV – jedna z 9 rodzin w rzędzie ogórecznikowców ("Boraginales"), siostrzana w stosunku do "Wellstediaceae". 
+ "incertae sedis": "Lennoaceae"
Podrodzina Echiochiloideae 
Podrodzina Boraginoideae 
Plemię Boragineae 
Plemię Lithospermeae 
Podrodzina Cynoglossoideae 

</doc>
<doc id="342057" url="https://pl.wikipedia.org/wiki?curid=342057" title="Zbiroh">
Zbiroh

Zbiroh (niem. "Zbirow") − miasto w Czechach, w kraju pilzneńskim.
Według danych z 31 grudnia 2003 powierzchnia miasta wynosiła 3 194 ha, a liczba jego mieszkańców 4 654 osób.
Demografia.
"Źródło: Czeski Urząd Statystyczny"

</doc>
<doc id="342059" url="https://pl.wikipedia.org/wiki?curid=342059" title="Les Verts">
Les Verts



</doc>
<doc id="342062" url="https://pl.wikipedia.org/wiki?curid=342062" title="Zbýšov">
Zbýšov

Zbýšov (niem. "Zbeschau") – miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 601 ha, a liczba jego mieszkańców 3890 osób.
Demografia.
"Źródło: Czeski Urząd Statystyczny"

</doc>
<doc id="342063" url="https://pl.wikipedia.org/wiki?curid=342063" title="Shinsengumi">
Shinsengumi

 – specjalny oddział policji działający w Kioto w ostatnim okresie siogunatu Tokugawa w Japonii. Miał on na celu tłumienie wszelkiej działalności skierowanej przeciwko siogunatowi.
Informacje ogólne.
Początkowo grupa ta była nazywana Mibu-rōshi, czyli "Rōshi z Mibu", rōninowie z Mibu (miasto, w którym stacjonowali), ale po tym, jak reputacja oddziału została splamiona w początkowym okresie jego działalności, nazwano ich wówczas "Mibu-rō" ("Wilkami z Mibu").
"Shinsengumi" jest tłumaczone jako "grupa nowych wybranych" ("shinsen" oznacza "nowo wybrani", "gumi" – "grupa", "zespół", "oddział"). 
Oficjalnym, statutowym działaniem grupy była ochrona Shōguna, lecz w praktyce rozumieli to jako sukcesywną eliminację zagrożeń.
Gdy wielowiekowe nastawienie izolacjonistyczne zagranicznej polityki japońskiej zostało w latach 60. XIX wieku przełamane w wyniku amerykańskiej interwencji komandora Perry'ego i politycznych nacisków państw zachodnich, duża część społeczeństwa odwróciła się od siogunatu Tokugawów, domagając się przywrócenia realnej władzy cesarzowi (hasło-slogan polityczny "sonnō-jōi" - „przywrócić władzę cesarza, wypędzić barbarzyńskich cudzoziemców”). Klan Aizu, pozostający wierny siogunowi, wynajął kilku wybitnych szermierzy z Edo i niemających pana samurajów w Kioto, aby bronić siebie i sprzeciwiać się siłom popierającym cesarza przeciwko siogunatowi. Początkowo mieli przeciwko sobie głównie samurajów z domeny Chōshū (obecnie prefektura Yamaguchi).
Członkowie Shinsengumi byli dobrze widoczni w walce dzięki charakterystycznym strojom. Z rozkazu dowódcy Shinsengumi, Kamo Serizawy, standardowy ubiór składał się z haori i hakamy, z białym sznurem skrzyżowanym na piersi i związanym z tyłu. Unikalność stroju przejawiała się w haori, które miało kolor "asagi-iro" (jasny niebieski). Rękawy haori były ozdobione wzorem "pas białych gór". Dawało to w rezultacie bardzo jaskrawy strój, mocno odróżniający się od strojów zwykle noszonych przez wojowników, w których dominowały brązy, czerń i szarości. W walce ubiór członków Shinsengumi nie tylko ułatwiał identyfikację, ale stanowił też wyraźną groźbę wobec przeciwnika.
Shinsengumi rozpoczęli swoją działalność jako Rōshigumi. Później 13 członków Obrońców stało się 13 członkami założycielami Shinsengumi. Na swoim sztandarze umieścili znak "makoto" (jap.: prawda, uczciwość, lojalność).
Początkowo dowódcami Shinsengumi byli: Kamo Serizawa, Isami Kondō oraz Nishiki Niimi. Grupa powstała z dwóch sekt: grupy Serizawy Mito i członków dōjō Isamiego Kondō. Mieli siedzibę w miejscowości Mibu, znajdującej się w sąsiedztwie Kioto. 12 marca 1863 wysłali list do klanu Aizu, prosząc o pozwolenie podjęcia działań policyjnych w Kioto w celu powstrzymania bezprawia i działań rewolucjonistów. Otrzymali pozwolenie, ale – ironicznie – lekkomyślne działania Serizawy i Niimiego dokonane w imieniu Shinsengumi spowodowały, że grupy tej obawiano się w Kioto, mimo iż jej zadaniem było utrzymanie spokoju. Ich reputacja poprawiła się dopiero po seppuku Niimiego oraz zabójstwie Serizawy przez będącą częścią Shinsengumi frakcję Kondō.
Zasady Shinsengumi.
Według popularnej legendy, prawa Shinsengumi zostały napisane przez Kamo Serizawę lub Isamiego Kondō, ale według wielu historyków, bardziej prawdopodobnym autorem jest Toshizō Hijikata (ich surowość bardziej pasuje do jego osobowości).
Prawo Shinsengumi obejmuje pięć zasad, zabraniających:
Karą za złamanie którejś z zasad było seppuku. Dodatkowo, w Shinsengumi obowiązywały następujące zasady:
Hijikata wymuszał przestrzeganie bardzo surowych praw, aby stworzyć grupę działającą według ideałów bushidō i wywołać strach, mający skutkować absolutnym posłuszeństwem wobec Hijikaty i Kondō. Głównie dzięki powyższym zasadom Shinsengumi stało się tak mocną i budzącą strach siłą, składającą się z setek doświadczonych szermierzy, z których każdy miał prawo i pozbawioną skrupułów skłonność do zabijania.
Duża liczba członków oddziału została zmuszona do popełnienia seppuku za złamanie zasad lub została zabita jako szpiedzy.
Mówiło się nawet, że krew członków Shinsengumi płynęła ulicami Kioto jak woda.
Incydent Ikedaya w 1864, w którego czasie Shinsengumi zapobiegło spaleniu Kioto, uczynił grupę sławną i spowodował gwałtowny napływ rekrutów. W szczytowym momencie Shinsengumi miało około 300 członków. Byli pierwszą grupą samurajów w hierarchicznym społeczeństwie japońskim, przyjmującą członków z innych klas, takich jak rolnicy lub kupcy. Wielu mężczyzn dołączyło do Shinsengumi, pragnąc zostać samurajami i zaangażować się w działalność polityczną.
Hierarchia po incydencie Ikedaya.
Dowódca: Isami Kondō ze szkoły Tennen Rishin Ryū
Zastępcy: Toshizō Hijikata, Keisuke Yamanami
Doradca wojskowy: Kashitarō Itō
Dowódcy oddziałów: 
Szpiedzy: Kai Shimada, Susumu Yamazaki.
Koniec Shinsengumi.
Shinsengumi pozostali lojalni w stosunku do bakufu Tokugawa i po jego upadku zostali wyparci z Kioto. Walczyli do samego końca – nawet po upadku siogunatu (patrz: wojna boshin). Isami Kondō został pojmany i ścięty na polecenie rządu Meiji. Za koniec Shinsengumi uważa się śmierć Toshizō Hijikaty 11 maja 1869.
Klęskę i rozpad oddziału przeżyło kilku jego członków, między innymi Shinpachi Nagakura i Hajime Saitō.
Przedstawienie w mediach.
Z roku 1970 pochodzi film opowiadający historię Shinsengumi, pod tytułem "Schyłek szogunatu" (jap. "Bakumatsu)". W jednej z głównych ról występuje Toshirō Mifune, który wcielił się w rolę Shōjirō Gotō.
W 2004 japońska telewizja NHK rozpoczęła edycję rocznego serialu telewizyjnego 新選組! ("Shinsengumi!"), opowiadającego historię oddziału. Wśród aktorów znaleźli się Kōji Yamamoto, Tatsuya Fujiwara, Joe Odagiri i Katori Shingo ze znanego zespołu pop (SMAP). Wiele innych seriali i programów poruszało wydarzenia historyczne i fikcyjne związane z tą grupą.
W 2003 powstał japoński film "Kiedy dobyto ostatniego miecza" (ang. "When the last sword is drawn", oryginalny tytuł japoński: "Mibu gishi den") w reżyserii Yōjirō Takity, przedstawiający w sfabularyzowany sposób koniec Shinsengumi. W filmie znaczącą rolę odgrywają postacie historyczne, między innymi Hajime Saitō.
W mandze historycznej Kaze Hikaru Sei Tominaga zmienia imię na Seizaburō Kamiya i w chłopięcym przebraniu dołącza do "Mibu-roshi" (znanych później jako Shinsengumi), chcąc pomścić ojca i brata.
Anime Peacemaker Kurogane przedstawia sfabularyzowaną wersję wydarzeń, które doprowadziły do Incydentu Ikedaya. Oparta na tym anime manga kontynuuje historię.
Inna popularna manga, Rurōni Kenshin, na podstawie której powstało później anime, odwołuje się do Shinsengumi w retrospekcjach, a także korzysta z postaci Hajime Saitō, który w późniejszym czasie pracował jako policjant pod przybranym imieniem Gorō Fujita.
Również w anime i mandze Gintama, występują postaci z Shinsengumi, jednak imiona bohaterów zostały nieco zmienione. Występują jako Sōgo Okita (Sōji Okita), Toshirō Hijikata (Toshizō Hijikata) oraz Isao Kondō (Isami Kondō).
W 2010 roku powstało anime Hakuōki Shinsengumi Kitan, które opowiada bezpośrednio o losach Shinsengumi.

</doc>
<doc id="342065" url="https://pl.wikipedia.org/wiki?curid=342065" title="Ždánice">
Ždánice

Ždánice (niem. "Steinitz") − miasto w Czechach, w kraju południowomorawskim.
Według danych z 31 grudnia 2003 powierzchnia miasta wynosiła 2 082 ha, a liczba jego mieszkańców 2 721 osób.
Demografia.
"Źródło: Czeski Urząd Statystyczny"

</doc>
<doc id="342066" url="https://pl.wikipedia.org/wiki?curid=342066" title="Keikogi">
Keikogi

 lub dōgi (道着) – ubranie treningowe, składające się z bluzy i spodni, stosowane w większości japońskich sportów walki. 
Wykonane jest tradycyjnie z gęsto plecionej bawełny, chociaż zdarzają się wykonane z mocnego dżinsu. Dostępne jest w różnych kolorach, ale na ważniejsze okazje z reguły zakłada się białe. "Keikogi" sięga mniej więcej do połowy uda, nosi się je na spodnie i po założeniu lewą połą na prawą przewiązuje się obi i niekiedy zakłada hakamę.

</doc>
<doc id="342068" url="https://pl.wikipedia.org/wiki?curid=342068" title="Železná Ruda">
Železná Ruda

Železná Ruda (niem. "Markt Eisenstein") – miasto w Czechach, w powiecie Klatovy, w kraju pilzneńskim, przy Parku Narodowym Šumava i granicy z Niemcami (Bayerisch Eisenstein). Według danych z 31 grudnia 2016 powierzchnia miasta wynosiła 7 982 ha, a liczba jego mieszkańców 1 636 osób. Ośrodek turystyczny i punkt wyjścia w góry Szumawy.
Historia.
Miejscowość wzmiankowana po raz pierwszy w XVI w., prawa miejskie otrzymała w roku 1849. W drugiej połowie XIX w. wybudowano kolej z Pilzna do Bawarii. Rozwój miasta jako ośrodka turystycznego został wstrzymany przez drugą wojnę światową i rozwinął się częściowo po otwarciu granic w początku lat 60. XX w., a jeszcze intensywniej po przemianach politycznych roku 1989.
Transport.
Miasto znajduje się przy linii kolejowej (Deggendorf-Klatovy) i drogach 27 i 190. Najdłuższy w Czechach tunel kolejowy (1747 m).
Dworzec kolejowy Železná Ruda-Alžbětín – Bayerisch Eisenstein
Demografia.
"Źródło: Czeski Urząd Statystyczny"

</doc>
<doc id="342073" url="https://pl.wikipedia.org/wiki?curid=342073" title="Železný Brod">
Železný Brod

Železný Brod (niem. "Eisenbrod") – miasto w Czechach, w kraju libereckim.
31 grudnia 2003 powierzchnia miasta wynosiła 2252 ha. 1 stycznia 2017 gminę zamieszkiwało 6070 osób, a ich średni wiek 43,9 roku. 
Przy hucie "Detesk" znajduje się muzeum szkła, w którym można (po umówieniu) obejrzeć z bliska proces jego wytwarzania.
W Železnym Brodzie odbywa się festiwal iluzji podczas którego przyznawana jest nagroda Skléný Magik. Spośród polskich iluzjonistów zdobyli ją między innymi Piotr Szumny (w 1998), oraz Marek Kluz (w 2000).
Demografia.
"Źródło: Czeski Urząd Statystyczny"

</doc>
<doc id="342076" url="https://pl.wikipedia.org/wiki?curid=342076" title="Wójtowianka">
Wójtowianka

Wójtowianka ("Doa", "Goa", niem. ) – potok, prawobrzeżny dopływ Ostropki o długości 5,99 km.
Potok płynie w Gliwicach. Jego źródła znajdują się na polach na terenie dzielnicy Ostropa, następnie płynie on przez tereny poligonu wojskowego w Wójtowej Wsi, a ujściem jest wlot kanału w pobliżu Teatru Miejskiego. Potok wpada pod ziemią do skanalizowanego odcinka Ostropki. Tworzy wyraźną, porośniętą drzewami dolinkę. 
W pobliżu osiedla Sikornik potok przepływa przez małą kaskadę (N 50°16'44", E 18°38'57"). 
Obok nazwy "Wójtowianka" stosowana jest nazwa "Doa". .

</doc>
<doc id="342080" url="https://pl.wikipedia.org/wiki?curid=342080" title="Židlochovice">
Židlochovice

Židlochovice (niem. "Groß Seelowitz") − miasto w Czechach, w kraju południowomorawskim. Według danych z 31 grudnia 2003 powierzchnia miasta wynosiła 593 ha, a liczba jego mieszkańców 3 075 osób.
W 1856 roku w Židlochovicach urodził się arcyksiążę Fryderyk Maria Habsburg – ostatni habsburski książę cieszyński, marszałek polny i generalny inspektor sił zbrojnych Austro-Węgier, a w 1860 roku jego brat Karol Stefan Habsburg – arcyksiążę austriacki z cieszyńsko-żywieckiej linii Habsburgów.
Demografia.
"Źródło: Czeski Urząd Statystyczny"

</doc>
<doc id="342082" url="https://pl.wikipedia.org/wiki?curid=342082" title="Zieloni (Szwajcaria)">
Zieloni (Szwajcaria)

Zieloni (niem. "Grüne", fr. "Les Vert-e-s") – szwajcarska partia polityczna należąca do Europejskiej Federacji Partii Zielonych. 
W wyborach krajowych w październiku 2003 szwajcarscy Zieloni uzyskali najlepszy wynik w swej 20-letniej historii. Podnieśli swoje poparcie z 5% do 7,4% (mimo że wystawili listy tylko w 15 z 26 kantonów) i uzyskali pięć miejsc w parlamencie krajowym.
Szwajcarzy jako pierwsi wybrali Zielonego parlamentarzystę do parlamentu krajowego: Daniela Brélaz z Lozanny, który został deputowanym w 1979 roku.

</doc>
<doc id="342089" url="https://pl.wikipedia.org/wiki?curid=342089" title="Zlaté Hory">
Zlaté Hory

Zlaté Hory (do roku 1948 "Cukmantl", ) – miasto w Czechach, w kraju ołomunieckim, w Górach Opawskich (), nad rzeką Złoty Potok (lewy dopływ Prudnika).
Historycznie położone jest na Dolnym Śląsku, w jego czeskiej części (powiat Jesenik) – w przeszłości wchodziło w skład dolnośląskiego biskupiego księstwa nyskiego.
Zlaté Hory leżą przy granicy z Polską a najbliższym miastem w Polsce są leżące w odległości 2 km Głuchołazy. Do 1958 częścią gminy był również przysiółek Skřivánkov, który na skutek wymiany granic znalazł się w Polsce jako "Skowronków".
Historia.
Pierwsza wzmianka o okolicy pochodzi z 1222, kiedy o miejscowe kopalnie złota spierał się książę Władysław III Henryk z biskupem wrocławskim Wawrzyńcem. Znalazły się one ostatecznie pod władzą biskupa. W 1267 po raz pierwszy pada nazwa miejscowości Cukmantl ("in montibus contra Cucmantel et Vrudental"), która staje się podgrodziem biskupiego zamku Edelštejn. W 1285 Edelštejn został zdobyty przez księcia Henryka IV Probusa, który po kilku latach sprzedał go Mikołajowi II Opawskiemu. Od tego momentu Cukmantl aż do 1474 był częścią ziemi opawskiej; nie oznaczało to jednak spokoju – miejscowość (w 1306 lokacja na prawie magdeburskim) kilkukrotnie zmieniała właściciela. Ostatecznie w 1474 biskupi wrocławscy kupili miasto od Jerzego z Podbiebradów za 240 grzywien i 1600 węgierskich złotych (według innych źródeł otrzymali je jako lenno, a wykupili w 1477). Cukmantl stał się częścią księstwa nyskiego; w okresie tym nastąpił dalszy rozwój związany z wydobyciem i przetwórstwem złota (np. w 1559 w ciągu tygodnia do Nysy wysyłano 168–280 gramów złota w monetach).
W 1514 w mieście ruszyła produkcja piwa, z 1586 pochodzą pierwsze wzmianki o urzędzie pocztowym. Na początku XVII wieku rozpoczyna się zamykanie mniej rentownych kopalń złota, a rusza wydobycie miedzi. W okresie wojen trzydziestoletnich miasto przeżywa kryzys (dwukrotnie wojska szwedzkie plądrują Cukmantl) – w tym czasie burmistrzem był rzeźnik Johann Zottmantel, którego nagrobek znajduje się na miejskim cmentarzu (jest to najstarszy zachowany grób w mieście). Koniec wojennej zawieruchy jest też początkiem polowań na czarownice – zarówno w Cukmantl, jak i w całym księstwie i okolicy. W Cukmantl śmierć w nich poniosło co najmniej 85 osób, a brał w nich udział także Heinrich Franz Boblig von Edelstadt, inkwizytor znany z procesów w miejscowości Velké Losiny. W 1668 biskup wrocławski przyznał miastu prawo do organizowania dwóch dorocznych wielkich targów.
Wiek XVIII to koniec górnictwa w Cukmantl – w 1730 mieszkało w nim tylko 50 górników – a jego miejsce zajęło tkactwo. W 1741, w czasie wojen śląskich, miasto ostrzelały wojska pruskie; spłonęło większość domów, w tym ratusz i szkoła. Rok później, w wyniku traktatu pokojowego dzielącego Śląsk pomiędzy Habsburgów i Hohenzollernów, Cukmantl początkowo miał znaleźć się w granicach państwa pruskiego, jednak król pruski odmówił jego przyjęcia; pozostał on w granicach Austrii, stając się miejscowością przygraniczną. Wówczas też utworzono tutaj samodzielną parafię (przedtem należał do dekanatu w Głuchołazach). Ostatnie dekady stulecia to ostateczne zakończenie wydobycia złota oraz dwie potyczki pomiędzy wojskami habsburskimi a pruskimi podczas kolejnych wojen – w 1759 i w 1779, obydwie w okolicach kaplicy św. Rocha i obydwie zakończone zwycięstwem wojsk austriackich.
W 1839 po raz pierwszy pojawiło się oświetlenie ulic. W 1859 mieszkało w Cukmantl 4101 osób (czyli niewiele mniej niż obecnie) w 529 domach, funkcjonowała m.in. poczta, trzy młyny, przytułek dla ubogich, urząd celny, apteka, kilka sklepów oraz fabryka papieru. W 1862 uruchomiono urząd telegraficzny, w 1873 szpital, w 1879 łaźnie lecznicze, przekształcone później w sanatorium, w 1891 kanalizację i wodociąg, a w 1896 połączenie kolejowe z Mikulovicami. Rok później założono park miejski (wówczas nosił imię Franciszka Józefa), a w 1898 wieżę widokową na Kopie Biskupiej, także noszącą imię cesarza.
W 1903 Cukmantl nawiedziła powódź – straty sięgnęły 27 tys. austriackich koron. W czasie I wojny światowej powołano do wojska 452 mężczyzn, z tego 118 zginęło.
Po upadku Austro-Węgier miasto włączono w granice Czechosłowacji, mimo że jeszcze w marcu 1919 mieszkańcy w demonstracjach domagali się przyłączenia do republikańskiej Austrii – podczas interwencji czechosłowackiego wojska zginęło 4 Niemców, a pewną liczbę zraniono. Przez cały okres międzywojenny zachowało swój niemiecki charakter – w 1930 3830 osób zadeklarowało się jako Niemcy, a tylko 124 jako Czechosłowacy; czeskojęzyczną szkołę otwarto dopiero w 1932. Podczas kryzysu monachijskiego Praga powołuje Niemców do armii, ale wielu z nich ucieka przez granicę do Rzeszy. Od 1938 do 8 maja 1945 miasto, jako część Kraju Sudetów, należało do Niemiec. Od lipca 1945 do października 1946 trwały wysiedlenia miejscowych Niemców do alianckich stref okupacyjnych; mimo napływu osadników z południowych Moraw, Słowaków z Orawy i Greków (członkowie partyzantki komunistycznej z tego kraju wraz z rodzinami) liczba mieszkańców zmniejszyła się o połowę. W 1948 oficjalnie nadano miastu współczesną nazwę Zlaté Hory.
Okres władzy komunistycznej to przyłączanie kolejnych osad, dotychczas samodzielnych, budowa nowych osiedli mieszkaniowych i ponowny rozwój górnictwa miedzi i złota (po 1989 po raz kolejny wydobycie zakończono). W ostatnich latach, zwłaszcza po otwarciu granic, Zlaté Hory stały się miejscowością przyciągającą turystów – głównie amatorów turystyki górskiej, rowerowej oraz związanej ze „złotą” przeszłością (organizuje się m.in. zawody płukania złota).
Demografia.
Według danych z 1 stycznia 2015 powierzchnia miasta wynosiła 8 594 ha, a liczba jego mieszkańców 3978 osób.
Podział narodowościowy w 2001 wyglądał następująco: 3755 Czechów, 246 Słowaków, 155 Morawian, 48 Niemców, 14 Ślązaków, 10 Polaków, 4 Ukraińców i 1 osoba narodowości wietnamskiej. Większość mieszkańców (2896) określiło się jako bezwyznaniowcy, 986 jako rzymscy katolicy, 27 prawosławni, 18 ewangelicy, 12 jako członkowie kościoła husyckiego, 4 Świadkowie Jehowy. 447 osób nie podało wyznania.
"Źródło: Czeski Urząd Statystyczny"
Zabytki i atrakcje turystyczne.
Ze względu na długie tradycje w poszukiwaniu i wytapianiu złota w pobliżu tej miejscowości znajduje się, , skansen górniczy pokazujący poszukiwanie i wytwarzanie złota. Dla amatorów turystyki aktywnej czekają liczne szlaki turystyczne, rowerowe oraz narciarskie.
Inne:

</doc>
<doc id="342090" url="https://pl.wikipedia.org/wiki?curid=342090" title="Nerw językowo-gardłowy">
Nerw językowo-gardłowy

Nerw językowo-gardłowy, nerw IX (łac. "nervus glossopharyngeus") – dziewiąty nerw czaszkowy. Jest nerwem mieszanym: większą część nerwu tworzą włókna czuciowe, unerwiające gardło i język; niewielką część stanowią włókna ruchowe, przeznaczone dla mięśni gardła (m. zwieracza górnego gardła, m. rylcowo-gardłowego, m. podniebienno-gardłowego), języka (m. podniebienno-językowy), podniebienia (m. dźwigacz podniebienia miękkiego) i wydzielnicze dla ślinianki przyusznej. 
Włókna czuciowe i smakowe zakończone są w jądrze samotnym (łac. "nucleus solitarius"). Włókna ruchowe rozpoczynają się w górnej części jądra dwuznacznego (łac "nucleus ambiguus"). Włókna przywspółczulne wychodzą z jądra ślinowego dolnego (łac. "nucleus salivatorius inferior").
Nerw ten odchodzi od rdzenia przedłużonego 5-6 korzonkami, które ukazują się w bruździe bocznej tylnej za oliwką. Opuszcza czaszkę przez część przyśrodkową otworu szyjnego. W obrębie otworu tworzy zwój górny ("ganglion superius"), a po wyjściu z czaszki - zwój dolny ("ganglion inferius"), położony w dołku skalistym. Po wyjściu z czaszki biegnie pomiędzy żyłą szyjną wewnętrzną a tętnicą szyjną wewnętrzną, a następnie kieruje się ku nasadzie języka i bocznej ścianie gardła.
Porażenie.
Brak czucia w tylnej części języka i górnej gardła, problemy z połykaniem. Obustronne uszkodzenie nerwów językowo-gardłowych niesie ryzyko wystąpienia przełomu nadciśnieniowego ponieważ gałąź nerwu IX (nerw Heringa) zaopatruje we włókna eferentne baroreceptory z zatoki tętnicy szyjnej .

</doc>
<doc id="342091" url="https://pl.wikipedia.org/wiki?curid=342091" title="Pietro Giannelli">
Pietro Giannelli

Pietro Giannelli (ur. 11 sierpnia 1807 w Terni, zm. 5 listopada 1881 w Rzymie), włoski duchowny katolicki, dyplomata watykański, wysoki urzędnik Kurii Rzymskiej, kardynał.
Życiorys.
Pochodził z rodziny szlacheckiej, był synem Pietro i Olimpii z domu Petroni. Po nauce w kolegium w Terni podjął studia filozoficzne, teologiczne i prawnicze na Uniwersytecie "La Sapienza" w Rzymie, które ukończył w czerwcu 1831 z dyplomem doktora obojga praw. W tym samym roku przyjął święcenia kapłańskie. Podjął pracę w Kurii Rzymskiej; otrzymał tytuł papieskiego prałata domowego. Od 1851 pozostawał w służbie dyplomatycznej Watykanu, początkowo jako audytor w nuncjaturze w Neapolu, następnie w nuncjaturze we Francji. Od grudnia 1852 był także audytorem przy Trybunale Roty Rzymskiej.
W marcu 1858 został mianowany nuncjuszem w Neapolu, miesiąc później otrzymał także nominację na arcybiskupa tytularnego Sardes; sakrę biskupią odebrał w Rzymie 6 czerwca 1858 z rąk kardynała Constantino Patriziego. Misję nuncjusza pełnił w skomplikowanych, wojennych czasach, częściowo poza Neapolem (dwór ewakuował się do Gaety pod naciskiem wojsk Garibaldiego). Jesienią 1861 Giannelli powrócił do Rzymu i został prosekretarzem Kongregacji Soboru Trydenckiego (w latach 1868-1875 był jej sekretarzem). Pełnił również funkcję sekretarza Komisji Przygotowawczej Soboru Watykańskiego I (1864-1869).
W marcu 1875 Pius IX wyniósł go do godności kardynalskiej, nadając tytuł prezbitera S. Agnese fuori le Mura. Od czerwca 1877 Giannelli kierował Najwyższą Radą Spraw Publicznych. Brał udział w konklawe 1878 po śmierci Piusa IX, a nowy papież Leon XIII mianował go sekretarzem ds. memoriałów.
Zmarł w listopadzie 1881, został pochowany na rzymskim cmentarzu Campo Verano.

</doc>
<doc id="342093" url="https://pl.wikipedia.org/wiki?curid=342093" title="Gérard Latortue">
Gérard Latortue

Gérard Latortue (ur. 19 czerwca 1934 w Gonaïves, zm. 27 lutego 2023 w Boca Raton) – haitański prawnik i polityk, premier Haiti w latach 2004–2006.
Życiorys.
Po ukończeniu studiów prawniczych w Paryżu Latortue od 1961 roku pracował w Port-au-Prince jako profesor prawa. W 1963 roku w obawie przed represjami dyktatora François Duvaliera zdecydował się na emigrację. Podczas wielu lat spędzonych za granicą pracował m.in. jak profesor ekonomii na uniwersytecie w Portoryko. Dopiero w 1988 roku powrócił z emigracji na Florydzie do Haiti, aby objąć funkcję ministra spraw zagranicznych w rządzie Leslie Manigata. Gdy po kilku miesiącach rząd ten został obalony w wyniku wojskowego zamachu stanu, Latortue znów zdecydował się na emigrację. Pracował jako dyrektor generalny Karaibskiego Związku Uniwersytetów i Centrów Naukowych.
W lutym 2004 roku w Haiti miał miejsce kolejny zamach stanu, który doprowadził do obalenia rządu Jeana-Bertranda Aristide. Komisja wyborcza mianowała Latortue szefem tymczasowego rządu 9 marca 2004 roku, w czasie, kiedy przebywał one jeszcze na emigracji w USA. Następnego dnia po mianowaniu wrócił do kraju i został zaprzysiężony 12 marca.
Latortue zadeklarował utworzenie rządu jedności narodowej. Na swym pierwszym wystąpieniu w charakterze szefa rządu w rodzinnym mieści Gonaïves został powitany przez 3 tys. osób. Objęcie przez Latortue funkcji premiera nie zostało uznane przez rządy wielu krajów (m.in. przez Jamajkę, Saint Kitts i Nevis oraz przez Unię Afrykańską). W dodatku jego rząd był krytykowany przez ugrupowania opozycyjne (m.in. z partii Fanmi Lavalas, do której należał Aristide) oraz międzynarodowe organizacje praw człowieka.
Funkcję premiera pełnił do maja 2006 roku.

</doc>
<doc id="342095" url="https://pl.wikipedia.org/wiki?curid=342095" title="Lockout">
Lockout



</doc>
<doc id="342097" url="https://pl.wikipedia.org/wiki?curid=342097" title="Przesmyk tkacki">
Przesmyk tkacki

Przesmyk tkacki – to przestrzeń między warstwami nitek osnowy, utworzona przez mechanizm przesmykowy, umożliwiająca wprowadzenie wątku tworzącego element tkaniny.
Kształt, cel i sposób tworzenia.
Nitki osnowy otwartego przesmyku tworzą kształt spłaszczonego deltoidu. Przednia część przesmyku tworzy tzw. strefę roboczą krosna. Otwieranie przesmyku jest pierwszą fazą cyklu tworzenia elementu tkaniny. Pełny cykl tworzenia elementu tkaniny to:
Powtarzanie tego cyklu nazywa się tkaniem. O tym, które nitki osnowy w przesmyku mają być podnoszone lub opuszczone i w jakiej kolejności, decyduje splot tkacki, w jakim tworzona jest tkanina.
Parametry przesmyku.
Przesmyk tkacki w krosnach czółenkowych charakteryzują trzy podstawowe parametry:
Problem czystości przesmyku nie występuje w przypadku tkanin w splocie płóciennym o niewielkiej liczbie nitek w osnowie. Tkaninę można wykonać przy zastosowaniu najprostszego, krzywkowego mechanizmu przesmykowego wyposażonego w dwie nicielnice. Zjawisko nieczystego przesmyku pojawia się dopiero wówczas, kiedy splot lub duża liczba nitek osnowy zmusza do zastosowania zespołów złożonych z wielu nicielnic. Współczesne konstrukcje pozwalają uzyskać czysty przesmyk nawet przy zespołach złożonych z kilkunastu czy kilkudziesięciu nicielnic. Polega to na zróżnicowanym skoku poszczególnych nicielnic. Nicielnice położone dalej od krawędzi tkaniny wykonują większy skok, nicielnice położone bliżej wykonują mniejszy skok.
Podział.
Przesmyki dzielą się:

</doc>
<doc id="342098" url="https://pl.wikipedia.org/wiki?curid=342098" title="Zliv">
Zliv

Zliv (niem. "Sliw") − miasto w Czechach, w kraju południowoczeskim.
Według danych z 31 grudnia 2003 powierzchnia miasta wynosiła 1 421 ha, a liczba jego mieszkańców 3 656 osób.
Demografia.
"Źródło: Czeski Urząd Statystyczny"

</doc>
<doc id="342099" url="https://pl.wikipedia.org/wiki?curid=342099" title="Jeffrey Hornacek">
Jeffrey Hornacek



</doc>
<doc id="342103" url="https://pl.wikipedia.org/wiki?curid=342103" title="Žlutice">
Žlutice

Žlutice − miasto w Czechach, w kraju karlowarskim. Według danych z 31 grudnia 2007 powierzchnia miasta wynosiła 5 303 ha, a liczba jego mieszkańców 2 653 osób.
Demografia.
"Źródło: Czeski Urząd Statystyczny"

</doc>
<doc id="342106" url="https://pl.wikipedia.org/wiki?curid=342106" title="Znojmo">
Znojmo

Znojmo () − miasto w Czechach, w kraju południowomorawskim, na Morawach, nad rzeką Dyją. Leży 52 km na południowy zachód od Brna, 10 km od granicy państwowej z Austrią. Jedno z najstarszych, zabytkowych miast morawskich, centrum podregionu znojemskiego w morawskim regionie winiarskim. Miasto graniczy od zachodu z Parkiem Narodowym „Podyje”. Według danych z 31 grudnia 2003 r. powierzchnia miasta wynosiła 6 593 ha, a liczba jego mieszkańców 35 280 osób.
Historia.
Lokacja miasta nastąpiła przed rokiem 1037 (Brzetysław I), w początkach kształtowania się państwowości czeskiej, nieopodal ważnego traktu handlowego, z południa na Morawy. W 1190 r. Konrad II Otto wraz z matką założyli klasztor Louka. Prawa miejskie w 1226 r. nadał król Przemysł Ottokar I. Miasto zostało poważnie zniszczone podczas wojen husyckich. W latach 1740−1763 rujnujące straty gospodarcze i ekonomiczne wywołane wojnami śląskimi króla Prus, Fryderyka Wielkiego. W 1767 r. w piekarni Dobscha przy ul. Obrokové terminował 16-letni (w przyszłości święty) Klemens Maria Hofbauer. W dniach 7−11 lipca 1809 r. w Znojmie i okolicach, zaraz po bitwie pod Wagram wycofujące się pokonane wojska austriackie stoczyły krwawe walki ze ścigającą je francuską Wielką Armią Napoleona. W bitwie pod Znojmem straty Cesarstwa Francji wyniosły 2 tysiące zabitych, rannych i jeńców, natomiast Cesarstwo Austriackie straciło 9 tys. żołnierzy.
Demografia.
"Źródło: Czeski Urząd Statystyczny"

</doc>
<doc id="342107" url="https://pl.wikipedia.org/wiki?curid=342107" title="Aster solny">
Aster solny

Aster solny ("Tripolium pannonicum" ) – gatunek rośliny z rodziny astrowatych. Występuje niemal w całej Europie, w północnej Afryce i w Azji (brak go w strefie tropikalnej tego kontynentu), poza tym jest szeroko rozprzestrzeniony jako gatunek introdukowany. W Polsce jest spotykany na rozproszonych stanowiskach na solniskach wzdłuż wybrzeży Bałtyku oraz na Kujawach.
W Holandii młode liście są spożywane jako warzywo.
Systematyka i nazewnictwo.
Gatunek do lat 90. XX wieku tradycyjnie włączany był do wówczas szeroko ujmowanego rodzaju aster "Aster". Ze względu na to, że jest bliżej spokrewniony ze stokrotką niż innymi gatunkami astrów – wyodrębniony został w osobny rodzaj – "Tripolium". Mimo przeniesienia gatunku do odrębnego rodzaju nie utworzono dla tej rośliny nowej nazwy polskiej, w polskich źródłach wciąż bywa włączany do dawnego, szeroko ujmowanego rodzaju "Aster".
Biologia i ekologia.
Roślina dwuletnia, hemikryptofit, halofit. Posiada grube, mięsiste tkanki potrzebne do magazynowania wody. Kwitnie od kwietnia do października, nasiona rozsiewane są przez wiatr. Siedlisko: zasolone śródlądowe i nadmorskie tereny. W klasyfikacji zbiorowisk roślinnych gatunek charakterystyczny dla klasy (Cl.) "Asteretea tripolium". Liczba chromosomów 2n= 18.
Zagrożenia i ochrona.
Roślina objęta w Polsce od 2004 ścisłą ochroną gatunkową. Zagrożeniem dla gatunku jest osuszanie łąk i zarastanie solnisk, na których występuje, zmiana sposobu gospodarczego użytkowania terenu (np. zaniechanie umiarkowanego wypasu) oraz zarastanie solnisk przez bardziej ekspansywne gatunki, szczególnie glikofilne trawy.
Roślina umieszczona na Czerwonej liście roślin i grzybów Polski (2006) w grupie gatunków wymierających, krytycznie zagrożonych (kategoria zagrożenia E). W wydaniu z 2016 roku posiada kategorię VU (narażony). W Polskiej Czerwonej Księdze Roślin także umieszczona w kategorii VU (narażone).

</doc>
<doc id="342108" url="https://pl.wikipedia.org/wiki?curid=342108" title="Zbysov">
Zbysov



</doc>
<doc id="342110" url="https://pl.wikipedia.org/wiki?curid=342110" title="Zlate Hory">
Zlate Hory



</doc>
<doc id="342111" url="https://pl.wikipedia.org/wiki?curid=342111" title="Zabreh">
Zabreh



</doc>
<doc id="342112" url="https://pl.wikipedia.org/wiki?curid=342112" title="Zakupy">
Zakupy



</doc>
<doc id="342113" url="https://pl.wikipedia.org/wiki?curid=342113" title="Zacler">
Zacler



</doc>
<doc id="342114" url="https://pl.wikipedia.org/wiki?curid=342114" title="Ubik">
Ubik

Ubik – powieść science fiction autorstwa Philipa K. Dicka. Pierwszy raz wydana w 1969 roku. Książka znalazła się na liście 100 najlepszych powieści anglojęzycznych, opublikowanych od 1923 roku, według magazynu „Time”. W Polsce powieść ukazała się w 1975 roku, nakładem Wydawnictwa Literackiego w ramach serii „Stanisław Lem poleca”, w tłumaczeniu Michała Ronikiera i z posłowiem Stanisława Lema.
Opis fabuły.
Akcja powieści dzieje się w Federacji Północnoamerykańskiej, w futurystycznej wersji roku 1992, gdzie technika jest tak zaawansowana, że pozwala cywilom latać na Księżyc, a zdolności psioniczne są powszechnie uważane za realne. Protagonista, Joe Chip pracuje dla korporacji Glena Runcitera, zatrudniającej ludzi ze zdolnościami do blokowania pewnych paranormalnych mocy (np. antytelepatów, którzy potrafią powstrzymać telepatę przed czytaniem umysłu klienta). Mimo wysokiej pensji i dobrej pozycji w firmie (decyduje o zatrudnianiu nowych inercjałów) jest zadłużony i nieszczęśliwy.
Runciter prowadzi korporację wraz ze zmarłą żoną Ellą, utrzymywaną w stanie półżycia, pozwalającym na ograniczoną komunikację ze światem.
Gdy magnat biznesowy Stanton Mick wynajmuje firmę Runcitera do ochrony jego obiektów na Księżycu przed psionikami z największej na świecie agencji Raya Hollisa, Runciter przydziela do tego zadania wszystkich dostępnych pracowników, włącznie z nowo zatrudnioną przez Joego Pat Conley, tajemniczą młodą kobietą posiadającą niezwykłą zdolność do zmieniania przeszłości. 
Gdy Runciter i Chip wraz z inercjałami docierają do księżycowej bazy Micka, orientują się, że zlecenie jest pułapką, prawdopodobnie zastawioną przez Hollisa. W wybuchu ginie Runciter. Grupa pośpiesznie wraca na Ziemię, aby umieścić go w moratorium (zakładzie przechowującym półżywych ludzi).
Grupa zaczyna doświadczać dziwnych zmian w sposobie upływania czasu: rzeczy takie jak mleko czy papierosy zaczynają bardzo szybko się psuć, wytwory techniki przybierają dawniejsze formy (nowoczesny samochód staje się automobilem z lat dwudziestych). Na monetach i w telewizorze pojawia się twarz Runcitera. Wiadomości, jakie wysyła sugerują, że to Runciter przeżył, a pozostali członkowie grupy leżą w moratorium. Osoby, które odłączają się od pozostałych zostają znalezione martwe, w stanie niemal całkowitego rozkładu.
Otaczająca bohaterów rzeczywistość stopniowo cofa się w czasie aż do roku 1939.
Joe otrzymuje anonimowo paczkę z Ubikiem – środkiem chroniącym przed cofaniem się w czasie. Ostatecznie Joe Chip dowiaduje się, że Runciter jako jedyny przetrwał eksplozję na Księżycu, a jego wiadomości są rezultatem prób nawiązania kontaktu z półżywymi pracownikami. Cofający się świat, w którym się znajdują, jest wytworem Jory'ego Millera, półżywego, który odbiera siłę życiową innym, aby przedłużyć swoją własną egzystencję (czas półżycia jest ograniczony). Spośród bohaterów tylko Joe Chip, dzięki pomocy Elli Runciter i przysłanemu przez nią Ubikowi, pozostaje półżywy. Ella, która wkrótce reinkarnuje, prosi go, żeby zajął jej miejsce, jako doradca Glena i obrońca pozostałych półżywych.
Glen Runciter znajduje kilka monet z twarzą Joe Chipa i uznaje, że to „dopiero początek”.
Interpretacja.
Podczas gdy dezorientacja między realnością i nierealnością, jeszcze przyciemniona przez percepcję głównych charakterów, jest typowa dla prac Dicka, w "Ubiku" owa trudność manifestuje się jeszcze w jeden sposób. Wziąwszy pod uwagę przesłanki stanu pół-życia (termin odnosi się do radioaktywnych form pół-życia, w której częściowo martwa osoba powoli umiera i ostatecznie jest martwa), jedna część dla rozwiązania układanki leży w ustaleniu fałszywej rzeczywistości umarłej osoby za pomocą realnej percepcji tych, którzy ciągle żyją. To staje się jeszcze bardziej skomplikowane z powodu Pat Conley, której zdolność do zmiany przeszłości (a więc i teraźniejszości) może powodować zmiany rzeczywistości. Ingerencja zjawisk paranormalnych potęguje jeszcze dezorientację. Historia prezentuje stresujące przesunięcia między rzeczywistościami i linami czasu, tak że czytelnik nie jest nigdy pewien co jest prawdziwe, a co tylko iluzją.
Innym zagadnieniem jest przeciwstawność między podwójnymi siłami rozkładu (regresji doświadczanej przez bohaterów) i odbudowy (Ubik, który odwraca rozkład). Ważne jest również sprawdzenie co tak naprawdę ów rozkład oznacza i czy myśli i idee są na niego odporne.
Ubik ukazuje kilka typów charakterów typowych dla fikcji Dicka. Chip jako sponiewierany protagonista klasy robotniczej, Conley jako ciemnowłosa, czarująca, nieprzystępna, możliwie szalona, sadystyczna i wyposażona w nadzwyczajne moce kobieta, Runciter jako cyniczny ale rodzinny stary człowiek, który cieszy się pozycją wielkiej władzy na samym szczycie społecznej hierarchii (podobnie do Leo Bulero z "Trzech stygmatów Palmera Eldritcha" oraz do Felixa Buckmana z "Płyńcie łzy moje, rzekł policjant"). Te typy charakterów są prawie uniwersalne dla prac Dicka, podążają one także za podobnymi rolami i wzorami: sponiewierany protagonista nie zgadza się z obszerną i skomplikowaną sekwencją zdarzeń, nie manifestujących się specyficznie przeciw niemu, lecz w ciąg których zostaje on niechcący wplątany. Jest on dalej wspierany, zdezorientowany oraz złośliwie skrzywdzony przez ciemnowłosą kobietę, następnie otrzymuje pośrednio pomoc od ojcowskiego staruszka (którego ostrzeżenia są często spóźnione lub nieuwzględniane) i stawia czoło reprezentantom konspiracji zła, które jest tajemnicze, potężne, dobrze poinformowane, i mniej lub więcej niezaprzeczalne, pozostawiające protagonistę z małym bądź słodko – gorzkim sukcesem. Generalnie dostępne są liczne wyjaśnienia natury zdarzeń, zakończeń fabuły i tożsamości zła, zwłaszcza gdy użycie narkotyków lub komplikacje paranormalne zacierają linie rzeczywistości. Narrator udziela się w perspektywie charakterów, więc rewelacje, czy doświadczenie jest spowodowane narkotykami, iluzjami lub zdarzeniami bona fide, pozostają dla czytelnika niejasne. Ostatecznie jest on pozostawiony z domysłami co właściwie zdarzyło się w świecie prawdziwym historii, z kilkoma wskazówkami, tak jak i osoba zrehabilitowana z nadmiernego zażywania narkotyków może spojrzeć wstecz, na kilka wcześniejszych miesięcy jej życia i zastanawiać się co jest rzeczywiste, co źle zinterpretowane, a co fałszywe.
Powieść uważana za najdoskonalszą, a zarazem najtrudniejszą z utworów Philipa Dicka, opowiada o alternatywnej rzeczywistości, w której pojęcie przyszłości jest pozbawione swojego pierwotnego znaczenia – organizacje zrzeszające jasnowidzów, telepatów i innych, posiadających zdolności psioniczne postaci, oferują swoje usługi każdemu, kto jest za nie w stanie zapłacić. Niwelowaniem wpływów oddziaływań tych organizacji zajmują się firmy takie jak Korporacja Runcitera. Runciter wydaje na siebie wyrok, przyjmując otrzymaną pewnego dnia nęcącą propozycję. Od tej pory nikt z jego kilkunastoosobowej grupy nie wie, co należy do rzeczywistości, a co jest złudzeniem.
Literackie aluzje.
Termin Ubik pochodzi z łacińskiego słowa ubique, co znaczy „wszędzie” i jest źródłem dla słowa w języku angielskim "ubiquitous" (wszechobecny), czyli będący albo zdający się być wszędzie w tym samym czasie. Może to być postrzegane ironicznie, biorąc pod uwagę, że Ubik to rzadka i wysoce pożądana substancja w powieści, ale może to również wskazywać, że Ubik to forma życiowej siły.
Ubik odnosi się także do platońskiej idei formy, wielkiego absolutu, który definiuje esencje wszystkich rzeczy. Gdy świat zaczyna się pozornie uwsteczniać w czasie, a wraz z nim wszystkie jego obiekty (tak jak zestawy telewizyjne, lodówki i pojazdy), czas ten staje się okresową wersją tego obiektu, tak Chip zauważa, że każdy zbliża się do pierwotnej, najprostszej formy. 
Nazwisko Joe Chip ma takie same inicjały jak Jezus Chrystus. Można wysuwać paralele do postaci Jezusa (który tymczasowo umiera, a następnie zmartwychwstaje), Runcitera można postrzegać jako odniesienie do Boga Ojca, a Ubika do Ducha Świętego. Jednak te i inne aluzje do chrześcijaństwa nie są w żadnym razie bezpośrednie i lepiej jest badać metafory religijne Ubika w kontekście ważniejszego duchowego i metafizycznego widzenia świata przez Dicka, niż traktować powieść jako łatwo wytłumaczalną religijną historię.
Ubik jest definiowany na początku ostatniego rozdziału książki następująco:

</doc>
<doc id="342115" url="https://pl.wikipedia.org/wiki?curid=342115" title="Zamberk">
Zamberk



</doc>
<doc id="342116" url="https://pl.wikipedia.org/wiki?curid=342116" title="Zandov">
Zandov



</doc>
<doc id="342117" url="https://pl.wikipedia.org/wiki?curid=342117" title="Borneo Zachodnie">
Borneo Zachodnie

Borneo Zachodnie () – prowincja w Indonezji w zachodniej części wyspy Borneo. Powierzchnia wynosi 146 760 km²; liczy 4,6 mln mieszkańców (2005); stolica Pontianak. Dzieli się na 2 okręgi miejskie i 10 dystryktów.
Powierzchnia wnętrza prowincji nizinna, łańcuchy gór Schwanera i gór Müllera tworzą naturalną granicę z prowincją Borneo Środkowe, część granicy z malezyjskim stanem Sarawak biegnie wzdłuż gór Kapuas Hulu. Dwie trzecie powierzchni stanowi dorzecze rzeki Kapuas, która jest ważnym szlakiem komunikacyjnym. Do prowincji należą też przybrzeżne wyspy na cieśninie Karimata.
90% ludności stanowią Dajakowie i Malajowie, najważniejszą mniejszością są Chińczycy.
Gospodarka: rolnictwo (ryż, kukurydza, orzeszki ziemne, orzechy kokosowe, olej palmowy, kauczuk, kakao, pieprz); rybołówstwo (tuńczyki, krewetki, anchois); eksploatacja lasów; wydobycie ropy naftowej, metali szlachetnych, miedzi, węgla.
Główne miasta: Pontianak, Singkawang.

</doc>
<doc id="342118" url="https://pl.wikipedia.org/wiki?curid=342118" title="Zdanice">
Zdanice



</doc>
<doc id="342119" url="https://pl.wikipedia.org/wiki?curid=342119" title="Fundacja Generał Elżbiety Zawackiej w Toruniu">
Fundacja Generał Elżbiety Zawackiej w Toruniu

Fundacja Generał Elżbiety Zawackiej w Toruniu - Archiwum i Muzeum Pomorskie AK oraz Wojskowej Służby Polek w Toruniu.
Lokalizacja.
Siedziba Fundacji znajduje się w północnej części Zespołu Staromiejskiego, przy ulicy Podmurnej 93.
Charakterystyka.
Fundację powołano do życia w 1990 roku z inicjatywy gen. prof. dr hab. Elżbiety Zawackiej, a jej współzałożycielami byli prof. dr hab. Stanisław Salmonowicz i prof. dr hab. Grzegorz Górski. W 2009 roku, po śmierci jej założycielki, władze fundacji zmieniły jej nazwę, poszerzając ją o człon "Generał Elżbiety Zawackiej", zaś prezesem instytucji została Dorota Zawacka-Wakarecy. Fundacja, oprócz działalności archiwalnej i muzealnej, propaguje kulturę i sztukę narodową oraz prowadzi spotkania Klubowe i organizuje prelekcje dla dzieci i młodzieży. 
23 września 2014 roku przed siedzibą fundacji został odsłonięty pomnik Elżbiety Zawackiej. 
Zbiory.
Zbiory fundacji dotyczą okresu II wojny światowej, w szczególności działalności AK Wydziału Łączności Zagranicznej KG AK („Zagrody”) oraz wojennej służby kobiet. Na zasób składa się 40 mb. akt i materiałów pokrewnych (dokumentacja aktowa), tj. około 8000 j.a. (w tym 6654 teczki osobowe konspiratorów pomorskich i kobiet żołnierzy), około 4500 fotografii, 121 mikroform, 442 eksponatów muzealnych oraz ponad 5000 publikacji składających się na zbiory biblioteczne (materiały nieaktowe). Zbiory są stale powiększane dzięki napływającym darowiznom. 

</doc>
<doc id="342120" url="https://pl.wikipedia.org/wiki?curid=342120" title="Zelezna Ruda">
Zelezna Ruda



</doc>
<doc id="342121" url="https://pl.wikipedia.org/wiki?curid=342121" title="Zelezny Brod">
Zelezny Brod



</doc>
<doc id="342122" url="https://pl.wikipedia.org/wiki?curid=342122" title="Vavá">
Vavá

Vavá, Edvaldo Izidio Netto (ur. 12 listopada 1934 w Recife, zm. 19 stycznia 2002 w Rio de Janeiro) – brazylijski piłkarz występujący na pozycji napastnika, uważany za jednego z najlepszych w historii zawodników reprezentacji Brazylii, z którą dwukrotnie zdobywał mistrzostwo świata, w 1958 oraz 1962 roku.
Kariera klubowa.
Swoją karierę klubową Vavá zaczynał w 1949 roku w SC Recife. Do 1958 roku grał w stanowych ligach w Brazylii, głównie w stanie Rio de Janeiro, w zespole CR Vasco da Gama. Od 1958 do 1961 był zawodnikiem klubu hiszpańskiej Primera División Atlético Madryt, z którym w 1960 zdobył nawet Puchar Króla. Później występował jeszcze w Meksyku oraz w Brazylii. Karierę klubową zakończył w 1969 roku.
Kariera reprezentacyjna.
W reprezentacji Brazylii Vavá zadebiutował na olimpiadzie w Helsinkach w 1952 roku. Ogółem rozegrał w drużynie narodowej 20 meczów i zdobył 14 bramek. Dwa razy zdobywał mistrzostwo świata. Na mundialu w Chile w 1962 był współkrólem strzelców (z 4 bramkami). Vavá grał jako napastnik, często pojawiający się znienacka w polu karnym, posiadał instynkt i celny strzał.
Był pierwszym zawodnikiem, który uzyskał bramki w dwóch meczach finałowych mistrzostw świata: 2 w 1958 (w meczu ze Szwecją – 5:2) i 1 w 1962 (w meczu z Czechosłowacją – 3:1). Po nim udało się to tylko 4 zawodnikom: jego rodakowi Pelému (1958 i 1970), Paulowi Breitnerowi z RFN (1974 i 1982), Zinedine'owi Zidane'owi (1998 i 2006) i Kylianowi Mbappe (2018 i 2022).

</doc>
<doc id="342123" url="https://pl.wikipedia.org/wiki?curid=342123" title="Zidlochovice">
Zidlochovice



</doc>
<doc id="342125" url="https://pl.wikipedia.org/wiki?curid=342125" title="Vava">
Vava



</doc>
<doc id="342126" url="https://pl.wikipedia.org/wiki?curid=342126" title="Miaplacidus">
Miaplacidus

 
Miaplacidus ("Beta Carinae", "β Car") – druga co do jasności gwiazda w gwiazdozbiorze Kila (wielkość gwiazdowa: 1,67). Odległa od Słońca o około 113 lat świetlnych.
Nazwa.
Gwiazda ta ma nazwę własną Miaplacidus, której znaczenie nie jest zupełnie jasne. Ma ona nowożytne pochodzenie. Może ona oznaczać „spokojne, łagodne wody” (gwiazda tworzy część Kila Okrętu Argo), ale tylko rdzeń "placidus" jest pewny. Międzynarodowa Unia Astronomiczna w 2016 roku formalnie zatwierdziła użycie nazwy Miaplacidus dla określenia tej gwiazdy.
Charakterystyka.
Jest to olbrzym o wielkości absolutnej równej −1,01. Należy do typu widmowego A1 III. Temperatura jego powierzchni to około 9100 K. Jest to gwiazda 210 razy jaśniejsza od Słońca i trzykrotnie masywniejsza od niego. Na podstawie pomiaru rozmiaru kątowego promień Miaplacidusa ocenia się na 5,83 promienia Słońca. Nie otacza go dysk pyłowy, częsty u gwiazd tego typu widmowego. Gwiazda ma około 350 milionów lat i jej jądro obecnie tworzy niemal wyłącznie hel. Synteza helu w węgiel rozpocznie się za około 2,5 miliona lat, a gwiazda stanie się czerwonym olbrzymem.
Gwiazda ta jest niewidoczna z szerokości geograficznych powyżej 20° N, w tym z całego terenu Polski.

</doc>
<doc id="342127" url="https://pl.wikipedia.org/wiki?curid=342127" title="Zlutice">
Zlutice



</doc>
<doc id="342131" url="https://pl.wikipedia.org/wiki?curid=342131" title="Edvaldo Izidio Neto">
Edvaldo Izidio Neto



</doc>
<doc id="342134" url="https://pl.wikipedia.org/wiki?curid=342134" title="Tadeusz Kowalski">
Tadeusz Kowalski



</doc>
<doc id="342150" url="https://pl.wikipedia.org/wiki?curid=342150" title="Niemiecki Bank Federalny">
Niemiecki Bank Federalny

Niemiecki Bank Federalny (niem. "Deutsche Bundesbank"), potocznie Buba od Bundesbank – bank centralny Republiki Federalnej Niemiec. Siedzibę swoją ma we Frankfurcie nad Menem i jest częścią Europejskiego Systemu Banków Centralnych.
Historia.
Bankiem centralnym Rzeszy Niemieckiej od 1875 r. był Reichsbank. Został on zlikwidowany w 1945 r. w wyniku ustaleń konferencji poczdamskiej. W zachodnich strefach okupacyjnych (później RFN) w jego miejsce powołany został w 1948 r. Bank Krajów Niemieckich ("Bank Deutscher Länder"), funkcjonujący do 1957 r., kiedy to na podstawie Ustawy o Bundesbanku z dnia 26 lipca 1957 r. powołano "Deutsche Bundesbank". Działalność rozpoczął 1 sierpnia 1957. Od tego czasu do 2001 roku był odpowiedzialny za emisję pieniądza w Niemczech. Wraz z wprowadzeniem waluty euro przekazał swoją niezależność Europejskiemu Bankowi Centralnemu. Od 2011 prezesem Niemieckiego Banku Federalnego jest Jens Weidmann.
Organy do 2001 r..
Zanim Europejski Bank Centralny przejął w 2001 pełną władzę nad marką niemiecką, Bundesbank posiadał różne organy do sterowania. Najwyższym organem była "Rada Banku Centralnego". Składała się ona z:
Dyrektorium było organem wykonawczym Bundesbanku, podczas gdy wszystkie decyzje dotyczące polityki pieniężnej były podejmowane przez Radę Banku Centralnego.
Organy działające po 2001 r..
Najwyższym organem Bundesbanku jest zarząd. Składa się on z:
Wszystkie te osoby powoływane są przez Prezydenta Niemiec. Kadencja trwa z reguły 8 lat, jednak nie krócej niż 5 lat.

</doc>
<doc id="342155" url="https://pl.wikipedia.org/wiki?curid=342155" title="Dobkowice (województwo podkarpackie)">
Dobkowice (województwo podkarpackie)

Dobkowice – wieś w Polsce położona w województwie podkarpackim, w powiecie jarosławskim, w gminie Chłopice.
W latach 1975–1998 miejscowość administracyjnie należała do województwa przemyskiego.
Historia.
Wieś, której nazwa była zapisywana w tym czasie "Dobkowycze", wymieniana jest w dokumentach w roku 1361. Kazimierz Wielki potwierdził wtedy nadanie wsi Matwiejowi Kaldofowiczowi przez Lwa, księcia ruskiego. Druga znana data to rok 1620. Właściciel Dobkowic, Marcin Oraczewski, przyłączył wtedy wieś do parafii w Łowcach.
Według legendy nazwa miejscowości pochodzi od rosnącego tam niegdyś lasu dębowego.

</doc>
<doc id="342157" url="https://pl.wikipedia.org/wiki?curid=342157" title="Janusz Michałowski">
Janusz Michałowski

Janusz Michałowski (ur. 1 stycznia 1937 w Augustowie) – polski aktor teatralny i filmowy.
Życiorys.
Absolwent I Liceum Ogólnokształcącego im. Grzegorza Piramowicza w Augustowie oraz Państwowej Wyższej Szkoły Teatralnej w Warszawie (1960). Pracował w teatrach w Koszalinie, Toruniu, Teatrze im. Wojciecha Bogusławskiego w Kaliszu (1969–1973), Poznaniu. Od 1990 jest aktorem Teatru Ateneum w Warszawie, a od 1999 związany z Teatrem Współczesnym.
Wcześnie zaczął współpracę z Teatrem Telewizji, gdzie zagrał m.in.: Korowiowa w "Mistrzu i Małgorzacie" w reżyserii Macieja Wojtyszki, Baszmaczkina w "Płaszczu" – Izabelli Cywińskiej, Zielonookiego w "Ścisłym nadzorze" – Izabelli Cywińskiej, Münchhausena w "Prawdomównym kłamcy" – M. Wojtyszki (nagroda Przewodniczącego Komitetu ds. RiTV I st. 1979 i 1988), Torquemadę w przedstawieniu pt. "Ciemności kryją ziemię" – I. Cywińskiej, Assolanta w "Ścieżkach chwały" – Jerzego Antczaka, w "Doktorze Nock" – Stanisława Różewicza i wielu innych.
Współpracuje z Teatrem Polskiego Radia.
Jest mężem reżyserki Izabelli Cywińskiej.

</doc>
<doc id="342161" url="https://pl.wikipedia.org/wiki?curid=342161" title="Marian Grabowski (lekarz)">
Marian Grabowski (lekarz)

Marian Grabowski (ur. 7 sierpnia 1864 w Liszkach, zm. 5 lipca 1930 w Tarnowie) – polski entomolog amator, pułkownik lekarz Wojska Polskiego.
Życiorys.
Był synem Marcina, urzędnika, naczelnika urzędu powiatowego, i Zofii z Domaradzkich. Ukończył Gimnazjum św. Jacka w Krakowie, medycynę studiował na Uniwersytecie Jagiellońskim. Jako lekarz wojskowy pracował m.in. w Dębicy, Gródku Jagiellońskim, Jarosławiu. 1 maja 1911 roku awansował na starszego lekarza sztabowego 2. klasy (niem. "Oberstabsarzt 2. Klasse"). W 1913 roku był szefem sanitarnym c. i k. 18 Dywizji Piechoty w Mostarze. W 1914 roku, w czasie I wojny światowej, odbył kampanię serbską.
15 marca 1919 roku został przyjęty do Wojska Polskiego z byłej armii austro-węgierskiej z zatwierdzeniem posiadanego stopnia pułkownika lekarza. Służbę pełnił w Białymstoku, Krakowie i Tarnowie. Z dniem 1 maja 1921 roku został przeniesiony w stan spoczynku. 26 października 1923 roku Prezydent RP Stanisław Wojciechowski zatwierdził go w stopniu pułkownika lekarza. Na emeryturze praktykował, jako lekarz sądowy w Tarnowie.
Przez niemal całe życie zajmował się amatorsko entomologią. Szczególnym jego zainteresowaniem cieszyły się chrząszcze. Złowił nowy gatunek chrząszcza, nazwany jego imieniem ("Spelaetes grabowskii" Apfelb). Zbiory gromadził w miejscach swojej pracy (m.in. w Bośni i Dalmacji) oraz powiększał je drogą wymiany. Po śmierci Grabowskiego zbiory trafiły do Muzeum Narodowego w Budapeszcie.

</doc>
<doc id="342164" url="https://pl.wikipedia.org/wiki?curid=342164" title="Haźlach">
Haźlach



</doc>
<doc id="342166" url="https://pl.wikipedia.org/wiki?curid=342166" title="Dariusz Sośnicki">
Dariusz Sośnicki

Dariusz Sośnicki (ur. 10 lipca 1969 w Kaliszu) – polski poeta i redaktor.
Życiorys.
Absolwent filozofii Uniwersytetu Adama Mickiewicza w Poznaniu, którą studiował w latach 1989-1994. W roku 1990 dołączył do redakcji wywodzącego się z trzeciego obiegu czasopisma „Już jest jutro” (1987–1994). Był współzałożycielem i redaktorem Dwutygodnika Literackiego „Nowy Nurt” (1994–1996). W 1994 wydał pierwszą książkę, "Marlewo," za który otrzymał nagrodę „Czasu Kultury” za najlepszy debiut poetycki roku oraz wyróżnienie jury Nagrody im. Kazimiery Iłłakowiczówny.
W roku 2001 uczestniczył w International Writing Program na University of Iowa. Za tom "Symetria" w 2002 roku otrzymał nagrodę Poznańskiego Przeglądu Nowości Wydawniczych oraz nominację do Paszportu „Polityki", a rok później został uhonorowany Medalem Młodej Sztuki. W latach 2005–2013 prowadził dział polskiej prozy w Wydawnictwie W.A.B. W roku 2014 był stypendystą Internationales Haus der Autorinnen und Autoren w Grazu. Wydany w tym samym roku tom "Spóźniony owoc radiofonizacji" (2014) przyniósł mu nominację do Nagrody Literackiej Gdynia.
W latach 2015–2020 był redaktorem naczelnym Wydawnictwa Ossolineum, dla którego zaprojektował serie wydawnicze Z Kraju i ze Świata, Sztuka Czytania i Na Jeden Temat. Ukazywały się w nich powieści i opowiadania Césara Airy, Lukasa Bärfussa, Djuny Barnes, Christine Lavant, eseje Marjorie Perloff, Edwarda Saida, W.G. Sebalda, Jerzego Jarniewicza, Agaty Szydłowskiej. 
W 2023 roku został laureatem Stypendium im. Albrechta Lemppa, przyznawanego przez Fundację Współpracy Polsko-Niemieckiej, Instytut Książki i Literarisches Colloquium Berlin.
Publikuje teksty o literaturze m.in. w „Dwutygodniku” i „Czasie Kultury”. Pracuje w Wydawnictwie Filtry. Mieszka w Poznaniu.
Twórczość.
W innych językach
Przekłady

</doc>
<doc id="342167" url="https://pl.wikipedia.org/wiki?curid=342167" title="Uniwersalny asynchroniczny nadajnik-odbiornik">
Uniwersalny asynchroniczny nadajnik-odbiornik

Uniwersalny asynchroniczny nadajnik-odbiornik, UART (od ang. "universal asynchronous receiver-transmitter") – układ scalony służący do asynchronicznego przekazywania i odbierania informacji poprzez port szeregowy.
Zawiera on konwerter równoległo-szeregowy (ang. "parallel-to-serial"), do konwersji danych przesyłanych z komputera, i szeregowo-równoległy (ang. "serial-to-parallel"), do konwersji danych przychodzących do komputera. UART posiada także bufor do tymczasowego gromadzenia danych w przypadku szybkiej transmisji.
Zasada działania.
Transmisję informacji złączem szeregowym inicjuje tzw. bit startowy (w każdym przypadku jest to logiczne zero). W dalszej kolejności przesłana zostaje informacja w postaci 7, 8 lub 9 kolejnych bitów (w zależności od ustalonej konfiguracji urządzenia). Za zakończenie transmisji odpowiedzialny jest tzw. bit stopu (logiczna jedynka). Całość tworzy tzw. ramkę UART, która zawiera w sobie kompletną przesyłaną informację.

</doc>
<doc id="342168" url="https://pl.wikipedia.org/wiki?curid=342168" title="USRT">
USRT

USRT (ang. "Universal Synchronous Receiver Transmitter") – obwód scalony używany do synchronicznej transmisji danych przez port szeregowy komputera.

</doc>
<doc id="342169" url="https://pl.wikipedia.org/wiki?curid=342169" title="URT (elektronika)">
URT (elektronika)

URT (ang. "Universal Receiver Transmitter") – układ scalony używany do komunikacji synchronicznej, asynchronicznej lub kombinowanej synchronicznej/asynchronicznej. Zawiera konwerter "serial-to-parallel" dla danych wychodzących z komputera i "parallel-to-serial" dla danych przychodzących.

</doc>
<doc id="342170" url="https://pl.wikipedia.org/wiki?curid=342170" title="Sun Myung Moon">
Sun Myung Moon

Sun Myung Moon, Young Myung (kor. 문선명 [], ur. 25 lutego 1920 w obecnej Korei Północnej, zm. 3 września 2012 w Gapyeong w Korei Południowej) – koreański założyciel i przywódca Ruchu pod Wezwaniem Ducha Świętego na Rzecz Zjednoczenia Chrześcijaństwa Światowego.
Życiorys.
Urodził się jako Young Myung Moon (kor. 문용명/文龍明 [], Promieniejący Smok – w Korei symbol władzy królewskiej). Kiedy miał 10 lat, jego rodzice przystąpili do kościoła prezbiteriańskiego. Moon twierdzi, że 17 kwietnia 1935 r. ukazał mu się Jezus Chrystus i poprosił go, aby kontynuował jego nieukończone dzieło. Według Wielebnego Moona, Chrystus nie ukończył swojego dzieła, ponieważ został ukrzyżowany – spowodowała to niewiara Izraela (brak odpowiedzi ze strony Jana Chrzciciela i niezrozumienie apostołów spowodowało, że Jezus nie mógł do końca przeprowadzić swojej misji). Wyraził to w słowach: „Mam wam jeszcze wiele do powiedzenia, ale teraz znieść nie możecie” (Ewangelia Św. Jana 16,12). Jezus nie ożenił się i nie mógł mieć potomka, był jedynym człowiekiem nieskażonym piętnem grzechu pierworodnego. Wielebny Moon po spotkaniu z Chrystusem trzy razy odmówił, zanim przystał na jego prośbę, ponieważ zdawał sobie sprawę z ogromnej odpowiedzialności z jaką wiązało się przyjęcie misji kontynuacji dzieła Jezusa. W czasie 9 lat poszukiwał tzw. Zasad, które spisał przy pomocy swoich pierwszych uczniów. W czasie II wojny światowej studiował na wydziale elektrycznym Uniwersytetu Waseda w Japonii (studia te dawały możliwość odpracowania wojska i jako inżynier musiał pracować w miejscu wyznaczonym przez japońskie władze, przez cały ten czas działał w ruchu oporu). Tam też po raz pierwszy został aresztowany za antyjapońską działalność. Po wojnie wrócił do Korei, gdzie doświadczył wielkiego mistycznego przeżycia. Jak opisał w "Boskich zasadach", udał się do świata pozaziemskiego, gdzie stoczył „wielką bitwę z miriadami sił szatana i odniósł nad nimi miażdżące zwycięstwo”. Według nauczania Kościoła Zjednoczeniowego Moon stał się wtedy absolutnym zwycięzcą niebios i ziemi. Po tym wydarzeniu Young Myung Moon zmienił swoje imię na Sun Myung Moon, co jest tłumaczone przez amerykańskich członków Ruchu jako Światło Słońca i Księżyca.
Moon w Korei Północnej głosił, że jest Mesjaszem. W 1948 został aresztowany przez władze komunistyczne za ewangelizację i skazany na 5 lat obozu koncentracyjnego, z którego wyszedł po niespełna 3 latach.
W 1954 utworzył Kościół Zjednoczeniowy. W 1955 został ponownie aresztowany pod zarzutem cudzołóstwa i rozwiązłości seksualnej, a także oszustw czekowych. Został uniewinniony z braku dowodów.
W 1972 Moon ogłosił, że objawił mu się Bóg i nakazał założyć Kościół w Ameryce. Moon przeprowadził się do USA i w stanie Nowy Jork zakupił 22 akry ziemi z przeznaczeniem na dom misyjny. Znał język angielski, jednak zawsze nauczał po koreańsku.
W Waszyngtonie, Sun Myung Moon znalazł wspólną płaszczyznę z silnie antykomunistycznymi przywódcami w 1980 roku, m.in. z Ronaldem Reaganem. Korzystając z funduszy Kościoła Zjednoczeniowego (Unification Church) w 1982 roku, Moon, Bo Hi Pak i innych przywódcy kościoła założyli The Washington Times. W 1991 roku Moon powiedział, że wydał około 1 miliard dolarów na tę gazetę (a w 2002 r. około 1,7 miliardów dolarów), które nazwał „instrumentem w szerzeniu prawdy o Bogu na świecie”.
W 1982 został skazany w USA na 18 miesięcy więzienia i 25 tys. USD grzywny za uchylanie się od płacenia podatków. Wyrok zaczął odsiadywać w 1984, później władze musiały powołać kolejną komisję senacką w celu zbadania poprawności zarzutów, ujawniono wiele dowodów na nieprawidłowości w przebiegu procesu, w wyniku którego Moon został skazany.
Cały ten proceder został opisany w książce (706 stron), gdzie ujawniono nagrania z pokoju sędziów – wywołało to ogromny skandal.
Moon dwukrotnie zawierał małżeństwo. Z drugą żoną Hak Ja Han ma trzynaścioro dzieci.

</doc>
<doc id="342171" url="https://pl.wikipedia.org/wiki?curid=342171" title="Destylacja sucha">
Destylacja sucha



</doc>
<doc id="342172" url="https://pl.wikipedia.org/wiki?curid=342172" title="Levice">
Levice

Levice (, ) – miasto na południowym zachodzie Słowacji, w kraju nitrzańskim, siedziba powiatu Levice. Leży nad rzeką Hron. Miasto liczy około 35 tysięcy mieszkańców (w tym ponad 9% Węgrów), jego powierzchnia wynosi 61 km². Ośrodek turystyczny, przemysłowy (park przemysłowy Levice – Gena).
Położenie.
Miasto położone jest 163 m nad poziomem morza. Leży na Pogórzu Naddunajskim (słow. "Podunajská pahorkatina") u południowych podnóży Gór Szczawnickich, w północnej części tzw. "Hronskej nivy", rozciągającej się w szerokich widłach Hronu i jego lewostronnego dopływu Sikenicy. Przez miasto przepływa sztuczne ramię Hronu, zwane Perec, zasilające m.in. położony w jego południowej części rozległy kompleks stawów rybnych, znanych jako Levické rybníky.
Historia.
Pierwsza wzmianka o miejscowości pochodzi z 1156 roku (zachowana została jednak tylko w odpisie z roku 1347). Kolejna wzmianka o miejscowości pochodzi z roku 1300. Pod koniec XIII w. wzniesiony został zamek, którego kasztelan wspominany był już w roku 1313.

</doc>
<doc id="342173" url="https://pl.wikipedia.org/wiki?curid=342173" title="Język opisu sprzętu">
Język opisu sprzętu



</doc>
<doc id="342174" url="https://pl.wikipedia.org/wiki?curid=342174" title="Borneo Wschodnie">
Borneo Wschodnie

Borneo Wschodnie () – prowincja w Indonezji we wschodniej części wyspy Borneo. Powierzchnia 129 067 km²; 3 648 800 mieszkańców (2014); stolica Samarinda. 25 października 2012 z części prowincji wydzielono Borneo Północne.
Gospodarka: rolnictwo (ryż, kukurydza, orzeszki ziemne, maniok, orzechy kokosowe, olej palmowy, kauczuk, kawa, kakao, goździki, pieprz); rybołówstwo (tuńczyki, krewetki, anchois); eksploatacja lasów (miejscami nielegalna i rabunkowa); wydobycie ropy naftowej, gazu ziemnego, metali szlachetnych, węgla; przemysł spożywczy, drzewny, petrochemiczny; turystyka.
Geografia.
Powierzchnia głównie wyżynna, w zachodniej części góry Iran i Müllera, tereny nizinne w dolnych biegach rzek (głównymi są Mahakam i Kayan); 80% powierzchni (prawie 16 milionów hektarów) pokrywa las równikowy, z czego 1,9 mln ha leży w obrębie rezerwatów, 3,6 mln ha to lasy chronione, 4,8 mln ha – lasy do ograniczonej eksploatacji, 5,5 mln ha – lasy do pełnej eksploatacji.
Podział administracyjny.
Prowincja dzieli się na następujące jednostki administracyjne:

</doc>
<doc id="342175" url="https://pl.wikipedia.org/wiki?curid=342175" title="Tadeusz Kowalski (łyżwiarz figurowy)">
Tadeusz Kowalski (łyżwiarz figurowy)

Tadeusz Sławomir Kowalski (ur. 31 maja 1894 we Lwowie, zm. w kwietniu 1940 w Charkowie) – piłkarz i łyżwiarz, kapitan artylerii Wojska Polskiego, ofiara zbrodni katyńskiej.
Życiorys.
Był synem Mieczysława i Emilii z domu Kubala. Służył w Legionach w 1 pułku artylerii Legionów, potem w austriackim 124 pułku artylerii ciężkiej.
Po zakończeniu wojny z bolszewikami pełnił służbę w 5 pułku artylerii polowej we Lwowie. 1 grudnia 1924 Prezydent RP Stanisław Wojciechowski na wniosek ministra spraw wojskowych, gen. dyw. Władysława Sikorskiego awansował go na kapitana ze starszeństwem z dniem 15 sierpnia 1924 i 3 lokatą w korpusie oficerów zawodowych artylerii. W 1928 był zweryfikowany z lokatą 2. W 1932 pełnił służbę w Dowództwie Okręgu Korpusu nr VI we Lwowie.
Kapitan Kowalski brał udział w kampanii wrześniowej 1939 w Komendzie Miasta Lwów. Po aresztowaniu przez władze radzieckie był więźniem Starobielska. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
Minister Obrony Narodowej decyzją Nr 439/MON z 5 października 2007 awansował go pośmiertnie do stopnia majora. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Sport.
Jednocześnie z karierą wojskową uprawiał kilka dyscyplin sportowych. Był piłkarzem "Czarnych Lwów" (w latach 1910–1928), ale największe sukcesy odniósł w łyżwiarstwie figurowym.
Wraz z siostrą Henryka Bilora, piłkarza Czarnych Lwów, Zofią Bilorówną dziewięciokrotnie zdobywał tytuł mistrzów Polski w parach sportowych (1927–1935). W 1933 wygrali mistrzostwa słowiańskie, zorganizowane w morawskiej Ostrawie, a następnie zawody w czeskiej Pradze. Byli też pierwszymi polskimi medalistami Mistrzostw Europy w 1934 (brązowy medal). Podczas mistrzostw świata zajęli 4. miejsce w 1934 i 5. w 1935. Jako łyżwiarz figurowy Tadeusz Kowalski startował w barwach Lwowskiego Towarzystwa Łyżwiarskiego (LTŁ).
Osiągnięcia.
Łyżwiarstwo figurowe – z Zofią Bilor

</doc>
<doc id="342177" url="https://pl.wikipedia.org/wiki?curid=342177" title="Proces stacjonarny">
Proces stacjonarny

Proces stacjonarny – proces stochastyczny, w którym wszystkie momenty oraz momenty łączne są stałe.
Gdy wartość średnia, wariancja oraz funkcja autokorelacji zmieniają się wraz ze zmianą czasu, proces losowy formula_1 nazywa się niestacjonarnym. W szczególnym przypadku, gdy wartość średnia oraz funkcja autokorelacji nie zależą od czasu formula_2 proces losowy formula_1 nazywa się słabo stacjonarny lub stacjonarny w szerszym zakresie. Średnia wartość słabo stacjonarnych procesów jest stała, a funkcja autokorelacji zależy tylko od przesunięcia formula_4
W matematyce proces stacjonarny (lub proces ściśle stacjonarny) – proces stochastyczny, dla którego rozkłady gęstości prawdopodobieństwa zmiennej losowej formula_5 nie zmieniają się wraz z przesunięciem w czasie lub przestrzeni. W efekcie, parametry takie jak średnia i wariancja także nie ulegają zmianie wraz z przesunięciem w czasie lub przestrzeni.
Przykładem procesu stacjonarnego jest proces szumu białego. Procesem niestacjonarnym jest zaś proces jednokrotnego uderzenia w talerze perkusyjne, gdzie moc akustyczną kolizji zmniejsza się wraz z upływem czasu.
Dyskretny w czasie proces stacjonarny, gdzie przestrzeń zdarzeń jest także dyskretna (zmienna losowa może przyjmować jedną z formula_6 możliwych wartości) jest znany jako schemat Bernoulliego. Jeśli formula_7 proces jest nazywany procesem Bernoulliego.
Słaba stacjonarność (stacjonarność w szerszym sensie).
O słabszej formie stacjonarności często mówi się w przypadku problemów związanych z przetwarzaniem sygnałów. Słaba stacjonarność jest także znana jako stacjonarność w szerszym sensie lub stacjonarność rzędu dwa. Warunkiem stacjonarności w szerszym sensie procesu losowego jest tylko to, aby pierwszy i drugi moment nie zmieniał się w czasie.
Ciągły w czasie proces losowy formula_8 który jest stacjonarny w szerszym sensie ma nałożone następujące ograniczenia na jego wartość średnią:
i funkcję korelacji:
Pierwsza własność implikuje stałość wartości średniej formula_11 Druga własność implikuje zależność wartości funkcji korelacji wyłącznie od różnicy pomiędzy formula_12 i formula_13 i jest funkcją tylko jednej zmiennej (przesunięcia). Czasami zamiast zapisu:
upraszcza się notację i zapisuje następująco:

</doc>
<doc id="342183" url="https://pl.wikipedia.org/wiki?curid=342183" title="Apostoł Filip">
Apostoł Filip



</doc>
<doc id="342193" url="https://pl.wikipedia.org/wiki?curid=342193" title="Giovanni Fattori">
Giovanni Fattori

Giovanni Fattori (ur. 6 września 1825, zm. 30 sierpnia 1908) – włoski malarz. Na temat wczesnych lat jego życia wiadomo jedynie, że urodził się w Livorno i za młodu cierpiał ubóstwo. Przeniósł się do Florencji w 1846 i uczył się u Giuseppe Bezzuoliego.
Do naszych czasów przetrwało kilka egzemplarzy jego wczesnych szkiców; z zachowanych dzieł można wnosić, że większe natężenie jego pracy artystycznej nastąpiło dopiero w wieku dojrzałym (po 1851). Pierwsze obrazy z tego okresu przedstawiają głównie sceny historyczne, najczęściej z epoki Średniowiecza lub Renesansu i widać w nich wyraźne wpływy Bezzuoliego. Co nietypowe, wszystkie jego znane obrazy powstały dopiero po ukończeniu przez niego czterdziestego roku życia. Fattori jest często określany jako realista, choć dołączył do ruchu Macchiaioli, czyli prekursorów impresjonizmu.
Fattori jest dziś jednym z bardziej znaczących przedstawicieli tej szkoły, a była ona ówcześnie uważana bądź za rewolucyjną, bądź dziwaczną, a rzadko kiedy za awangardową.
Fattori uważał siebie raczej za malarza obiektów niż pejzaży, ale to, co malował, umieszczał w fantastycznych, iluzorycznych sceneriach, co uwydatniało jego mistrzostwo w operowaniu kolorem dla oddania gry światła i cienia.
Prace jego można obejrzeć w Galleria Nazionale d'Arte Moderna w Rzymie; Galleria Civica d'Arte Moderna e Contemporanea w Turynie, Pinakoteka Brera w Mediolanie, galerii sztuki nowoczesnej w Palazzo Pitti we Florencji oraz w Stanach Zjednoczonych w bostońskim Museum of Fine Arts.
W rodzinnym mieście artysty, Livorno, powstało Muzeum imienia Giovanniego Fattoriego.

</doc>
<doc id="342195" url="https://pl.wikipedia.org/wiki?curid=342195" title="Danuta Pietraszewska">
Danuta Pietraszewska

Danuta Róża Pietraszewska z domu Sitek (ur. 8 maja 1947 w Rudzie) – polska polityk, nauczycielka i samorządowiec, posłanka na Sejm V, VI, VII i VIII kadencji.
Życiorys.
Ukończyła studia w zakresie filologii polskiej na Uniwersytecie Śląskim, następnie przez 30 lat pracowała jako nauczycielka.
W 2002 została radną Rudy Śląskiej, po czym objęła funkcję zastępcy prezydenta miasta. W 2005 z listy Platformy Obywatelskiej została wybrana do Sejmu V kadencji w okręgu katowickim (wynikiem 9841 głosów). W wyborach parlamentarnych w 2007 po raz drugi uzyskała mandat poselski, otrzymując 22 790 głosów. Wchodziła w skład komisji śledczej ds. zbadania okoliczności tragicznej śmierci byłej posłanki Barbary Blidy. W wyborach w 2011 z powodzeniem ubiegała się o reelekcję, dostała 25 496 głosów.
W wyborach parlamentarnych w 2015 po raz czwarty uzyskała mandat poselski w okręgu katowickim, otrzymując 11 222 głosy. W Sejmie VIII kadencji została przewodniczącą Komisji Mniejszości Narodowych i Etnicznych oraz członkiem Komisji Ustawodawczej, pracowała też w Komisji Edukacji, Nauki i Młodzieży. Nie kandydowała w kolejnych wyborach w 2019. W październiku 2020, po rozwiązaniu lokalnego koła PO, zrezygnowała z członkostwa w partii.

</doc>
<doc id="342198" url="https://pl.wikipedia.org/wiki?curid=342198" title="Widmo częstotliwościowe">
Widmo częstotliwościowe

Widmo częstotliwościowe – rozkład natężeń składowych harmonicznych sygnału w funkcji ich częstotliwości, będąc w efekcie jednym z podstawowych zagadnień przetwarzania sygnałów. Pojęcie to odnosi się do różnych zjawisk fizycznych np. światła lub (ogólnie) fal elektromagnetycznych, fal akustycznych, przebiegów napięć w obwodach elektrycznych itp.

</doc>
<doc id="342200" url="https://pl.wikipedia.org/wiki?curid=342200" title="Orzeszek">
Orzeszek



</doc>
<doc id="342205" url="https://pl.wikipedia.org/wiki?curid=342205" title="Szum różowy">
Szum różowy

Szum różowy (ang. "pink noise", "one over f noise", "flicker noise"), znany także jako szum 1/f – sygnał lub proces, w którego widmie częstotliwościowym widmowa gęstość mocy jest odwrotnie proporcjonalna do częstotliwości.
Widmowa gęstość mocy szumu różowego opada 10 dB na dekadę (ok. 3 dB na oktawę). Poziom ciśnienia akustycznego w kolejnych pasmach oktawowych jest zatem stały, co znajduje zastosowanie w badaniach i pomiarach akustycznych.
Wytworzenie "prawdziwego" szumu różowego jest praktycznie niemożliwe, ponieważ jego energia w pełnym paśmie częstotliwości byłaby nieskończona, bowiem energia szumu różowego w każdym przedziale częstotliwości od formula_1 do formula_2 jest proporcjonalna do formula_3 Jeśli częstotliwość górna formula_2 jest nieskończenie wielka, to energia także byłaby nieskończenie wielka. W praktyce więc szum różowy może spełniać zależność 1/f tylko w ograniczonym zakresie częstotliwości.

</doc>
<doc id="342206" url="https://pl.wikipedia.org/wiki?curid=342206" title="Mahakam (rzeka)">
Mahakam (rzeka)

Mahakam, nazywana także Kutai – rzeka w Indonezji na Borneo; długość 760 km, powierzchnia dorzecza wynosi 80 tys. km². Źródła rzeki Mahakam znajdują się w górach Kapuas Hulu, płynie ona w kierunku południowo-wschodnim przez prowincję Borneo Wschodnie; w górnym biegu progi, w środkowym i dolnym płynie zabagnioną niziną, uchodzi deltą do Cieśniny Makasarskiej; w delcie wydobycie ropy naftowej.

</doc>
<doc id="342246" url="https://pl.wikipedia.org/wiki?curid=342246" title="Ziarniaki">
Ziarniaki



</doc>
<doc id="342247" url="https://pl.wikipedia.org/wiki?curid=342247" title="Drżączka średnia">
Drżączka średnia

Drżączka średnia ("Briza media" L.) – gatunek byliny z rodziny wiechlinowatych. Występuje na terenie Europy i Azji, z wyjątkiem skrajnej północy. Zawleczona do Ameryki Północnej. W Polsce rośnie na terenie całego kraju.
Biologia i ekologia.
Bylina, hemikryptofit. Występuje od niżu po położenia górskie, w klimacie oceanicznym. Rośnie w zbiorowiskach trawiastych, jak łąki trzęślicowe, łąki świeże, pastwiska, ubogie i zwarte murawy, polany, zręby. Preferuje stanowiska nasłonecznione, gleby próchniczne, umiarkowanie kwaśne, świeże. Ze względu na małe zapotrzebowanie na składniki pokarmowe może rosnąć na najuboższych glebach. Liczba chromosomów 2n = 14, 28.

</doc>
<doc id="342248" url="https://pl.wikipedia.org/wiki?curid=342248" title="Mistrz Paweł z Lewoczy">
Mistrz Paweł z Lewoczy

Mistrz Paweł z Lewoczy (słow. "Majster Pavol z Levoče"; węg. "Lőcsei Pál mester", niem. "Paul von Leutschau", daty narodzin i śmierci nieznane) – średniowieczny rzeźbiarz i malarz, pracujący na terenach dzisiejszej Słowacji na przełomie XV i XVI wieku.
Większość dokumentów o mistrzu Pawle została zniszczona w wielkim pożarze Lewoczy w 1550. Nie są znane jego nazwisko, czas i miejsce narodzin ani śmierci, narodowość ani pochodzenie. Przypuszcza się, że urodził się między 1470 a 1480, a nawet w 1460. Zmarł między 1537, gdy był jeszcze wspomniany w dokumentach, a 1542, gdy dokumenty mówią już o wdowie po nim.
Z podobieństwa stylów wysnuwa się przypuszczenie, że miał związki z norymberską szkołą rzeźbiarską i z krakowską pracownią rzeźbiarską Wita Stwosza (był od niego młodszy). Wydaje się prawdopodobne, że był członkiem krakowskiego cechu rzeźbiarzy, ponieważ był to cech najbliższy Lewoczy (kolejne mieściły się w Budzie i w Wiedniu). Mieszkał i tworzył prawdopodobnie w Sabinovie i Bańskiej Bystrzycy, aż około 1500, już jako dojrzały artysta, osiedlił się na stałe w Lewoczy. Ożenił się z córką wójta Małgorzatą Messinsloher-Polirer i w 1506 otworzył warsztat rzeźbiarski. Tego samego roku został przyjęty do miejskiego Bractwa Bożego Ciała, skupiającego zamożnych mieszczan. W latach 1527-1528 był nawet członkiem rady miejskiej Lewoczy, jednak w publicznym życiu miasta nie odegrał ważniejszej roli. Prawdopodobnie, jak inni ówcześni lewoccy mieszczanie, czerpał dochody z handlu winem z Polską. Mieszkał w gotyckiej kamienicy przy głównym placu Lewoczy, noszącym obecnie jego imię, pod nr 20 (według współczesnej numeracji).
Z lewockiego okresu twórczości pochodzą jego najsłynniejsze dzieła:
Pozostałe jego liczne dzieła są rozproszone po całej wschodniej i środkowej Słowacji. Znajdziemy je między innymi w Bardiowie, Spiskich Włochach (krucyfiks w kościele św. Jana Chrzciciela), Hrabuszycach (figury Marii Panny, św. Wawrzyńca diakona i św. Szczepana pierwszego męczennika w głównym ołtarzu kościoła św. Wawrzyńca), Sabinowie (figury św. Jakuba, św. Andrzeja i św. Jana Ewangelisty w kościele św. Jana Chrzciciela), Preszowie (rzeźby przedstawiające Ukrzyżowanego, archanioła i Ostatni odpoczynek Chrystusa w kościele św. Mikołaja) i Nowej Wsi Spiskiej (zespół Ukrzyżowania w kościele Wniebowzięcia NMP). Podobnie, jak w przypadku innych znanych pracowni rzeźbiarskich, nie jest pewne, które dzieła pochodzą spod ręki mistrza, a które - jego uczniów. Choć większość rzeźb jest gotycka, to jednak niektóre wykazują wyraźne cechy renesansowe, np. ołtarz pięciu świętych Janów w kościele pw. świętego Jakuba w Lewoczy.
Mistrz Paweł zdobył sławę dopiero po śmierci - zaczęto o nim wspominać dopiero około 1870, gdy poszukiwano twórcy ołtarza w Lewoczy.

</doc>
<doc id="342249" url="https://pl.wikipedia.org/wiki?curid=342249" title="Paweł z Lewoczy">
Paweł z Lewoczy



</doc>
<doc id="342253" url="https://pl.wikipedia.org/wiki?curid=342253" title="Niełupka">
Niełupka

Niełupka () – suchy, niepękający, jednonasienny owoc, posiadający skórzastą lub zdrewniałą owocnię otaczającą luźno nasienie. Występuje m.in. u roślin z rodziny astrowatych, gdzie opatrzona jest puchem kielichowym, np. u ostrożnia, mniszka i jastrzębca. Puch kielichowy pełni tu rolę aparatu lotnego, umożliwiającego rozsiewanie owoców na znaczne odległości. Owocnia może wykształcać także skrzydlate wyrostki, np. u jesionu i wiązu. Owoce w postaci niełupki mają także słonecznik i cykoria.

</doc>
<doc id="342254" url="https://pl.wikipedia.org/wiki?curid=342254" title="Niełupki">
Niełupki



</doc>
<doc id="342257" url="https://pl.wikipedia.org/wiki?curid=342257" title="Rozłupki">
Rozłupki



</doc>
<doc id="342258" url="https://pl.wikipedia.org/wiki?curid=342258" title="Rozłupka">
Rozłupka



</doc>
<doc id="342260" url="https://pl.wikipedia.org/wiki?curid=342260" title="Kayan (rzeka)">
Kayan (rzeka)

Kayan – rzeka w Indonezji na wyspie Borneo. Jej długość wynosi 576 km; jest najdłuższą rzeką prowincji Borneo Północne.
Źródła w górach Iran, płynie w kierunku północno-wschodnim przez prowincję Borneo Wschodnie, uchodzi deltą do morza Celebes.
Na rzece ma powstać elektrownia wodna, której moc będzie wynosić 9000 MW.

</doc>
<doc id="342261" url="https://pl.wikipedia.org/wiki?curid=342261" title="Nowy Dzień">
Nowy Dzień



</doc>
<doc id="342263" url="https://pl.wikipedia.org/wiki?curid=342263" title="Sepp Maier">
Sepp Maier

Josef Dieter „Sepp” Maier (ur. 28 lutego 1944 w Metten) – niemiecki piłkarz i trener. Bramkarz reprezentacji Niemiec i Bayernu Monachium, uważany za jednego z najlepszych graczy na tej pozycji w historii piłki nożnej.
W barwach Bayernu (który był jedynym klubem w jego zawodowej karierze) mistrz RFN (1969, 1972, 1973, 1974), zdobywca Pucharu RFN (1966, 1967, 1969, 1971), trzykrotny zdobywca Pucharu Europy (1974, 1975, 1976), zdobywca Pucharu Interkontynentalnego (1976), zdobywca Pucharu Zdobywców Pucharów (1967). Łącznie rozegrał 473 mecze ligowe, z czego 442 z rzędu (w latach 1966–1977).
W drużynie narodowej w latach 1966–1979 rozegrał 95 spotkań. Czterokrotnie znajdował się w kadrze na MŚ (1966, 1970, 1974, 1978), jedynie za pierwszym razem, w Anglii, będąc rezerwowym. Mistrz świata 1974 i zdobywca trzeciego miejsca w 1970. Mistrz (1972) i wicemistrz (1976) Europy.
Trzykrotnie (1975, 1977, 1978) był wybierany piłkarzem roku w Niemczech.
Karierę zakończył po wypadku samochodowym w lipcu 1979. Przez wiele lat (1988–2004) był trenerem bramkarzy w sztabie trenerskim reprezentacji Niemiec.

</doc>
<doc id="342271" url="https://pl.wikipedia.org/wiki?curid=342271" title="Loa Janan">
Loa Janan

Loa Janan – miasto w Indonezji na wyspie Borneo w prowincji Borneo Wschodnie w zespole miejskim Samarindy; 218 tys. mieszkańców (2006).

</doc>
<doc id="342272" url="https://pl.wikipedia.org/wiki?curid=342272" title="Godot">
Godot

Godot – postać nierzeczywista, na którą się czeka, lecz która nigdy nie nadejdzie, bohater przysłowia o takiej samej tematyce. Tytułowa postać z filozoficznego dramatu Samuela Becketta „Czekając na Godota”, w którym dwóch włóczęgów, Estragon i Vladimir, czekają przy drodze na Godota, który ma być ich zbawieniem, jednak nigdy się nie pojawia.
Próby interpretacji imienia.
Istnieje wiele interpretacji imienia „Godot”. Ponieważ autor dramatu był Irlandczykiem mieszkającym w Paryżu, znającym języki angielski i francuski, możliwe jest podwójne znaczenie imienia. W języku francuskim przyrostek „-ot” pełni funkcję zdrabniającą, zatem dla Francuza imię brzmi jak Godek dla Polaka. Z kolei dla Anglika brzmi ono jak Bógot bądź Bożot. Istnieje zatem możliwość, że Beckett, który pisał po francusku i tłumaczył swoje utwory na angielski, chciał, jako pisarz awangardowy i eksperymentalny, stworzyć imię zrozumiałe tylko dla osoby znającej oba języki – Bożek. Zapytany, czy Godot to Bóg, pisarz odpowiedział, że gdyby Godot był Bogiem, to by go tak nazwał. 
Inna interpretacja (zasugerowana przez autora) mówi, że imię to wzięło się od francuskiego określenia na buciory czy też buciska (godillot, godasse), które odgrywają ważną rolę w utworze. Jeszcze inna, że Beckett stał przy ulicy „Godot de Mauroy” w Paryżu, gdy prostytutka zaczepiając go spytała czy czeka na Godota. Z innych relacji wynika, że autor usłyszał to imię od kibiców Tour de France, którzy kibicowali najstarszemu kolarzowi o tym imieniu. Pisarz nigdy sam nie sprecyzował, kim jest Godot. Wiadomo tylko, że postaci dramatu daremnie go wyczekują.
Beckett, kierowany przez Jamesa Joyce’a, bardzo lubił gry z formą tekstu. Widać w jego utworach zaskakujące, wręcz numerologiczne regularności, możliwe więc, że imię „Godot” posiada inne, nieodkryte jeszcze znaczenie.

</doc>
<doc id="342273" url="https://pl.wikipedia.org/wiki?curid=342273" title="Mistrzostwa Europy w Piłce Nożnej 1976">
Mistrzostwa Europy w Piłce Nożnej 1976

Mistrzostwa Europy w Piłce Nożnej w 1976 odbyły się w Jugosławii, były to piąte mistrzostwa Europy, odbywające się pod patronatem UEFA. Turniej finałowy trwał od 16 czerwca do 20 czerwca 1976 roku. W tym czasie tylko cztery państwa uczestniczyły w grach finałowych, co oznaczało, że odbywały się tylko półfinały, mecz o trzecie miejsce i finał. Była to ostatnia edycja mistrzostw Europy w takiej formie, cztery lata później turniej został rozszerzony. Był to też ostatni turniej kiedy gospodarz musiał uczestniczyć w kwalifikacjach i ostatni, w którym grały 4 zespoły.
Kwalifikacje.
Runda kwalifikacyjna rozgrywana była od 1 września 1974 do 28 lutego 1976 roku. Kwalifikacje rozgrywane były w ośmiu grupach po cztery drużyny. Mecze rozgrywano każdy z każdym w obrębie danej grupy. Za zwycięstwo dana drużyna otrzymywała 2 punkty, za remis 1 punkt, za porażkę punktów nie przyznawano. Tylko zwycięzca grupy awansował do dalszych gier czyli ćwierćfinałów.
Runda kwalifikacyjna
Ćwierćfinały.
W ćwierćfinałach rozgrywano po dwa mecze między sobą a zwycięska drużyna awansowała do gier półfinałowych.
1 mecz
24 kwietnia 1976
2 mecz
22 maja 1976
Awans: Czechosłowacja
1 mecz
24 kwietnia 1976
2 mecz
22 maja 1976
Awans: Jugosławia
1 mecz
24 kwietnia 1976
2 mecz
22 maja 1976
Awans: RFN
1 mecz
25 kwietnia 1976
2 mecz
22 maja 1976
Awans: Holandia
Turniej finałowy.
Półfinały.
17 czerwca 1976
Finał.
MISTRZ EUROPY 1976
CZECHOSŁOWACJA 1. TYTUŁ MISTRZA EUROPY
Statystyka turnieju.
Strzelcy goli.
4 gole
2 gole
Najszybszy gol.
1 minuta: Momčilo Vukotić– Jugosławia
Średnia goli.
4,75 na mecz

</doc>
<doc id="342275" url="https://pl.wikipedia.org/wiki?curid=342275" title="Depth First Search">
Depth First Search



</doc>
<doc id="342280" url="https://pl.wikipedia.org/wiki?curid=342280" title="Unipolbrit 2086">
Unipolbrit 2086

Unipolbrit Komputer 2086 – wariant komputera Timex TS2068 produkowany przez gdańską firmę Unimor przy współpracy firmy polonijnej PZ Polbrit International w latach 80. XX wieku.
Komputer montowany był z części Timex TS2068 sprowadzanych z Portugalii. Sprzedawany był z kartridżem emulatora ZX Spectrum i z nim przeważnie był używany. Na początku roku 1986 kosztował ok. 190 000 zł. Nazwa "Unipolbrit" powstała z połączenia nazw firm Unimor i Polbrit.
W stosunku do Timex TS2068 komputer został wyposażony w interfejs drukarki. Bazował on na układzie 8255 którego linie wyprowadzono na łącze DB15 wstawione zamiast drugiego portu joysticka (DB9). Złącze video RCA zamieniono na gniazdo DIN monitora. Usunięto również wewnętrzny głośniczek, a dźwięk odtwarzany jest na monitorze lub TV.
Tak jak Timex TS2068 nie jest zgodny z ZX Spectrum ze względu na zmiany w ROM. Tylko niewielka liczba programów napisanych dla ZX Spectrum mogła być uruchomiona. Z racji braku oprogramowania dedykowanego dla Timex 2068 stanowiło to poważną wadę. By rozwiązać ten problem dodawano kartridż "Unipolbrit emulator ZX Spectrum".
W praktyce nie było możliwe użycie joysticka. Oprogramowanie ZX Spectrum obsługiwało zazwyczaj tylko joystick podłączony przez interfejs Kempston. W Unipolbrit Komputer 2086 i Timex TS2068 linie joysticka podłączone były do portu układu AY-3-8912.
Komputer występował w wersji z pełnowymiarową klawiaturą zamiast typowej dla Timex.
Do komputera można było podłączyć stacje dysków stworzone dla komputerów Timex. Mógł pracować pod kontrolą systemu operacyjnego CP/M 2.2 jeśli podłączona była stacja FDD3000.
Tryby graficzne były takie same jak w rodzinie komputerów Timex:
Nie posiadał specjalnego trybu znakowego. Możliwe było wyświetlenie 32×24 znaków w rozdzielczości 256×192 lub 64×24 w 512×192.
Do obsługi dźwięku zastosowano popularny układ AY-3-8912 używany również w późniejszych modelach ZX Spectrum, Amstrad CPC i Atari ST. Pozwalał on na odtwarzanie 3 kanałów równocześnie. Ponadto dźwięk mógł być generowany w sposób znany z ZX Spectrum. W przeciwieństwie do oryginalnego Timex TS2068 dźwięk odtwarzany był w monitorze lub TV, a nie na wewnętrznym głośniczku.
Komputer wyposażony był w następujące złącza:

</doc>
<doc id="342282" url="https://pl.wikipedia.org/wiki?curid=342282" title="Classless Inter-Domain Routing">
Classless Inter-Domain Routing

Classless Inter-Domain Routing (CIDR) – bezklasowa metoda przydzielania adresów IP, wprowadzona w 1993 roku przez Internet Engineering Task Force w celu zastąpienia wcześniejszego, klasowego sposobu adresacji.
Jest usprawnieniem protokołu IPv4 zaadaptowanym także do protokołu IPv6. W CIDR długość maski podsieci jest dostosowana do potrzeb danej podsieci lub wpisu w tablicy routingu (ang. "variable length subnet masks" – VLSM), a nie ustalana jedna dla całej sieci. CIDR pozwala na efektywniejsze wykorzystywanie puli adresów IP oraz zmniejszenie tablic routingu.
CIDR wykorzystuje maskę podsieci do ustalenia zmiennej części 32-bitowego adresu IP sieci. Może przy tym wykorzystywać "agregację tras" na różnych poziomach, co pozwala na ograniczenie ilości wpisów w tablicy routingu, w której umieszczany jest wówczas wpis, w którym adres sieci jest wspólny dla wszystkich agregowanych podsieci.
CIDR umożliwia wydajniejszy przydział przestrzeni adresowej IPv4 przez eliminację tradycyjnej koncepcji klas adresów IP. CIDR pozwala na używanie masek sieciowych różnej długości dla adresów z dowolnej podsieci, w przeciwieństwie do modelu z klasami, w których występowały jedynie maski długości 8, 16, 24 bitów. W modelu CIDR każda część informacji routingu jest rozgłaszana wraz z maską sieci, która określa liczbę bitów (licząc od lewej strony) używanych dla części sieciowej adresu IP. Wprowadzenie CIDR wiązało się z problemem niewystarczającej ilości dostępnych adresów IP w wersji 4. protokołu.
CIDR nie gwarantuje sprawnej i skalowalnej hierarchii. W celu uniknięcia osobnego wpisu dla każdej trasy, jest ważne, aby routery w niższej hierarchii sieci (które naturalnie mają dłuższe przedrostki numeru) były "zbierane" na wyższym poziomie w hierarchii routingu razem, tworząc w ten sposób mniejsze i mniej specyficzne trasy.
Adres CIDR w zależności od maski sieciowej przedstawia poniższa tabela:
Przykład.
Adres sieciowy 192.168.2.112/29 – czyli 29 bitów maski jest używanych do określenia adresu podsieci, 3 pozostałe bity są używane do adresacji hostów.
Maska w zapisie dwójkowym:
Adres sieciowy w zapisie dwójkowym:
W masce tego typu można zaadresować 23 = 8 hostów. Użytecznych adresów hostów będzie jednak tylko 6, ponieważ w tym wypadku adres 192.168.2.112 jest użyty jako adres podsieci, natomiast adres 192.168.2.119 (ostatni w tej podsieci) jest adresem rozgłoszeniowym (ang. "broadcast").

</doc>
<doc id="342286" url="https://pl.wikipedia.org/wiki?curid=342286" title="Microsoft Publisher">
Microsoft Publisher

Microsoft Publisher – program firmy Microsoft służący do tworzenia materiałów marketingowych. Pozwala na ich drukowanie, zamieszczanie w sieci Web oraz przesyłanie pocztą elektroniczną. Od wersji 98 jest dostępny w polskiej wersji językowej.
Publisher jest elementem pakietu Microsoft Office. Służy do przygotowywania dokumentów przeznaczonych do druku (DTP). Program ten pozwala na bardzo szybkie przygotowywanie wizytówek, folderów, gazetek itp. 
W swoim działaniu program ten jest bardzo podobny do Microsoft Word i posiada większość elementów i funkcji spotykanych w innych modułach oprogramowania MS Office. Podstawową różnicą działania tego programu jest to, że wszystkie elementy takie jak tekst, grafika, schematy itd. są umieszczane w odpowiednich ramkach, których rozmiar można modyfikować, a położenie zmieniać w zależności od potrzeb użytkownika. 

</doc>
<doc id="342287" url="https://pl.wikipedia.org/wiki?curid=342287" title="Glenn Hoddle">
Glenn Hoddle

Glenn Hoddle (ur. 27 października 1957 w Hayes) – angielski piłkarz i trener piłkarski. W latach 1996–1998 był selekcjonerem reprezentacji Anglii, z którą dotarł do 1/8 finału Mundialu 1998. Od grudnia 2004 do czerwca 2006 był szkoleniowcem drugoligowego Wolverhampton Wanderers.
W obecnej chwili prowadzi szkółkę piłkarską w Hiszpanii o nazwie Glenn Hoddle Academy.
Kariera piłkarska.
Niemal przez całą sportową karierę związany był z Tottenhamem Hotspur. W latach 80. był podstawowym zawodnikiem (grał w pomocy) reprezentacji Anglii, z którą dwukrotnie startował w finałach mistrzostw świata i Europy.
W reprezentacji Anglii od 1979 do 1988 roku rozegrał 53 mecze i strzelił 3 gole – udział w Euro 1980 (runda grupowa), Mistrzostwach Świata 1982 (druga runda) i 1986 (ćwierćfinał) oraz w Euro 1988
Kariera trenerska.
Trenerską przygodę zaczynał w drugoligowym Swindon Town, który najpierw uratował przed spadkiem do trzeciej ligi, a w sezonie 1992/1993 wprowadził do Premier League.
Później przez trzy lata (dwa jako grający menedżer) prowadził Chelsea F.C. Mimo iż nie zdobył z nią żadnych trofeów, to dzięki udanym występom w europejskich (półfinał Pucharu Zdobywców Pucharów 1994/1995) oraz krajowych pucharach, 38-letni Hoddle zyskał miano jednego z najbardziej obiecujących trenerów na Wyspach.
W 1996 roku zastąpił Terry’ego Venablesa na stanowisku selekcjonera reprezentacji Anglii. Drużyna w eliminacjach do Mundialu 1998 grała bardzo dobrze i z grupy, w której wyprzedziła m.in. Włochy i Polskę, awansowała z pierwszego miejsca. Na mistrzostwach, na których objawił się talent Davida Beckhama i Michaela Owena, Anglicy przegrali w drugiej rundzie po rzutach karnych z Argentyną. Hoddle jako selekcjoner znany był z kilku kontrowersyjnych posunięć (m.in. odsunięcie od kadry Paula Gascoigne’a) oraz wypowiedzi (wielokrotnie twierdził, że przy ustalaniu składu korzysta z rad znajomej wróżki), a jedna z nich, dotycząca ludzi niepełnosprawnych, którzy według niego cierpieli za grzechy popełnione w pierwszym wcieleniu, była bezpośrednią przyczyną jego zdymisjonowania w lutym 1999 roku.
Szkoleniowiec stał się obiektem kpin i żartów mediów oraz kibiców i przez rok nie zdecydował się przyjąć żadnej oferty pracy. Dopiero w 2000 roku został zatrudniony w Southampton FC. Nie dotrwał w nim jednak do końca sezonu, po kilku ligowych porażkach odszedł na dziesięć kolejek przed zakończeniem rozgrywek.
Przez kolejne dwa lata prowadził Tottenham Hotspur. W sezonie 2001/2002 "Spursi" dotarli do finału Pucharu Ligi, ale w lidze zajęli dopiero dziewiąte miejsce, a w następnym – dziesiąte. Wyniki te nie spełniały oczekiwań szefów klubu, ponadto trener nie miał poparcia kibiców, którzy już na początku 2003 roku głośno domagali się jego dymisji. Hoddle został zwolniony po ośmiu pierwszych kolejkach sezonu 2003/2004. Od grudnia 2004 roku do czerwca 2006 pracował w drugoligowym Wolverhampton Wanderers.

</doc>
<doc id="342288" url="https://pl.wikipedia.org/wiki?curid=342288" title="Brian Kernighan">
Brian Kernighan

Brian W. Kernighan wym. "Ker'-ni-hen"; „g” jest nieme (ur. w 1942 w Toronto) – kanadyjski informatyk, który pracował w Bell Labs oraz brał udział w projektowaniu języków AWK i AMPL.
Studiował fizykę inżynieryjną na Uniwersytecie Toronto, którą ukończył w 1964. Następnie podjął studia doktorskie na Uniwersytecie Princeton. W 1966 odbył letni staż w MIT, gdzie pracując z Fernando Corbató zetknął się z Compatible Time-Sharing System () oraz Multicsem. Rok później odbywał letni staż w Bell Labs pracując z Dougiem McIlroyem oraz Dickiem Hammingiem, którego krytyczny stosunek do jakości nauczania programowania skłonił go do napisania pierwszej książki "The Elements of Programming Style".
Stał się szeroko znany dzięki napisaniu z Dennisem Ritchie pierwszej książki o języku C – "Język ANSI C". Kernighan twierdzi, że nie brał udziału w projektowaniu języka C: „To w całości praca Ritchie’ego”. Napisał wiele programów komputerowych, m.in. ditroff.
Zaprzyjaźniony z Alem Aho.

</doc>
<doc id="342316" url="https://pl.wikipedia.org/wiki?curid=342316" title="Koreańska Republika Ludowo-Demokratyczna">
Koreańska Republika Ludowo-Demokratyczna



</doc>
<doc id="342319" url="https://pl.wikipedia.org/wiki?curid=342319" title="Joanna Koroniewska">
Joanna Koroniewska

Joanna Magdalena Koroniewska-Dowbor (ur. 27 maja 1978 w Toruniu) – polska aktorka i prezenterka telewizyjna.
Życiorys.
Urodziła się w Toruniu, jest córką Teresy i Leszka Koroniewskich. Gdy miała dwa lata, ojciec opuścił rodzinę. Ma starszego o dwa lata przyrodniego brata, Jacka, syna Leszka Koroniewskiego z poprzedniego związku. Matka aktorki zmarła na nowotwór w 2000 roku.
Jest absolwentką Szkoły Podstawowej nr 24 im. Bohaterów Września 1939 w Toruniu oraz X Liceum Ogólnokształcącego w Toruniu. W okresie szkolnym grała w toruńskim Spiętym Teatrze Spinaczy. Ukończyła PWSFTviT w Łodzi (2001) oraz Warszawską Szkołę Reklamy. Współpracowała z warszawskimi teatrami: Bajka i Komedia.
W 2000 zaczęła występować w roli Małgorzaty Chodakowskiej w serialu TVP2 "M jak miłość". Rola ta przyniosła jej ogólnopolską rozpoznawalność. W 2003 zagrała Magdę, główną bohaterkę filmu Mateusza Dymka "Zwierzę powierzchni", który był nagradzany na festiwalach filmów niezależnych i zakwalifikował się do konkursu Polskiego Kina Niezależnego podczas Festiwalu Filmów Fabularnych w Gdyni w 2003. Wiosną 2006 w parze Robertem Kochankiem została półfinalistką trzeciej edycji programu rozrywkowego "Taniec z gwiazdami". Pracowała w Teatrze Polskiego Radia. Jest również aktorką dubbingową; użyczyła głosu np. Maggie Peyton w polskiej wersji językowej filmu ' (2005), Daisy w filmie "Krowy na wypasie" (2006), Lorelai w filmie ' (2009) i Barbarze w filmie "Janosik. Prawdziwa historia" (2009). W 2010 uczestniczyła w programie "Just the Two of Us. Tylko nas dwoje" i była nominowana do tytułu najpiękniejszej Polki w plebiscycie „Viva!” Najpiękniejsi. W 2012 była kapitanką jednej z drużyn w teleturnieju TVP2 "Kocham cię, Polsko!", prowadziła program "Matka czy nastolatka" i została ambasadorką linii kosmetycznej Avon Solutions. W 2013 wystąpiła w kampanii reklamowej lodów marki Koral. W 2013 reklamowała obuwniczą firmę Wojas. W 2015 prowadziła program "Tajemniczy składnik" i nagrała polską wersję audiobooka "Pięćdziesiąt twarzy Greya". W 2021 zdobyła nagrodę #Hashtag Roku w kategorii Influencer Roku na gali organizowanej przez See Bloggers oraz weszła w skład kabaretu PanDemon.
Życie prywatne.
26 grudnia 2014 poślubiła Macieja Dowbora. Mają dwie córki, Janinę (ur. 13 sierpnia 2009) i Helenę (ur. 10 lutego 2018).

</doc>
<doc id="342320" url="https://pl.wikipedia.org/wiki?curid=342320" title="TLE">
TLE

TLE (Two-Line Element) – najbardziej popularny format zapisu elementów orbitalnych sztucznych satelitów Ziemi.
W systemie TLE, w postaci dwóch linii (wierszy) zapisane są parametry keplerowskie orbit sztucznych satelitów oraz inne informacje takie jak numer satelity w katalogu USSPACECOM (United States Space Command) i NORAD, daty wprowadzenia satelity na orbitę i wygenerowania informacji TLE. System zapisu jest powszechnie używany przez NASA i NORAD.
NASA i NORAD na bieżąco podają nowe efemerydy zapisywane w systemie TLE.
Dzięki informacjom zawartym w TLE, można przy użyciu specjalnych programów komputerowych wyznaczyć dokładne położenie danego satelity w czasie i przestrzeni.
Przykład zapisu parametrów orbity satelity geostacjonarnego ASTRA 1A (stan w 2014-01-10 13:11:11,7672 UTC) w formacie TLE:
 ASTRA 1A
 1 19688U 88109B 14010.54944175 -.00000011 00000-0 00000+0 0 2965
 2 19688 011.1647 044.6562 0015541 000.0918 153.0075 00.98336015 71458
W formacie TLE, w przyszłości bezproblemowo można dodać trzecią linię (co będzie nieuniknione), zawierającej inne przydatne informacje, można wtedy także spekulować nad innym znaczeniem terminu TLE (Three-Line Elements).
Format TLE wydaje się być bardzo skomplikowany, jednak po jego rozszyfrowaniu
zorientować się można, że zawarte są w nim wystarczające informacje dotyczące orbity danego satelity, dzięki czemu w określonym czasie można przewidzieć jego położenie względem Ziemi.
W systemie tym zawarte są kepleriańskie parametry orbit, czyli orbit stałych (przewidziane są konkretne zmiany orbity względem czasu). Nieregularności orbitalne sztucznych satelitów, spowodowane są m.in. wiatrem słonecznym, tarciem atmosferycznym i nieregularnym polem magnetycznym na różnych szerokościach geograficznych Ziemi. Dlatego elementy orbitalne TLE, należy często uaktualniać, gdyż z biegiem czasu stają się niedokładne i błędnie odzwierciedlają położenie satelity w przestrzeni. Częściej należy uaktualniać TLE satelitów o niskich orbitach sięgających do 400 km wysokości (np. ISS – Międzynarodowej Stacji Kosmicznej) –
zaleca się aktualizację co 1-2 tygodnie. TLE satelitów o wyższych orbitach można uaktualniać odpowiednio, co kilka tygodni, a nawet miesięcy. Obecnie TLE większości obiektów uaktualniane jest około 2 razy dziennie.
System TLE jest używany przez wszystkie najpopularniejsze programy astronomiczne śledzące sztuczne satelity i generujące mapy nieba, bez wątpienia należą do nich:
Orbitron i SkyMap.
Struktura TLE:
 AAAAAAAAAAAAAAAAAAAAAAAA
 1 AAAAAU LLLLLLLL RRDDD.DDDDDDDD +.MMMMMMMM +SSSSS-S +BBBBB-B E NNNNC
 2 AAAAA III.IIII RRR.RRRR EEEEEEE PPP.PPPP YYY.YYYY ZZ.ZZZZZZZZFFFFFC

</doc>
<doc id="342323" url="https://pl.wikipedia.org/wiki?curid=342323" title="Kozioł ofiarny">
Kozioł ofiarny

Kozioł ofiarny – jeden z kluczowych mechanizmów antropologicznych występujący prawdopodobnie we wszystkich kulturach. Mechanizm ten polega na tym, iż grupa społeczna w momencie kryzysu, dezintegracji czy zagrożenia, by powrócić do stanu utraconej równowagi, obiera sobie ofiarę, która staje się obiektem zbiorowej agresji całej grupy. Agresja ta grupy ma na celu uśmiercenie bądź różnego rodzaju wykluczenie ofiary (wypędzenie, wykluczenie symboliczne – np. opaski z „gwiazdą Dawida” lub przezwiska w grupie rówieśniczej). Grupa wmawia sobie bowiem, że ofiara ta ponosi winę za nieszczęście lub zagrożenie, które doprowadziło do kryzysu, dezintegracji grupy.
Poszczególne kultury różnią się między sobą pod względem skłonności do stosowania mechanizmu kozła ofiarnego, niektóre stosują go bardzo często i na wielką skalę (są często monolityczne, a nawet podświadomie niepewne swojej tożsamości), inne posuwają się do niego niezwykle rzadko, unikają skrajnych form mechanizmu (są to zwykle kultury otwarte, pluralistyczne, które znajdują konstruktywne role społeczne dla różnego rodzaju odmieńców).
Charakterystyka mechanizmu.
Potencjalne ofiary.
Kozłem ofiarnym może być:
Cechy, które powodują, że wybór grupy pada na daną osobę (osoby):
Każda grupa jest w stanie znaleźć kozła ofiarnego, gdy czuje taką potrzebę, zarówno cała grupa etniczna, cały naród, jak też społeczności lokalne, mieszkańcy jednej wsi czy osiedla, lub też uczniowie w klasie. Im więcej jednak powyższych warunków spełnia osoba lub osoby, tym łatwiej i częściej staje się kozłem ofiarnym. Gdy jednak w pogrążonej w kryzysie grupie brakuje osób, które kumulowałyby kilka tych cech, wystarczyć może jedna z nich lub jakakolwiek cecha wyróżniająca.
Występowanie mechanizmu.
Grupa szuka kozła ofiarnego w momencie kryzysu, którego przyczyną mogą być np.:
Przykłady działania mechanizmu.
Mechanizm może mieć postać zinstytucjonalizowanego rytuału, zorganizowanych posunięć politycznych, ale też dokonywać się za sprawą spontanicznych wybuchów całej grupy. Przykłady w historii:
Ofiara z kozła w judaizmie i religiach starożytnych.
Metaforyczna nazwa mechanizmu pochodzi z całkiem dosłownej starożytnej tradycji judaistycznej, w której społeczność projektowała swoje winy na przeznaczone na krwawą ofiarę zwierzę. Kapłan świątyni w Jerozolimie kropił kilkakrotnie różne miejsca w jej wnętrzu krwią złożonych w ofierze byka i kozła, a następnie kładł rękę na głowie specjalnie wybranego kolejnego kozła, na którego przenosił winy całego ludu, wypowiadając je. Wybierano też człowieka, który ma zabrać kozła na pustynię. Człowieka tego w tradycji judaistycznej nazywano "isz iti". Według Talmudu, traktatu "Joma" 39a.67b, zabierał on kozła nad skalne urwisko, , a następnie spychał kozła tyłem w przepaść; praktyka ta nie jest opisana w samej Biblii. Działo się to w święto Jom Kipur; obecnie w ultraortodoksyjnych grupach zdarza się, że w dniach pomiędzy Rosz ha-Szana a Jom Kipur składa się ofiarę z koguta (kaparot), pełniącą podobną funkcję.
Praktyka kozła ofiarnego nie była wyjątkowa dla religii Izraela, lecz podobne rytuały eliminacji istniały w religiach anatolijskich i mezopotamskich. Zdaniem Bernda Janowskiego i Gernota Wilhelma praktyka ta ma korzenie w południowej Anatolii lub północnej Syrii, a stamtąd rozprzestrzeniła się do Syropalestyny i obszaru jońsko-greckiego. Historycy starożytni informują o odprawianiu rytuału wypędzenia kozła ofiarnego w Atenach i obszarze jońsko-attyckim w czasie Targeliów, świąt poświęconych Apollinowi.
Możliwe wyjaśnienia mechanizmu kozła ofiarnego.
Podejście psychoanalizy.
Z punktu widzenia psychoanalizy osoba lub grupa projektuje na "kozła ofiarnego" cechy, które wypiera, których nie akceptuje w sobie samym, lub wręcz własne winy, z którymi nie może się pogodzić. Chce je pokonać przez przeniesienie na kogoś innego. Następnie doprowadza do wypędzenia go, wykluczenia lub zabicia. Im większą zbrodnię popełnia się wobec "kozła ofiarnego", tym większe zbrodnię, dla usprawiedliwienia, kozłowi się przypisuje.
Podejście antropologii filozoficznej.
Francuski antropolog filozoficzny, René Girard, jest zdania, że mechanizm ten jest źródłem wszelkich religii. Podejmuje tu wątek, który pierwszy zaproponował Zygmunt Freud (. Girard twierdzi, że każda religia wzięła się u zarania ze zbiorowego mordu dokonanego na koźle ofiarnym, wedle następującego modelu:
Chrześcijaństwo również zaczęło się od zbiorowego mordu dokonanego na Jezusie Chrystusie w okresie ogromnych niepokojów społecznych i poczucia zagrożenia. Dla Girarda najbardziej niezbitym dowodem, że chodziło o mechanizm kozła ofiarnego jest zdanie Kajfasza: "Lepiej zabić jednego, niż żeby wszyscy zginęli".
Różnica jednak polega na tym, że – zdaniem Girarda – inne religie i ich mity założycielskie są opowiedziane z punktu widzenia zabójców i wina "kozła ofiarnego" nie jest w nich podawana w wątpliwość. "Ewangelie" natomiast nie uwieczniają mechanizmu, tylko go demaskują: są napisane niejako ze strony ofiary, której brak winy jest podkreślany ustawicznie. Jego analiza wykazuje, że jest to podstawowa treść tych utworów. Dla Girarda jest to wyjaśnienie, dlaczego w cywilizacji Zachodu jako pierwszej mechanizm "kozła ofiarnego" został uznany za etycznie niedopuszczalny.
Podejście psychologii ewolucyjnej.
Psychologia ewolucyjna przyjmuje, że psychika człowieka kształtowała się przez miliony lat ewolucji. Dziś człowiek żyje jednak w odmiennym środowisku, od tego w którym żył i do którego się przystosował. Wielu badaczy sądzi, że przez miliony lat ludzie żyli w niewielkich grupach na terenach o charakterze sawanny. Przemiany środowiska i kultury ludzkiej jakie nastąpiły w ostatnim okresie były, w skali milionów lat, zbyt „błyskawiczne” by psychika ludzka mogła się w tym czasie istotnie zmienić. W tym kontekście Barbara Ehrenreich w swojej publikacji "Rytuały krwi" stawia hipotezę, zgodnie z którą ludzie (bez względu w jakiej kulturze żyją) wykazują wrodzoną dyspozycję do rytualnego składania ofiar, w szczególności do składania ofiary z „kozła ofiarnego” (najlepiej z ludzi lub w postaci zwierzęcego substytutu zawsze jednak z pokarmu mięsnego). Zdaniem autorki wynika to z warunków życia w jakich człowiek żył na przestrzeni wielu milionów lat ewolucji. Prowadząc życie na dość otwartej przestrzeni narażony był (podobnie jak inne naczelne obserwowane współcześnie) na liczne niebezpieczeństwa z czego jednym z najistotniejszych zagrożeń były ataki zwierząt mięsożernych. Skłonność do poszukiwania ofiary w postaci „kozła ofiarnego” czy też do praktykowania rytuału składania ofiary wykształciła się więc na drodze przystosowania ewolucyjnego. Te grupy, społeczności ludzi, które w obliczu niebezpieczeństwa potrafiły zapobiec dalszemu rozlewowi krwi poprzez poświęcenie któregoś z członków swojej społeczności miały po prostu dużą większą szansę przetrwania w takich okolicznościach. Autorka przypuszcza, że ludzie byli wówczas stale narażeni na ataki groźnych drapieżników (na przykład tygrysów szablozębnych, lampartów, gepardów, przodków lwa i wielu innych zwierząt miesięsożernych, których liczba była w okresie paleolitu znacząco większa niż kiedykolwiek później). Zgodnie z taką logiką skłonność do szukania „kozła ofiarnego” to swoisty mechanizm obronny, który nasila się najbardziej w sytuacji poczucia np. bliżej nieokreślonego zagrożenia i kieruje się na osoby najbardziej odmienne lub słabe (tak by pula „samolubnych” genów społeczności najbliżej spokrewnionych ucierpiała jak najmniej).

</doc>
<doc id="342324" url="https://pl.wikipedia.org/wiki?curid=342324" title="Jacques Prévert">
Jacques Prévert

Jacques Prévert (ur. 4 lutego 1900 w Neuilly-sur-Seine, zm. 11 kwietnia 1977 w Omonville-la-Petite) – francuski poeta, twórca dialogów filmowych i scenarzysta.
Życiorys.
Jego twórczość powiązana jest z surrealizmem i absurdyzmem – był członkiem "Collège de pataphysique", elitarnej grupy francuskich twórców, zajmującej się studiami ’patafizycznymi i skupiającej osobowości takie jak Eugène Ionesco, Boris Vian czy René Clair. W 1953 osiągnął w tym szacownym klubie godność Satrapy.
Poezja była dla niego „językiem, który śpiewa” ("la langue qui chante"). Pisał o życiu codziennym, miłości, Paryżu, często w formie piosenek lub wierszy nadających się do bezpośredniej adaptacji jako teksty piosenek. Do niektórych z nich dopisano muzykę – zrobili to m.in. Joseph Kosma, Christiane Verger oraz Hanns Eisler. Powstałe w ten sposób piosenki wykorzystywali w swoich repertuarach Yves Montand i Édith Piaf. Wielkim przebojem i standardem stała się piosenka "Les Feuilles Mortes" z muzyką Kosmy i pierwotnym wykonaniem Montanda w filmie "Les Portes de la Nuit". Polski przekład, autorstwa Jeremiego Przybory, nosi tytuł "Jesienne liście" i był wykonywany m.in. przez Krystynę Jandę. Angielska wersja tego standardu to "Autumn Leaves". W Polsce utwór do słów Preverta "Trzy zapałki" wykonywała również grupa TSA.
Od ok. 1928 roku Prévert tworzył także scenariusze i dialogi filmowe – m.in. do filmów w reżyserii Marcela Carné, Paula Grimault oraz swojego brata Pierre’a.
Wiele z jego wierszy zaliczane jest do lektury podstawowej we francuskich szkołach. Niektóre, np. "Page d'écriture" wykorzystywane są często w podręcznikach do nauki języka francuskiego.
12 października 1948 roku wypadł z okna i w rezultacie doznanych urazów spędził kilka dni w stanie śpiączki. Spowodowało to u niego poważne następstwa neurologiczne.
Życie spędził w Paryżu i wiosce Omonville-la-Petite na przylądku La Hague, na północy Francji, gdzie mieści się obecnie jego muzeum. Był nałogowym palaczem. Zmarł na raka płuc.
Filmografia.
Jacques Prévert napisał scenariusze, a czasami również dialogi, m.in. do takich filmów jak:

</doc>
<doc id="342325" url="https://pl.wikipedia.org/wiki?curid=342325" title="Jacques Prevert">
Jacques Prevert



</doc>
<doc id="342329" url="https://pl.wikipedia.org/wiki?curid=342329" title="Sai Baba">
Sai Baba

Tytuł Sai Baba odnosi się do kilku ludzi:

</doc>
<doc id="342331" url="https://pl.wikipedia.org/wiki?curid=342331" title="Maciej Wierzyński">
Maciej Wierzyński

Maciej Roman Wierzyński (ur. 3 kwietnia 1937 w Warszawie) – polski dziennikarz telewizyjny, publicysta.
Życiorys.
Syn Stanisława i wnuk Hieronima. 
W maju 1960 r. ukończył studia na Wydziale Geologii Uniwersytetu Warszawskiego. W latach 1960–1962 uczęszczał do dwuletniego Studium Dziennikarskiego.
Od grudnia 1961 r. do czerwca 1963 r. pracował w „Przeglądzie Kulturalnym”, od połowy 1963 r. do 1965 r. w „Polityce”, a następnie od 1965 r. do maja 1980 r. w „Kulturze”. Od maja 1980 r. zatrudniony był w Telewizji Polskiej, najpierw w redakcji sportowej TVP, a następnie w Studio 2. Po wydarzeniach z 13 grudnia 1981 r. (wprowadzenie stanu wojennego w Polsce) został zwolniony z Telewizji Polskiej. Następnie pracował jako taksówkarz oraz asystent korespondenta The Washington Post. 25 maja 1984 r. wyemigrował do Stanów Zjednoczonych, gdzie również był taksówkarzem. Początkowo został stypendystą Uniwersytetu Stanforda w Palo Alto (Kalifornia), a następnie w Penn State (Pennsylvania State University). Później przeniósł się do Chicago i powrócił do dziennikarstwa. Pisał artykuły do „Dziennika Związkowego” w Chicago, a w październiku 1987 r. założył pierwszy wielogodzinny, polskojęzyczny kanał Polvision w telewizji kablowej „Group W” w USA.
W grudniu 1989 r. powrócił do Polski (na ok. trzy lata) i został szefem pierwszego wschodnioeuropejskiego biura Radia Wolna Europa w Warszawie (przy ul. Ursynowskiej). Jesienią 1990 r. poprowadził wraz z Michałem Komarem telewizyjną debatę między Lechem Wałęsą a Stanisławem Tymińskim (wybory prezydenckie 1990 – „czarna teczka” Tymińskiego). Od 1992 r. do lata 2000 r. był szefem Polskiej Sekcji Głosu Ameryki w Waszyngtonie.
W sierpniu 2000 r. został redaktorem naczelnym nowojorskiego „Nowego Dziennika”. Zastąpił na tym stanowisku Bolesława Wierzbiańskiego, założyciela i długoletniego wydawcę gazety. Pełnił tę funkcję do 2004 r.
Od stycznia 2005 r. został zastępcą dyrektora ds. strategii w telewizji TVN24. Od 7 stycznia 2006 do 21 grudnia 2019 prowadził także magazyn Horyzont, w którym omawiał sprawy międzynarodowe.
Ordery i odznaczenia.
Postanowieniem z dnia 11 grudnia 2009 przez prezydenta Lecha Kaczyńskiego odznaczony został Krzyżem Oficerskim Orderu Odrodzenia Polski. Insygnia Orderu otrzymał w dniu 21 marca 2011 roku z rąk prezydenta Bronisława Komorowskiego.
13 listopada 2009 "w uznaniu za popularyzację problematyki międzynarodowej w środkach masowego przekazu" minister Radosław Sikorski nadał mu Odznakę Honorową „Bene Merito”.

</doc>
<doc id="342357" url="https://pl.wikipedia.org/wiki?curid=342357" title="Bodziszkowate">
Bodziszkowate

Bodziszkowate ("Geraniaceae" Juss.) – rodzina roślin należąca do rzędu bodziszkowców ("Geraniales"). Jej przedstawiciele występują na wszystkich kontynentach (z wyjątkiem Antarktydy), największe zróżnicowanie osiągając w strefie klimatu umiarkowanego, nie występują natomiast w tropikach Ameryki Południowej i w rejonie Archipelagu Sundajskiego. Do rodziny należy ok. 800 gatunków grupowanych w 6–7 rodzajów. We florze Polski występują przedstawiciele 2 rodzajów: bodziszek ("Geranium") i iglica ("Erodium"). Niektóre gatunki (np. pelargonii) są uprawiane jako rośliny ozdobne. Olejek pelargoniowy ma zastosowanie w perfumerii i jako dodatek do żywności. Wiele roślin z tej rodziny jest wykorzystywanych w ziołolecznictwie.
Systematyka.
Jedna z dwóch rodzin rzędu bodziszkowców, siostrzana wobec rodziny "Francoaceae". Rząd należy do kladu różowych w obrębie okrytonasiennych. W obrębie rodziny wyróżnia się dwa klady – bazalny obejmujący południowoamerykański rodzaj "Hypseocharis" oraz resztę zebraną w podrodzinę "Geranioideae" Arnott. 
Niektóre zaliczane tu wcześniej rodzaje obecnie umieszczane są różnych miejscach systemu okrytonasiennych. Rodzaj "Balbisia" zaliczany jest do rodziny "Ledocarpaceae" (rząd bodziszkowce). Rodzaj "Biebersteinia" wyłączany jest w monotypową rodzinę "Biebersteiniaceae" w obrębie mydleńcowców. Rodzaj "Dirachma" wyodrębniany jest jako rodzina "Dirachmaceae" w rzędzie różowców. Dla odmiany rodzaj "Hypseocharis" zaliczany jako bazalny w obrębie bodziszkowatych, w dawniejszych systemach (np. w systemie Cronquista z 1981) klasyfikowany był do szczawikowatych (rząd szczawikowce). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht., nadrząd "Geranianae" Thorne ex Reveal, rząd bodziszkowce ("Geraniales" Dumort), podrząd "Geraniineae" Bessey in C.K. Adams, rodzina bodziszkowate ("Geraniaceae" Juss.).

</doc>
<doc id="342358" url="https://pl.wikipedia.org/wiki?curid=342358" title="Przywrócenie terminu">
Przywrócenie terminu

Przywrócenie terminu – instytucja procesowa, której celem jest ochrona uczestnika postępowania przed negatywnymi dla niego skutkami uchybienia terminowi do wykonania danej czynności prawnej.
W postępowaniu cywilnym wyłączono możliwość wnioskowania o przywrócenie terminu, jeśli uchybienie nie wywołuje dla strony ujemnych skutków procesowych, a po roku od uchybienia można przywrócić termin jedynie w wyjątkowych wypadkach.
Cechy wspólne instytucji we wszystkich procedurach.
Warunkami od których uzależnione jest przywrócenie terminu są:
Różnice pomiędzy procedurami.
W procedurze administracyjnej podmiotem uprawnionym do złożenia wniosku (w Kodeksie postępowania administracyjnego nazywanego „prośbą”) jest osoba zainteresowana, natomiast w procedurach cywilnej, karnej, wykroczeniowej i administracyjnosądowej podmiotem tym jest strona.
Inny jest też sposób określenia terminu, w którym można wnieść wniosek o przywrócenie terminu. W postępowaniu karnym, wykroczeniowym, administracyjnym i administracyjnosądowym jest to siedem dni, a w postępowaniu cywilnym tydzień. 

</doc>
<doc id="342364" url="https://pl.wikipedia.org/wiki?curid=342364" title="GKS Katowice (hokej na lodzie)">
GKS Katowice (hokej na lodzie)

GKS GieKSa Katowice SA – polski klub hokeja na lodzie z siedzibą w Katowicach.
Historia.
Rodowód klubu sięga drugiej połowy lat 40 ubiegłego wieku i klubu RKS 20 Kopalnia Katowice (wcześniej RKS 20 Bogucice).
W wyniku reorganizacji sportu w Polsce na wzór radziecki, klub został zaszeregowany do Zrzeszenia Sportowego Górnik. Wiązało się to ze zmianami organizacyjnymi – klub występował jako koło sportowe przy Kopalni Węgla Kamiennego Katowice i zmienił nazwę na Górnik, a także utratą najzdolniejszych zawodników, którzy w 1950 roku zostali przeniesieni do Terenowego Koła Sportowego Szopienice. Tam, wraz z hokeistami innych górniczych klubów (Górnik 09 Mysłowice, Siła Giszowiec, Górnik Siemianowice), utworzyli reprezentację górniczego zrzeszenia, które rywalizowało o Mistrzostwo Polski pod szyldem Górnika Janów. Cztery lata później, również na mocy odgórnych decyzji, 13 najlepszych zawodników Górnika Janów zostało przeniesionych do Górnika Katowice. Zbiegło się to z awansem koła Kopalni Katowice do najwyższej klasy rozgrywkowej.
Już pierwszy sezon w pierwszej lidze zakończył się sukcesem hokeistów Górnika 1920 Katowice, którzy stanęli na najniższym stopniu podium Mistrzostw Polski. Ten medal otworzył okres, w którym katowiczanie rok po roku aktywnie walczyli o tytuł mistrzowski. Łącznie zdobyli w tym okresie dziewięć medali Mistrzostw Polski – trzy złote, cztery srebrne i dwa brązowe.
W 1964 roku Górnik 1920 Katowice, wraz z innymi katowickimi klubami, utworzył Górniczy Klub Sportowy Katowice. Początkowo pod szyldem Katowice, hokeiści kontynuowali sukcesy rozpoczęte przez Górnika 1920. Na przełomie lat 60/70 XX w. Katowice zdobyły Puchar Polski i Mistrzostwo Polski, a trenerem zespołu od 1968 był radziecki szkoleniowiec Walentin Bystrow, który po sezonie 1970/1971 zakończył pracę z Katowicami. Jednak wkrótce sekcja hokejowa przestawała odgrywać w rozgrywkach ligowych znaczącą rolę. W sezonie 1979/1980 GKS Katowice został zdegradowany do II ligi. Rozbrat z hokejową elitą trwał tylko jeden sezon, jednak po powrocie drużyna Katowic walczyła już głównie o utrzymanie. Łącznie w barwach Górniczego Klubu Sportowego Katowice, hokeiści zdobyli siedem medali Mistrzostw Polski – trzy złote, dwa srebrne i dwa brązowe oraz Puchar Polski.
W wyniku transformacji ustrojowej w Polsce nastał trudny okres dla klubów sportowych wielosekcyjnych, których finansowanie opierało się całkowicie na pomocy ze strony zakładów przemysłowych. W 1990 roku doszło do podziału GKS Katowice, w wyniku którego sekcja hokeja na lodzie stała się odrębnym klubem. Hokeiści powrócili do poprzedniej nazwy – Górnik 1920 Katowice.
Pod nowym-starym szyldem klub istniał przez cztery lata. Po zdobyciu brązowego medalu Mistrzostw Polski w sezonie 1993/1994, doszło do ponownej zmiany nazwy, tym razem na Katowicki Klub Hokejowy. Hokeiści KKH również włączyli się do walki o strefę medalową. Udało im się to trzykrotnie, dzięki czemu dorobek klubowy wzbogacił się o kolejne trzy brązowe medale Mistrzostw Polski. Pod koniec sierpnia 1997 roku działacze klubu podpisali umowę z producentem soków firmą Hortex. W nowym sezonie zespół występował pod nową nazwą KKH 100% Hortex Katowice. Zmieniły się również barwy klubowe na żółto-niebieskie, a także logo klubu. Nowym prezesem klubu został Andrzej Kuba, szef firmy "Andi", firmy przedstawiciel "Hortexu" na Polskę południową.
Od 2000 roku klub występował pod nazwą Górnośląski Klub Sportowy Katowice. Przez trzy lata z rzędu zdobywał tytuł wicemistrzowski, ustępując jedynie Unii Oświęcim. Kolejne dwa lata odsłoniły jednak słabości klubu, który nie był w stanie zapewnić odpowiednich środków na swoje funkcjonowanie. W sezonie PLH 2004/2005 Katowice walczyły o utrzymanie z drużyną KH Sanok. Mimo że prowadzili już w meczach 2:0, przegrali rywalizację 2:3 (decydującego gola w piątym meczu zdobył w dogrywce Maciej Mermer) i został zdegradowany do pierwszej ligi, po czym zawiesił swoją działalność.
Ratunek nadszedł od strony utworzonego kilka miesięcy wcześniej klubu HC Katowice, którego celem było szkolenie młodzieży. To właśnie ta organizacja, najpierw jako HC, a później HC GKS, rozpoczęła odbudowywanie hokejowej Gieksy. W 2005 roku powstał Hokejowy Club Katowice wobec zaistnienia realnego zagrożenia, że jeden z najbardziej utytułowanych klubów hokejowych zniknie ze sportowej mapy Polski. Zalegalizowano wówczas nową nazwę i nowy herb, a powstały klub zaczął istnieć jako kontynuator klubu, którego korzenie sięgają roku 1949 (najdłużej występującego pod nazwą Górniczy Klub Sportowy Katowice).
Od 10 listopada 2005 roku Hokejowy Club Katowice uzyskał prawa do korzystania z nazwy i herbu Górniczego Klubu Sportowego Katowice. Stało się tak na mocy porozumienia, jakie klub hokeja na lodzie podpisał ze Stowarzyszeniem GKS Katowice. Od tego momentu pełna nazwa klubu brzmiała Hokejowy Club GKS Katowice i używał dwóch herbów.
Od sierpnia 2010 do kwietnia 2011 był trenerem drużyny był Jacek Płachta. W maju 2011 nastąpiła reorganizacja HC GKS. Przedstawiono nowe logo oraz aktualnych partnerów biznesowych klubu. Sponsorami zostali stacja telewizyjna TVS (TV Silesia) i Górnośląskie Przedsiębiorstwo Wodociągów SA. Ogłoszono także motto klubowe: "Moje Miasto. Mój Klub. Moja Pasja". Od sezonu 2011/12 klub posiada jeden herb. Powstał w wyniku połączenia dwóch dotychczas używanych herbów i dodaniu sześciu gwiazd, symbolizujących tytuły mistrzowskie zdobywane przez klub, którego kontynuatorem jest HC GKS Katowice.
Trenerem drużyny na początku sezonu 2011/12 był Kanadyjczyk David Small, który przygotował zespół do rozgrywek. Jego następcą od 25 października był krótkotrwale jego rodak, Joseph Alan Jacob, którego zastąpił Mieczysław Nahuńko. Następnie do sztabu szkoleniowego został zaangażowany kolejny Kanadyjczyk, Christopher Willier. W lutym 2012 drużyna zapewniła sobie mistrzostwo I ligi, a tym samym awans do ekstraligi PLH po siedmiu latach od spadku z niej w 2005. Tuż po zakończeniu sezonu 2011/12 na funkcję szkoleniowca został mianowany po raz kolejny Jacek Płachta. Przed sezonem 2012/2013 sponsorem klubu zostało przedsiębiorstwo Newag. W lipcu 2013 z funkcji prezesa klubu ustąpił Leszek Tokarz, który pełnił to stanowisko przez osiem lat. Trenerem w sezonie 2013/2014 był Mariusz Kieca, a przed sezonem 2014/2015 został nim Maksymilian Lebek. Od listopada 2014 do końca sezonu 2014/2015 trenerem drużyny był Słowak Róbert Spišák. Drużyna GKS nie została przyjęta do sezonu PHL 2015/2016.
7 lipca 2016 została powołana spółka akcyjna pod nazwą „Klub Hokejowy GKS Katowice SA”, której władze zadeklarowały akces do sezonu Polskiej Hokej Ligi (2016/2017) i zaanonsowały jako trenera nowego zespołu, aktualnego selekcjonera reprezentacji Polski, Jacka Płachtę. Prezesem KH GKS Katowice został Przemysław Plisz, a wiceprezesem Witold Hornik. W sierpniu 2016 klub otrzymał licencję na sezon PHL 2016/2017. Oba kluby nie przedstawiły gwarancji finansowych wynoszących 2 miliony złotych w budżecie przed sezonem. Przed 11 listopada 2016 przyjęto marketingową nazwę zespołu Tauron KH GKS Katowice, uwzględniającą sponsora tytularnego, przedsiębiorstwo Tauron. W edycji PHL 2016/2017 drużyna Tauron GKS zajęła ósme miejsce, a po sezonie w czerwcu 2017 nowym trenerem został Kanadyjczyk Tom Coolen. Jego asystentem został Piotr Sarnik. Po sezonie 2018/2019 dyrektorem sportowym Tauron KH GKS Katowice został Wojciech Tkacz, a ze stanowiska głównego trenera odszedł Tom Coolen. W maju 2019 nowym głównym trenerem GKS został ogłoszony Risto Durfa. 1 lipca 2019 ogłoszono odejście przedsiębiorstwa Tauron z roli sponsora tytularnego klubu. 2 grudnia 2019 oficjalnie ogłoszono wypowiedzenie kontraktu Risto Durfa, powołanie na głównego trenera dotychczasowego asystenta Piotra Sarnika przy równoczesnym pozostaniu na stanowisku trenera bramkarzy, Tommiego Satosaariego. W połowie lutego 2020 ogłoszono zaangażowanie do sztabu szkoleniowego byłego zawodnika drużyny, Dušana Devečki. Sarnik ustąpił ze stanowiska po kolejce ligowej z dnia 20 listopada 2020. 22 listopada 2020 nowym głównym trenerem został ogłoszony Andriej Parfionow. Na początku maja 2021 szkoleniowcem drużyny został ogoszony po raz czwarty w karierze Jacek Płachta.
Zawodnicy.
W przeszłości w barwach Katowic występowali m.in.: Henryk Gruth, Janusz Hajnos, Marek Stebnicki, Andrzej Tkacz, Andrzej Fonfara, Dušan Adamčik, Marek Trybuś, Mariusz Kieca, Kordian Jajszczok, Tadeusz Malicki, Sylwester Wilczek, Karol Burek, Ludwik Czapka
Kadra w sezonie 2022/2023.
Na podstawie materiału źródłowego:

</doc>
<doc id="342365" url="https://pl.wikipedia.org/wiki?curid=342365" title="Nabój 12,7 × 99 mm NATO">
Nabój 12,7 × 99 mm NATO

12,7 × 99 mm NATO (.50 BMG) – standardowy nabój wielkokalibrowy NATO.
Historia.
Nabój .50 BMG powstał w końcowym okresie I wojny światowej w USA. Do zasilania nowym nabojem John Moses Browning przystosował nowy wielkokalibrowy karabin maszynowy M1921, odpowiednio powiększoną i wzmocnioną wersję ckm-u M1917.
Po zakończeniu wojny zainteresowanie nowym karabinem maszynowym i nabojem zmalało. Pomimo tego na początku lat 20. Colt uruchomił produkcję wkm-u M1921. W następnych latach małe ilości tej broni znalazły się na uzbrojeniu United States Armed Forces.
W latach 30. powstała zmodernizowana wersja wkm-u M1921, wkm M2. W czasie II wojny światowej karabiny maszynowe kal. 12,7 mm były głównym rodzajem uzbrojenia instalowanego na pokładach samolotów amerykańskiego lotnictwa. Wkm M2 był także powszechnie stosowany jako broń przeciwlotnicza.
Po II wojnie światowej nabój .50 BMG wyparł z uzbrojenia większość naboi wielkokalibrowych i z czasem stał się standardowym nabojem wielkokalibrowym NATO.

</doc>
<doc id="342366" url="https://pl.wikipedia.org/wiki?curid=342366" title="Nabój .50 BMG">
Nabój .50 BMG



</doc>
