<doc id="342367" url="https://pl.wikipedia.org/wiki?curid=342367" title="Literatura gejowska i lesbijska">
Literatura gejowska i lesbijska

Literatura gejowska i lesbijska – gatunek literatury, który przez swą tematykę, stylistykę, nawiązania bądź autorów należących do mniejszości seksualnych, odwołuje się do wątków gejowskich lub lesbijskich. Paul Russell w hierarchicznym zestawieniu "The Gay 100" napisał: "Mężczyźni i kobiety, których nazwiska były skrycie szeptane, powtarzane, hołubione, jako homoseksualiści, pomogli stworzyć i utrzymać ten amorficzny fenomen nazywany dziś kulturą gejowską. Ci ludzie zasygnalizowali kim jesteśmy, kim kiedyś możemy być".
Definicja.
Wokół tego, czym jest, a czym nie jest literatura gejowska, trwają poważne spory i polemiki – szczególnie z perspektywy badaczy queer theory. Główne dwa wątki znane są już z dylematów definiowania gender – tj. esencjonalizm vs. konstruktywizm. Nie każdy utwór nawiązujący tematyką do wątków gejowskich/lesbijskich należy włączyć w nurt literatury gejowskiej i lesbijskiej. Utwór może przecież, nawiązując ostentacyjnie do danej tematyki, nieść ze sobą przesłanie homofobiczne.
Kontrowersyjne może być również uznanie utworu, który nie zawiera w sobie żadnych bezpośrednich nawiązań, ale jest wyraźnie akceptowany przez społeczność gejowską i lesbijską, za część nurtu literatury gejowskiej/lesbijskiej. W tym kontekście badacze polskiej literatury homoseksualnej m.in. German Ritz, Inga Iwasiów, Błażej Warkocki i Krzysztof Tomasik rozpatrują twórczość takich autorów jak m.in. Juliusz Słowacki, Jerzy Andrzejewski, Maria Pawlikowska-Jasnorzewska, Grzegorz Musiał, Jerzy Zawieyski, czy Andrzej Stasiuk.
Pisarz gejowski i krytyk literacki Michael Lowenthal w eseju „"Wanting it all: the future of gay fiction"” stara się udowodnić, że zawężanie pisarzy i literatury gejowskiej do tematyki ściśle gejowskiej, a więc opisującej wydarzenia i postacie temu tylko światu znane i w nim tylko rozpoznawalne jest błędne. Jego zdaniem prawdziwa literatura winna być uniwersalna i choć składająca się z wielu nurtów (w tym właśnie nurtu LGBT) przemawiać winna do każdego czytelnika.
Problematykę związaną z literaturą gejowską i lesbijską w Polsce podejmowano na łamach takich czasopism jak „Ha!art” i „Krytyka Polityczna”. Ważnym wydarzeniem dla polskiej literatury gejowskiej/lesbijskiej w Polsce było wydanie w 2004 r. książki Michała Witkowskiego "Lubiewo" powieści jawnie emancypacyjnej i otwarcie podejmującej jako główny wątek tematykę homoseksualną.
Jest to stosunkowy młody i nowy dział krytyki i systematyzacji literackiej, który nie podlega żadnej szkole krytycznej, a z zasady jest metodą interdyscyplinarną. W swych opracowaniach może posługiwać się zastanymi już, innymi i bardzo od siebie różnymi szkołami metodologicznymi. W tym względzie zbliżony jest do interdyscyplinarnej metodologii feminizmu.
Geneza terminologii.
Jakkolwiek sama tematyka homoerotyczna istniała w literaturze od zarania dziejów literatury, czego przykładem są najstarsze zabytki literackie Sumeru, Judei, Hellady i Rzymu, o tyle poważne badania literackie tego zagadnienia są stosunkowo młode. Wiąże się to nie tyle z brakiem wrażliwości i umiejętności postrzegania tej tematyki przez poprzednie generacje czytelników i badaczy literatury, co z prawem cywilizacji zachodniej ostatnich 1700 lat. Penalizacja homoseksualizmu we wszelkich jego objawach, powodowała unikanie wszelkiej publicznej dyskusji tych tematów, które w konsekwencji stały się tematem tabu. Dopiero późne lata 60. ubiegłego wieku przyniosły poważniejsze w tym zakresie opracowania historyczno-literackie. Przełomem było wydanie w 1998 roku "Kanonu gejowskiego" Roberta Drake’a, który wzorem "The Western Canon" Harolda Blooma opracował systematyzację autorów i tekstów literackich należących do kategorii literatury gejowskiej. Praca ta stała się później bazą wyjściową dla wielu innych badań tej tematyki historii literatury i literaturoznawstwa. We wstępie do "Kanonu..." Drake podaje (poprzedzoną dowodem konstrukcyjnym) definicję, czym jest „książka gejowska”:
Zgodnie z tytułem, praca Drake’a nie pretendowała do opisu wszystkich tytułów i autorów gejowsko-lesbijskich. Skupił się w nich jedynie na stu najbardziej wpływowych hasłach w literaturze cywilizacji zachodniej. Prace szczegółowe, szersze, podjęte zostały przez wielu innych znawców literatury. Przytoczyć można "W międzyczasie, w innej części lasu. Opowiadania gejowskie od Alice Munro do Yukio Mishima" czy "Miłość w ciemnym czasie i inne rozpatrywania gejowskiego życia i literatury" autorstwa irlandzkiego pisarza, Colma Tóibína.
Polska.
Polska literatura LGBT to kilku ważnych autorów i autorek oraz ich istotne dzieła, z których wiele osiągnęło sukces komercyjny. Należy do nich zaliczyć następujących twórców: 
Świat.
Do klasycznych nurtów i autorów homoseksualnej literatury obcej należą m.in.:
Wiek XX.
Literaturę gejowską i lesbijską XX w. dzieli się umownym cenzusem daty zamieszek Stonewall pod koniec czerwca 1969 roku, które stały się początkiem ruchu emancypacyjnego LGBT.

</doc>
<doc id="342373" url="https://pl.wikipedia.org/wiki?curid=342373" title="Biuletyn Informacyjny Narodowych Sił Zbrojnych">
Biuletyn Informacyjny Narodowych Sił Zbrojnych

Biuletyn Informacyjny Narodowych Sił Zbrojnych – oficjalny organ prasowy Okręgu II Mazowsze Północne NSZ, wychodził od jesieni 1942 r. do czerwca 1944 r., tj. do czasu scalenia się lokalnych struktur NSZ z AK.
Pismo było kontynuacją ukazującego się od 1941 r. „Biuletynu Organizacyjnego PONS” (Polskiej Organizacji Narodowo-Syndykalistycznej, która po rozbiciu jej części przez Gestapo weszła pod koniec 1942 r. w skład NSZ). Biuletyn był odbijany na powielaczu. Wychodził nieregularnie, najczęściej co 2 tygodnie. W winiecie znajdował się orzeł i motto zapożyczone z „Szańca”. Niekiedy występowały też motta z wierszy Zygmunta Krasińskiego. Pismo składało się z 4 lub 6 kartek papieru formatu A4. Nakład wynosił od 500 do 700 egzemplarzy. Oprócz artykułów i komentarzy politycznych zawierał także informacje o sytuacji militarnej z różnych frontów wojny, a także wyroki organizacji na zdrajców. Redagowali go Władysław Dobrzycki ps. „Władybój”, szef Oddziału VI Oświatowo-Wychowawczego Komendy Okręgu i Stanisław Biliński ps. „Wit”. Redakcja pisma mieściła się we wsi Obidzino, powiat Gostynin.

</doc>
<doc id="342376" url="https://pl.wikipedia.org/wiki?curid=342376" title="W Służbie Narodu (miesięcznik)">
W Służbie Narodu (miesięcznik)

W Służbie Narodu – oficjalny organ prasowy Służby Cywilnej Narodu, utworzonej przez działaczy Grupy „Szańca”, miesięcznik, wychodził w Radomiu od listopada 1943 r. do maja 1944 r.
Pismo liczyło przeciętnie 12 stron odbitych na powielaczu formatu 22x30 cm. Omawiano w nim zagadnienia wchodzące w zakres prac SCN, tj. różne kwestie dotyczące prawa i administracji.

</doc>
<doc id="342378" url="https://pl.wikipedia.org/wiki?curid=342378" title="Wiktoryn z Podiebradu">
Wiktoryn z Podiebradu



</doc>
<doc id="342380" url="https://pl.wikipedia.org/wiki?curid=342380" title="Henryk I Starszy z Podiebradu">
Henryk I Starszy z Podiebradu



</doc>
<doc id="342381" url="https://pl.wikipedia.org/wiki?curid=342381" title="Podczerwone">
Podczerwone

Podczerwone – wieś w Polsce położona w województwie małopolskim, w powiecie nowotarskim, w gminie Czarny Dunajec. W latach 1975–1998 miejscowość administracyjnie należała do województwa nowosądeckiego.
Podczerwone zostało założone w 1605 r. przez Szymona Czerwińskiego.
Miejscowość położona w południowej Małopolsce w regionie geograficznym Kotlina Nowotarska i historyczno-etnograficznym Podhale. Sąsiaduje z miejscowościami: Czarny Dunajec, Koniówka, Ciche oraz graniczy ze Słowacją ("Suchá Hora").
Turystyka.
Mimo bardzo korzystnej lokalizacji, turystyka w Podczerwonem nie jest dobrze rozwinięta. Niezaprzeczalnym walorem są piękne widoki. Od strony wschodniej, czyli tzw. „Brzegów” podziwiać można panoramę Tatr w całej okazałości. Od „Śtreki: (tj. na zachód) widoczny jest masyw Babiej Góry, a wzdłuż granicy polsko-słowackiej rozpościerają się bory. Dla tych, którzy lubią spacery można organizować piesze wycieczki wiodące polnymi drogami wokół miejscowości. Ciekawą propozycją może być udanie się w stronę lasu „Cikówka”, przy którym znajduje się kopalnia odkrywkowa eksploatująca torf. To właśnie tam, na puściznach można spotkać unikalną roślinność. Są to m.in. rosiczka długolistna i okrągłolistna, mech torfowiec, storczyki, żurawina, wełnianka wąskolistna czy borówka bagienna. Wyższe partie torfowiska porasta niespotykana w innych miejscach Polski odmiana kosodrzewiny i ginąca brzoza karłowata. „Cikówka” jest miejscem, gdzie żyją łosie, wilki, dziki i jelenie. Brzegi rzeki Czarny Dunajec płynącej przez Podczerwone to miejsce licznych biwaków oraz obozowisk. Zbudowane na rzece progi wodne tworzą baseny kąpielowe.
Pod koniec lat 80. dla grup z Bydgoszczy w Podczerwonem „pod Brzegiem”, organizowane były obozy harcerskie. Obecnie z doskonałej możliwości wypoczynku korzystają nie tylko mieszkańcy Podhala, ale również turyści z całej Polski. Od lat w szkole podstawowej organizowane są kolonie dla dzieci z Krakowa, Warszawy i Szczecina.
W połowie 2014 roku rozpoczęto budowę ścieżki rowerowej łączącej Nowy Targ z Trzcianą na Słowacji. Odcinek biegnący przez Podczerwone prowadzi starym nasypem kolejowym oraz przez most kolejowy.
Historia.
4 lipca 1605 – powstanie wsi
Wieś królewska lokowana na prawie magdeburskim przez rodzinę Pieniążków herbu Odrowąż, dzierżawców nowotarskich pomiędzy 1596 a 1605 rokiem. Pierwszymi sołtysami byli Szymon i Barbara Czerwińscy należący do stanu szlacheckiego. Być może pieczętowali się oni herbem Lubicz.Po śmierci Szymona sołtystwo objęli w równych częściach jego synowie Władysław i Walenty Czerwińscy również wymienieni jako szlachetnie urodzeni „nobiles”. Ciż sami w dokumencie króla Władysława IV Wazy z 1646 roku są nazwani „uczciwymi”, co oznacza, że utracili w bliżej nieznanych okolicznościach szlachectwo. W 1676 roku noszą nazwisko Podczerwiński. Oprócz łanu sołtysiego znajdującego się na terytorium wsi do sołtystwa należały znajdujące się w Tatrach Zachodnich polany Biały Potok, Niżna Kira, Palenica, Jaworzyna oraz Hotarz.
„Najstarszy syn Piotra Kistka – Szymon Czerwiński otrzymał przywilej na sołtystwo w Podczerwonem od Zofii z Bogusławic, wdowy po św. Janie Pieniążku, staroście nowotarskim. Przywilej powyższy zatwierdził król Zygmunt III Waza 4 lipca 1605 r. w Krakowie, utwierdzając w prawach do sołtystwa synów zmarłego Szymona: Walentego i Władysława Czerwińskich.”
„Genealogia rodów sołtysich na Podhalu” cz. II
Maria i Jan Krzeptowscy Jasinek
Wyd. „Krzeptowscy”
1914
Powołany został komitet budowy kaplicy. Prezesował mu Jędrzej Karcz, który doprowadził do wzniesienia z dobrowolnych składek kaplicy murowanej, wewnątrz której umieszczono ołtarz z portalikiem ozdobiony rzeźbioną figurą Matki Boskiej Bolesnej i obrazem św. Józefa. Wkrótce ją poświęcono („Czarny Dunajec i okolice”).
29 listopada 1943 r. – historia partyzantów
W tym dniu Podczerwone zostało otoczone przez Niemców. Poszukiwali ukrywających się partyzantów. Podobno „ktoś” doniósł, pokazał kryjówkę niedaleko tartaku, rzekomo w celu ratowania wsi przed spaleniem. Partyzantów rozstrzelano. O dziwo nikt niczego nie widział, nikt niczego nie słyszał.
13 września 1944 – historia lotników
W pobliżu Podczerwonego (na terenach Koniówki) rozbił się samolot bombowy Latająca Forteca nr 44-6412 z 817 dywizjonu 483 grupy 5 Skrzydła Bombowego 15 Armii Powietrznej USA. Brał udział w bombardowaniu fabryki chemicznej w Blachowni Śląskiej. Bombardier – podporucznik Gus J. Kroschewsky, nawigator – podporucznik Richard L. Hansler, strzelcy pokładowi – sierżant Harold E. Beam, sierżant Gordon W. Sternbeck i plutonowy Aloys C. Suhling zostali przejęci przez żołnierzy placówki AK „Limba”, którzy doprowadzili ich na Stare Wierchy, gdzie stacjonował oddział majora Andrzeja Stobrawy ps. „Borowy”. Po przejściu frontu radzieckiego, w lutym 1945 grupa ta samodzielnie poprosiła o pomoc Sowietów. W marcu przez Lwów, Kijów, Odessę na Ukrainie i Port Fuad w Egipcie przedostali się do bazy macierzystej Sterparone we Włoszech, następnie zostali odesłani do USA. Pozostali członkowie załogi wpadli w ręce Niemców. Byli to: pilot – podporucznik Everette J. Robson, kopilot – podporucznik Harold R. Stock, technik pokładowy – sierżant Albert W. Van Oostrom, radiooperator – sierżant Philip M. Nance oraz strzelec pokładowy – sierżant William N. Barry. Wszyscy trafili do obozów jenieckich dla kadry lotniczej na Pomorzu, a w maju 1945 roku, przez aliancki obóz przejściowy Lucky Strike we Francji przetransportowani zostali do USA.
Komunikacja.
Podczerwone znajduje się na szlaku komunikacyjnym biegnącym z północy na południe: z Rabki do Zakopanego. Trasa ta może służyć jako alternatywa do zatłoczonej „Zakopianki”.
Od 1907 roku przez Podczerwone przebiegała linia kolejowa z Nowego Targu przez przejście graniczne Czarny Dunajec-Suchá Hora do Kraľovanów na Słowacji. Odcinek graniczny (Podczerwone – Sucha Hora) zdemontowano po II wojnie światowej. Do 1981 roku polski odcinek linii był czynny w ruchu pasażerskim. W 1991 roku został rozebrany. Budynki stacyjne, nasypy i mosty istnieją do dziś. W części słowackiej istnieje i wciąż jest czynny odcinek Kraľovany – Trstená. W latach 70. XX w. rozebrano odcinek Trstená – Sucha Hora. Wobec zbudowania ścieżki rowerowej w miejscu dawnej infrastruktury kolejowej pomysł przywrócenia połączenia ze Słowacją został zawieszony.
Kościół.
Podczerwone należy do parafii pod wezwaniem Matki Boskiej Bolesnej. Księdzem proboszczem od 2019 roku jest Marek Łabuzek. Kościół leży w centrum miejscowości naprzeciwko remizy OSP.

</doc>
<doc id="342382" url="https://pl.wikipedia.org/wiki?curid=342382" title="Tarakan">
Tarakan

Tarakan – miasto w Indonezji na wyspie Tarakan w prowincji Borneo Północne; powierzchnia 250,8 km²; ludność 147 030 (VI 2005); gęstość zaludnienia 586,2 osób/1 km².
Ośrodek wydobycia ropy naftowej; port wywozowy tego surowca; port lotniczy "Juwata Airport".
Do końca XIX w. Tarakan było małą miejscowością rybacką. W 1896 roku holenderska kompania naftowa BPM ("Bataavishe Petroleum Maatchapij") odkryła na wyspie złoża ropy naftowej i rozpoczęła ich eksploatację. 
Status kota nadano miejscowości 15 grudnia 1997.

</doc>
<doc id="342389" url="https://pl.wikipedia.org/wiki?curid=342389" title="Saga o Gotlandczykach">
Saga o Gotlandczykach

Saga o Gotlandczykach (oryg. "Gutasaga") – średniowieczna saga skandynawska, jedna z nielicznych, które powstały poza Islandią.
Datowana na XII wiek "Saga o Gotlandczykach" przetrwała do naszych czasów w manuskrypcie z około 1350, który razem z gotlandzkim kodeksem prawnym zwanym "Gutalag" wchodzi w skład "Codex Holm" (przechowywany obecnie w Bibliotece Królewskiej w Sztokholmie).
Historia została spisana w języku starogotlandzkim, nordyckim dialekcie, którym posługiwali się ówcześni mieszkańcy Gotlandii.
Saga zawiera interesujący, mityczny opis tego, jak powstała Gotlandia.

</doc>
<doc id="342391" url="https://pl.wikipedia.org/wiki?curid=342391" title="Tarakan (wyspa)">
Tarakan (wyspa)

Tarakan () – wyspa w Indonezji na morzu Celebes w prowincji Borneo Wschodnie; leży przy wschodnim wybrzeżu Borneo w pobliżu ujść rzek Kayan i Sesayap.
Powierzchnia 303 km²; w większości pokryta bagnami, w południowej części leży miasto Tarakan. Eksploatacja złóż ropy naftowej; połów krabów.
W czasie II wojny światowej dwukrotnie miejsce ciężkich walk; 11–12 stycznia 1942 Japończycy wyparli stąd Holendrów; 1–6 maja 1945 wojska aliantów (głównie australijskie) wyzwoliły wyspę.

</doc>
<doc id="342392" url="https://pl.wikipedia.org/wiki?curid=342392" title="EBPP">
EBPP

EBPP (electronic bill presentment and payment) – elektroniczna prezentacja i płacenie rachunków.
Usługa finansowa, która polega na przekazaniu płatnikowi elektronicznej formy rachunku (faktury) i umożliwienie mu dokonania elektronicznej płatności. Proces ten obejmuje dwa rodzaje transakcji: prezentację, oraz zapłatę rachunku. Do niedawna EBPP było przeznaczone wyłącznie dla podmiotów gospodarczych, obecnie z tej usługi mogą już korzystać osoby fizyczne. Właścicielami firm specjalizujących się w EBPP są często banki. Firmy te mogą też współpracować z grupą instytucji finansowych. 
Najważniejszymi podmiotami na rynku amerykańskim są: "BillingZone", będący częściowo własnością "PNC Bank Corp", "Spectrum", założony przez takie banki jak "Chase", "First Union" i "Wells Fargo", "C2it" będący własnością "Citicorp", czy "eMoneymail" będący własnością "Bank One". Do podmiotów niezależnych zaliczyć można "CheckFree" i "PayPal", gdzie ten drugi ustanowił już związki z 121 wystawcami rachunków i ponad 150 podmiotami świadczącymi usługi finansowe.
W Polsce EBPP oferują:

</doc>
<doc id="342399" url="https://pl.wikipedia.org/wiki?curid=342399" title="Bontang">
Bontang

Bontang – miasto w Indonezji na Borneo w prowincji Borneo Wschodnie; powierzchnia 497.57 km²; 104 tys. mieszkańców (2006).
Ośrodek wydobycia gazu ziemnego; port morski i lotniczy. W pobliżu miasta park narodowy "Kutai" o powierzchni ok. 200 tys. ha z rzadkimi gatunkami flory i fauny.

</doc>
<doc id="342404" url="https://pl.wikipedia.org/wiki?curid=342404" title="AWF Mickiewicz Katowice">
AWF Mickiewicz Katowice

KS Mickiewicz Katowice – drużyna koszykarska występująca w II lidze. Drużyna ma charakter szkoleniowy. Powstała po to aby umożliwić zdobycie doświadczenia przez młodych zawodników.

</doc>
<doc id="342406" url="https://pl.wikipedia.org/wiki?curid=342406" title="AZS AWF Mickiewicz Team Polska Katowice">
AZS AWF Mickiewicz Team Polska Katowice



</doc>
<doc id="342409" url="https://pl.wikipedia.org/wiki?curid=342409" title="Mistrzostwa Europy w Piłce Nożnej 1976 (eliminacje)">
Mistrzostwa Europy w Piłce Nożnej 1976 (eliminacje)

Grupa 1.
30 października 1974
20 listopada 1974
16 kwietnia 1975
20 kwietnia 1975
30 kwietnia 1975
11 maja 1975
8 czerwca 1975
30 października 1975
12 listopada 1975
19 listopada 1975
23 listopada 1975
3 grudnia 1975
Grupa 2.
4 września 1974
13 października 1974
30 października 1974
20 listopada 1974
16 marca 1975
2 kwietnia 1975
16 kwietnia 1975
1 maja 1975
24 września 1975
15 października 1975
19 października 1975
19 listopada 1975
Grupa 3.
4 września 1974
30 października 1974
16 marca 1975
4 czerwca 1975
9 czerwca 1975
30 czerwca 1975
13 sierpnia 1975
3 września 1975
15 października 1975
19 października 1975
15 października 1975
Grupa 4.
29 września 1974
13 października 1974
20 listopada 1974
5 lutego 1975
17 kwietnia 1975
11 maja 1975
1 czerwca 1975
3 września 1975
12 października 1975
29 października 1975
16 listopada 1975
17 grudnia 1975
Grupa 5.
1 września 1974
25 września 1974
9 października 1974
20 listopada 1974
19 kwietnia 1975
5 czerwca 1975
3 września 1975
10 września 1975
27 września 1975
15 października 1975
26 października 1975
22 listopada 1975
Grupa 6.
30 października 1974
20 listopada 1974
1 grudnia 1974
2 kwietnia 1975
30 kwietnia 1975
10 maja 1975
18 maja 1975
21 maja 1975
12 października 1975
29 października 1975
12 listopada 1975
23 listopada 1975
Grupa 7.
8 września 1974
12 października 1974
16 listopada 1974
7 grudnia 1974
25 maja 1975
5 czerwca 1975
3 września 1974
9 września 1975
27 września 1975
12 października 1975
15 listopada 1975
Grupa 8.
13 października 1974
20 listopada 1974
18 grudnia 1974
22 grudnia 1974
23 lutego 1975
27 kwietnia 1975
4 czerwca 1975
11 czerwca 1975
11 października 1975
19 listopada 1975
21 grudnia 1975
28 lutego 1976
Awans.
Awans do ćwierćfinałów uzyskały zwycięzcy grup:

</doc>
<doc id="342415" url="https://pl.wikipedia.org/wiki?curid=342415" title="Andrzej Siemieniewski">
Andrzej Siemieniewski

Andrzej Siemieniewski (ur. 8 sierpnia 1957 we Wrocławiu) – polski duchowny rzymskokatolicki, profesor nauk teologicznych, biskup pomocniczy wrocławski w latach 2006–2021, biskup diecezjalny legnicki od 2021.
Życiorys.
Urodził się 8 sierpnia 1957 we Wrocławiu. Jego matką była chemiczka Teresa Siemieniewska. Egzamin dojrzałości zdał w II Liceum Ogólnokształcącym we Wrocławiu. W 1976 podjął studia na Wydziale Podstawowych Problemów Techniki Politechniki Wrocławskiej. Przerwał je w 1979 i wstąpił do Metropolitalnego Wyższego Seminarium Duchownego we Wrocławiu. Święceń prezbiteratu udzielił mu 1 czerwca 1985 w archikatedrze wrocławskiej kardynał Henryk Gulbinowicz, arcybiskup metropolita wrocławski. W tym samym roku uzyskał magisterium z teologii. W latach 1987–1991 odbył studia teologiczne na Papieskim Uniwersytecie Świętego Tomasza z Akwinu w Rzymie, które ukończył ze stopniem doktora teologii w zakresie teologii duchowości. W 1998 na podstawie rozprawy "Ewangelikalna duchowość nowego narodzenia a tradycja katolicka" uzyskał na Papieskim Wydziale Teologicznym we Wrocławiu stopień doktora habilitowanego nauk teologicznych w zakresie teologii duchowości. W 2004 otrzymał tytuł profesora nauk teologicznych.
W latach 1985–1987 pracował jako wikariusz w parafii św. Stanisława w Świdnicy. Po studiach w Rzymie był również duszpasterzem we Włoszech w parafii Forli. W 1994 został asystentem kościelnym wspólnoty „Hallelu Jah” we Wrocławiu, należącej do Ruchu Odnowy w Duchu Świętym. W 2004 objął urząd wikariusza biskupiego ds. stałej formacji kapłanów. Został członkiem rady kapłańskiej. W 2005 otrzymał godność kapelana Jego Świątobliwości.
W latach 1991–1998 pełnił funkcję ojca duchownego wrocławskiego seminarium. W 1991 został zatrudniony na Papieskim Wydziale Teologicznym we Wrocławiu, początkowo na stanowisku adiunkta, w 2000 został profesorem nadzwyczajnym, a w 2004 profesorem zwyczajnym. W latach 1993–1995 był dyrektorem tamtejszej Biblioteki, a w 1997 został kierownikiem Katedry Teologii Duchowości. W latach 1998–2001 sprawował urząd prorektora uczelni. Pełnił funkcję koordynatora Wrocławskiego Festiwalu Nauki dla Papieskiego Wydziału Teologicznego.
5 stycznia 2006 papież Benedykt XVI mianował go biskupem pomocniczym archidiecezji wrocławskiej ze stolicą tytularną Theuzi. Święcenia biskupie otrzymał 11 lutego 2006 w archikatedrze św. Jana Chrzciciela we Wrocławiu. Udzielił mu ich arcybiskup metropolita wrocławski Marian Gołębiewski, któremu asystowali kardynał Henryk Gulbinowicz, emerytowany arcybiskup metropolita wrocławski, i Ignacy Dec, biskup diecezjalny świdnicki. Jako zawołanie biskupie przyjął słowa „"Deus Caritas est"” ("Bóg jest Miłością"). W archidiecezji objął urząd wikariusza generalnego. W 2012 został prepozytem kapituły archidiecezjalnej we Wrocławiu.
28 czerwca 2021 papież Franciszek przeniósł go na urząd biskupa diecezjalnego diecezji legnickiej. Diecezję objął kanoniczne 29 czerwca 2021, natomiast ingres do katedry Świętych Apostołów Piotra i Pawła w Legnicy odbył 20 września 2021.
W Konferencji Episkopatu Polski objął funkcje delegata ds. Federacji Bibliotek Kościelnych „Fides” oraz delegata ds. Ruchu Rodzin Nazaretańskich, a także został członkiem Zespołu ds. Kontaktów z Polską Radą Ekumeniczną i Rady Naukowej.
Książki.
Autor książek poświęconych przede wszystkim teologii duchowości, a także stosunkowi Kościoła do nauki:

</doc>
<doc id="342416" url="https://pl.wikipedia.org/wiki?curid=342416" title="Borneo Środkowe">
Borneo Środkowe

Borneo Środkowe () – prowincja w Indonezji w południowej części wyspy Borneo. Powierzchnia 152 600 km²; 2,69 mln mieszkańców (2020); stolica Palangkaraya. Dzieli się na 1 okręg miejski i 13 dystryktów. Większość ludności stanowią Dajakowie.
Gospodarka: rolnictwo (ryż, kukurydza, orzeszki ziemne, orzechy kokosowe, kauczuk, kawa, kakao, goździki, pieprz); rybołówstwo; eksploatacja lasów; wydobycie złota; przemysł spożywczy, drzewny.
Geografia.
Powierzchnia nizinna, jedynie północne granice prowincji przebiegają wzdłuż pasm Gór Schwanera i Gór Müllera. Południkowo przecięta licznymi rzekami uchodzącymi do Morza Jawajskiego (m.in. Pembuang, Kahayan, Barito). 82% powierzchni pokrywa las równikowy; w południowej części przeważają tereny bagienne, na których znajdują się ujścia rzek takich jak: Lamandau, Arut, Seruyan, Kahayan, Kapuas i Barito.

</doc>
<doc id="342422" url="https://pl.wikipedia.org/wiki?curid=342422" title="Palangka Raya">
Palangka Raya

Palangka Raya – miasto w Indonezji na wyspie Borneo nad rzeką Kahayan; ośrodek administracyjny prowincji Borneo Środkowe; powierzchnia 2678.51 km²; 281 tys. mieszkańców (2016).
Ośrodek rzemiosła artystycznego (wyroby z rattanu i bambusa). W mieście znajduje się Uniwersytet Palangka Raya i port lotniczy Palangkaraya-Tjilik Riwut.
Palangka Raya jest największym miastem w Indonezji pod względem powierzchni. Większość obszaru jest zalesiona lasami chronionymi, obszarami ochrony przyrody i lasem Tangkiling.
W 1957 prezydent Sukarno zainaugurował pomnik w ówczesnym miasteczku Pahandut. Wyraził wtedy chęć uczynienia miasta przyszłą stolicą nowej republiki. Plan taki nigdy nie został przeprowadzony, chociaż był omawiany wiele innych razy – ostatnio w 2019 roku, kiedy prezydent Joko Widodo ogłosił plany przeniesienia stolicy Indonezji. Miasto było popularnym kandydatem na nową stolicę Indonezji, aż do momentu ogłoszenia przez prezydenta, że nowa stolica będzie w Borneo Wschodnim.

</doc>
<doc id="342424" url="https://pl.wikipedia.org/wiki?curid=342424" title="Prawo formalne">
Prawo formalne

Prawo formalne, prawo procesowe – zespół norm prawnych regulujących postępowanie przed organami wymiaru sprawiedliwości i administracji publicznej.
Prawo formalne urzeczywistnia normy prawa materialnego i pozwala na ich egzekwowanie. Dotyczy ono między innymi właściwości tych organów (rzeczowej, miejscowej, funkcjonalnej), wszczynania postępowania, pism procesowych, wniosków stron, dowodów, środków odwoławczych oraz innych instytucji procesowych.
Polskie prawo.
W prawie polskim tradycyjnie wyróżnia się:

</doc>
<doc id="342425" url="https://pl.wikipedia.org/wiki?curid=342425" title="Projekt Orion">
Projekt Orion



</doc>
<doc id="342427" url="https://pl.wikipedia.org/wiki?curid=342427" title="Nidogen">
Nidogen

Nidogen (entaktyna) (masa cząsteczkowa 150 kDa) – usiarczanowana glikoproteina wchodząca w skład wszystkich błon podstawnych. Występuje w blaszce jasnej błony.
Ma 3 domeny globularne. Od końca N dwie mniejsze G1 i G2 i na końcu C większą G3.
Pomiędzy domenami G2 i G3 jest długa pałeczka zawierająca powtórzone sekwencje przypominające EGF (czynnik wzrostu naskórka).
G2 odpowiada za łączenie się nidogenu z włóknami kolagenu IV.
G3 odpowiada za łączenie się nidogenu z łańcuchem B2[γ] lamininy.
Fizjologicznie jest łącznikiem pomiędzy integrynami plazmalemmy i kolagenem typu IV, który stanowi blaszkę gęstą błony podstawnej oraz lamininą.

</doc>
<doc id="342428" url="https://pl.wikipedia.org/wiki?curid=342428" title="Smerek">
Smerek



</doc>
<doc id="342430" url="https://pl.wikipedia.org/wiki?curid=342430" title="Błona podstawna">
Błona podstawna

Błona podstawna – wyspecjalizowana macierz pozakomórkowa oddzielająca nabłonek od tkanki łącznej, występująca także wokół: miocytów (włókien mięśniowych), adipocytów (komórek tłuszczowych) i komórek Schwanna. Przytwierdza ona komórki do siebie, jak również uczestniczy w wymianie substancji pomiędzy nimi a otoczeniem. Wyznacza także drogi migracji komórek nabłonka oraz wzrostu dendrytów.

</doc>
<doc id="342431" url="https://pl.wikipedia.org/wiki?curid=342431" title="Sigismond Stojowski">
Sigismond Stojowski



</doc>
<doc id="342432" url="https://pl.wikipedia.org/wiki?curid=342432" title="Kahayan">
Kahayan

Kahayan – rzeka w Indonezji na wyspie Borneo, długość około 600 km.
Źródła w górach Müllera, płynie w kierunku południowym; w środkowym biegu liczne meandry i starorzecza, uchodzi estuarium do Morza Jawajskiego.

</doc>
<doc id="342438" url="https://pl.wikipedia.org/wiki?curid=342438" title="Sampit">
Sampit

Sampit – miasto w Indonezji na wyspie Borneo w prowincji Borneo Środkowe; 68 tys. mieszkańców (2006).
Największy w Indonezji ośrodek eksploatacji lasów i przemysłu drzewnego; port rzeczny na rzece Sampit dostępny dla statków morskich; port lotniczy.

</doc>
<doc id="342443" url="https://pl.wikipedia.org/wiki?curid=342443" title="Browar Zamkowy Cieszyn">
Browar Zamkowy Cieszyn

Browar Zamkowy Cieszyn Sp. z o.o. – browar w Cieszynie powstały w 1846 roku. Jest to najdłużej, nieprzerwanie działający browar w Polsce. Od 23 grudnia 2020 do końca stycznia 2023 browar należał do spółki Felix Investments. Obecnie od 1 lutego 2023 właścicielem browaru jest Mirosław Gruszka. 
Historia.
Browar na Wzgórzu Zamkowym.
Prapoczątki Browaru Zamkowego w Cieszynie sięgają 1653 roku, w którym cesarz Ferdynand III nadał księstwo cieszyńskie swojemu synowi, księciu Ferdynandowi IV. W tym samym roku komisarz księcia mianował Kaspara Tłuka z Toszonowic regentem dóbr książęcych, które utworzył kompleks zwany Komorą Cieszyńską. Pod koniec 1653 r. regent Tłuk uruchomił na zamku w Cieszynie browar. Zrobił to niezgodnie z prawem, gdyż złamał tym samym przywilej mili należący do miasta Cieszyna. Ze względu na silne protesty mieszczan regent przerwał czasowo produkcję piwa, ale po pewnym czasie wznowił ją ponownie tym razem dostarczając piwo wyłącznie poza obszar jednej mili zastrzeżonej dla miasta.
Browar Habsburgów.
W 1838 roku arcyksiążę Karol Ludwik Habsburg postanowił gruntownie przebudować swoją cieszyńską rezydencję. W tym celu sprowadził wiedeńskiego architekta Josepha Kornhäusla, który zlecił rozbiórkę ruin zamku piastowskiego z wyjątkiem wieży i romańskiej rotundy. W niedługim czasie na Górze Zamkowej powstał nowy, klasycystyczny pałac wraz z oranżerią i parkiem w stylu angielskim. Niejako przy okazji tej wielkiej przebudowy zachęcony sukcesami, jakie w owym czasie zaczęło na rynku odnosić piwo typu pilzneńskiego, książę cieszyński Karol Ludwik postanowił zbudować własny browar w Cieszynie.
Cieszyn posiadał długie tradycje piwowarskie, bowiem już od XV wieku istniał tu browar mieszczański. Nie był on jednak własnością księcia, a ponadto produkowano w nim wyłącznie piwo tradycyjne górnej fermentacji w niewielkich ilościach. Dlatego ok. 1840 roku tuż pod zamkiem, na stoku wzgórza rozpoczęto budowę nowoczesnego browaru, który miał zająć się produkcją piwa typu pilzneńskiego na skalę przemysłową. Budowę ukończono w 1846 roku i niemal natychmiast po otwarciu zakład rozpoczął swoją działalność.
Piwo z Cieszyna szybko stało się popularne nie tylko w Księstwie Cieszyńskim, ale w całej monarchii habsburskiej. Syn i następca Karola Ludwika, arcyksiążę Albrecht Fryderyk Habsburg, zachwycony sukcesami zakładu rozwinął produkcję i w 1856 roku zdecydował się na założenie kolejnego browaru, który na jego polecenie wybudowano we wsi Pawlusie pod Żywcem. Pierwsi piwowarzy żywieckiego browaru pochodzili z Cieszyna.
Przed I wojną światową browar połączono z Fabryką Win i Likierów w Błogocicach.
Browar państwowy.
Po zakończeniu I wojny światowej i upadku Austro-Węgier doszło do nacjonalizacji majątku książąt cieszyńskich. W 1920 roku browar upaństwowiono i powołano "Państwowe Zamkowe Zakłady Przemysłowe w Cieszynie". W latach 20. XX wieku wydzierżawiono go warszawskim przedsiębiorcom skoligaconym m.in. z prezydentem Ignacym Mościckim. W 1933 roku zakład znalazł się pod zarządem Dyrekcji Lasów Państwowych.
W czasie II wojny światowej browar nie uległ likwidacji i nie zaprzestał produkcji. Po 1945 roku
został włączony w skład Bielskich Zakładów Piwowarsko-Słodowniczych, a następnie Zakładów Piwowarskich w Żywcu. Przez cały ten czas, wciąż w tym samym budynku, browar produkował różne gatunki piwa, w tym swój sztandarowy produkt – piwo jasne pełne typu pilzneńskiego.
Browar Grupy Żywiec.
Na początku lat 90. XX wieku cieszyński browar został sprywatyzowany i wraz z browarem żywieckim zakupiony przez holenderski koncern Heineken. Produkcję ograniczono do jednego gatunku piwa, któremu nadano handlową nazwę "Żywiec Brackie". Piwa z Cieszyna sprzedawano w tym czasie w całym kraju.
Po kilku latach postanowiono zmienić charakter zakładu na producenta regionalnego, w związku z tym odstąpiono od handlowej nazwy marki "Żywiec Brackie" i wprowadzono nazwę "Brackie". Zmieniono też znacznie oprawę graficzną i rozpoczęto dystrybucję piwa z nastawieniem na rynek lokalny województwa śląskiego. W 2003 roku w browarze w Cieszynie rozpoczęto produkcję marki ogólnopolskiej – "Żywiec Porter", która jest jednak dystrybuowana na rynku ogólnopolskim pod logo Browaru Żywiec.
Od 2009 roku w Brackim Browarze Zamkowym w Cieszynie produkowane są jednorazowo warki piw specjalnych dla Grupy Żywiec. W 2009 roku uwarzono tutaj piwo "Bracki Koźlak Dubeltowy", którego autorem receptury jest piwowar domowy, Jan Krysiak, zwycięzca VII Konkursu Piwowarów Domowych w Żywcu. W 2010 roku zwyciężczyni VIII Konkursu Piwowarów Domowych w Żywcu, Dorota Chrapek, uwarzyła w cieszyńskim browarze piwo typu belgian pale, ale – "Brackie Pale Ale belgijskie". W 2011 roku wyprodukowano w nim piwo Grupy Żywiec dla sklepów sieci handlowej Biedronka – "Leżajsk Pszeniczne". W tym samym roku powstał w tym zakładzie piwowarskim Grand Champion Birofilia 2011 – piwo kolońskie, według receptury Jana Szały.
Od 2010 roku browar rozpoczął produkcję piwa typu amber ale, "Brackie Mastne".
Został także siedzibą Polskiego Stowarzyszenia Piwowarów Domowych. Wdrożono w nim ponadto projekt przekształcenia zakładu w żywe muzeum piwowarstwa.
W 2011 roku doszło do formalnej konsolidacji browaru z Grupą Żywiec.
Browar Zamkowy Cieszyn.
W 2015 roku browar zamkowy w Cieszynie uzyskał większą autonomię i stał się niezależną, oddzielną jednostką organizacyjną. Pozostawał nadal częścią grupy kapitałowej Żywiec, ale posiadał własną, niezależną strukturę i identyfikację wizualną pod nazwą Browar Zamkowy Cieszyn.
23 grudnia 2020 firma Felix Investments kupiła 100% akcji browaru od Grupy Żywiec.
W 2023 roku nastąpiła kolejna zmiana właściciela. 1 Lutego 2023 jednym udziałowcem browar został Mirosław Gruszka właściciel Cisowianki a na fotel Prezesa zarządu powrócił Michał Peschak który to pełnił już ta funkcje w czasie kiedy browar był własnością Grupy Żywiec.
Architektura.
Zamek został wzniesiony na zlecenie arcyksięcia Karola Ludwika, a kamień węgielny pod jego budowę położył arcyksiążę Albrecht Fryderyk. Powstał według planów wiedeńskiego architekta – Józefa Kornhäusla, a nadzór nad budową sprawował mistrz murarski sprowadzony z Wiednia – Fryderyk Baldauf. „Serce” browaru stanowi czteroskrzydłowy, trójkondygnacyjny prostokątną budynek z dziedzińcem pośrodku. Budynek zyskał obronny charakter dzięki temu, że jego naroża i brama została ozdobiona pseudorustyką.
Historyczny układ zabudowy budynków i pomieszczeń browaru był podzielony ze względu na ich funkcję.
Budynek główny jest połączony z leżakowniami, które stanowią skład zespołu podziemnych korytarzy. Zostały one usytuowane na różnych poziomach wzgórza zamkowego. Obiektem przylegającym do budynku browaru w części południowo-zachodniej, jest wysoka piwnica – tunel lodowy, który został wydrążony pod wzgórzem zamkowym, prawie do połowy dziedzińca średniowiecznego zamku górnego. Składowano w nim lód, który był wykorzystywany w procesie produkcyjnym.
Słodownia zbudowana z cegły i kamienia, mieszcząca piwnice do moczenia i słodowania jęczmienia była zlokalizowana w podziemiach browaru. Magazyny jęczmienia i słodu, pomieszczenia do czyszczenia zboża przed słodowaniem oraz tzw. suszarnia powietrzna były zlokalizowane na piętrach i strychach.
Browarniana warzelnia o autonomicznym charakterze, zajmuje niewielką przestrzeń, choć zdołała pomieścić: kadź zacierną, kadź filtracyjną, kadź pomocniczą z baterią oddzielającą i przyrządem do wysładzania, kocioł pomocniczy z mieszadłem, kocioł do gotowania piwa z koszem chmielowym i pompy.
Izba fermentacyjna została zlokalizowana na pierwszym poziomie piwnic. Były w niej ustawione cylindryczne i stożkowe, otwarte kadzie fermentacyjne przeznaczone do fermentacji dolnej.
Wraz z czasem, aż do I Wojny Światowej, budynek browaru był rozbudowywany i przebudowywany. Obecnie stanowi zespół zabudowań w różnych stylach architektonicznych od biedermeieru po neogotyk.
Charakterystyka.
W zakładzie znajduje się wiele do dziś sprawnie funkcjonujących urządzeń pochodzących z drugiej połowy XIX wieku i początku XX wieku.
Zdolności produkcyjne Brackiego Browaru Zamkowego w Cieszynie wynoszą 160 tysięcy hektolitrów piwa rocznie. Jego produkty są butelkowane oraz rozlewane do beczek keg na miejscu.
Piwa specjalne.
Browar Zamkowy Cieszyn od 2009 warzy piwa specjalne, które powstają na bazie receptury piwa, które zdobywa tytuł najlepszego piwa roku – Grand Championa w Konkursie Piw Domowych:
Grand Champion Birofilia:
Zwiedzanie Browaru Zamkowego Cieszyn.
Browar Zamkowy Cieszyn jest także żywym muzeum. Część zabudowań wykorzystywana jest jako wystawy stałe, na których są prezentowane procesy produkcji piwa i historia browaru oraz wydarzenia kulturalne. Browar można zwiedzać grupowo lub indywidualnie. „Po zapoznaniu się z historią miejsca odwiedzających czeka przejście przez różnorodne pomieszczenia i etapy produkcji zaczynając od śrutowania przez zacieranie, warzenie, filtrację aż do leżakowni – zwiedzanie odbywa się pod czujnym okiem piwowara, który opowiada o swojej pasji i pracy”. Jedynie fermentownia, w której przebiega fermentacja w otwartych kadziach, pozostaje zamknięta dla zwiedzających ze względu na wynikające z tego ryzyko zakażenia piwa.
Zwiedzanie jest podzielone na dwa sezony:
Czas zwiedzania: od 45 min do 60 min.
Browar można też zwiedzać w trakcie Industriady – Święta Zabytków Techniki Województwa Śląskiego, w trakcie Cieszyńskiej Nocy Muzeów i w trakcie Cieszyńskiej Jesieni Piwnej.
Cieszyńska Jesień Piwna.
Cieszyńska Jesień Piwna, wcześniej Bracka Jesień, to cykliczna impreza, która jest organizowana na terenie Browaru Zamkowego w Cieszynie, w ostatni weekend sierpnia. W te dni odbywają się koncerty muzyczne i degustacje oraz bezpłatne zwiedzanie browaru.
W trakcie Cieszyńskiej Jesieni Piwnej organizowane są dwa konkursy:
Trivia.
Od 2017 roku Browar Zamkowy Cieszyn znajduje się na Szlaku Zabytków Techniki Województwa Śląskiego.
Na terenie browaru znajduje się tzw. lodowy tunel wydrążony pod Górą Zamkową, który początkowo służył jako chłodnia i magazyn na lód leżakowanie odbywa się w starych piwnicach, wydrążonych w głębi Góry Zamkowej. Niska temperatura sprawiała, że lód z pobliskich zbiorników wodnych można było magazynować aż do lata. Obecnie tunel służy jako leżakownia, wykorzystywana do dojrzewania piwa.
Browary Zamkowy Cieszyn jest jednym z trzech polskich browarów, w którym odbywa się fermentacja w otwartych kadziach.
W browarze, w okresie II wojny światowej znajdowały się cele więzienne.
Około 70% procent browaru usytuowane jest pod ziemią.

</doc>
<doc id="342445" url="https://pl.wikipedia.org/wiki?curid=342445" title="Narodowe Siły Zbrojne (pismo)">
Narodowe Siły Zbrojne (pismo)

Narodowe Siły Zbrojne – oficjalny centralny organ prasowy Narodowych Sił Zbrojnych, dwutygodnik, wychodził od 15 września 1943 r. do poł. grudnia 1944 r.
Było kontynuacją pisma „Naród i Wojsko”. Wydawał je Oddział VI Oświatowo-Wychowawczy (Służba Oświatowo-Wychowawcza) KG NSZ z przeznaczeniem dla oddziałów partyzanckich. Zawierało informacje wojskowe, relacje z akcji przeprowadzonych przez oddziały oraz rozkazy i inne dokumenty organizacyjne KG NSZ. Po rozłamie w NSZ na tle scalenia z AK w kwietniu 1944 r., pismo przejęły struktury NSZ-ZJ.
NSZ scalone z AK zaczęły wydawać własny biuletyn pt. „Narodowe Siły Zbrojne”, który – w stosunku do poprzedniego – miał nieznacznie zmienioną winietę i podtytuł "Organ Komendy Głównej NSZ". W celu zachowania ciągłości numeracji pisma sprzed rozłamu, rozpoczęto jego wydawanie od nr. 7, który ukazał się 15 czerwca 1944 r. Miesiąc później wyszedł następny numer oraz dodatek nadzwyczajny poświęcony wejściu w skład NSZ-AK oddziałów organizacji Miecz i Pług. Podczas powstania warszawskiego pismo nie ukazywało się, jednak KG NSZ-AK utrzymywało, że w dalszym ciągu jest to jedyny centralny organ prasowy NSZ.

</doc>
<doc id="342447" url="https://pl.wikipedia.org/wiki?curid=342447" title="Małe Wyspy Sundajskie Zachodnie">
Małe Wyspy Sundajskie Zachodnie

Małe Wyspy Sundajskie Zachodnie ( – NTB) – prowincja w Indonezji obejmująca zachodnią część archipelagu Małe Wyspy Sundajskie (granicę stanowi cieśnina Sape) z wyjątkiem wyspy Bali, która tworzy odrębną prowincję. Powierzchnia 20 153,15 km²; ponad 5,3 mln mieszkańców (2020); stolica Mataram. Dzieli się na 2 okręgi miejskie i 7 dystryktów.
Największymi wyspami są Lombok i Sumbawa; prowincja obejmuje także szereg mniejszych wysp.
Podstawą gospodarki jest turystyka; poza tym rolnictwo (ryż, kukurydza, orzechy kokosowe, olej palmowy, kauczuk, kakao, herbata); rybołówstwo (tuńczyki, krewetki); wydobycie ropy naftowej, gazu ziemnego, rud ołowiu; przemysł spożywczy, drzewny, petrochemiczny.
Główne miasta: Mataram, Bima.

</doc>
<doc id="342453" url="https://pl.wikipedia.org/wiki?curid=342453" title="Ludwik Gościński">
Ludwik Gościński

Ludwik Gościński (w „Ludomił Ziemicki”, „L. Ziemicki”, ”Polanin”, „Przedpełk”; ur. 19 grudnia 1890 w Krościenku Niżnym, zm. 31 lipca 1969 w Rzeszowie) – polski działacz samorządowy, prezydent Przemyśla, poseł do Krajowej Rady Narodowej, były duchowny katolicki. Działacz ruchu „Zadruga”, pamiętnikarz.
Życiorys.
Był synem Józefa (krawca). Studiował na wydziale filozoficznym Papieskiego Uniwersytetu Gregoriańskiego w Rzymie, potem w Szwajcarii; ukończył seminarium duchowne w Krakowie i przyjął święcenia kapłańskie. Obronił doktorat z filozofii.
Pracował jako duchowny w Warszawie, od 1923 r. w Poznaniu, a następnie we Lwowie, gdzie od 1927 był sekretarzem polskiej prowincji zakonnej franciszkanów. W 1931 został mianowany wizytatorem apostolskim Zgromadzenia ss. Niepokalanek. W okresie od końca 1931 do 1933 był opiekunem polskich emigrantów zarobkowych w Danii mieszkając w Nykobing (wyspa Falster). Od 1933 był przełożonym klasztoru franciszkańskiego i kościoła w Kaliszu. Na zlecenie zakonu napisał biografię św. Antoniego Padewskiego (jako o. Rajner Gościński „Św. Antoni Padewski. (Żywot)” Lwów 1931).
Po powrocie do kraju osiadł w Kaliszu, gdzie był przełożonym klasztoru. Opuścił stan duchowny w listopadzie 1934 i podjął pracę kierownika biura Stowarzyszenia Uczestników Walki o Szkołę Polską. Po ukazaniu się nr 1 pisma „Zadruga” (XI 1937) zgłosił się do redakcji i podjął z nią stałą współpracę jako „Ludomił Ziemicki”. Używał też pseudonimu „Polanin” oraz imienia zadrużnego „Przedpełk”. Jego autorstwa był tekst „Światopogląd na eksport” („Zadruga” nr 1/1939 – streszczenie tez M. E. Ravage), który spowodował sporządzenie aktu oskarżenia przeciw Józefowi Grzance jako red. odpowiedzialnemu (proces nie odbył się z powodu wybuchu wojny).
Okupację niemiecką początkowo spędza w Warszawie. Uczestniczy jako wykładowca historii w spotkaniach dyskusyjno-samokształceniowych organizowanych przez „Zadrugę” (wokół nich wykrystalizowało się środowisko „kosynierów”). Współpracował też z jednym z oddziałów Rady Głównej Opiekuńczej. Był członkiem ChOW „Racławice” a po jej scaleniu z AK żołnierzem AK jako referent Referatu BIiP przy Komendzie AK Inspektoratu Krosno (1943–1944?).
Po II wojnie światowym działał w administracji państwowej w Krośnie. Od października 1944 był członkiem PPR (potem PZPR), wchodził w skład egzekutywy Komitetu Powiatowego oraz uczestniczył w I Zjeździe PPR; był także instruktorem propagandy w Komitecie Centralnym PPR. W latach 1944–1945 i 1947–1948 pełnił funkcję wicestarosty krośnieńskiego, a 1948–1950 prezydenta Przemyśla. Od kwietnia 1946 sprawował mandat poselski w Krajowej Radzie Narodowej.
W 1950 przerwał na kilka miesięcy aktywność zawodową z powodu choroby serca. Jesienią 1950 sekcja VII wydziału V WUBP w Rzeszowie prowadziła sprawę ewidencyjną, w ramach której zbierano informacje o nim. Było to być związane ze śledztwem w sprawie Zadrugi i zapewne przyczyniło się do zakończenia jego kariery w administracji. Później działał w Związku Zawodowym Pracowników Łączności, pracował w delegaturze powiatowej Przedsiębiorstwa Upowszechniania Prasy i Książki „Ruch” w Krośnie. Był instruktorem Komitetu Powiatowego PZPR w Krośnie, od 1961 instruktorem Wojewódzkiego Ośrodka Propagandy Partyjnej w Rzeszowie. Przeszedł na emeryturę w 1968. Był odznaczony m.in. Złotym Krzyżem Zasługi, który otrzymał w 1949 roku za zasługi położone na polu zwalczania drożyzny i stabilizacji cen na wniosek Ministra Przemysłu i Handlu.
W wydanych po jego śmierci wspomnieniach „Rozstanie z Kościołem” możemy prześledzić ewolucję jego światopoglądu, od fideizmu do racjonalizmu i materializmu. Nie wspomina nic o swojej działalności w Zadrudze. 

</doc>
<doc id="342456" url="https://pl.wikipedia.org/wiki?curid=342456" title="Pierre Prévert">
Pierre Prévert

Pierre Prevért (ur. 26 maja 1906 w Paryżu, zm. 6 kwietnia 1988 tamże)- francuski reżyser, scenarzysta i twórca dialogów filmowych. Brat i współpracownik poety i scenarzysty Jacques’a Préverta.

</doc>
<doc id="342460" url="https://pl.wikipedia.org/wiki?curid=342460" title="Karol Kotschy">
Karol Kotschy

Karol Fryderyk Kotschy (Koczy), Carl Friedrich Kotschy, (ur. 26 stycznia 1789 w Cieszynie, zm. 9 lutego 1856 w Ustroniu) – duchowny ewangelicki, teolog protestancki oraz botanik. Zasłużony dla rozwoju oświaty i kultury polskiej na Śląsku Cieszyńskim.
Życiorys.
Pochodził z niemieckiej spolszczonej rodziny z Cieszyna; jego ojciec, Jan Gotfryd był nauczycielem. W latach 1807–1810 studiował teologię ewangelicką oraz botanikę i medycynę na Uniwersytecie w Lipsku. Później podróżował pieszo po Francji i Szwajcarii. W czasie pobytu w Szwajcarii nawiązał kontakt ze słynnym pedagogiem Johannem Heinrichem Pestalozzim.
Od 1810 aż do śmierci był pastorem w Ustroniu; był aktywnym publicystą, szerzącym nauki Marcina Lutra. Był zagorzałym działaczem na rzecz abstynencji. Wygłaszał kazania przeciwko pijaństwu, a jedno z nich pt. "Gorzkie kapki, ale zdrowe, dla tych, którzyby się chcieli opamiętać z pijaństwa między ludem naszym lub się go wystrzegać" wydał drukiem w 1833 r. Wraz z katechizmem Lutra, opracowanym przez Kotschy'ego jako podręcznik do nauki religii, znalazło się ono wkrótce w każdej rodzinie ewangelickiej posyłającej dzieci do szkoły. W 1844 r. ks. Kotschy wydał powtórnie swoje kazanie pt. "Gorzkie kapki, ale zdrowe (...)" oraz założył Bractwo Trzeźwości. W ciągu 7 tygodni do Bractwa wstąpiło 1789 dorosłych osób, a w ciągu kilku następnych tygodni liczebność Bractwa wzrosła do 2249 członków.
Tworzył głównie w języku polskim – języku przeważającej większości ludności Śląska Cieszyńskiego. Pisał podręczniki do nauki polskiego w szkołach elementarnych. Tłumaczył na język polski dzieła niemieckie i czeskie. Jego żoną była Julia Schimko, która urodziła mu trzech synów: Hermana Juliusza i Oskara (którzy zostali pastorami) oraz Theodora, podróżnika i botanika.
Sławę przyniosły mu prace z dziedziny pomologii i sadownictwa; propagował także w regionie warzywnictwo i kwiaciarstwo. Badał florę regionu, głównie alpejską roślinność Beskidu Śląskiego. Był też od 1844 politykiem i parlamentarzystą reprezentującym Śląsk Austriacki we Frankfurcie nad Menem, gdzie popierał frakcję liberalną Deutscher Hof. Publikował liczne artykuły w prasie polsko- (m.in. w pszczyńskim "Tygodniku Polskim", "Tygodniku Cieszyńskim" i "Nowinach dla ludu wiejskiego") i niemieckojęzycznej.
Karol Kotschy jest pochowany na cmentarzu w Ustroniu tuż przy grobowcu ustrońskiego działacza spółdzielczego Karola Semika (1913–1964).

</doc>
<doc id="342468" url="https://pl.wikipedia.org/wiki?curid=342468" title="Konstanty Adam Czartoryski">
Konstanty Adam Czartoryski

Konstanty Adam Czartoryski (ur. 28 października 1773, zm. 20 marca 1860 roku) – polski książę, wojskowy. Urodzony w związku małżeńskim Adama Kazimierza Czartoryskiego i Izabeli z Flemingów (był ich młodszym synem), jego prawdziwym ojcem był jednak Armand Louis de Gontaut, książę de Lauzun, kochanek Izabeli. . Brat Adama Jerzego i Marii Wirtemberskiej, wolnomularz, kawaler maltański (w zakonie przed 1799 rokiem), kawaler Honoru i Dewocji.
Konstanty Adam Czartoryski był pułkownikiem w armii Księstwa Warszawskiego (od 1809), po wyprawie Napoleona na Moskwę w 1812 został generalnym adiutantem francuskiego cesarza. W 1815 został awansowany na stopień generała brygady w wojsku polskim (Królestwo Polskie (kongresowe)).
Był dwukrotnie żonaty, najpierw z Anielą Radziwiłł (1802, syn Adam Konstanty), następnie z Marią Dzierżanowską (1810, dzieci: Aleksander Romuald, Maria Zuzanna, Konstanty Marian Czartoryski, Jerzy Konstanty).
Był ordynatem ordynacji międzyrzeckiej.

</doc>
<doc id="342469" url="https://pl.wikipedia.org/wiki?curid=342469" title="Piotr Wójcik (działacz ludowy)">
Piotr Wójcik (działacz ludowy)

Piotr Wójcik (ur. 29 czerwca 1870 w Piotrowicach k. Puław, zm. 12 lipca 1970 w Warszawie) – polski działacz ludowy, rolnik.
Życiorys.
Przed 1914.
Pochodził z rodziny chłopskiej, był synem uczestnika powstania styczniowego. Jako 17-latek kolportował ulotki i gazetki Wielkiego Proletariatu. Po ślubie z Marią Duro (wnuczką powstańca styczniowego, działaczką oświatową) przeniósł się do jej rodzinnej wsi Barłogi (powiat Puławy), potem osiadł w Zabłociu. Dom Wójcików stanowił miejsce spotkań konspiracyjnych, a także schronienie dla uczestników walk niepodległościowych. Piotr Wójcik działał w ruchu zaraniarzy (skupionych wokół tygodnika „Zaranie”, m.in. Tomasz Nocznicki i Irena Kosmowska), był zwolennikiem współpracy z Socjaldemokracją Królestwa Polskiego i Litwy. W 1912 wspólnie ze szwagrem Józefem Duro i Kazimierzem Dulembą uczestniczył w spotkaniu z Włodzimierzem Leninem w Krakowie. Utrzymywał również kontakt m.in. z Ireną Kosmowską, Jadwigą Dziubińską i Stefanem Żeromskim.
I wojna światowa (1914–1918), II Rzeczpospolita (1918–1939).
W Zabłociu pełnił funkcję wójta. Zainicjował budowę Domu Ludowego w Zabłociu, ofiarował na ten cel materiały budowlane. W 1918 przeniósł się do Szembruczka (powiat Grudziądz), gdzie prowadził gospodarstwo. Uczestniczył w akcji plebiscytowej na Warmii i Mazurach w 1920. Należał do Polskiego Stronnictwa Ludowego „Wyzwolenie” (był członkiem władz lokalnych partii), potem do Stronnictwa Ludowego. W 1937 organizował strajk chłopski w powiecie Grudziądz; kolportaż ulotek strajkowych przypłacił (wraz z synem Henrykiem i córką Wandą) więzieniem. 
II wojna światowa (1939–1945), po wojnie (od 1945).
Był więźniem obozów koncentracyjnych w Potulicach i Stutthofie w czasie II wojny światowej. Po wojnie działał w Stronnictwie Ludowym, następnie był członkiem Zjednoczonego Stronnictwa Ludowego. Koło ZSL w Słońsku koło Ciechocinka nadało mu członkostwo honorowe. Był odznaczony m.in. Krzyżem Komandorskim Orderu Odrodzenia Polski. Zmarł krótko po ukończeniu 100 lat.

</doc>
<doc id="342479" url="https://pl.wikipedia.org/wiki?curid=342479" title="Pełcz (rzeka)">
Pełcz (rzeka)

Pełcz ("Polka") – rzeka w województwie lubuskim, prawy dopływ Otoku o długości 28,14 km, do którego uchodzi w Górkach Noteckich, źródła koło wsi Danków. Rzeka płynie w kierunku południowo-wschodnim przez tereny powiatu strzelecko-drezdeneckiego.

</doc>
<doc id="342482" url="https://pl.wikipedia.org/wiki?curid=342482" title="Bauhaus (architektura)">
Bauhaus (architektura)



</doc>
<doc id="342485" url="https://pl.wikipedia.org/wiki?curid=342485" title="Santoczna">
Santoczna

Santoczna – rzeka w północno-zachodniej Polsce, prawobrzeżny dopływ Otoku o długości 25,34 km. Płynie przez powiat myśliborski, powiat gorzowski i powiat strzelecko-drezdenecki. Uchodzi do Otoku w pobliżu Górek Noteckich.

</doc>
<doc id="342488" url="https://pl.wikipedia.org/wiki?curid=342488" title="Między ustami a brzegiem pucharu">
Między ustami a brzegiem pucharu



</doc>
<doc id="342492" url="https://pl.wikipedia.org/wiki?curid=342492" title="Biała Druga">
Biała Druga

Biała Druga – wieś w Polsce położona w województwie łódzkim, w powiecie wieluńskim, w gminie Biała.
Biała Druga jest siedzibą gminy Biała, używa się też nazwy wspólnej Biała dla miejscowości Biała Druga, Biała Pierwsza, Biała Rządowa.
Położenie.
Miejscowość jest oddalona o 4 km od Wielunia w kierunku Wieruszowa, przy drodze krajowej nr 74 z Wielunia do Wrocławia. W okolicy Białej przebiega droga ekspresowa nr 8.
W latach 1975–1998 miejscowość administracyjnie należała do województwa sieradzkiego.
Historia.
Miejscowość historycznie należy do ziemi wieluńskiej. Ma metrykę średniowieczną i istnieje co najmniej od XIII wieku. Wymieniona została w 1268 oraz 1277 w dwóch dokumentach zapisanych w języku łacińskim jako "Bala, Byala".
Wieś wspomniały historyczne dokumenty prawne, własnościowe i podatkowe. Odnotowana w dokumencie z 1277 kiedy książę gnieźnieńsko-kaliski Bolesław Pobożny zwrócił klasztorowi w Ołoboku Mieleszyn zamieniony na Białą na czas budowy Bolesławca rozpoczętej w 1268. W 1303 kasztelan kaliski Ubysław nadał temu klasztorowi dwie wsie Białą oraz Radostów. W 1430 oraz 1496 wymieniony został miejscowy sołtys. Dokument z 1496 wymienia również części miejscowości – pole „Slothnycza” oraz rów o nazwie "Kośmider".
Dawne stosunki własnościowe odzwierciedla do dziś utrzymany podział na części noszące odmienne nazwy (Biała Pierwsza, Biała Druga, Biała Kopiec, Biała Rządowa, Biała Parcela, Klapka). Od XVII w. Biała była własnością królewską. Pod koniec tego wieku miejscowy wikariusz Wolski uposażył miejscowy kościół alterią. W 1793 dziedzic wsi Franciszek Psarski ufundował nowy kościół. 
Miejscowość jako "Biała", wieś i folwark leżące w powiecie wieluńskim, gmina Naramnice (pisownia oryg.), w parafii Biała, wymienia XIX wieczny Słownik geograficzny Królestwa Polskiego. Odnotowuje on podział miejscowości na trzy części, w tym jedną należącą do rządu Królestwa Polskiego, oraz drugą, szlachecką będącą własnością dwóch rodów Psarskich i Zarembów. W miejscowości znajdował się również parafialny, drewniany kościół oraz szkoła początkowa. W 1827 we wsi było 99 domów zamieszkanych przez 781 mieszkańców. W 1880 liczba domów wzrosła do 127.
Po upadku powstania listopadowego rząd carski za zasługi w jego tłumieniu obdarował częścią wsi gen. Hajdena. Po oddzieleniu gruntów folwarcznych od włościańskich powstała Biała Rządowa. W 1920 r. rząd polski przejął majątek i rozparcelował go. Odtąd tę część wsi nazwano Białą-Parcelą. Przez środkową część gminy w latach 1924–1926 przeprowadzono linię kolejową Herby Nowe – Wieluń Dąbrowa – Kępno. W Białej znajdował się przystanek kolejowy, na którym zatrzymywały się pociągi osobowe.
Uwagi.
W powiecie wieluńskim w Gminie Biała występują następujące miejscowości mające w nazwie Biała. Stan prawny potwierdza „Rozporządzenie Ministra Administracji i Cyfryzacji z dnia 13 grudnia 2012 r. w sprawie wykazu urzędowych nazw miejscowości i ich części”&lt;ref name="Dz.U. 29/2013"&gt;&lt;/ref&gt;

</doc>
<doc id="342500" url="https://pl.wikipedia.org/wiki?curid=342500" title="Oleśnica (dopływ Widawy)">
Oleśnica (dopływ Widawy)

Oleśnica ("Oleśniczanka", niem. ) – rzeka, prawy dopływ Widawy o długości 43,71 km.
Płynie w województwie dolnośląskim w powiatach oleśnickim i wrocławskim. Jej źródła znajdują się na Wzgórzach Sycowskich koło Twardogóry. Przepływa przez miasto Oleśnicę oraz miejscowości: Sokołowice, Smardzów, Raków, Brzezia Łąka. Do Widawy wpada na zachód od miejscowości Brzezia Łąka. Jednym z dopływów rzeki jest Potok Boguszycki.

</doc>
<doc id="342503" url="https://pl.wikipedia.org/wiki?curid=342503" title="Historia Radzanowa">
Historia Radzanowa



</doc>
<doc id="342504" url="https://pl.wikipedia.org/wiki?curid=342504" title="Wierzbiak">
Wierzbiak

Wierzbiak (niem. "Weidelache") – rzeka w województwie dolnośląskim (powiaty: świdnicki, jaworski, Legnica oraz legnicki), prawy dopływ Kaczawy, źródła na Wzgórzach Strzegomskich ok. 4 km od Strzegomia, ujście do Kaczawy ok. 7,5 km poniżej Legnicy, na pewnym odcinku stanowi wschodnią granicę administracyjną miasta, rzeka płynie głównie przez tereny rolnicze. Długość rzeki wynosi: 46 km.
Wierzbiak wypływa na wzgórzach blisko 4,5 km na północny zachód od centrum Strzegomia. W początkowym biegu w pobliżu Jawora przyłącza nieliczne małe potoki, ale nie wpada do niego żaden większy dopływ, dlatego pozostaje małą rzeką.
W pierwszej połowie swojego biegu przepływa przez doliny pośród wzgórz, między którymi po kamienistym często bazaltowym dnie przemyka przezroczysta woda rzeki.
W tych to okolicach w średniowieczu rzeka zawierała złotonośne osady. Kruszec znajdowany na obszarze w pobliżu rzeki dał asumpt do powstania kopalni w Mikołajowicach.
Fauna rzeki.
W górnym i środkowym jej biegu żerują ławice strzebli potokowej.

</doc>
<doc id="342505" url="https://pl.wikipedia.org/wiki?curid=342505" title="Podstawczaki">
Podstawczaki

Podstawczaki lub grzyby podstawkowe ("Basidiomycota" R.T. Moore) – typ grzybów ("Fungi").
Charakterystyka.
Podstawczaki to bardzo duża i bardzo zróżnicowana grupa grzybów licząca ponad 31 tysięcy gatunków. Najbardziej charakterystyczną ich cechą jest wytwarzanie podstawek ("basidium"), na których tworzą się zarodniki płciowe – bazydiospory. Najczęściej na każdej podstawce tworzą się po 4 bazydiospory, zdarzają się jednak odstępstwa od tej liczby. Drugą cechą charakterystyczną dla większości gatunków jest charakterystyczny podział komórek, podczas którego tworzą się między nimi sprzążki – jest to cecha nie występująca u innych grup grzybów. Charakterystyczna dla podstawczaków jest także specyficzna budowa przegród międzykomórkowych zwanych septami. W środku septy podstawczaków znajduje się otwór o pogrubionych brzegach, osłonięty błoniastą, porowatą, kapturkowatą błoną. Jest to dolipor. Ściany komórkowe podstawczaków są dwuwarstwowe i mają lamellarną budowę. Obydwie ich warstwy są nieprzezierne dla elektronów.
Podstawczaki są heterotaliczne. U ogromnej ilości podstawkowych występuje specyficzny cykl rozwojowy, charakteryzujący się przede wszystkim rozległym i długotrwałym stadium grzybni podzielonej na komórki o jądrach sprzężonych. Stadium to jest nazywane dikariofazą. Z haploidalnych zarodników wyrasta grzybnia pierwotna (przedgrzybnia). Dalszy rozwój grzyba możliwy jest po zrośnięciu się dwóch takich grzybni, z których powstaje od razu grzybnia dikariotyczna, w której każda komórka ma parę jąder sprzężonych (somatogamia). Powstanie tej grzybni odpowiada zapłodnieniu u innych organizmów.
Gdy grzybnia podstawczaków zamienia się w owocnik, szczyty niektórych strzępek nabrzmiewają i oddzielają się ścianą od reszty strzępki. Zachodzi w nich zlanie się, a następnie podział jąder sprzężonych (kariogamia). Komórka w tym czasie tworzy wyrostki zwane sterygmami, do których przechodzą owe podzielone jądra. Sterygmy odgradzają się od reszty komórki ścianą, ich własna ściana ulega pogrubieniu i w ten sposób powstają zarodniki. Nabrzmiała komórka przekształca się po wytworzeniu sterygm i zarodników w podstawkę ("basidium"), od której pochodzi nazwa podstawczaków.
Rozmnażanie płciowe jest podstawowym sposobem rozmnażania się podstawczaków. Tylko u gatunków pasożytniczych występuje rozmnażanie bezpłciowe. Należą do nich np. przedstawiciele rzędu rdzowców ("Pucciniales"). Zwykle cechuje je skomplikowany cykl życiowy, podczas którego wytwarzają kilka rodzajów zarodników, a niektóre gatunki (np. rdza zbożowa "Puccinia graminis") dla przejścia cyklu rozwojowego wymagają dwóch różnych gatunków żywicieli. Pasożytniczymi podstawczakami są również głowniowce ("Ustilaginales"), większa część jednak gatunków to grzyby saprotroficzne.
Budowa.
Ogromna większość podstawczaków zbudowana jest ze strzępek. Tylko nieliczne to gatunki drożdżopodobne, jednak od drożdży odróżniają się fizjologią i reakcjami barwnymi. Zawierają dużo ureazy i pod wpływem błękitu diazoniowego barwią się na czerwono. Strzępki podstawczaków tworzą grzybnię, która w odpowiednich warunkach środowiska może rozrastać się przez wiele lat i może osiągać znaczne rozmiary. To właśnie przedstawiciel podstawczaków jest największym pod względem powierzchni i najstarszym żyjącym organizmem na Ziemi. W stanie Oregon w USA rośnie grzybnia opieńki ciemnej ("Armillaria ostoyae") na obszarze około 880 ha lasu i przerastająca podłoże na głębokość 90 cm. Jej wiek szacowany jest na 8000 lat.
Podstawczaki to z reguły grzyby wielkoowocnikowe. Liczni ich przedstawiciele to tzw. grzyby kapeluszowe, zbudowane ze znajdującej się w podłożu grzybni, oraz wyrastającego ponad podłoże makroskopowego owocnika zwanego bazydiokarpem. Owocnik składa się z trzonu i osadzonego na nim kapelusza, na dolnej stronie którego znajduje się hymenofor wytwarzający zarodniki. Większość owocników to twory krótkotrwałe, obumierające po wydaniu zarodników. Wyjątkiem są zdrewniałe owocniki zwane hubami. Czas życia grzybni rozrastającej się w podłożu jest znacznie dłuższy.
Systematyka.
Takson obejmujący grzyby podstawkowe został przedstawiony (jako klasa "Basidiomycetes") przez Roberta Whittakera w artykule "On the broad classification of organisms" opublikowanym w „Quarterly Review of Biology” z 1959 r., jednak nie zawarto w niej poprawnej łacińskiej diagnozy. Typ "Basidiomycota" został po raz pierwszy poprawnie zdefiniowany przez Royalla Moore’a w artykule "Taxonomic proposals for the classification of marine yeasts and other yeast-like fungi including the smuts" opublikowanym w „Botanica Marina” z 1980 r.
Istnieje wiele klasyfikacji podstawczaków. Najbardziej aktualne są klasyfikacje zawarte w bazach danych Index Fungorum i Mycobank. Obydwie te bazy opierają się na klasyfikacji "Dictionary of the Fungi". Jest to klasyfikacja naturalna, oparta na pokrewieństwie gatunków i nieustannie aktualizowana w oparciu o nowe prace naukowców i ich ustalenia taksonomiczne. Wszystkie pozostałe systemy klasyfikacyjne są historyczne, gdyż nie uwzględniają aktualnych prac mykologów. Według tego systemu do typu "Basidiomycota" należą następujące klasy i rodzaje "incertae sedis":

</doc>
<doc id="342506" url="https://pl.wikipedia.org/wiki?curid=342506" title="Sido">
Sido

Sido, właściwie Paul Würdig (ur. 30 listopada 1980 w Berlinie) – niemiecki raper i twórca muzyki hip-hop w Niemczech.
Rozwinięciem pseudonimu Sido jest (Super Inteligentna Ofiara Narkotyków).
Życiorys.
Sido karierę muzyczną rozpoczął w 1997 r. Wspólnie z raperem B-Tightem założył podziemny berliński skład Royal TS (Royal – od nazwy wytwórni wydającej, czyli Royal Bunker a TS – od skrótów Tight/Sido). Jednak współpraca z wytwórnią z powodu konfliktów została przerwana. Sido i B-Tight postanowili założyć nowy skład, a jego nazwa brzmiała Die Sekte. Wkrótce zmieniono nazwę na A.I.D.S, a na pierwszej płycie wydanej już przez Aggro Berlin zaczęli się pojawiać goście z West Berlin, czyli Mesut, Tony D., Mok, Fuhrmann, Bendt i DJ Werd. Niedługo później raperzy połączyli siły i powstały takie undergroundowe składy jak Sektenmuzik czy AK (Außer Kontrolle).
Solowa kariera Sido zaczęła się w 2003 r. wraz z wydaniem singli "Weihnachtssong" oraz "Arschficksong". Prawdziwym sukcesem okazał się wydany w kwietniu 2004 r. solowy album Sido pt. "Maske". Dzięki singlom "Mein Block" i "Fuffies im Club" album zagościł na liście Top Ten najlepiej sprzedających się płyt. "Mein Block", dzięki swojej popularności, zaczął być także parodiowany. Diss na Sido na podkładzie z "Mein Block" zrobił Eko Fresh a 16-letni MC Jeremy zrobił swój "Mein Dorf" (Moja Wieś). Utwór ten Sido określił jako żartobliwy. Do "Mein Block" nawiązał również raper z Frankfurtu, Azad, który wydał utwór pod tym samym tytułem. Ostatnim singlem z albumu "Maske" jest piosenka pt. "Mama ist stolz". W zmienionej wersji tego utworu Sido zajął 3 miejsce na festiwalu Bundesvision Song Contest, gdzie raper reprezentował Berlin. Dodatkowo w roku 2004 Sido otrzymał statuetkę Comet 2004 za debiut roku, gdzie pokonał m.in. Eko Fresha.
Cechą charakterystyczną Sido stała się maska. Jednak nie tylko ona stała się źródłem spekulacji. Dotyczą one nazwiska oraz daty urodzenia rapera. Z GEMA wiadomo, że Sido nazywa się naprawdę Paul Würdig, a nie jak podano w internecie Sigmunt Gold.
Jego największym skandalem była bójka z Azadem na MTV Hip-hop Open 2004. Z całą pewnością Sido to wielka część niemieckiego rapu. W październiku 2005 wraz z Harrisem pod szyldem Deine Lieblings Rapper wydał płytę pt. "Dein Lieblingsalbum". W 2006r., wraz z Tai Jasonem użyczył swego głosu na singlu "Sureshot" niemieckiego DJ-a Tomcrafta. Sido związany jest z wrocławską grupą K.A.S.T.A. Bowiem w bloku w Berlinie obok niego mieszkał Marcin Kowalski "Balon", który pochodził z Sobótki obok Wrocławia i znał Wall-Ego i Donguralesko, po czym zapoznał wykonawców ze sobą, co poskutkowało obustronną przyjaźnią. Sido występuje gościnnie na płycie Drewnianej małpy rock polskiego rapera, o ksywie Donguralesko. 1 grudnia 2006 r. Sido wydał swój drugi solowy album pt. "Ich", który jest bardziej dopracowany i zawiera bardziej osobiste nagrania niż poprzednia płyta. Tego samego dnia wydał również singel "Weihnachtssong", który zawiera oryginalne nagranie, które znajduje się także na Aggro Ansage nr 3, remix tego utworu w którym można usłyszeć G-Hota, Tonego-D i Kitty Kat oraz teledysk. W 2007 r. Sido wydał płytę pt. "Eine Hand wäscht die Andere", a w 2008 "Ich und meine Maske". Po wieloletnim Beef'ie z Bushido, obaj podali sobie ręce. 14 października 2011 wydali wspólny album zatytułowany '23'.

</doc>
<doc id="342508" url="https://pl.wikipedia.org/wiki?curid=342508" title="Logroño">
Logroño

Logroño – miasto w północnej Hiszpanii, w dolinie rzeki Ebro, założone w 1095 roku. Jest stolicą wspólnoty autonomicznej La Rioja. Położone jest 152 km od Bilbao, 336 km od Madrytu i 468 km od Barcelony. W 2006 roku miało 147 182 mieszkańców. Klimat cechują niskie opady i gorące lato. W regionie rozwinięte jest winiarstwo, ponadto przemysł drzewny, metalowy i tekstylny. Na Uniwersytecie de la Rioja studiuje ok. 5.000 studentów. Port lotniczy Logroño-Agoncillo zapewnia połączenia z Madrytem i Barceloną.
Ważnymi dniami świątecznymi są dzień św. Barnaby (hiszp. "San Bernabé"), patrona miasta, 11 czerwca (upamiętniający zwycięstwo nad królem Francji Franciszkiem I oblegającym Logroño w 1521 r.) oraz dzień św. Mateusza ("San Mateo"), obchodzony jako "Święto Miasta i Wina", w przedostatnim tygodniu września.
Historia.
Logroño powstało przy brodzie przez rzekę Ebro i I w. pod nazwą Vareia było ośrodkiem celtyckiego szczepu Beronów. Rzymianie nadali mu nazwę Varelus a następnie Lucrosus, inni wywodzą nazwę od łac. przedrostka "lo/illo" i celt. Gronio/Gronno, co oznacza bród, przejście, ewentualnie od Lucus Brun/Lucus Beronius – święte miejsce w (lesie) Berón. Obok brodu, na drodze wiodącej z Tarragony do Asturii Rzymianie zbudowali pierwszy most. W VI w. zostało zniszczone przez wizygockiego króla Leowigilda. W VIII w. zdobyte przez Maurów i nazwane Albaida (tzn. Biała). Odzyskane na początku X w., lecz pozbawione większego znaczenia, było przedmiotem sporu pomiędzy królami Nawarry i Kastylii. 1092 zostało zniszczone przez Cyda. Odbudowane i obdarzone prawami miejskimi – wzorcowymi dla pozostałych miast hiszpańskich – 1095 przez Alfonsa VI z Kastylii, 1099 odbudowa mostu, dzięki czemu stało się ważną stacją dla pielgrzymów na szlaku św. Jakuba. W latach 1609-1610 toczył się tu największy w historii proces czarownic, obejmujący kilka tysięcy Basków, zakończony śmiercią kilkunastu osób, którego przebieg przyczynił się do zaprzestania tych oskarżeń w Hiszpanii.
Komunikacja.
W mieście znajduje się stacja kolejowa Logroño.

</doc>
<doc id="342513" url="https://pl.wikipedia.org/wiki?curid=342513" title="Oviedo">
Oviedo

Oviedo (ast. "Uviéu") – miasto w Hiszpanii, historyczna i współczesna stolica Asturii.
Historia.
Miasto zostało założone w 761 roku wokół klasztoru. Wkrótce zostało stolicą królestwa. Od 1608 siedziba uniwersytetu. W XIX wieku rozwój zagłębia węglowego.
Gospodarka.
Obecnie jest ośrodkiem hutnictwa, a produkuje się tu również maszyny, szkło, chemikalia i naczynia. W mieście znajduje się stacja kolejowa Oviedo.
Geografia.
Znajduje się pomiędzy Atlantykiem (Zatoka Biskajska) a Górami Kantabryjskimi. Położone jest na Costa Verde, niedaleko największego miasta regionu – Gijón.

</doc>
<doc id="342514" url="https://pl.wikipedia.org/wiki?curid=342514" title="Order hrabiny Barbary Campanini">
Order hrabiny Barbary Campanini

Order Hrabiny Campanini (właściwie: "Order Konwentu dla Panien Hrabiny Campanini", niem. "Orden des Gräflich Campaninischen Fräuleinstiftes") był niesłychanie rzadkim odznaczeniem śląskim, które przysługiwało tylko dwóm osobom.
Znana ze skandalicznego trybu życia włoska tancerka zwana La Barberina osiedliła się ok. 1745 w Berlinie, gdzie była uważana za wielką faworytę Fryderyka II Wielkiego. W 1759 odkupiła od wdowy po gen. Hansie Karolu von Winterfeldcie majątek "Barschau" koło Lubina (pol. Barszów, wieś od połowy lat 70. nie istnieje, została zrównana z ziemią, na jej miejscu jest zbiornik poflotacyjny, a posągi Czterech Pór Roku z parku pałacowego są przeniesione do Wrocławia i ustawione naprzeciwko Uniwersytetu). W roku 1789 król Fryderyk Wilhelm II w zamian za przetworzenie majątku Barszów na fundację konwentu dla 19 szlachcianek, nadał byłej Barberinie tytuł hrabiowski i prawo noszenia orderu jej imienia, który przysługiwał tylko aktualnej ksieni Barszowa oraz prezydentowi rejencji wrocławskiej (mn.w. wojewodzie).
Insygnium orderu był wielki biały krzyż maltański, z czarnymi orłami śląskimi między ramionami, z wieńcem laurowym w medalionie awersu otoczonym dewizą "Virtuti asylum" („schronienie dla cnoty”). Noszony był na szyi na złotym łańcuchu. Do naszych czasów nie zachował się żaden egzemplarz.

</doc>
<doc id="342515" url="https://pl.wikipedia.org/wiki?curid=342515" title="Avilés">
Avilés

Avilés – portowe miasto w północno-zachodniej Hiszpanii, w regionie Asturia, nad Zatoką Biskajską. Leży na Costa Verde (Zielonym Wybrzeżu).
Miasto jest ważnym miejscem przystankowym dla pielgrzymów zmierzających do Santiago de Compostela trasą Camino del Norte.
Gospodarka.
W mieście rozwinął się przemysł chemiczny, hutniczy, stoczniowy oraz rybny.

</doc>
<doc id="342516" url="https://pl.wikipedia.org/wiki?curid=342516" title="Żółta i czerwona kartka">
Żółta i czerwona kartka

Żółta kartka i czerwona kartka – w niektórych sportach – sposób odpowiednio upomnienia lub ukarania zawodnika (niekiedy innych osób) za poważne naruszenie zasad gry. System ten został zaproponowany przez angielskiego sędziego piłkarskiego Kena Astona i zastosowany po raz pierwszy podczas Mistrzostw Świata w Piłce Nożnej w roku 1970 w Meksyku. 
Piłka nożna.
Żółta kartka.
W piłce nożnej żółta kartka pokazywana jest, w zależności od sytuacji, jeżeli ma niesportowy charakter, np. przerwanie korzystnej akcji, za zagranie piłki ręką, dyskusje z arbitrem, grę na czas, niesportowe zachowanie lub ściągnięcie koszulki w czasie trwania meczu.
W ligach krajowych, a także podczas turniejów piłkarskich obowiązuje zasada polegająca na tym, że gdy zawodnik zdobędzie określoną liczbę żółtych kartek, jest automatycznie odsuwany od następnego (czasem następnych) spotkania. Decyzję sędziego o pokazaniu żółtej i czerwonej kartki można zakwestionować i są znane przypadki anulowania żółtej bądź czerwonej kartki już po meczu. 
Mundialowy rekord w żółtych kartkach - 16 - pobił 25 czerwca 2006 rosyjski arbiter Walentin Iwanow w meczu Portugalii z Holandią na mistrzostwach świata w roku 2006, nazywanym potem z uwagi na brutalną grę "bitwą o Norymbergę". Wszystkie te kartki pokazał piłkarzom uczestniczącym w grze. Poza tym pokazał 4 kartki czerwone, które otrzymali piłkarze ukarani wcześniej żółtymi kartkami, zatem gdyby stosowano wówczas zasady wprowadzone kilka lat później (pokazywanie drugiej żółtej kartki, a dopiero potem czerwonej), zapewne żółtych kartek byłoby 20.
Więcej, bo 18 żółtych kartek pokazał 9 grudnia 2022 r. w meczu Argentyny z Holandią na mistrzostwach świata w roku 2022 Hiszpan Antonio Mateu Lahoz, z tym, że był to mecz dłużej trwający, z dogrywką i rzutami karnymi, a piłkarze uczestniczący w grze dostali 14 kartek. Ukarani zostali również trener Argentyny i jego asystent oraz dwaj holenderscy piłkarze z ławki rezerwowych (jeden z nich wcześniej zszedł z boiska, a drugi wszedł na nie dopiero po ukaraniu go kartką). Jedna z pokazanych kartek była drugą dla tego samego piłkarza, co skutkowało też jedyną w meczu kartką czerwoną. 
Czerwona kartka.
Czerwona kartka skutkuje przymusowym opuszczeniem pola gry bez możliwości wprowadzenia na nie rezerwowego zawodnika.
Czerwona kartka (bezpośrednia, niezależna od tego, czy zawodnik otrzymał wcześniej żółtą) zazwyczaj jest pokazywana:
Ponadto czerwoną kartkę sędzia zawsze pokazuje zawodnikowi, któremu pokazał po raz drugi w trakcie meczu żółtą kartkę.
Po otrzymaniu czerwonej kartki zawodnik pauzuje również w następnych 1 lub 2 spotkaniach (decyzja jest podejmowana przez komisje arbitrażowe ds. wykroczeń). Pauza może być dłuższa, jeśli zawodnik otrzymał czerwoną kartkę za np. bójkę na boisku, celowy atak na rywala bez piłki bądź inne nieodpowiednie dla piłkarza zachowania. Otrzymanie czerwonej kartki niekiedy oznacza, że na zawodnika, który ją dostał, nałożona jest kara finansowa. 
Czerwona i żółta kartka może być pokazana zarówno zawodnikowi, jak i osobie funkcyjnej. 
Pierwszą w historii czerwoną kartkę otrzymał w 1970 roku w Meksyku niemiecki masażysta. Mundialowy rekord w pokazywaniu czerwonych kartek (4), pobił rosyjski arbiter Walentin Iwanow w tym samym meczu, w którym pokazał 16 żółtych kartek. Piłkarz FC Dundee, Andy McLaren, w grudniu 2006 dostał trzy czerwone kartki w jednym meczu drugiej ligi szkockiej z Clyde. Pierwszą dostał w 87. minucie meczu za uderzenie w twarz Eddiego Malone'a. Schodząc z boiska, uderzył kolejnego piłkarza, za co został wezwany do szatni sędziego, gdzie dostał drugą czerwoną kartkę. Wychodząc z szatni, kopnięciem zrobił dziurę w drzwiach, za co dostał trzecią czerwoną kartkę. Najszybciej pokazaną czerwoną kartkę w historii meczów reprezentacji otrzymał 12 listopada 2021 r. reprezentant Andory Ricardo Fernandez, usunięty z boiska za faul popełniony w 13. sekundzie meczu Andora – Polska; sędzia John Beaton (Szkocja) pokazał ją w 21. sekundzie meczu. W lidze angielskiej odnotowano dwa przypadki pokazania czerwonej kartki piłkarzowi, który nie zdążył przystąpić do gry – piłkarze wprowadzeni w trakcie meczu popełnili przewinienia zaraz po wejściu na boisko, przed wznowieniem gry.
Piłka ręczna.
Żółta kartka w piłce ręcznej pokazana może zostać zawodnikowi za niesportowe zachowanie, jest ona ostrzeżeniem dla zawodnika.
Inną karą, którą stosuje się w piłce ręcznej są dwie minuty kary. Jeden zawodnik może otrzymać taką karę dwukrotnie, za trzecim razem zawodnik otrzymuje czerwoną kartkę.
Po otrzymaniu czerwonej kartki zawodnik nie może już więcej w tym spotkaniu wejść na boisko, jednak po upływie dwóch minut w zastępstwo może wejść zawodnik rezerwowy. 
Czerwona kartka w piłce ręcznej nie powoduje dyskwalifikacji na kolejne mecze. Natomiast w 2015 r. wprowadzono dodatkowo niebieską kartkę. Pokazywana ona jest razem z czerwoną w przypadku wyjątkowo poważnego naruszenia przepisów (zwłaszcza brutalnego faulu) i oznacza zapis w protokole meczowym skutkujący dyskwalifikacją na co najmniej jeden kolejny mecz.
Siatkówka.
Żółta kartka.
To kolejna kara po reprymendzie słownej. Jeśli dany zawodnik lub trener został upomniany jeden raz przez sędziego, to drugie ostrzeżenie daje się właśnie w formie żółtej kartki. Od 2013 roku nie niesie ona ze sobą żadnych konkretnych negatywnych skutków. To jedynie wpisanie nazwiska do protokołu meczowego. Przed 2013 rokiem żółta kartka oznaczała stratę jednego punktu drużyny.
Czerwona kartka.
Jeśli drużyna została już wcześniej ukarana żółtą kartką, a jej zawodnik/zawodnicy lub trener nadal zachowują się nieodpowiednio, sędzia ma prawo pokazać czerwony kartonik. Oznacza to stratę jednego punktu drużyny.
Wykluczenie za kartki.
Sędzia ma możliwość pokazania jednemu zawodnikowi zarówno żółtej i czerwonej kartki w tym samym momencie. Dzieje się tak w przypadku wyjątkowo złego zachowania. To oznacza, że dany zawodnik musi opuścić boisko do czasu skończenia seta. Musi wtedy przebywać w specjalnym polu kar. Takie same zasady dotyczą również trenerów.
Dyskwalifikacja za kartki.
Jeśli zawodnik otrzymał najpierw żółtą, a później czerwoną kartkę, jest dyskwalifikowany. Nie może wtedy grać do końca meczu. Ten przepis również tyczy się trenerów.

</doc>
<doc id="342518" url="https://pl.wikipedia.org/wiki?curid=342518" title="Lugo (Hiszpania)">
Lugo (Hiszpania)

Lugo – miasto w północno-zachodniej Hiszpanii, w regionie Galicja, nad rzeką Miño, ośrodek administracyjny prowincji Lugo. Ośrodek handlowy rejonu rolniczego. Przemysł spożywczy, skórzany, włókienniczy, węzeł drogowy.
W 2014 r. czwarte co do wielkości miasto Galicji.
Miasto jest ważnym miejscem przystankowym dla pielgrzymów zmierzających do Santiago de Compostela trasą Camino Primitivo.
Położenie.
Miasto leży na wzgórzach, które są opływane przez rzeki: Minho, Rato i Chanca. Różnica wysokości pomiędzy najwyższym i najniższym punktem wynosi prawie 100 m.
Historia.
Prawdopodobnie po raz pierwszy miasto zostało założone przez Celtów i nosiło nazwę na cześć boga "Lugosa", mającego w swej pieczy światło, przysięgi i sztukę. 
Pomiędzy 26 a 12 r. p.n.e. zdobyte przez Paulo Fabio Máximo, dowódcę legionu w okresie panowania cesarza Oktawiana Augusta, w celu umocnienie panowania rzymskiego w północnej części Półwyspu Iberyjskiego. Osada założone powtórnie przez Rzymian, ku czci panującego cesarza została nazwana "Lucus Augusti". Miasto należało do rzymskiej prowincji "Hispania Tarraconensis". Rzymianie otoczyli miasto murami obronnymi o długości 2,117 m i wysokości od 10 do 15 m. Posiadały one 10 bram i furtek oraz 71 wież obronnych oraz łaźnie publiczne.
Najpóźniej w V w. Lugo stało się stolicą diecezji.
Pod rządami Swebów i Wizygotów miasto pozostało ważnym centrum administracyjnym.
Od VIII do X w. miasto było zrujnowane i opuszczone.
1129 – rozpoczęto budowę Katedry św. Marii (hiszp. "Catedral de Santa María de Lugo").
Transport.
W Lugo znajduje się stacja kolejowa na linii A Coruña - León. Ze stacji odjeżdżają pociągi "Media Distancia" do A Corunii, Monforte de Lemos oraz Ourense. Ponadto dostępne są również nocne pociągi "TRENHOTEL" do Barcelony oraz Madrytu.

</doc>
<doc id="342519" url="https://pl.wikipedia.org/wiki?curid=342519" title="Anatol Nowak">
Anatol Nowak

Anatol Wincenty Nowak (ur. 12 października 1862 w Kańczudze, zm. 5 kwietnia 1933 w Przemyślu) – polski duchowny rzymskokatolicki, biskup pomocniczy krakowski w latach 1900–1924, rektor seminarium duchownego w Krakowie w latach 1901–1912, biskup diecezjalny przemyski w latach 1924–1933.
Życiorys.
Urodził się 12 października 1862 w Kańczudze. Kształcił się w gimnazjach w Rzeszowie i Przemyślu. Studia odbył w seminarium duchownym w Przemyślu i na Wydziale Teologii Uniwersytetu Jagiellońskiego. 15 lipca 1885 został w Krakowie wyświęcony na prezbitera.
Od 1885 do 1887 był wikariuszem w Bolechowicach i Podgórzu. W 1887 został kapelanem kardynała Albina Dunajewskiego, a następnie kaznodzieją katedralnym. W kurii krakowskiej pracował najpierw na stanowisku notariusza, w latach 1890–1892 sekretarza, a w latach 1892–1896 kanclerza. W 1896 został kanonikiem gremialnym kapituły oraz radcą i referentem kurii, zaś w 1899 prefektem Sodalicji Mariańskiej dla duchowieństwa diecezji krakowskiej.
17 grudnia 1900 papież Leon XIII mianował go biskupem pomocniczym diecezji krakowskiej ze stolicą tytularną Irenopolis. Święcenia biskupie otrzymał 30 grudnia 1900 w kościele Mariackim w Krakowie. Konsekrował go miejscowy biskup diecezjalny Jan Puzyna w asyście Józefa Webera, biskupa pomocniczego lwowskiego, i Józefa Sebastiana Pelczara, biskupa diecezjalnego przemyskiego. W 1901 został ustanowiony wikariuszem generalnym diecezji. W latach 1901–1912 piastował stanowisko rektora seminarium duchownego w Krakowie. Był głównym opiekunem Komitetu Ochrony dla Małych Dzieci, wiceprotektorem Towarzystwa Dobroczynności i radcą Arcybractwa Miłosierdzia. Wspierał tworzenie przytułków, sierocińców i ochronek, które następnie wizytował. Promował działalność sodalicji mariańskich i salezjanów, w 1905 udzielił święceń prezbiteratu późniejszemu prymasowi Augustowi Hlondowi. W ostatnich latach życia kardynała Puzyny sprawował faktyczne rządy w diecezji. W listopadzie 1911 został wybrany na wikariusza kapitulnego. Jego nominację na biskupstwo krakowskie poparli wszyscy ordynariusze galicyjscy na czele z arcybiskupem metropolitą lwowskim Józefem Bilczewskim. Jednakże jego kandydatura upadła, gdy namiestnik Galicji Michał Bobrzyński zaproponował na to stanowisko Adama Stefana Sapiehę i w końcu przekonał do niego arcybiskupa Bilczewskiego, argumentując, że byłoby wskazane, aby w episkopacie galicyjskim zasiadał przedstawiciel arystokracji. Po przejęciu diecezji przez biskupa Sapiehę został ustanowiony jego wikariuszem generalnym i oficjałem. W 1913 objął stanowisko dziekana kapituły katedralnej.
Z biskupem Adamem Stefanem Sapiehą pozostawał w złych stosunkach i prawdopodobnie z tego powodu w 1924 został przez niego zgłoszony na opuszczony urząd biskupa diecezjalnego diecezji przemyskiej, na który papież Pius XI przeniósł go 30 września 1924. Rządy w diecezji przejął 23 listopada 1924. Znowelizował prawo diecezjalne. Przeprowadził renowację katedry i rozbudowę gmachu kurii biskupiej. Dokonał powiększenia muzeum diecezjalnego i reorganizacji archiwum diecezjalnego. Utworzył diecezjalną Akcję Katolicką, wspierał działalność Sodalicji Mariańskiej i apostolstwa świeckich. Popierał otwieranie sierocińców i domów dla ubogich, powołał Ratowniczy Komitet Biskupi dla Najbiedniejszych. Patronował zakonom, szczególnie salezjanom i jezuitom. Rozpowszechniał kult maryjny. Przyczynił się do kanonizacji Andrzeja Boboli. Zmodernizował administrację dóbr biskupich, a w lasach biskupich pod Brzozowem, gdzie odkryto solanki jodowo-żelazowe, zarządził budowę ośrodka leczniczego dla duchowieństwa i kleryków, z czasem otwartego także dla świeckich. Wsparł nazaretanki w budowie ośrodka wypoczynkowego w Komańczy. Współpracował z Kościołem greckokatolickim. Stronił od angażowania się w działalność polityczną, niemniej sympatyzował z chadecją. Należał do przemyskiego oddziału Polskiego Białego Krzyża.
W Episkopacie Polski zasiadał w Komisji Synodalnej. Był także przewodniczącym komisji dla kleru zakonnego, która opracowała uchwały synodu w Częstochowie. Konsekrował biskupa pomocniczego przemyskiego Franciszka Bardę (1931). Był współkonsekratorem podczas sakry biskupa pomocniczego przemyskiego Karola Fischera (1901), biskupa pomocniczego lwowskiego Władysława Bandurskiego (1906), biskupa diecezjalnego kamienieckiego Piotra Mańkowskiego (1918), biskupa pomocniczego tarnowskiego Edwarda Komara (1921), biskupa diecezjalnego katowickiego Augusta Hlonda (1926) i biskupa pomocniczego przemyskiego obrządku obrządku greckokatolickiego Hryhorija Łakoty (1926).
Zmarł 5 kwietnia 1933 w Przemyślu. 8 kwietnia 1933 został pochowany w podziemiach katedry przemyskiej.
Odznaczenia, tytuły, wyróżnienia.
Został odznaczony austriackim Krzyżem Komandorskim z Gwiazdą Orderu Franciszka Józefa (1908), a za zasługi na polu pracy społecznej Krzyżem Komandorskim z Gwiazdą Orderu Odrodzenia Polski (1931).
Otrzymał także honorowe tytuły papieskie: asystenta tronu, szambelana, prałata domowego i hrabiego św. Kościoła Rzymskiego.

</doc>
<doc id="342520" url="https://pl.wikipedia.org/wiki?curid=342520" title="Ourense">
Ourense

Ourense (wym. , nieoficjalna nazwa w języku hiszpańskim: "Orense"; łac. "Aquae Urentes", pierwotnie "Aureinse", „Miasto Złota”) – stolica prowincji Ourense w północno-zachodniej Hiszpanii, położona w południowej części regionu Galicja, nad rzeką Miño. Jest to trzecie co do wielkości miasto w Galicji po Vigo i A Coruña. Znajduje się na wysokości 132 m n.p.m. i zajmuje powierzchnię 85,2 km².
Liczba ludności miasta wynosi ok. 110 tys. mieszkańców.
Gorące źródła.
Ourense jest drugim co do wielkości skupiskiem gorących źródeł w Europie. Już starożytni rzymianie korzystali z dobrodziejstw kąpieli w wodach termalnych. Obecnie istniejąca infrastruktura oferuje kąpiele w wodzie o temperaturze 36 - 60 stopni Celsjusza zarówno na terenie starego miasta, obok odrestaurowanej antycznej łaźni rzymskiej, jak i wzdłuż rzeki Minho. Woda jest bogata w minerały, kąpiele polecane są szczególnie chorym na astmę, reumatyzm i artretyzm. 
Transport.
W mieście znajduje się węzłowa stacja kolejowa Ourense-Empalme, z której odchodzą klasyczne linie kolejowe w kierunku Vigo, Monforte de Lemos, Santiago de Compostela oraz Puebla de Sanabria. Przez Ourense przechodzi linia dużych prędkości Madryt — Galicja, którą można pojechać w kierunku Santiago de Compostela, odcinek do Zamory jest w trakcie budowy.
Sport.
Do 2014 roku działał tutaj klub piłki nożnej, CD Ourense, grający w hiszpańskiej lidze Segunda División, będącej drugim poziomem ligowych rozgrywek piłkarskich w Hiszpanii.

</doc>
<doc id="342524" url="https://pl.wikipedia.org/wiki?curid=342524" title="Humboldt-Universität zu Berlin">
Humboldt-Universität zu Berlin



</doc>
<doc id="342525" url="https://pl.wikipedia.org/wiki?curid=342525" title="Freie Universität Berlin">
Freie Universität Berlin



</doc>
<doc id="342529" url="https://pl.wikipedia.org/wiki?curid=342529" title="Vigo">
Vigo

Vigo (ˈbiɣo) – największe obok A Coruñi miasto hiszpańskiej Galicji, w pobliżu granicy z Portugalią, nad Atlantykiem.
Historia.
We wczesnym średniowieczu istniała tu wioska celtyckiego plemienia, będąca we władaniu Tui.
Po kampaniach Alfonsa I Walecznego w połowie VIII wieku powstała tu strefa buforowa pomiędzy Maurami a chrześcijanami. W następnym stuleciu została ona objęta akcją ponownego zasiedlania pod rządami króla Asturii Ordoño I.
Ekonomia.
Istotne miejsce zajmuje przemysł samochodowy, z dużą rolą koncernu PSA Peugeot Citroën, który skupia tu swoją produkcję samochodów do krajów europejskich (w 2004 roku wyniosła ona 458 550 aut, z których ponad 88% zostało przeznaczonych na eksport).
Ponadto bardzo ważnymi branżami są okrętownictwo oraz rybołówstwo. Według danych za rok 2007 ryby z Vigo zaspokajają około 90% całkowitego zapotrzebowania rynku hiszpańskiego. Port należy do największych ośrodków rybołówstwa na kontynencie.
Innymi sektorami gospodarki są: przemysł chemiczny i farmaceutyczny z fabrykami w Mos i O Porriño oraz tekstylny, wydawniczy i spożywczy.
Funkcjonuje tutaj również morski port handlowy i pasażerski oraz port lotniczy.
Turystyka.
Tutejsze plaże i poszarpane wybrzeże przyciągają wielu turystów, mimo że jest to jedno z najbardziej deszczowych miejsc Półwyspu Iberyjskiego. W Vigo znajdują się także muzea oraz zabytki sakralne i świeckie, w tym twierdza z XVII wieku.

</doc>
<doc id="342531" url="https://pl.wikipedia.org/wiki?curid=342531" title="Zamora (Hiszpania)">
Zamora (Hiszpania)

Zamora – miasto w północno-zachodniej Hiszpanii, w regionie Kastylia i León, prowincji Zamora nad rzeką Duero. Słynie ono z dużej ilości zabytków sztuki romańskiej (największej na całym Półwyspie Iberyjskim), stąd zwane jest często „romańskim miastem” (na terenie miasta znajduje się ponad 20 kościołów w tym stylu).
Geografia.
Zamora położona jest w środkowym biegu rzeki Duero, około 400 km od jej ujścia do Oceanu Atlantyckiego. Leży ona na wzgórzach po obu stronach rzeki, która przepływa przez nie ze wschodu w kierunku zachodnim, przy czym dużo większa część miasta, wraz z zabytkowym centrum, znajduje się na prawym jej brzegu (po stronie północnej). W obrębie granic administracyjnych miasta do Duero wpada rzeka Valderaduey, strumień Arroyo de Valderrey oraz kilka pomniejszych cieków.
Zamora znajduje się na terenie wyżynnym, w północnej części Mesety na średniej wysokości 652 m n.p.m.
Historia.
Pierwsze ślady pobytu człowieka na terenie miasta pochodzą z epoki brązu, kiedy powstała tu osada założona przez lud Wakceów. Zasiedlali oni te tereny również w okresie epoki żelaza. W ciągu drugiego wieku przed naszą erą ziemie, na których znajduje się Zamora, zostały włączone do cesarstwa rzymskiego. Rzymianie założyli na terenie dzisiejszego miasta osadę o nazwie „Ocellum Durii”, przez którą przebiegała rzymska droga Iter ab Emerita Asturicam, znana później jako Via de la Plata.
W drugiej połowie V wieku n.e., Zamora wraz z większością półwyspu została podbita przez Wizygotów i włączona do ich państwa. W połowie VIII wieku, wraz z upadkiem Królestwa Wizygotów, dostała się pod panowanie arabskie, którzy nazywali ją „Azemur” oraz „Samurah”. W roku 893 miasto zdobył król Asturii Alfons III Wielki i zaludnił je na nowo. Rok 981 to kolejny punkt zwrotny w dziejach Zamory – po zdobyciu jej przez Almanzora została kompletnie zniszczona, po paru latach wróciła jednak w ręce chrześcijańskie. Na początku XI wieku miasto zostało odbudowane i otoczone nowymi murami miejskimi przez Ferdynanda I Wielkiego, króla Kastylii i Leónu. Po śmierci Ferdynanda I i podziale królestwa między potomstwo, gród otrzymała jego córka Urraka. 4 marca 1072 oblegał go jej brat – Sancho II Mocny, król Kastylii, który pragnął zjednoczyć ziemie podzielone testamentem ojca. Po siedmiu miesiącach oblężenia został zamordowany w wyniku zdrady, a oblężenie przerwano. W języku hiszpańskim istnieje przysłowie, którego źródłem jest wspomniane wydarzenie: "„no se ganó Zamora en una hora”" („w godzinę Zamory nie zdobędziesz”). Odpowiada ono znaczeniowo polskiemu: „nie od razu Kraków zbudowano”.
W 1158 roku miało miejsce w Zamorze półlegendarne wydarzenie znane jako „pstrągowa rebelia”. Według podań, w walce o pierwszeństwo do zakupu pstrąga, dyskryminowany lud podpalił jeden z kościołów, w którym znajdowali się arystokraci. Po spaleniu świątynia została odbudowana jako "Santa María la Nueva".
XII stulecie uznawane jest za „złoty wiek” w dziejach miasta – wtedy został ustalony obecny układ urbanistyczny starówki i powstały najbardziej reprezentatywne budynki. Wraz z przesunięciem się frontu rekonkwisty bardziej na południe, Zamora wkroczyła w okres spokoju, który sprzyjał rozwojowi ośrodka miejskiego, jednakże wraz z epoką wielkich odkryć geograficznych jej znaczenie uległo stopniowemu osłabieniu.
W czasie wojny na Półwyspie Iberyjskim Zamora w latach 1809-1813 była okupowana przez wojska francuskie, które przyczyniły się do upadku miasta. Ostatnie dwadzieścia lat XIX w. i początek XX w. to okres powolnego rozwoju, po którym pozostało sporo budynków w stylu secesyjnym.
W czasie hiszpańskiej wojny domowej z lat 1936–1939 miasto pozostawało przez cały okres pod kontrolą sił generała Franco.
Zabytki.
Architektura sakralna romańska.
W Zamorze zachowały się do naszych czasów 23 kościoły romańskie:
Pozostałe.
Oprócz tego w mieście znajduje się kilka pałaców i budynków z XV-XVI (min. "Palacio de los momos, Alhóndiga del Pan, Palacio del Cordón, Casa-palacio de los Condes de Alba de Liste") oraz kilkadziesiąt budynków secesyjnych z przełomu XIX i XX w.
Kultura.
W Zamorze znajdują się dwa teatry i kilka muzeów:
Gospodarka.
W mieście rozwinął się przemysł spożywczy, skórzano-obuwniczy oraz materiałów budowlanych.
Sport.
W Zamorze działa klub piłkarski Zamora CF. Aktualnie (2014) gra on w hiszpańskiej lidze 2B ("Segunda División B"). Swoje mecze klub rozgrywa na stadionie "Estadio Ruta de la Plata", będącym własnością miasta.
Transport.
Sieć drogowa.
Zamora stanowi ważny drogowy węzeł komunikacyjny, w którym krzyżują się: dwie autostrady (A-66 i A-11), drogi krajowe N-122 i N-630 oraz kilka dróg o znaczeniu lokalnym.
Kolej.
W mieście znajduje się stacja kolejowa Zamora. Zamora posiada bezpośrednie połączenia kolejowe z miastami Galicji (min. A Coruña, Santiago de Compostela, Pontevedra) oraz Kastylii (np. Madryt, Valladolid).
Komunikacja miejska.
W Zamorze działa siedem linii autobusowej komunikacji miejskiej (numery od 1 do 7).
Transport autobusowy międzymiastowy.
Dworzec autobusowy w Zamorze zapewnia połączenia lokalne z innymi miejscowościami prowincji, stolicami prowincji sąsiednich (min. Salamanka, Valladolid), a także dalekobieżne (np. z Madrytem, Barceloną, Bilbao) oraz międzynarodowe (z miejscowościami w Portugalii).
Lotniska.
Zamora nie posiada własnego lotniska. Najbliższe porty lotnicze to: Salamanca (89 km) oraz Valladolid (107 km). Madryckie lotnisko Barajas znajduje się w odległości 270 km od miasta.

</doc>
<doc id="342532" url="https://pl.wikipedia.org/wiki?curid=342532" title="Toya (operator telewizji kablowej)">
Toya (operator telewizji kablowej)

TOYA Sp. z o.o. – polski operator telewizji kablowej. Swoje usługi świadczy w 8 miastach własnej sieci (Łódź, Kraków, Mysłowice, Kutno, Przemyśl, Piotrków Trybunalski, Pisz i Pabianice) oraz w 13 sieciach partnerskich innych operatorów w 25 miejscowościach (m.in. Tele-Kab w Kluczborku, Astral-Media w Łodzi, Bał-Sat w Łodzi, Gawex Media Szczecinek, NGM w Siemianowicach Śląskich, Intelly w Olsztynie).
Firma została uruchomiona w Łodzi, w 1991 r. Szacuje się, że na początku 2006 r. pokrywała swoim działaniem ponad 80% terenu miast w których istnieje jej sieć. Od 2000 r. na mocy koncesji Ministra Łączności nr 502/99/ firma świadczy usługi transmisji danych oraz dostępu do Internetu dla klientów w Łodzi. Od stycznia 2004 r. także w Przemyślu i Mysłowicach. W październiku 2008 r. firma przejęła lokalną telewizję kablową Pol-Net w Piotrkowie Trybunalskim, a w 2017 roku krakowską T-MONT.
Według danych Polskiej Izby Komunikacji Elektronicznej TOYA miała w marcu 2010 r. ok. 160 000 abonentów (3,48% rynku) i była pod tym względem czwartą siecią kablową w Polsce. Ponadto operator zapewnia dostęp do usług dla ok. 90 000 abonentów sieci partnerskich.
Według rankingu platformy Speedtest.pl z lipca 2017 roku, oferowała najszybszy internet stacjonarny w Polsce.
Usługi.
Telewizja.
Firma, podobnie jak inne tego rodzaju sieci kablowe, oferuje ponad dwieście pięćdziesiąt siedem kanałów w systemie telewizji kablowej DVB-C oraz własnej platformy cyfrowej ze standardem High Definition.
Internet.
TOYA jest dostawcą internetu (Internet TOYAnet) w oparciu o technologię DOCSIS i GPON. Firma oferuje kilka pakietów o różnych przepustowościach (od 6 Mb/s do 1000 Mb/s {700 Mb/s dla firm}). Do przesyłu sygnału internetowego używa się modemów kablowych firm Cisco, Technicolor i Arris oraz modemów GPON Huawei i Dasan.
Telefonia.
TOYA oferuje też własne połączenia VoIP (Telefonia TOYAtel), których koszt jest dużo niższy (szczególnie w ruchu międzymiastowym i międzynarodowym) w porównaniu do operatorów krajowych.
Usługi mobilne.
TOYA oferuje również telefonię komórkową i mobilny Internet, oparte na sieci PLAY.
Nagrody i problemy.
Telewizja zdobyła następujące nagrody:
Grupa TOYA.
TOYA Studios.
Kompleks studiów nagrań i postprodukcji dźwięku oraz hal zdjęciowych. Miejsce o bogatej tradycji (dawna Łódzka Wytwórnia Filmów Fabularnych). W skład kompleksu wchodzi: 16 reżyserek i studiów, dwie hale dla 2500 i 1200 osób. Całość połączona jest nowoczesną siecią światłowodową, umożliwiającą bezpośrednią rejestrację audio i wideo. Miesięcznie udźwiękawia setki godzin filmów fabularnych i dokumentalnych.
Klub Wytwórnia.
Klub Wytwórnia to jeden z największych łódzkich projektów artystyczno-kulturalnych. W miejscu dawnej Wytwórni Filmów Fabularnych działa klub oferujący koncerty, festiwale, imprezy filmowe, spektakle teatralne, wystawy sztuki.
Film Hotel.
Spółka, której celem jest prowadzenie działalności hotelowej, na mocy umowy licencyjnej z siecią Hilton.

</doc>
<doc id="342534" url="https://pl.wikipedia.org/wiki?curid=342534" title="Terrassa">
Terrassa

Terrassa (hiszp. Tarrasa) – miasto w północno-wschodniej Hiszpanii, w regionie Katalonia, w zespole miejskim Barcelony. Około 200 tys. mieszkańców (2007). Wspólnie z Sabadell jest siedzibą powiatu Vallès Occidental.
Gospodarka.
W mieście rozwinął się przemysł maszynowy, elektrotechniczny, chemiczny, spożywczy oraz włókienniczy.
Historia.
Miejsce obecnej Terrassy w czasach Imperium Rzymskiego zajmowało miasto Egara (Municipium Flavium Egara). Jego pozostałości znaleziono w miejscu, gdzie obecnie stoją kościół (budynek) Św. Piotra i kościół Św. Marii.
W średniowieczu miasto otoczone było murem obronnym, który przebiegał w miejscu obecnych ulic: Gavatxons, del Vall, el Raval de Montserrat, el Portal de Sant Roc. Wewnątrz znajdował się zespół zamkowo-pałacowy, po którym pozostała do dziś wieża obronna.
Bujny rozwój miasta nastąpił w XIX wieku, podczas rewolucji przemysłowej. Terrassa stała się wówczas ważnym ośrodkiem przemysłu włókienniczego. Związana z fabrykami burżuazja pozostawiła w mieście trwały ślad w postaci modernistycznych budynków, takich jak Casa Baumann czy kościół Masía Freixa. Zbudowano wtedy także linię kolejową wraz z działającą do dziś (po przeniesieniu torów pod ziemię) stacją Estació del Nord (RENFE).
Gęsta zabudowa industrialna po kryzysie przemysłu tekstylnego została przebudowana lub wyburzona. Wyraźną pozostałością jest gęsta siatka wąskich ulic w centrum oraz pozostawione w celach ozdobnych ceglane kominy fabryczne, z których najwyższy – "Bòbila Almirant" – liczy 63 metry i jest opasany kręconymi schodami o 234 stopniach. Wiele pozostałości z tamtego okresu znajduje się w Muzeum Nauki i Techniki Katalonii, umiejscowionym w dawnej fabryce "Vapor Aymerich, Amat i Jover".
Demografia.
"Źródła: Centre d'Estudis Demográfics (do 1981), Municat (1990-2006) i Ajuntament de Terrassa (2007)."
Kultura.
Sport.
Terrassa jest znanym ośrodkiem sportowym. Podczas Igrzysk Olimpijskich 1992 w Barcelonie, Terrassa była miejscem rozgrywek hokeja na trawie i korfballu. Miejscowe drużyny hokejowe są jednymi z najlepszych w kraju. "CD Terrassa Hockey" zdobyła mistrzostwo Katalonii w 1926 i Hiszpanii w 1933 roku. "Club Egara" po mistrzostwo kraju sięgnął 14 razy z rzędu (1940-1953), a "Atlètic Terrassa HC" zdobył mistrzostwo ligi dziewięciokrotnie (1983-1991) i co roku staje na podium Pucharu Europy, w tym dwukrotnie na pierwszym miejscu (1985 i 1998).
W Terrasie urodził się Xavi - piłkarz reprezentacji Hiszpanii i klubu FC Barcelona.
Castellers.
"Castellers" to wieże budowane z ludzi, tradycyjna zabawa katalońska. Założony w 1979 roku zespół "Minyons de Terrassa" regularnie bierze udział w świętach i imprezach w mieście i całej Katalonii.
Jazzterrassa.
"Jazzterrassa" to odbywający się każdej wiosny festiwal muzyki jazz. W roku 2009 miała miejsce 28 edycja.
Transport.
W Terrassie znajdują się trzy stacje kolejowe. Dwie ("Terrassa" i "Terrassa Est") na linii Barcelona-Manresa należącej do RENFE oraz końcowa "Terrassa-Rambla" na linii łączącej miasto z Barceloną, należącej do Ferrocarrils de la Generalitat de Catalunya. Trwa rozbudowa linii FGC o kolejne dwie stacje.
Miasto obsługuje również 14 linii autobusowych.
Przez Terrassę przebiegają dwie autostrady: C-16 (Barcelona – Terrassa – Manresa – Berga) i C-58 (Barcelona – Sabadell – Terrassa). Trwa budowa drogi szybkiego ruchu B-40, będącej jednocześnie północną obwodnicą Terrassy.

</doc>
<doc id="342535" url="https://pl.wikipedia.org/wiki?curid=342535" title="Battle Royale (powieść)">
Battle Royale (powieść)

 – powieść japońskiego pisarza Kōshuna Takamiego. Opublikowana w kwietniu 1999 roku, stała się jedną z najlepiej sprzedających się i najbardziej kontrowersyjnych książek. W 2000 roku zaadaptowana została na piętnastotomową mangę oraz na film pełnometrażowy w reżyserii Kinjiego Fukasaku. W 2003 roku premierę miał sequel filmu, zatytułowany "".
Opis fabuły.
Akcja "Battle Royale" rozgrywa się w przyszłości. Jedyną wskazówką odnośnie do czasu jest informacja, że wydarzenia dzieją się "na początku nowego tysiąclecia". Piętnaście procent ludności Japonii jest bez pracy, wśród młodzieży szerzy się anarchia i ogólny brak poszanowania dla starszych. Rząd, obawiając się całkowitego osłabienia swoich wpływów, postanawia wdrożyć w życie projekt BR (Battle Royale). Raz do roku, drogą losowania, wybrani zostają uczniowie jednego z liceów, którzy trafiają na bezludną wyspę, aby rozegrać makabryczną grę. Jej zasady są proste: przez trzy dni uczestnicy gry będą przemierzać wyspę w celu wyeliminowania pozostałych zawodników – swoich szkolnych kolegów. Dopóty mają się zabijać, dopóki nie pozostanie wśród nich tylko jeden. Jeżeli po trzech dniach przy życiu pozostanie więcej niż jeden zawodnik, wszyscy ocaleni zginą. Każdy uczestnik wyposażony zostaje w skromny ekwipunek: rację żywnościową, mapę, kompas i jakiś rodzaj broni – ktoś może dostać karabin maszynowy, ktoś inny zaś lornetkę. Zarazem na szyje młodzieży zamontowane zostają specjalne obroże, przez które prowadzący grę kontrolują zabijających się uczniów, a które eksplodują w przypadku jakiejkolwiek ucieczki jak i w tzw. strefach zakazanych, miejscach służących po to, aby się przemieszczali. Młodzież, nie dowierzając temu, co się dzieje, z mętlikiem w głowie rozpierzcha się po wyspie, starając się znaleźć odpowiednie dla siebie wyjście z sytuacji.
Bohaterowie.
Epilog.
Kamon Yonemi/Kinpatsu Sakamochi rozmawia ze zwycięzcą programu. Wyjawia mu że kilka miesięcy wcześniej ktoś włamał się do rządowego budynku i wykradł dane dotyczące obroż. Okazuje się, że to Shogo Kawada był właśnie tym człowiekiem. W rzeczywistości nie zabił Shuyi i Noriko, tylko wykorzystując swoją wiedzę na temat obroż, zdjął im je, a Yonemi/Sakamochi kontrolujący ich przezeń miał myśleć, że tylko zwycięzca przeżył. Shogo widząc że nauczyciel domyślił się prawdy, zabija go wbijając mu ołówek w tchawicę (w filmie nauczyciel zostaje rozstrzelany przez ocalałą trójkę). Na statku już pojawiają się Shuya i Noriko którzy zabijają żołnierzy. Cała trójka ucieka statkiem. Kawada umiera od ran które zdążył mu jeszcze zadać Kiriyama, a Shuya i Noriko stają się poszukiwanymi zbiegami.

</doc>
<doc id="342536" url="https://pl.wikipedia.org/wiki?curid=342536" title="Badalona">
Badalona

Badalona – gmina w północno-wschodniej Hiszpanii, przedmieścia Barcelony. Położona jest w prowincji Barcelona, w regionie Katalonia, nad Morzem Śródziemnym. Z Barceloną graniczy od południa. W 2017 roku mieszkało tam ponad 215 tysięcy mieszkańców. Jest tu rozwinięty przemysł.
Transport.
W miejscowości znajduje się stacja kolejowa Badalona linii kolejowej R1 obsługiwanej przez Rodalies de Catalunya.
Dwie linie barcelońskiego metra docierają do Badalonii: L2 i L10. Znajdują się tu stacje metra: Badalona Pompeu Fabra, Gorg, Bufalà, La Salut, Llefià, Artigues-Sant Adrià, Pep Ventura, Montigalà-Lloreda, Sant Roc i Sant Crist.
W miejscowości kursują tramwaje Trambesòs będące częścią systemu tramwajów w Barcelonie. Tramwaje zatrzymują się dwóch przystankach: "Gorg" i "Sant Roc". Komunikacja autobusowa obsługiwana jest przez TUSGSAL oraz Transports Metropolitans de Barcelona.
Przez miejscowość przebiegają dwie autostrady: C-31 i B-20 (Ronda de Dalt), biegnące do Barcelony i w kierunku Tarragony.
W Badalonii funkcjonuje port rybacki oraz port jachtowy. 
Sport.
W miejscowości działa klub piłkarski CF Badalona, który powstał w 1906 roku i grający obecnie w Segunda División B, trzeciej lidze hiszpańskiej. Funkcjonuje tu również klub koszykarski Joventut Badalona i klub futbolu amerykańskiego AFA Badalona Dracs. Największą halą sportową jest Palau Municipal d'Esports de Badalona o pojemności 12 500 widzów.

</doc>
<doc id="342539" url="https://pl.wikipedia.org/wiki?curid=342539" title="Mataró">
Mataró

Mataró – miasto w północno-wschodniej Hiszpanii, w regionie Katalonia, nad Morzem Śródziemnym. Przedmieścia Barcelony. Około 124 tys. mieszkańców.
Architektura.
W Mataró urodził się architekt Josep Puig i Cadafalch (1867–1956), którego autorstwa jest projekt ratusza (ajuntament) i kilku innych budynków w mieście:
Sport.
Działa tutaj klub piłki nożnej, CE Mataró, grający obecnie w lokalnej lidze katalońskiej Divisiones Regionales de Fútbol in Catalonia.

</doc>
<doc id="342540" url="https://pl.wikipedia.org/wiki?curid=342540" title="Małe Wyspy Sundajskie Wschodnie">
Małe Wyspy Sundajskie Wschodnie

Małe Wyspy Sundajskie Wschodnie ( – NTT) – prowincja w Indonezji obejmująca wschodnią część archipelagu Małe Wyspy Sundajskie (granicę stanowi cieśnina Sape).
Powierzchnia 46 446,64 km²; prawie 5,5 mln mieszkańców (2022); stolica Kupang. Dzieli się na 1 okręg miejski i 15 dystryktów.
W skład prowincji wchodzi około 550 wysp, najważniejszymi są:
Jest to jedna z niewielu prowincji Indonezji, w której zdecydowanie przeważają chrześcijanie (ponad 90% ludności); dlatego też stała się ona miejscem ucieczki chrześcijan z prowincji objętych zamieszkami na tle religijnym na początku XXI wieku (Moluki, Papua).
Najsłabiej rozwijająca się gospodarczo i ekonomicznie prowincja kraju, najwyższy poziom bezrobocia, inflacji. Ważną rolę odgrywa turystyka; poza tym rolnictwo (ryż, kukurydza, orzechy kokosowe, olej palmowy, kauczuk, kakao); rybołówstwo (tuńczyki, tilapie, krewetki, anchois); eksploatacja lasów (drewno sandałowe); wydobycie ropy naftowej, gazu ziemnego, rud cyny; przemysł spożywczy, drzewny; rzemiosło ludowe (ręcznie tkane materiały).
Główne miasta: Kupang, Ende, Waingapu, Maumere.
Demografia.
Według spisu powszechnego przeprowadzonego we wrześniu 2022 prowincję zamieszkiwało 5 466 285 osób. Spośród nich 2 733 236 stanowiły kobiety, a 2 733 049 mężczyźni. Gęstość zaludnienia w 2019 roku wynosiła 112 os./km².

</doc>
<doc id="342541" url="https://pl.wikipedia.org/wiki?curid=342541" title="Ciudad Real">
Ciudad Real

Ciudad Real – miasto w środkowej Hiszpanii, w regionie Kastylia-La Mancha, ośrodek administracyjny prowincji Ciudad Real. W 2010 honorową obywatelką miasta została Polka, siostra Helena Warszawska z Zakopanego.
Gospodarka.
W mieście rozwinął się przemysł włókienniczy, spożywczy oraz ceramiczny. Ważną rolę odgrywa turystyka.

</doc>
<doc id="342542" url="https://pl.wikipedia.org/wiki?curid=342542" title="Zosia (Pan Tadeusz)">
Zosia (Pan Tadeusz)

Zosia – postać literacka, bohaterka poematu epickiego "Pan Tadeusz" (1834) Adama Mickiewicza. 
Zosia jest córką Ewy Horeszkówny i niejakiego Kasztelana, który wraz z żoną dokonał żywota gdzieś na Syberii. Urodziła się przed wywiezieniem rodziców, z logiki opowiadanych przez Jacka Soplicę zdarzeń wynika, że najpóźniej w 1795 roku. W czasie akcji poematu Zosia musiałaby więc mieć co najmniej 16 lat. Jednakże Sędzia mówi o niej, iż "wyrasta z dziecięcia", a Telimena wprost: "zaczynasz rok czternasty".
Po śmierci rodziców wychowanie Zosi powierzono Telimenie, przyjaciółce zmarłej matki, która dłuższy czas mieszkała z nią w Sankt Petersburgu. W chwili zawiązania akcji poematu Zosia wraz z opiekunką od dwóch lat mieszka w Soplicowie, ukryta przed światem (niezbyt skutecznie, o czym świadczą nieszczęśliwe zaloty Saka Dobrzyńskiego), w myśl koncepcji wychowawczych Telimeny i zwyczajów w epoce.
Dziewczynka lubi zajmować się ogródkiem i w utworze wielokrotnie przedstawiana jest w otoczeniu przyrody. Zosia postrzegana jest przez innych bohaterów utworu jako delikatna, dobrze wychowana i naturalna panienka o zachwycającej urodzie: jasnych włosach (związanych najczęściej w warkocze), niebieskich oczach. Bohaterka, choć mogła wydawać się uległa i zależna od innych, sama potrafiła decydować o sobie. Świadczyć o tym mógł chociażby fragment utworu, w którym Zosia przeciwstawiła się Telimenie, nie zgadzając się na włożenie modnego wówczas stroju. 
W ostatniej księdze utworu Zosia zaręcza się z Tadeuszem Soplicą.

</doc>
<doc id="342544" url="https://pl.wikipedia.org/wiki?curid=342544" title="Talavera de la Reina">
Talavera de la Reina

Talavera de la Reina – miasto w środkowej Hiszpanii, w prowincji Toledo, w regionie Kastylia-La Mancha, nad rzeką Tag. Około 90 tys. mieszkańców.
Iberyjska Ebura, później rzymska Caesarobriga. W VIII w. zajęta przez Arabów, w 1085 odzyskana przez króla Alfonsa Kastylijskiego. W epoce wojen napoleońskich, w dniach 27-28 lipca 1809 w bitwie pod Talavera de la Reyna wojska sojusznicze brytyjsko-portugalsko-hiszpańskie, dowodzone przez A. Wellesleya Wellingtona, odniosły zwycięstwo nad Francuzami.

</doc>
<doc id="342547" url="https://pl.wikipedia.org/wiki?curid=342547" title="Sagunto">
Sagunto

Sagunto (hiszp. wym. ), Sagunt (walenc. wym. ) – miasto we wschodniej Hiszpanii, we wspólnocie autonomicznej Walencja, przy ujściu rzeki Paláncia do Morza Śródziemnego. Przedmieścia Walencji. Około 67 tys. mieszkańców.
Historia.
W starożytności osada Iberów, później grecka kolonia Saguntum. Od III w. p.n.e. sprzymierzone z Rzymem. W 219 p.n.e. zdobycie Sagunto przez Kartagińczyków pod wodzą Hannibala doprowadziło do wybuchu II wojny punickiej (218–201 p.n.e.). Ok. 212 p.n.e. pod panowaniem Rzymu. W VIII w. zajęte przez Arabów, którzy władali miastem do 1248. W 1. połowie XIII w. włączone do Aragonii. W wiekach średnich znane jako Murviedro.
Gospodarka.
Przemysł metalurgiczny (hutnictwo żelaza), chemiczny, materiałów budowlanych i spożywczy. Węzeł kolejowy i drogowy. Port rybacki. Ośrodek turystyczno-wypoczynkowy, kąpielisko morskie.
Zabytki.
Pozostałości rzymskiego teatru, świątyni i cyrku, a także dwóch fortec arabskich, kościoły S. Maria (1334, XVII w.) i S. Salvador (fragmenty z XIII w.), średniowieczne mury obronne i zamek.

</doc>
<doc id="342549" url="https://pl.wikipedia.org/wiki?curid=342549" title="Teruel">
Teruel

Teruel – miasto w Aragonii, na środkowym wschodzie Hiszpanii, stolica prowincji o tej samej nazwie. Ma 34.240 mieszkańców (2006) i jest stolicą najmniej zaludnionej prowincji hiszpańskiej. Znajduje się na zlewisku rzek Guadalaviar i Alfambra. Ponadto na Sierra de Albarracín ma swoje źródła rzeka Tag. Leży na wysokości 915 m. Klimat charakteryzuje się mroźnymi zimami oraz gorącymi i suchymi latami. Jest miastem partnerskim Lublińca.
Jest znane głównie ze względu na swoją szynkę, sztukę mudéjarską wpisaną na listę światowego dziedzictwa ludzkości UNESCO.
Wśród atrakcji turystycznych znajdują się: architektura mudéjarska, mauzoleum kochanków z Teruel, centrum paleontologiczne Dinópolis i bogactwo naturalne. Pierwsze z nich charakteryzuje wielokulturowy wpływ. Wśród tego stylu najbardziej wyróżniają się kościół św. Marii, Katedra diecezjalna Teruel, wieże Zbawiciela, św. Marcina i św. Piotra u których stóp znajduje się kościół pod tym samym wezwaniem, również przedstawiciel tego budownictwa.
Jednym z najbardziej znanych pomników w Teruel jest figura małego byka na wysokiej statui. Nazywa się „El Torico” (po aragońsku byczek) i znajduje się na Plaza Carlos Castell, częściej nazywaną Plaza del Torico.
Klimat.
Klimat Teruel jest śródziemnomorski, kontynentalny, górski. Latem temperatury są umiarkowane, jednak o dużej amplitudzie, zimy mroźne, temperatury sięgają –10 °C. Największe opady występują pod koniec wiosny, najmniejsze zimą.
Rekordy temperatur zarejestrowane w obserwatorium w Teruel to: 39,0 °C 3 lipca 1994 i –19,0 °C 26 grudnia 2001.
Święta regionalne.
Dzień patrona obchodzi się w najbliższą od 10 lipca (św. Krzysztofa) niedzielę (Vaquilla de Angel), jego obchody charakteryzują się graniem marszów ludowych (na instrumentach dętych), nocnymi tańcami, bykami przywiązanymi przy ulicach w centrum miasta.
Każdego roku, w trzeci weekend lutego, obchodzone są Śluby Isabel de Segura. Chodzi o uczczenie Kochanków z Teruel, Diego de Marcilla i Isabel de Segura. Tysiące Teruelczyków i turystów ubierają się w średniowieczne stroje, tworzy się rynek i przystraja się ulice, aby stworzyć atmosferę XIII wieku.
Historia.
Teruel było zamieszkane od czasów Iberów, ich ślad można spotkać w wykopalisku "Alto Chacón", okolica była zajmowana przez Rzymian zakładających na jej ziemiach niej osady, takie jakiego resztki odnaleziono w miejscowości Cella. W roku 714 zajęte przez Maura, Tariqa ibn-Ziyada, terytorium zostało przyłączone do pobliskiej "Alhambry" (obecnie Alfambra), a później stanowiło część królestwa taify, Albarracín; jego mieszkańcy uczestniczyli w zdobyciu Walencji z rąk muzułmanów oraz w Wojnie Dwóch Piotrów. Za współpracę w wojnach Unii otrzymało w 1347 od Piotra IV Aragońskiego, prawa miejskie.
Nazwa stanowi połączenie dwóch słów z języka aragońskiego "Tor" (Byk) y "Uel" (Gwiazda). Według legendy, siły króla Alfonsa II Aragońskiego przybyły w miejsce, gdzie obecnie leży miasto, za rozszalałym bykiem, nad którym, z tą samą prędkością poruszała się gwiazda. Tam zdobyli muzułmańską fortecę, wokół której później wyrosło Teruel.
Wojna domowa.
Miasto zdobyło smutną sławę w czasie wojny domowej będąc areną Bitwy o Teruel. Wpadając w ręce buntowników na początku wojny, stało się jedynym miastem zdobytym przez Republikę, a później odbitym przez siły Franco. Zostało prawie całkowicie zniszczone.
Muzyka.
W Teruel jest wielu muzyków, wśród nich sławni, tacy jak: David Civera gwiazda Pop, kwartet „El frío” i jego alternatywny rock oraz elSabe, który jest młodym mc z Albacete zamieszkały w Teruel (od 2002 roku). Ich muzyka zwiększa popularność miasta.

</doc>
<doc id="342550" url="https://pl.wikipedia.org/wiki?curid=342550" title="Castelló de la Plana">
Castelló de la Plana

Castelló de la Plana (walenc. wym. ; hiszp. "Castellón de la Plana", wym. ) – miasto we wschodniej Hiszpanii, we wspólnocie autonomicznej Walencja, na wybrzeżu Morza Śródziemnego, stolica prowincji Castellón i ośrodek administracyjny comarki Plana Alta. Liczy ok. 170 tys. mieszkańców.
Urodziła się tutaj Sara Sorribes Tormo, hiszpańska tenisistka.
Nazwa.
Do roku 1982 miasto nosiło hiszpańską nazwę "Castellón de la Plana". Dekretem Komisji Plenarnej Generalitat Valenciana z 19 lipca 1982 r. ustanowiono dwie równoległe nazwy, hiszpańską "Castellón de la Plana" oraz walencką (katalońską) "Castelló de la Plana". Na mocy dekretu z 22 marca 2019 r. wyłączny status urzędowy nadano nazwie walenckiej.

</doc>
<doc id="342556" url="https://pl.wikipedia.org/wiki?curid=342556" title="Kątownik (metalurgia)">
Kątownik (metalurgia)

Kątownik – wyrób hutniczy, walcowany lub gięty na zimno z metalu. Wytwarzany w postaci prostych odcinków. Jego przekrój poprzeczny (profil) tworzy kąt prosty. Rozróżniamy kątowniki równoramienne i kątowniki nierównoramienne.

</doc>
<doc id="342558" url="https://pl.wikipedia.org/wiki?curid=342558" title="Sektory Berlina">
Sektory Berlina

Po zakończeniu II wojny światowej stolicę Rzeszy poddano pod wspólny zarząd aliantów, dzieląc ją na sektory pod okupacją poszczególnych władz wojskowych. We wschodniej części władzę sprawował komisarz oddelegowany przez wojska sowieckie, natomiast część zachodnia została podzielona na 3 strefy okupacyjne, tj. francuską, brytyjską i amerykańską.

</doc>
<doc id="342562" url="https://pl.wikipedia.org/wiki?curid=342562" title="Tanger">
Tanger

Tanger (arab. طنجة, "Ṭanǧa"; marok. arab. "Ṭanža") – miasto w północnym Maroku, port nad Cieśniną Gibraltarską, siedziba administracyjna regionu Tanger-Tetuan-Al-Husajma. W 2014 roku liczyło ok. 948 tys. mieszkańców.
Historia.
Starożytność.
W starożytności znane było jako Tingis. Nazwa miasta wywodząca się z języka tamazight dowodzi, że osadę pierwotnie założyli Berberowie. Dopiero ok. VII wieku p.n.e. Tanger skolonizowali Fenicjanie. W I wieku n.e. miasto stało się stolicą rzymskiej prowincji Mauretania Tingitana.
Germanie, Bizancjum i Arabowie.
To ważne dla państwa zachodniorzymskiego miasto, po upadku imperium, stało się magnesem dla najeźdźców. Zdobyli je Wandalowie-Silingowie migrujący z Betyki (znanej dziś jako Andaluzja).
Blisko sto lat później Tanger znalazł się pod władzą Bizancjum.
W VII wieku władzę nad miastem na krótko objęli Wizygoci, jednak już w 707 roku tereny dzisiejszego Maroka, wraz z Tangerem, znalazły się pod panowaniem arabskim. Arabowie założyli tu posterunek graniczny i bazę wypadową do najazdów na Półwysep Iberyjski.
Portugalczycy i Brytyjczycy.
Po wyparciu muzułmanów z południa Półwyspu Iberyjskiego, Tanger ponownie znalazł się na granicy świata islamskiego, a w 1471 roku został zdobyty przez Portugalczyków. W 1661 roku został wraz z Bombajem oddany w ręce Brytyjczyków jako wiano dla księżniczki Katarzyny Bragançy, narzeczonej króla Karola II Stuarta. Brytyjczycy szybko uznali jednak obronę miasta przed ciągłymi atakami Arabów za nieopłacalną i w 1684 opuścili Tanger pozostawiając miasto w rękach sułtana Mulaja Ismaila. Niepodzielne panowanie arabskie w Tangerze trwało aż do początków XX wieku.
Strefa międzynarodowa.
Na przełomie wieku XIX i XX Tanger jako miasto portowe o strategicznym położeniu stał się obiektem pożądania europejskich mocarstw kolonialnych. Po kolonizacji Maroka przez Francję i Hiszpanię (zob. Maroko Hiszpańskie) utworzono tu w 1923 miasto wydzielone o specjalnym międzynarodowym statusie strefy neutralnej zbliżonym do wolnego miasta, o powierzchni 373 km² i 40 tys. ludności. Po klęsce Francji w kampanii w czerwcu 1940 strefa została zajęta przez Hiszpanię. Działał tu konsulat niemiecki zamknięty w wyniku układu zawartego między generałem Francisco Franco i aliantami 2 maja 1944.
Administratorzy Tangeru w latach 1923-56:
W 1956 strefa międzynarodowa została zlikwidowana, a Tanger i pozostałe jej obszary zostały włączone do niepodległego Królestwa Maroka.
Mekka artystów.
W latach 1912–1956 Tanger był tzw. strefą międzynarodową. Np. w roku 1938 istniały tam 4 urzędy pocztowe: francuski, brytyjski, hiszpański frankistowski i hiszpański rządowy. Atmosfera wielokulturowości i piękne krajobrazy przyciągały artystów z Europy i USA.

</doc>
<doc id="342564" url="https://pl.wikipedia.org/wiki?curid=342564" title="Tetuan">
Tetuan

Tetuan (, , ) – miasto w północno-zachodnim Maroku, ośrodek administracyjny prowincji Tetuan, niedaleko wybrzeża Morza Śródziemnego, u podnóża Dżabal Darsa. Około 355 tys. mieszkańców.
Historia miasta.
Współczesne miasto Tetuan powstało w miejscu dwóch wcześniejszych. Początkowo osiedlili się tu berberyjscy Maurowie, którzy w III wieku p.n.e. wznieśli w tym miejscu osadę Tamuda. Miasto to zostało zniszczone przez Rzymian w I wieku n.e.
Ponownie osiedlono się tu dopiero za czasów Marynidów na początku XIV wieku, jednak istniejące na miejscu obecnej medyny miasto już w 1399 roku zniszczyli Kastylijczycy. 
Obecny Tetuan powstał w 1484 roku za sprawą muzułmanów i żydów uciekających z Hiszpanii przed chrześcijańską rekonkwistą. W XVII wieku Mulaj Ismail wzniósł mury obronne.
W latach 1859-1862 Tetuan znajdował się pod krótkotrwałą hiszpańską okupacją. W 1904 roku ponownie dostał się pod władzę Hiszpanów jako stolica Maroka Hiszpańskiego. Kolonizacja nie przyniosła jednak większych zmian w mieście - Hiszpanie ograniczyli się do nadzoru wojskowego i nie ingerowali w sprawy miejscowej społeczności - nie tylko nie naruszano tutejszej architektury, ale też - w przeciwieństwie do francuskich terenów Maroka - nie starano się podnieść poziomu wykształcenia ludności. Stało się to przyczyną późniejszych napięć między północą Maroka i resztą kraju po odzyskaniu niepodległości i zjednoczeniu kraju w 1954 roku. 
Obecnie Tetuan przyciąga wielu turystów ze względu na zabytkową medynę, wpisaną na listę światowego dziedzictwa kultury UNESCO.
W mieście rozwinął się przemysł spożywczy, papierniczy, elektrotechniczny, materiałów budowlanych oraz włókienniczy.

</doc>
<doc id="342565" url="https://pl.wikipedia.org/wiki?curid=342565" title="Maciej Hirschler">
Maciej Hirschler

Maciej Hirschler (ur. 1 marca 1807 w Winnikach, zm. 27 maja 1881 w Przemyślu) – kanonik lwowski od 1852, biskup przemyski od 1870 do 1881, poseł wirylista Sejmu Krajowego Galicji od 1870.
Kształcił się w Tarnopolu i Wiedniu, gdzie w 1830 przyjął święcenia kapłańskie. Przez pewien czas, m.in. w 1832 pracował jako katecheta w C. K. Gimnazjum w Brzeżanach. Wikariusz i proboszcz w 1836 w Brzeżanach, następnie w 1846 w Gołogórach.
W 1864, jako dziekan katedralny przy lwowskiej kapitule, został odznaczony Krzyżem Kawalerskim Orderu Leopolda z uwolnieniem od opłaty.
Prekonizowany biskupem przemyskim 27 czerwca 1870, sakrę biskupią przyjął 21 sierpnia 1870, a ingres do katedry odbył 11 września 1870. Wspierał misje parafialne, katechizację i bractwa trzeźwości rozciągnął działalność abstynencką również na dzieci polecając księżom zapisywać je do Stowarzyszenia Aniołów Stróżów.

</doc>
<doc id="342570" url="https://pl.wikipedia.org/wiki?curid=342570" title="Rezerwat przyrody Dąbrowa w Niżankowicach">
Rezerwat przyrody Dąbrowa w Niżankowicach

Rezerwat przyrody Dąbrowa w Niżankowicach – leśny rezerwat przyrody położony w gminie Działoszyn, powiat pajęczański (województwo łódzkie). Znajduje się w granicach Załęczańskiego Parku Krajobrazowego.
Powierzchnia wynosi 102,54 ha (akt powołujący podawał 102,25 ha).
Przedmiotem ochrony jest naturalna kwaśna dąbrowa trzcinnikowa i dąbrowa świetlista oraz stanowiska rzadkich gatunków roślin.
W runie rosną tu m.in.: konwalia majowa, konwalijka dwulistna, dąbrówka rozłogowa, koniczyna dwukłosowa, zawilec gajowy.
Według obowiązującego planu ochrony ustanowionego w 2011 roku, obszar rezerwatu objęty jest ochroną czynną.

</doc>
<doc id="342573" url="https://pl.wikipedia.org/wiki?curid=342573" title="Sektor amerykański">
Sektor amerykański

Sektor Amerykański to

</doc>
<doc id="342577" url="https://pl.wikipedia.org/wiki?curid=342577" title="Wilhelm Szewczyk">
Wilhelm Szewczyk

Wilhelm Szewczyk (ur. 5 stycznia 1916 (lub 1918) w Czuchowie, zm. 8 czerwca 1991 w Katowicach) – prozaik, publicysta, krytyk literacki, poeta, tłumacz z języka niemieckiego, literaturoznawca w zakresie literatury niemieckiej i serbołużyckiej, redaktor naczelny czasopism „Odra”, „Przemiany” i „Poglądy”, działacz nacjonalistyczny i komunistyczny, poseł na Sejm PRL II, III, V, VI, VII i VIII kadencji, Budowniczy Polski Ludowej. Znana postać katowickiej bohemy, ojciec Grażyny Barbary Szewczyk.
Długoletni prezes Oddziału Związku Literatów Polskich w Katowicach. Autor ok. 500 publikacji – wierszy, opowiadań, powieści, esejów, reportaży. Znawca problemów polsko-niemieckich, autor licznych przekładów z literatury niemieckiej.
Życiorys.
Wilhelm Szewczyk urodził się w Czuchowie w kamienicy czynszowej przy ul. Młyńskiej jako syn Hieronima i Anny. Następnie jego rodzina przeprowadziła się do Czerwionki, gdzie mieszkała w familoku przy ul. Kościuszki. Uczęszczał do Państwowego Gimnazjum i Liceum w Rybniku, jednak nie zdał egzaminu maturalnego z matematyki.
Po ukończeniu liceum przeniósł się do Katowic, gdzie w 1935 w czasopiśmie „Kuźnica” opublikował swoje pierwsze poezje. Działał w Obozie Narodowo-Radykalnym. Postulował wyeliminowanie Żydów z życia kulturalnego i gospodarczego. Literaturę i prasę żydowską uznawał za jedną z najgroźniejszych broni „żydowskiego państwa eksterytorialnego”. Sprzeciwiał się jednak paleniu literatury żydowskiej. W 1938 ukazał się jego poemat "Hanys", przedstawiający dramatyczne losy Ślązaka – górnika oraz splot narastających na Górnym Śląsku konfliktów społecznych i narodowych. Do 1939 pracował w redakcji literackiej katowickiej rozgłośni Polskiego Radia.
Podczas II wojny światowej został wcielony do Wehrmachtu i przewieziony do Wrocławia. W 1941 jako żołnierz niemiecki przebywał w Normandii. Po ataku Niemiec na Związek Radziecki w 1941 roku przeniesiono go na front wschodni. W sierpniu 1941 został ranny pod Smoleńskiem i przebywał w szpitalu w Baranowiczach. Po leczeniu w Turyngii przeniesiono go w styczniu 1942 do Alzacji. Jak twierdził sam Szewczyk, za demonstrowaną postawę pacyfistyczną oraz krytykę Hitlera miał zostać aresztowany, wydalony z oddziału, a w 1942 osadzony w więzieniu w Katowicach. Stamtąd miał zbiec do Generalnego Gubernatorstwa podczas przepustki, gdzie – jak utrzymywał – uczestniczył w tajnym nauczaniu do 1945. Będąc w wojsku niemieckim, prezentował jednak jednoznacznie propolską postawę, m.in. korespondując w tej kwestii z gauleiterem Fritzem Brachtem.
Po wojnie wrócił do Katowic. Podjął pracę w Wydziale Informacji i Propagandy Urzędu Wojewódzkiego w Katowicach. Następnie został zatrudniony w Rozgłośni Śląskiej Polskiego Radia. Wstąpił do Stronnictwa Demokratycznego, z rekomendacji którego został członkiem Wojewódzkiej Rady Narodowej w Katowicach jako reprezentant Związku Zawodowego Literatów Polskich. W 1947 wystąpił z SD. W latach 1947–1948 był członkiem Polskiej Partii Robotniczej, a następnie, od 1948 należał do Polskiej Zjednoczonej Partii Robotniczej. Redagował materiały propagandowe dla tutejszego Komitetu Wojewódzkiego PZPR. W 1949 został wykluczony z partii. W 1953 był wśród grona 53 członków krakowskiego Związku Literatów Polskich, którzy poparli komunistyczne represje wobec duchowieństwa katolickiego w Polsce. Wspierał działania propagandy komunistycznej w trakcie głośnego procesu księży kurii krakowskiej.
W 1960 powrócił do PZPR. Jednym z przykładów jego propagandowego zaangażowania jest wydana w latach 60. książka "Z teczki wspomnień PPR". Propagował w niej marksizm i leninizm oraz zmiany ustrojowe Polski. Żołnierzy Armii Krajowej nazwał "wrogiem w cywilu", który popełnił "najohydniejsze zbrodnie" na działaczach komunistycznych. Polska, według tej publikacji, kierowana była "nieomylną busolą mądrości doświadczonej" – "nauki marksizmu-leninizmu". „(...) "szybko stał się liderem środowiska katowickich literatów. Umiejętnie poruszał się po przedpokojach władzy, bywał częstym gościem wojewody Jerzego Ziętka, ale też zręcznie lawirował po wojewódzkim aparacie partyjnym".”. Od 1971 był członkiem KW PZPR w Katowicach, w latach 1980–1981 zasiadał w jego egzekutywie.
W latach 1945–1950 był redaktorem naczelnym tygodnika „Odra”, oraz w latach 1947–1951 kierownikiem literackim Teatru Śląskiego im. Stanisława Wyspiańskiego. Od 1951 pełnił funkcję redaktora „Życia Literackiego” wydawanego w Krakowie. W latach 1952–1956 był dyrektorem Studium Teatralnego w Katowicach, zaś później w okresie 1956–1957 redaktorem naczelnym czasopisma „Przemiany”. W latach 1962–1983 pełnił funkcję redaktora naczelnego dwutygodnika „Poglądy”, wokół którego koncentrowali się w tym czasie prawie wszyscy „koncesjonowani” literaci Górnego Śląska. Wychodzący we Wrocławiu miesięcznik „Odra” przyznał mu w 1966 nagrodę za całokształt twórczości literackiej i publicystycznej.
Wilhelm Szewczyk był także wielokrotnym posłem na Sejm PRL – pełnił tę funkcję przez sześć kadencji (II, III, V, VI, VII i VIII kadencja), zasiadał w Sejmie od 1957 z przerwą w latach 1965–1969 aż do 1985.
Będąc posłem na Sejm PRL, był osobą równie barwną, jak w okresie wcześniejszym. W Sejmie III kadencji zasiadało oprócz niego jeszcze dwóch pisarzy: Bohdan Czeszko i Władysław Machejek. Przynosili oni do Sejmu wódkę w butelkach po wodzie sodowej i pod koniec sesji nie potrafili już siedzieć w ławach poselskich. Oburzeni posłowie z Katowic na czele z Wilhelmem Szewczykiem złożyli wówczas interpelację do laski marszałkowskiej, że skandalem jest sprzedawanie towarzyszom pisarzom wódki w bufecie, a im nie. Po interpelacji przepisy podobno złagodniały.
Zmarł 8 czerwca 1991 w Katowicach. Pochowany został na cmentarzu ewangelickim przy ul. Francuskiej w Katowicach (kwatera 10-11-14).
Osoba Wilhelma Szewczyka wzbudza duże kontrowersje wśród badaczy. 20 kwietnia 2009 w Chorzowskim Centrum Kultury odbył się wykład otwarty Sebastiana Rosenbauma, pracownika naukowego Oddziałowego Biura Edukacji Publicznej IPN w Katowicach pt. „Wilhelm Szewczyk – intelektualista zaangażowany”, wygłoszony został w ramach cyklu wykładów „PRL – takie były czasy”.
Dorobek literacki.
Jest autorem wielu powieści, nowel oraz szkiców na tematy śląskie. Do jego dorobku literackiego należą m.in.:
Powieści:
Szkice i eseje:
Nagrody i odznaczenia.
Otrzymał liczne nagrody i odznaczenia państwowe, z których ważniejsze to m.in.:
Pamięć o Wilhelmie Szewczyku.
Rokrocznie pod patronatem miasta Czerwionka-Leszczyny odbywa się międzynarodowy konkurs literacki „O złote cygaro Wilhelma”. W czerwcu 2001 nazwano jego imieniem Zespół Szkół w Czerwionce-Leszczynach, jest on także patronem ulicy w Czuchowie. Od 1995 jest patronem placu przed dworcem kolejowym w Katowicach. W 2017 wojewoda śląski wydał zarządzenie o zmianie nazwy placu, jednak Rada Miasta Katowice podjęła uchwałę o wniesieniu skargi do Wojewódzkiego Sądu Administracyjnego w Gliwicach na zarządzenie wojewody. 17 maja 2018 sąd unieważnił zarządzenie wojewody, przywracając pierwotną nazwę placu. Wojewoda śląski złożył w związku z tym skargę kasacyjną od wyroku WSA do Naczelnego Sądu Administracyjnego. NSA uchylił zeszłoroczny wyrok niższej instancji i podtrzymał zarządzenie wojewody zmieniające nazwę pl. Wilhelma Szewczyka na pl. Marii i Lecha Kaczyńskich.
W 2000 Wilhelm Szewczyk zajął 18. miejsce w plebiscycie ogłoszonym przez „Gazetę Wyborczą” na „Najwybitniejszego Ślązaka XX wieku”, wyprzedzając m.in. Józefa Rymera (19. miejsce), Arkę Bożka (22. miejsce), abpa Damiana Zimonia (28. miejsce), błogosławionego ks. dra Emila Szramka (31. miejsce) oraz Franciszka Pieczkę (56. miejsce).

</doc>
<doc id="342579" url="https://pl.wikipedia.org/wiki?curid=342579" title="Esica">
Esica

Esica, okrężnica esowata (łac. "colon sigmoideum") - część jelita grubego. Nazwa tego odcinka okrężnicy pochodzi od jej kształtu, przypominającego literę "S". Jest skierowana początkowo łukiem wypukłym ku stronie prawej, a następnie zakręca w dół przechodząc w odbytnicę. Esica ma czasem długą krezkę i ulega skrętowi. Skręt esicy jest jedną z postaci niedrożności jelit i jako taki może stanowić stan zagrożenia życia. Niedrożność jelit (łac. "ileus") ze skręcenia (popularnie nazywana "skrętem kiszek", łac. "volvulus") polega na skręceniu się jelita dookoła osi długiej, powodującym jego zatkanie i dodatkowo uciśnięcie naczyń krwionośnych, co grozi niedokrwieniem, a następnie martwicą części jelita. 

</doc>
<doc id="342580" url="https://pl.wikipedia.org/wiki?curid=342580" title="Vinnie Jones">
Vinnie Jones

Vinnie Jones, właśc. Vincent Peter Jones (ur. 5 stycznia 1965 w Watford) – walijski piłkarz i brytyjski aktor filmowy. Dziewięciokrotny reprezentant Walii.
Jako piłkarz grał w takich drużynach ligi angielskiej jak Wimbledon, Leeds United, Sheffield United, Chelsea oraz Queens Park Rangers. Był znany z ostrego, nierzadko wręcz brutalnego, stylu gry – wielokrotnie wyrzucano go z boiska. Zespół Wimbledonu, w którym grał w latach 80., nazywany był „szalonym gangiem” ("crazy gang"). W jego barwach w 1988 zdobył Puchar Anglii. W reprezentacji Walii Jones, urodzony w Anglii, zagrał dzięki pochodzeniu swych przodków. Mimo niewielkiej liczby spotkań w reprezentacyjnym trykocie został nawet kapitanem walijskiej drużyny narodowej.
Jako aktor zadebiutował w 1998 w filmie Guya Ritchiego "Porachunki". Ma na swym koncie kilkadziesiąt występów filmowych (m.in. "60 sekund", "Przekręt", "Mecz ostatniej szansy", "Kod dostępu", "Eurotrip", "Nocny pociąg z mięsem"). Niemal zawsze jest obsadzany w rolach twardzieli, nierzadko bandytów czy zbirów.
Wziął udział w kampanii społecznej dotyczącej pierwszej pomocy.

</doc>
<doc id="342582" url="https://pl.wikipedia.org/wiki?curid=342582" title="Patriarcha Moskwy">
Patriarcha Moskwy



</doc>
<doc id="342594" url="https://pl.wikipedia.org/wiki?curid=342594" title="St. George’s">
St. George’s

Miejscowości w Wielkiej Brytanii;

</doc>
<doc id="342595" url="https://pl.wikipedia.org/wiki?curid=342595" title="Rachel Squire">
Rachel Squire

Rachel Squire (ur. 13 lipca 1954 w Surrey, zm. 5 stycznia 2006) – brytyjska działaczka polityczna, deputowana do Izby Gmin z ramienia Partii Pracy.
Od 1992 reprezentowała w brytyjskim parlamencie szkocki okręg Dunfermline i West Fife, zdobywając mandat deputowanej także w 1997, 2001 i 2005. Zajmowała się w Izbie Gmin głównie problematyką lokalną, była również parlamentarnym sekretarzem ministrów przemysłu i handlu Stephena Byersa i edukacji Estelle Morris (1997-2001).
Od 1993 zmagała się z guzem mózgu. Patronowała fundacji charytatywnej Brain Tumour Action, zajmującej się walką z tą chorobą. Kontynuowała karierę polityczną do końca życia, zmarła w styczniu 2006.

</doc>
<doc id="342600" url="https://pl.wikipedia.org/wiki?curid=342600" title="Gutasaga">
Gutasaga



</doc>
<doc id="342601" url="https://pl.wikipedia.org/wiki?curid=342601" title="Pierre Prevert">
Pierre Prevert



</doc>
<doc id="342604" url="https://pl.wikipedia.org/wiki?curid=342604" title="Franciszek Ksawery Wierzchleyski">
Franciszek Ksawery Wierzchleyski

Franciszek Ksawery Wierzchleyski, w pisowni uwspółcześnionej Wierzchlejski, herbu Berszten II (ur. 1 grudnia 1803 w Porębie Małej, zm. 17 kwietnia 1884 we Lwowie) – polski duchowny rzymskokatolicki, biskup diecezjalny przemyski a potem arcybiskup metropolita lwowski.
Życiorys.
Urodził się w rodzinie ziemiańskiej. Syn Pawła i Anny z Dobrzańskich. Ukończył szkołę ludową w Nowym Sączu i liceum w Tarnowie. Następnie uczył się w Wiedeńskim Konwikcie Miejskim (1821-1825). Po ukończeniu szkoły z wynikiem celującym i uzyskaniu święceń kapłańskich w 1826 z rąk biskupa tynieckiego Grzegorza Tomasza Zieglera uzupełniał studia teologiczne w l. 1826-1828 w Wyższym Instytucie Kształcenia Księży Diecezjalnych (Frintaneum) w Wiedniu. Przygotowywał się tam do doktoratu z teologii, studia jednak przerwał.
Wykładowca z zakresu Starego i Nowego Testamentu w Instytucie Teologicznym OO. Bernardynów w Kalwarii Zebrzydowskiej (1828-1829) i Lwowie (1829-1834). Następnie proboszcz parafii Gołogory (pow. złoczowski) i dziekan złoczowski (1834-1845). Następnie był kanonikiem kapituły lwowskiej i inspektorem szkół ludowych w diecezji lwowskiej (1845-1846).
Biskup diecezjalny przemyski w latach 1846–1860. 27 lipca 1846 został mianowany biskupem diecezjalnym diecezji przemyskiej. Sakrę biskupią przyjął 4 października 1846, a ingres do katedry odbył 8 listopada 1846. Aktywny politycznie w okresie Wiosny Ludów, był posłem na Sejm Ustawodawczy w Wiedniu i Kromieryżu (25 lipca 1848 - 7 marca 1849), wybranym z okręgu wyborczego miasto Przemyśl. W parlamencie należał do „Stowarzyszenia” skupiającego demokratycznych posłów polskich.
Arcybiskup metropolita lwowski w latach 1860–1884. 23 marca 1860 został przeniesiony na urząd arcybiskupa metropolity lwowskiego a ingres do katedry odbył 16 września 1860. W swojej diecezji wspierał rozwój szkolnictwa ludowego i seminarium duchownego. Jako wirylista był posłem do Sejmu Krajowego Galicji (1861-1884). Był prezesem Instytutu Ubogich Chrześcijan we Lwowie. Spośród hierarchów galicyjskich wyróżniał się lojalnością wobec władz austriackich. Od 18 kwietnia 1861 do 17 kwietnia 1884 był dożywotnim członkiem austriackiej Izby Panów. Pełnił honorowe godności: asystenta tronu papieskiego, prałata domowego Jego Świątobliwości oraz hrabiego rzymskiego. Był także austriackim tajnym c.k. radcą i Kawalerem Wielkiego Krzyża Orderu Leopolda.

</doc>
<doc id="342612" url="https://pl.wikipedia.org/wiki?curid=342612" title="Baldur's Gate 2">
Baldur's Gate 2



</doc>
<doc id="342613" url="https://pl.wikipedia.org/wiki?curid=342613" title="English Electric EL.100">
English Electric EL.100

English Electric EL.100 (polskie oznaczenia PKP: "EL.100", "E100", "E01" i "EP01") – seria sześciu pierwszych używanych w Polsce lokomotyw elektrycznych eksploatowanych na Polskich Kolejach Państwowych, wyprodukowanych w brytyjskich zakładach English Electric, a następnie w Pierwszej Fabryce Lokomotyw w Polsce w latach 1934–1936.
Historia.
Geneza.
Wkrótce po odzyskaniu przez Polskę niepodległości przedsięwzięto środki, by zmodernizować Warszawski Węzeł Kolejowy (WWK). Pierwszym etapem miała być budowa tunelu oraz mostu średnicowego mającego połączyć stację Warszawa Zachodnia i nowo budowaną Warszawę Główną z Dworcem Terespolskim (Wschodnim). Pierwsze prace przy projektowaniu czterotorowej kolei średnicowej rozpoczęto jeszcze w 1918 roku, trzy lata później rozpoczęto budowę mostu średnicowego, a w 1924 roku nastąpiły pierwsze prace przy budowie tunelu. Uroczyste otwarcie dwutorowego odcinka (do 1933 roku powstały dwa tory, kolejne dwa położono po II wojnie światowej) miało miejsce 2 września 1933 roku.
Linia średnicowa znacznie ułatwiła transport kolejowy w Warszawie, jednak pociągi prowadzone trakcją parową bardzo zadymiały tunel, nadległe dzielnice i Dworzec Główny. Ograniczało to przepustowość – przez tunel mogły przejeżdżać maksymalnie dwa pociągi na godzinę. Postanowiono więc zrealizować dalszą część modernizacji WWK i zelektryfikować nie tylko linię średnicową, ale też odcinki podmiejskie: do Mińska Mazowieckiego (linia nr 2), Ożarowa (linia nr 3) i Żyrardowa (linia nr 1). W tym celu 2 sierpnia 1933 roku w Londynie PKP podpisały z brytyjskimi przedsiębiorstwami English Electric i Metropolitan-Vickers umowę na elektryfikację linii średnicowej i tras podmiejskich, dostawę osprzętu elektrycznego do pojazdów (lokomotyw serii EL.200 oraz trójwagonowych EZT E91000 i E92000) oraz budowę lokomotyw do obsługi zelektryfikowanych odcinków Warszawskiego Węzła Kolejowego.
Produkcja.
Pierwsze dwa egzemplarze zostały wyprodukowane w 1934 roku w zakładach Metropolitan-Vickers w Manchesterze. Do portu w Gdyni przybyły w 1936 roku na statku „Lublin”. Po wstępnym montażu pudeł na wózkach zostały przeprowadzone parowozem do stolicy. Importowane lokomotywy otrzymały oznaczenia PKP EL.101 i EL.102.
Zgodnie z umową z Brytyjczykami, cztery z sześciu lokomotyw serii miały powstać w Polsce. Zadanie to podjęła Pierwsza Fabryka Lokomotyw w Chrzanowie, gdzie powstały pudła i część mechaniczna lokomotyw. Część elektryczna, zapewniona przez English Electric, została zamontowana przy współpracy z brytyjskimi specjalistami. Powstałe w latach 1935–1936 elektrowozy otrzymały oznaczenie fabryczne 1EL i numery fabryczne od 634 do 637 oraz oznaczenia serii od EL.103 do EL.106. Planowano zmianę oznaczeń serii na E01, jednak nie została ona zrealizowana. Koszt budowy jednej lokomotywy EL.100 wynosił 705 tys. złotych. Elektrowozy zostały objęte roczną gwarancją producenta.
We wrześniu 1936 podczas Wystawy Przemysłu Metalowego, Elektrotechnicznego i Radiotechniki na Polu Mokotowskim w Warszawie zaprezentowano EL.103 jako pierwszą lokomotywę elektryczną wyprodukowaną w Polsce.
W pierwszym kwartale 1939 roku zamówiono cztery dodatkowe komplety wyposażenia elektrycznego do budowy kolejnych pojazdów serii, zostały one zaokrętowane w sierpniu 1939 i dotarły do Gdyni, jednak dalszy ich los nie jest znany.
Konstrukcja.
Pudło.
Nadwozie lokomotyw serii EL.100 to sztywna rama z kształtowników przykryta blachami stalowymi. Zdejmowalne części poszycia przykręcono śrubami, pozostałe panele zostały przynitowane. Konstrukcja taka pozwalała na łatwy dostęp do podzespołów elektrycznych. Pudło zostało podzielone na pięć części: centralną część wysokiego napięcia, dwie części pomocnicze i położone na skrajach nadwozia kabiny sterownicze. Kabiny połączone są ze sobą korytarzem przechodzącym przez przedziały pomocnicze i przedział wysokiego napięcia.
Z prawej strony pudła znajdowało się pięć okien, z czego trzy były nieotwieralne, a dwa z żaluzją, oraz dziesięć wywietrzników. Z drugiej strony (od strony korytarza międzykabinowego) producent umieścił dwa okna nieotwieralne, jedno przesuwne i cztery z żaluzją oraz dwa wywietrzniki.
Do kabin sterowniczych prowadziły cztery pary drzwi – po dwie na każdy bok lokomotywy. Drzwi z opuszczanym oknem miały ramę drewnianą obitą blachą stalową. W ścianach czołowych znajdowały się okna nieotwieralne: po stronie pomocnika maszynisty zamontowano szybę pojedynczą, a po stronie stanowiska maszynisty – podgrzewaną elektrycznie szybę podwójną. Widoczność podczas opadów atmosferycznych poprawiały wycieraczki: po stronie maszynisty napędzana pneumatycznie, pomocnika – ręcznie. Od zewnątrz, na każdym krańcu, zamontowano po trzy reflektory, a przy górnym znajdowała się syrena pneumatyczna.
Przy kabinie "1", pośrodku ściany czołowej zamontowano składaną drabinę, pozwalającą dostać się na dach lokomotywy. Rozłożenie jej powodowało automatyczne złożenie pantografów. Zapobiegało to przypadkowemu porażeniu prądem. Dach wykonany z profili stalowych przykryty został blachą o grubości 2,4 mm. Część blach była przynitowana, zaś te nad przedziałami elektrycznymi i maszynowymi – przykręcane śrubami.
Ostoję stanowiła siatka podłużnic, poprzecznic i belek skrętowych wykonanych z profili stalowych. Podłoga była przynitowana do ostoi, usztywniając konstrukcję. Do belek skrętowych przytwierdzone były żeliwne czopy, za pomocą których pudło połączone było z wózkami.
Kabina maszynisty.
Lokomotywa posiadała dwa stanowiska maszynisty (oznaczone "1" i "2") umieszczone na skrajnych krańcach pudła. Przed maszynistą znajdowało się koło nastawnika jazdy z 35 pozycjami i nawrotnik, a nieco bliżej okna – zestaw amperomierzy i woltomierzy. Po lewej stronie umieszczono tablicę z przełącznikami, a po prawej – krany hamulca lokomotywy i zasadniczego, prędkościomierz oraz manometry układu hamulcowego. Przed stanowiskiem pomocnika maszynisty zamontowano koło hamulca ręcznego i kuchenkę elektryczną. Pod pulpitem zaplanowano miejsce na narzędzia. Za obrotowymi stołkami dla załogi lokomotywy, na tylnej ścianie znajdowały się drzwi prowadzące do przedziału maszynowego, skrzynka z bezpiecznikami i wyłącznikami, gaśnica, grzejnik elektryczny oraz odchylane siedzenia. Drzwi, podłoga i sufit zostały wyłożone drewnem, dodatkowo podłogę przykryto warstwą linoleum. Układy obu kabin były niemal identyczne. Jedyną różnicą było wyposażenie w kabinie "1" prędkościomierza w rejestrator prędkości i poboru prądu z sieci trakcyjnej. Prędkościomierz w drugiej kabinie był pozbawiony tych urządzeń.
Przedziały maszynowe.
Pomiędzy kabinami sterowniczymi znajdowały się dwa przedziały maszynowe. W obu przedziałach znajdowały się przetwornice z wentylatorami oraz zbiorniki sprężonego powietrza. W przedziale przy kabinie "2" znalazło się miejsce na żelazowo-niklowy akumulator o pojemności 50 Ah i szafkę na ubrania. Przy "1", umieszczono dwie sprężarki powietrza.
W przedziale wysokiego napięcia zamontowano styczniki, przekaźniki elektropneumatyczne i pomocnicze, wyłączniki silników trakcyjnych, licznik poboru energii i nawrotnik. Znajdowały się tam także opory rozruchowe chłodzone powietrzem z wentylatorów. Dostęp do przedziału możliwy był po odłączeniu zasilania i opuszczeniu pantografów, a obserwację elektryki można było prowadzić także bez konieczności otwierania drzwi poprzez okno umieszczone w ścianie przedziału. Dzięki klapom w podłodze maszynowni można było bezpośrednio dostać się do silników trakcyjnych.
Podwozie i wózki.
Podstawę lokomotywy stanowiły dwa dwuosiowe wózki w układzie osi Bo’Bo’. Rama wózków zrobiona była ze stalowych kątowników i przynitowanych do nich blach. Do zewnętrznych czołownic przymocowano zgarniacze, a nad nimi urządzenia cięgłowo-zderzakowe – sprzęg śrubowy oraz dwa zderzaki. W środkowej części wózka znajdowało się gniazdo czopu skrętnego, które pasowało do żeliwnego czopu w ostoi. Środkami zapobiegającymi oderwaniu się pudła od ostoi w przypadku wykolejenia były punkty oparcia w ostoi i pasujące w nie płaskowniki przytwierdzone do wózków oraz klamry spinające.
Zestaw kołowy składał się z dwóch kół połączonych osią, przekładni zębatej i wału napędowego. Na staliwne, dwunastoszprychowe, koła bose nałożone zostały stalowe obręcze. Koła osadzono na wale w łożyskach ślizgowych z prowadzeniem widłowym, które zostały zamknięte w pudełkowych maźnicach. Jedna z osi w każdym wózku miała połączenie z prędkościomierzem. Silniki zawieszone były w ramie wózka systemem tramwajowym – z jednej strony przytwierdzone były na sztywno do wału zestawu kołowego za pośrednictwem łożysk ślizgowych. Druga strona opierała się na środkowej poprzecznicy wózka na poduszkach gumowych.
Na jednostopniowe usprężynowanie składały się czternastoelementowe resory piórowe umieszczone na gorąco w pierścieniach. Resory w brytyjskich lokomotywach oparto bezpośrednio na maźnicach. Elektrowozy wyprodukowane w Polsce między resorami a maźnicami miały dodatkowe sprężyny śrubowe zmiękczające nieco zawieszenie i poprawiające właściwości jezdne. Dodatkowo wózki zostały połączone przegubowym sprzęgiem, przenoszącym siły pociągowe i umożliwiającym swobodny obrót wózków.
Każdy wózek wyposażony był ponadto: w przewód ogrzewania parowego, jednak z powodu niezainstalowania wytwornicy pary pozostał on nieużywany; osiem piasecznic z dyszami powietrznymi o pojemności 30 dm³ każda, po jednej przypadającej na każde koło; przełącznik trybu pracy hamulca głównego (jazda towarowa/pasażerska) oraz zawór samoczynnego hamowania pociągu w wypadku przejechania obok semafora wskazującego sygnał "Stój!".
Układy elektryczne.
Silniki i układ napędowy.
Korpusy silników szeregowych typu "MV185", produkcji Metropolitan-Vickers, odlewano w całości z wysokiej jakości staliwa hartowanego. W otwory na obu końcach korpusu wciśnięto i zabezpieczono śrubami staliwne gniazda łożysk wału.
Uzwojenie stojana składało się z blach rdzeniowych ściśniętych nitami i przykręconymi do gniazd w obudowie stojana w sąsiedztwie czterech szczotek połączonych z komutatorem. Uzwojenie wirnika zbudowane było z miedzianego przewodu izolowanego mikową i azbestową taśmą, które montowano na gorąco na wale i zaciskano drutem ze stali sprężynowej.
Wał wirnika wykonany był z kutej stali osadzonej na staliwnym krzyżaku. Na wale umieszczono wentylator odśrodkowy wspomagający główne wentylatory silników trakcyjnych zamontowane w przedziale maszynowym, które dzięki skórzanym miechom doprowadzały powietrze do jednostki napędowej.
Komutator wykonany był z 400 elementów z ciągnionej miedzi zamontowanych na piaście ze staliwa. Elementy miedziane izolowano miką.
Silniki na napięcie 1500 V połączone były szeregowo parami na stałe. Jeden silnik wytwarzał 338 kW mocy ciągłej przy 930 obrotach na minutę. Masa silnika wynosiła 4890 kg.
Przeniesienie napędu między silnikiem, a kołami zrealizowano jednostopniową przekładnią zębatą o zębach prostych. Koła zębate przy silniku wykonane z kutej stali miały 22 zęby, a stalowo-staliwna przekładnia na zestawie kołowym – 69. Całość zamknięta została obudową z blachy stalowej o grubości 5 mm połączonej śrubami. Żywotność przekładni według producenta wynosiła 300 tys. km.
Rozrząd EL.100 był oporowy, ręczny ze sterowaniem elektropneumatycznym.
Z uwagi na pracę ze stosunkowo lekkimi pociągami w trybie manewrowym, nie przewidziano zastosowania trakcji ukrotnionej.
Aparatura pomocnicza.
Lokomotywę wyposażono w dwie przetwornice prądu stałego z 3000 V na 110 V. Zasilały one aparaturę sterowniczą, oświetlenie i ogrzewanie. Na wale przetwornicy umieszczono wentylator odśrodkowy chłodzący silniki trakcyjne.
Odbiór prądu z sieci trakcyjnej zapewniały dwa nożycowe pantografy umieszczone na dachu lokomotywy. Podczas pracy użytkowano zwykle jeden, drugi traktowano jako rezerwowy. Pneumatyczne podnoszenie i opuszczanie odbieraków prądu możliwe było dzięki zaworom w kabinach maszynisty. W wypadku braku ciśnienia w zbiornikach powietrza możliwe było podniesienie pantografów ręczną pompką. Na dachu umieszczono również bezpiecznik 400 A, odgromnik i cewkę dławika przymocowane do pudła przez izolatory.
Oświetlenie główne lokomotywy zapewniały żarówki o mocy 100 W, oświetlenie pozycyjne – 20 W. We wnętrzu oświetlano kabinę maszynisty, korytarz i przedział WN. Innymi odbiornikami prądu były: grzejnik (1000 W), kuchenka (500 W), podgrzewacz przedniej szyby (100 W).
Układy pneumatyczne.
Na układ pneumatyczny lokomotywy składały się dwie tłokowe sprężarki brytyjskiego Reavell, cztery zbiorniki powietrza rozlokowane w przedziałach maszyn pomocniczych i dwa przymocowane do wewnętrznych czołownic wózków. Sprężarki zasilane prądem stałym o napięciu 110 V i wydajności 2 m³/min. sprężały powietrze w zbiornikach do wartości 8 barów.
Układ hamulcowy.
Lokomotywy wyposażono w dwa odrębne systemy hamulca powietrznego produkcji Westinghouse Air Brake Company: samoczynny zespolony (główny) i niesamoczynny niezespolony (lokomotywy) oraz pomocniczy hamulec ręczny. Hamulec zespolony oddziaływał na cały skład – lokomotywę i doczepione wagony. Intensywność hamowania wynosiła 80–90%. Hamulec główny podłączony był także do systemu samoczynnego hamowania pociągu. Hamulec niezespolony działał na samej lokomotywie i był efektywniejszy – działał szybciej i intensywniej (do 100% intensywności).
Układy pomocnicze.
Poza hamulcami, pneumatycznie zasilane były także inne urządzenia elektrowozu: siłowniki podnoszące odbieraki prądu z sieci trakcyjnej, wycieraczka w szybie czołowej przed stanowiskiem maszynisty (ciśnienie 0,5 MPa), piasecznice i syreny ostrzegawcze (0,8 MPa).
Malatura i oznaczenia.
Każda lokomotywa była oznaczona zarówno przez przewoźnika, jak i producenta. Tabliczki ze znakami serii umieszczone były na obu czołach lokomotywy, nad prawym reflektorem oraz na obu burtach, w połowie długości pudła, pod oknem. Do drzwi kabin sterowniczych przykręcono godło państwowe oraz napis "P.K.P." Między ostoją pudła a dolną częścią drzwi znajdowały się tabliczki "1" lub "2" oznaczające końce lokomotywy.
Producenci oznaczali elektrowozy dwojako: Metropolitan-Vickers znakował nadwozie tabliczką umiejscowioną na lewej burcie, przy kabinie "2", a wózki miały numerowane tabliczki na wewnętrznej czołownicy. Tabliczki z Pierwszej Fabryki Lokomotyw miały tylko pudła – nazwa producenta i numer fabryczny (EL.103 – 634, EL.104 – 635, EL.105 – 636, EL.106 – 637) umiejscowione były na lewym boku, za drzwiami oznaczonymi "1".
Kolory farb, którymi malowano lokomotywy EL.100 przedstawiono w tabeli:
Eksploatacja.
W 1936 roku, po doprowadzeniu lokomotyw do Warszawy, rozpoczęto nocne jazdy próbne i – finansowane przez PKP – szkolenia maszynistów. Od 15 grudnia 1936 roku próby przeprowadzano także z pociągami podmiejskimi na nowo zelektryfikowanym odcinku Warszawa Wschodnia – Pruszków.
W październiku 1937 elektrowozy EL.100 przeznaczono do prowadzenia pociągów podmiejskich do Otwocka, Żyrardowa i Mińska Mazowieckiego, a część pracy manewrowej na linii średnicowej przejęły lokomotywy serii EL.200. Taki podział pracy utrzymał się do wybuchu II wojny światowej.
Naloty Luftwaffe na Warszawę we wrześniu 1939 roku spowodowały znaczne straty w infrastrukturze i taborze. Zniszczono wtedy lokomotywy EL.201, EL.202, EL.204 oraz EL.103. Ocalałe lokomotywy dostały się pod zarząd "Ostbahn" i po depolonizacji zmieniono ich oznaczenia na E101 do E106. Elektrowozy przeznaczono do obsługi tunelu średnicowego, a po odbudowie sieci podmiejskiej, również na pozostałe zelektryfikowane linie.
W obliczu klęski nazistów na froncie wschodnim, we wrześniu 1944 roku wywieziono z Polski E102, E104 i E105. E101 została zniszczona w wyniku działań wojennych. Po wojnie wrak znajdował się na terenie lokomotywowni Warszawa Olszynka Grochowska do 1957 roku, kiedy to został zezłomowany.
Wyzwolenie Warszawy przetrwała tylko uszkodzona E106, która po odbudowie w zakładach naprawczych w Lubaniu Śląskim wróciła do Warszawy. Od 1947 pracowała z pociągami regionalnymi z Mińska Mazowieckiego przez Warszawę do Żyrardowa i Skierniewic.
W 1951 roku, zgodnie z nową ustawą, PKP zmieniło oznaczenie pozostałej lokomotywy z E106 na E01-01. W 1958, w obliczu wprowadzania do służby lokomotyw serii E02 i E03, oddelegowano ją do lokomotywowni Łódź Olechów, gdzie prowadziła lokalne pociągi pasażerskie. W 1959 roku otrzymała oznaczenie EP01-01, a 4 sierpnia 1964 roku została wycofana z eksploatacji. Była wykorzystywana jako sprężarka i niszczała do 1968 roku, kiedy to sprzedano ją na złom.
Losy wywiezionych do Niemiec elektrowozów serii nie są dokładnie znane. W 1952 roku znajdowały się na stanie Dyrekcji Kolei Augsburg, a prawdopodobnie po 1958 roku wszystkie egzemplarze zezłomowano.

</doc>
<doc id="342620" url="https://pl.wikipedia.org/wiki?curid=342620" title="Herb Zamościa">
Herb Zamościa

Herb Zamościa – jeden z symboli miejskich Zamościa w postaci herbu. 
Wygląd i symbolika.
Herb przedstawia świętego Tomasza ze złotym nimbem, trzymającego w prawej ręce złotą włócznię opartą o ziemię, srebrnym grotem ku górze, a w lewej – czerwoną księgę. Ubrany jest w białą koszulę i długą niebieską szatę oraz białe sandały. W dolnej części jego szaty widnieje lekko przechylona w heraldycznie prawą stronę tarcza z herbem Jelita. Tło herbu jest czerwone, kształt prostokątny, od dołu zaokrąglony z wypukłym wcięciem.
Herb Jelita był znakiem rodowym założyciela Zamościa, Jana Zamoyskiego.
Historia.
Herb miasto otrzymało w roku 1585 i od tej pory z niewielkim zmianami przedstawia świętego Tomasza z elementami godła Jelita.

</doc>
<doc id="342628" url="https://pl.wikipedia.org/wiki?curid=342628" title="Albert Luthuli">
Albert Luthuli



</doc>
<doc id="342633" url="https://pl.wikipedia.org/wiki?curid=342633" title="Dziupla">
Dziupla

Dziupla – pusta komora wewnątrz pnia lub gałęzi drzewa, powstała w wyniku:
Dziuple przybierają różny kształt: podłużnej szczeliny, komory z okrągłym lub owalnym otworem wejściowym, nieregularnego otworu.
W leśnictwie dziupla jest wadą drewna. Drzewo z dziuplą jest słabsze zarówno pod względem zdrowotnym, jak i mechanicznym.
Znaczenie dziupli w przyrodzie.
Pod względem przyrodniczym dziuple mają ogromne znaczenie, gdyż wpływają na zachowanie i wzbogacanie bioróżnorodności środowiska. Są zamieszkiwane przez wiele gatunków ptaków (tzw. dziuplaki), ssaków (wiewiórki, nietoperze, popielicowate) owadów (np. pachnice dębową), roztoczy, grzybów i bakterii. W pewnym stopniu można je zastąpić budując skrzynki lęgowe.
Konserwacja drzewa z dziuplą.
Dziuple u drzew pomnikowych oraz drzew rosnących w otoczeniu zabytków poddaje się zabiegom konserwacyjnym, chroniących drzewo przed zbyt szybkim obumieraniem. W pierwszym etapie, po usunięciu murszu wnętrze dziupli nasączano preparatami grzybobójczymi. Z punktu widzenia ochrony bioróżnorodności był to zabieg niewskazany. Wnętrze oczyszczonej dziupli, zwłaszcza w latach 60.-70. betonowano lub zamurowywano. Nie była to dobra metoda bowiem wilgoć kondensująca we wnętrzu i brak przewietrzania sprzyjały rozwojowi grzybów i nie przerywały procesów gnilnych. Stare plomby, w miarę możliwości należy usunąć. Sam mursz, o ile jest suchy, stanowi naturalną ochronę dla otoczonych nim żywych tkanek drzewa.
Nadmiar murszu który gromadzi wilgoć i nie wysycha należy regularnie usuwać. Dziuple pozostawia się puste, a otwory przykrywa siatką. Siatka zapewnia dostęp powietrza, dzięki któremu wnętrze dziupli szybko wysycha, a równocześnie nie pozwala, by we wnętrzu gromadziły się gnijące substancje organiczne, np. liście. Zakładane na dziuplach siatki, zwłaszcza na terenach zabytkowych parków przydworskich, pozbawiają jednak różne zwierzęta naturalnych gniazd. W takich miejscach zamiast siatki wskazane jest stosowanie niewielkich daszków lub osłon zabezpieczających przed deszczem i śniegiem a równocześnie umożliwiających swobodne zasiedlenie przez zwierzęta.

</doc>
<doc id="342636" url="https://pl.wikipedia.org/wiki?curid=342636" title="Klub Winx 2">
Klub Winx 2



</doc>
<doc id="342638" url="https://pl.wikipedia.org/wiki?curid=342638" title="Opowieści kanterberyjskie">
Opowieści kanterberyjskie

Opowieści kanterberyjskie () – zbiór opowiadań z XIV w. autorstwa Geoffreya Chaucera, historie opowiadane przez grupę pielgrzymów, zmierzających z Southwark do grobu Thomasa Becketa w Canterbury. Opowieści te zostały napisane w języku średnioangielskim.
Tekst i jego układ.
Tekst jest nie tylko zabytkiem literatury, ale stanowi cenne źródło informacji dla językoznawców oraz historyków zainteresowanych myślą i postawami społecznymi w końcu XIV wieku.
Dzieło Chaucera jest bardzo wyrafinowane pod względem formalnym. Poeta wykorzystuje rymowany parzyście dziesięciozgłoskowiec i różnego rodzaju zwrotki, w tym strofę królewską.
Opowieści kanterberyjskie są zbudowane na zasadzie opowieści ramowej z jednym narratorem głównym i wieloma innymi narratorami, analogicznie do Dekamerona Giovanniego Boccaccia. Najważniejsze przedstawione historie to:
Dzieło było zamierzone na o wiele większą skalę (120 opowiadań), jednak poeta nie doprowadził go do końca.
Polskie tłumaczenia.
"Opowieści kanterberyjskie" (w wyborze, głównie powiastki z gatunku fabliaux) na język polski przełożyła Helena Pręczkowska. Tłumaczenie to ukazało się w 1963 roku w Wydawnictwie Ossolineum. Opowieść rycerza przetłumaczył Przemysław Mroczkowski. Jako pierwszy fragmenty prologu głównego przetłumaczył Jan Kasprowicz. W 2021 roku nakładem Biblioteki Śląskiej ukazało się tłumaczenie Jarka Zawadzkiego; zdaniem wydawcy będzie to „pierwszy kompletny przekład arcydzieła średniowiecznej poezji narracyjnej”, zaś w pracach nad przekładem „uczestniczył Zespół Konsultacyjny złożony ze znawców literatury i kultury dawnej – anglistów, mediewistów i komparatystów”.
Aluzją do początku "Opowieści kanterberyjskich" jest pierwsza linijka Ziemi jałowej T.S. Eliota.
Film.
W 1972 powstał film w reżyserii Piera Paolo Pasoliniego, który otrzymał Złotego Niedźwiedzia.

</doc>
<doc id="342640" url="https://pl.wikipedia.org/wiki?curid=342640" title="Kościół Świętej Trójcy w Rzeszowie">
Kościół Świętej Trójcy w Rzeszowie

Kościół Świętej Trójcy – kościół w Rzeszowie, znajduje się obecnie w centrum miasta przy ulicy Targowej. Siedziba parafii greckokatolickiej pw. Zaśnięcia Najświętszej Marii Panny w Rzeszowie.
Historia.
W 1469 roku na polecenie marszałka koronnego Rafała Pileckiego na peryferiach Rzeszowa, nieopodal Wisłoka kościółek Świętego Ducha oraz kompleks szpitalny i przytułek dla ubogich. Szpital funkcjonował do końca XVI wieku, w formie, jaką nadała mu fundacja Rafała Pileckiego. Ze względu na swoje strategiczne położenie szpital i kościół były narażone na liczne najazdy ruskich wojsk i wylewy rzeki. W 1566 roku kompleks został całkowicie zniszczony przez najeżdżające miasto wojska, jednak bez wahania podjęto się w 1605 roku jego odbudowę. Wszelkie wydatki pokrył ówczesny właściciel Rzeszowa – Kasztelan Sandomierski Mikołaj Spytek Ligęza. W 1579 kościół został poświęcony, jednak teraz otrzymał miano Świętego Krzyża.
W 1657 budynek strawił pożar. Odbudowano go dopiero w latach 1638–1648 dzięki ofiarności rzeszowskiej społeczności kupieckiej. W 11 lat po ukończeniu budowy kościół zniszczyły i obrabowały wojska siedmiogrodzkie, którymi dowodził Jerzy Rakoczy. 12 czerwca 1661 roku Kościół został po raz trzeci odbudowany i poświęcony Świętej Trójcy.
Liczne pożary w mieście oszczędziły świątynię, jednak w 1720 roku wizytatorzy diecezjalni zastali ją w opłakanym stanie i stwierdzili, że nie nadaje się do użytku. 19 lat później na skutek umowy między prepozytem kościoła, Jerzym Ignacym Lubomirskim, właścicielem Rzeszowa i metropolitą przemyskim świątynie przeniesiono do Kościoła świętego Jerzego, jednak zmieniono jego nazwę na dotychczasową. Jednak budynek nie funkcjonował długo, ze względu na niechęć do niego ubogich i chorych. Lubomirski ufundował więc czwarty budynek w 1752 roku, który był oddalony od pierwotnego miejsca kilka metrów.
Kościół przetrwał do 1763 lub 1779 (data sporna). W latach 1787–1792 podjęto się jego odbudowy. Kościół z tego okresu przetrwał do dziś, jednak zmieniło się jego przeznaczenie w latach 1793–1909 pełnił rolę kaplicy cmentarnej. Do 1971 roku pełnił funkcję kaplicy przedpogrzebowej dla pochówków na cmentarzu Pobitno. Od 1981 roku jest kościołem rektoralnym z funkcją kapelanii szpitalnej Szpitala Wojewódzkiego Nr 1 przy ul. Szopena. Od 2003 kościół jest współużytkowany przez grekokatolików.
W 2012 r. wspólnota greckokatolicka poddała odnowieniu elewację kościoła. W czerwcu 2012 roku rzeszowska kuria diecezjalna oficjalnie przekazała kościół wspólnocie greckokatolickiej.
Administratorzy.
Administratorzy w latach 1496–1792:
Architektura.
Mały kościół wzniesiony w stylu klasycystycznym, z cegły, jednonawowy, na planie regularnego czworokąta z półkolistą niszą z tyłu i dwuspadowym dachem z sygnaturą. Od frontu czterokolumnowy portyk zwieńczony tympanonem. Otoczony od tyłu zabytkowym cmentarzem. We wnętrzu liczne tablice z epitafiami, z których najstarsza jest poświęcona Antoniemu hrabiemu de Medina zmarłemu 3 grudnia 1799. Ołtarz z wizerunkiem Świętej Trójcy Szczęsnego Morawskiego z 1884 roku.

</doc>
<doc id="342642" url="https://pl.wikipedia.org/wiki?curid=342642" title="Wilamowianie">
Wilamowianie

Wilamowianie (wil. "Wymysiöejyn", niem. "Wilmesauer") – grupa etnograficzna zamieszkująca miasto Wilamowice koło Bielska-Białej, mówiąca własnym językiem wilamowskim, posiadająca własny strój ludowy i tradycje. Nazwa "Wilamowianie" odnosi się do mieszkańców Wilamowic utożsamiających się ze społecznością kulturową Wilamowic, mieszkańców miasta określa się słowem "wilamowiczanie". Wilamowianie nie są oficjalnie uznawaną przez rząd grupą etniczną.
Mowa.
Wilamowianie posługują się językiem polskim oraz wilamowskim, nazywanym "wymysiöeryś", który w powszechnym użytku był w Wilamowicach do 1945. Pod wpływem represji po zakończeniu II wojny światowej doszło do zerwania przekazu międzypokoleniowego. Wymysiöeryś został w znacznej mierze zastąpiony przez język polski. Obecnie tylko około 25 osób potrafi posługiwać się tym językiem. Zainteresowanie kulturą oraz mową wilamowską zaczęło odżywać w latach 90. XX wieku, m.in. za sprawą Tomasza Wicherkiewicza, który w 1998 opublikował rozprawę doktorską „Język, kultura i mieszkańcy Wilamowic w świetle twórczości literackiej Floriana Biesika”. W 2003 roku w miejscowej szkole podstawowej rozpoczęto nauczanie języka wilamowskiego, którego podjął się miejscowy poeta Józef Gara. Współcześnie grupa lokalnych aktywistów z Tymoteuszem Królem na czele zaangażowana jest w rewitalizację języka wilamowskiego, którą wspierają m.in. naukowcy z Uniwersytetu Warszawskiego. Dzięki wnioskowi Tymoteusza Króla, Biblioteka Kongresu USA 18 lipca 2007 wpisała język wilamowski w rejestr języków świata, został on również zarejestrowany w Międzynarodowej Organizacji Normalizacyjnej, gdzie przydzielono mu kod ISO: "wym". Od 2015 podjęto kilka prób przyznania wilamowskiemu statusu języka regionalnego w rozumieniu ustawy z dnia 6 stycznia 2005 r. o mniejszościach narodowych i etnicznych oraz o języku regionalnym.

</doc>
<doc id="342656" url="https://pl.wikipedia.org/wiki?curid=342656" title="Wysokie Taury">
Wysokie Taury

Wysokie Taury (niem. Hohe Tauern) – najwyższe pasmo górskie w Austrii, położone w głównej grani Alp. Maksymalna wysokość – 3798 m n.p.m. (Grossglockner – najwyższy szczyt Austrii). Wysokie Taury stanowią potężny masyw w obrębie Alp Centralnych. Od położonych na wschód Niskich Taurów oddzielone są przełęczą Murtörl, od położonych na zachód Alp Zillertalskich – przełęczą Birnlücke. Wysokie Taury leżą na terenie trzech austriackich landów: Tyrolu, Karyntii i Salzburga, ich niewielki fragment znajduje się w Południowym Tyrolu we Włoszech. 
Zbudowane są głównie ze starych skał metamorficznych (gnejsy, łupki krystaliczne) wchodzących w skład krystalicznego rdzenia Alp Centralnych. Skały krystaliczne pokryte są fragmentarycznie jurajskimi skałami osadowymi. Z tektonicznego punktu widzenia znaczna część Wysokich Taurów stanowi tzw. Tauryjskie Okno Tektoniczne, w którym skały metamorficzne pokryte częściowo autochtonicznymi osadami mezozoicznymi ukazują się spod zerodowanych płaszczowin nasunięć tektonicznych.
Posiadają typowo alpejską rzeźbę terenu z ostrymi graniami, niemal pionowymi ścianami skalnymi i głębokimi dolinami. Rzeźba ta jest wynikiem działalności lodowców, które zachowane są w wyższych partiach masywu (najdłuższy Pasterze). Wysokie Taury mają układ niemal idealnie równoleżnikowy. Od ich głównej grani w kierunku północnym i południowym odchodzą granie boczne. W jednej z takich grani bocznych położony jest najwyższy szczyt masywu – Grossglockner. Wysokie Taury stanowią hydrologiczną granicę między zlewiskiem Morza Północnego i Morza Śródziemnego. Duże zasoby licznych rzek górskich pozwalają na ich wykorzystanie w hydroenergetyce (największa zapora wodna – Kapruner Ache).
Tworzą rozległy łańcuch, w składzie którego wyróżnia się zwykle szereg podgrup.
Najwyższe szczyty to: 
Komunikacja.
W obrębie głównej grani Wysokich Taurów brak nisko położonych przełęczy dogodnych dla komunikacji kolejowej i drogowej. Dwa ważne, biegnące w poprzek masywu tunele posiadają istotne znaczenie dla komunikacji międzynarodowej: kolejowy Tunel Tauryjski łączący Bad Gastein od północy i Mallnitz od południa oraz tunel drogowy Felbertauern. Ponadto przez wysoką przełęcz Hochtor (2506 m) prowadzi jedna z najwyżej położonych dróg w Europie (tzw. Großglockner-Hochalpenstraße).
Ochrona przyrody.
Większą część grupy górskiej obejmuje powołany w 1981 r. Park Narodowy Wysokich Taurów – najstarszy i największy w całej Austrii, a jednocześnie największy obszar chroniony w całych Alpach. Obejmuje ponad 1800 km² (z tego 1189 km² ścisłej strefy ochrony i 627 km² otuliny).
Turystyka.
Obszar Wysokich Taurów jest ważnym regionem turystyki górskiej i sportów zimowych. Większość szczytów jest dość trudno dostępna, na niektóre prowadzą drogi odpowiednie dla bardziej doświadczonych turystów. Główne ośrodki turystyczne: Heiligenblut, Kals, Neukirchen, Dolina Kaprun, Mallnitz oraz położone na obrzeżu łańcucha Zell am See stanowią jednocześnie ważne ośrodki narciarskie. 
Na szczycie Hoher Sonnblick znajduje się obserwatorium meteorologiczne. 

</doc>
<doc id="342657" url="https://pl.wikipedia.org/wiki?curid=342657" title="Duży japoński pies">
Duży japoński pies



</doc>
<doc id="342659" url="https://pl.wikipedia.org/wiki?curid=342659" title="MPEG-7">
MPEG-7

MPEG-7 – standard opisu treści multimedialnych. W odróżnieniu do MPEG-1, MPEG-2 czy MPEG-4 nie jest standardem kodowania ruchomego obrazu lub dźwięku. 
Do przechowywania metadanych wykorzystuje XML i może być dołączony do kodów czasowych w celu sygnalizacji określonych zdarzeń lub np. synchronizacji tekstu piosenki z muzyką.
Zaprojektowano go w celu standaryzacji:
W zamierzeniu organizacji MPEG połączenie MPEG-4 i MPEG-7 (nazywane często MPEG-47) ma być optymalnym rozwiązaniem dla efektywnego przesyłu strumieniowego treści, jej zmiany i indeksowania.

</doc>
<doc id="342662" url="https://pl.wikipedia.org/wiki?curid=342662" title="Słup energetyczny">
Słup energetyczny



</doc>
<doc id="342663" url="https://pl.wikipedia.org/wiki?curid=342663" title="Polatuchy">
Polatuchy

Polatuchy (Pteromyini) – plemię gryzoni z podrodziny wiewiórek (Sciurinae) w rodzinie wiewiórkowatych (Sciuridae). Są również nazywane latającymi wiewiórkami. Plemię liczy 42 gatunki, z których największym przedstawicielem jest "Eupetaurus cinereus".
Wygląd.
Długość ciała polatuchy dochodzi do 20 cm, długość ogona wynosi 12-15 cm. Jej ogon jest długi, szeroki i puszysty. Wzdłuż boków ciała, pomiędzy przednimi a tylnymi kończynami, ciągnie się owłosiony fałd skórny. Głowa jest zaokrąglona, uszy dobrze widoczne, oczy duże. Miękkie futerko na grzbiecie, głowie, ogonie i zewnętrznej stronie kończyn ma barwę szarą, na stronie brzusznej jest białe. Gdy nie lata, jej futro sprawia wrażenie, że jest dla niej zbyt obszerne.
Występowanie.
Polatucha zasiedla lasy mieszane i iglaste Europy wschodniej i północnej oraz Azji. Można ją spotkać głównie na Syberii, Łotwie, w Finlandii, Estonii. Jeszcze w XIX w. występowała również w Polsce (w Puszczy Białowieskiej). W niektórych rejonach występowania obserwowano spadek liczebności polatuchy spowodowany wycinaniem lasów, stanowiących jej naturalne środowisko.
Tryb życia.
Polatucha jest zwierzęciem aktywnym w nocy. Przebywa niemal wyłącznie w koronach drzew, poruszając się zręcznie między nimi dzięki odpowiednim przystosowaniom ostrym pazurkom, szerokiemu ogonowi (służącemu jako ster), a przede wszystkim „błonie lotnej”, czyli fałdowi skóry ciągnącemu się między przednimi a tylnymi kończynami. Fałd ten pozwala jej przemieszczać się lotem ślizgowym (wykonuje skoki na odległość nawet do 80 m), w czasie którego zużywa mniej energii niż podczas wspinania się. Dzięki temu sposobowi przemieszczania się może również uciec drapieżnikom, które nie potrafią latać. Hamując, polatucha wyciąga wszystkie cztery kończyny do przodu i unosi ogon. Wtedy z „błony lotnej” tworzy się coś na kształt spadochronu. Polatucha szuka schronienia w dziuplach drzew, w których buduje gniazda. W nich przesypia dzień. Nie zapada w sen zimowy, ale rzadko opuszcza w tym okresie swoje ciepło wyścielone gniazdo.
Odżywanie się.
Żerowanie rozpoczyna o zmierzchu. Żywi się nasionami drzew (zarówno iglastych, jak i liściastych) i krzewów, ich owocami, a także (szczególnie zimą) ich pączkami. Sporadycznie może zjadać owady i ich larwy.
Ciąża.
Po ciąży trwającej ok. 5 tygodni samica rodzi 2-4 młode w uprzednio przygotowanym w dziupli gnieździe, wysłanym miękkimi włóknami roślinnymi. W ciągu roku może dać 1-2 mioty. 
Systematyka.
Do plemienia należą następujące występujące współcześnie rodzaje:
Opisano również szereg rodzajów wymarłych:

</doc>
<doc id="342667" url="https://pl.wikipedia.org/wiki?curid=342667" title="James Voss">
James Voss

James Shelton Voss (ur. 3 marca 1949 w Cordovie w stanie Alabama) – amerykański astronauta, pilot wojskowy, inżynier, pułkownik United States Army.
Życiorys.
Urodził się 3 marca 1949 w miejscowości Cordova w stanie Alabama. Po ukończeniu szkoły średniej w Opelice wstąpił na Uniwersytet Auburn, uzyskując w 1972 tytuł inżyniera lotniczego. Następnie rozpoczął zawodową służbę wojskową w stopniu podporucznika. Podwyższając kwalifikacje, w 1974 zdobył magisterium w dziedzinie aeronautyki na Uniwersytecie Colorado.
Odbył gruntowne szkolenie wojskowe (m.in. w US Army Ranger School), ukończył także kursy z zakresu pilotażu samolotów wojskowych. Na początku lat 80. był wykładowcą na Wydziale Mechaniki w Akademii Wojskowej Stanów Zjednoczonych w West Point. W 1983 ukończył Szkołę Pilotów Doświadczalnych Marynarki Wojennej Stanów Zjednoczonych, otrzymując Nagrodę dla Wybitnego Studenta ("Outstanding Student Award"). Następnie uzyskał dyplom w Kolegium Sztabu Sił Zbrojnych ("Armed Forces Staff College"), po czym otrzymał stanowisko koordynatora ds. badań i rozwoju US Army Aviation Engineering Flight Activity. Jako wysokiej klasy specjalista pracował przy wielu znaczących, doświadczalnych projektach lotniczych. W listopadzie 1984 otrzymał skierowanie do NASA. Do 1987 pracował w Centrum Lotów Kosmicznych im. Lyndona Johnsona, pełniąc funkcję inżyniera ds. kompleksowych badań pojazdów kosmicznych ("Vehicle Integration Test Engineer"). W Centrum Kosmicznym im. Kennedy’ego uczestniczył w testach wahadłowców realizujących misje STS-51-D, STS-51-F, STS-61-C i STS-51-L. W czerwcu 1987 został zakwalifikowany do grupy astronautów NASA. Następnie odbył niezbędne szkolenia, wymagane przed odbyciem pierwszego lotu orbitalnego. Jednocześnie jako przedstawiciel załóg wahadłowców pracował w sekcji bezpieczeństwa lotów kosmicznych, prowadził szkolenia dla astronautów oraz zajmował się kontrolą systemu komunikacji (CapCom) między centrum kontroli lotu a wahadłowcem. Ponadto był członkiem załogi rezerwowej dwóch misji na stację kosmicznną Mir.
Jako astronauta uczestniczył w misjach: STS-44 (1991), STS-53 (1992), STS-69 (1995), STS-101 (2000), STS-102 (2001) w ramach Ekspedycji 2 i STS-105 (2001). Na orbicie okołoziemskiej spędził 202 dni 5 godzin i 29 minut. 
W 2003 opuścił NASA i pracował jako prodziekan na Uniwersytecie Auburn. Później pracował w zarządzie Transformational Space Corporation – prywatnej firmy z sektora kosmicznego.

</doc>
<doc id="342670" url="https://pl.wikipedia.org/wiki?curid=342670" title="Amputacja">
Amputacja

Amputacja () – zabieg operacyjny polegający na usunięciu narządu lub jego części. Najczęściej zdarzają się amputacje kończyn spowodowane zaawansowanym niedokrwieniem (wywołanym np. postępującym stwardnieniem zarostowym tętnic) lub znacznym uszkodzeniem urazowym. Amputacja może być zabiegiem ratującym życie w przypadku złośliwego nowotworu (np. kości, tkanek miękkich), poważnego zakażenia, cukrzycy (stopa cukrzycowa), zgorzeli oraz miażdżycy. Innym przykładem jest amputacja oskrzela, polegająca na jego odcięciu podczas resekcji płuca. W przypadku złośliwych nowotworów sutka zdarzają się natomiast amputacje sutka.
Amputacja jest zabiegiem powodującym trwałe kalectwo, dlatego jest stosowana tylko wtedy, gdy brak innej możliwości leczenia i w sposób na tyle oszczędny, na ile to możliwe (szczególnie przy zabiegach w obrębie dłoni).

</doc>
<doc id="342672" url="https://pl.wikipedia.org/wiki?curid=342672" title="Joseph Kosma">
Joseph Kosma

Joseph Kosma, właśc. József Kozma (ur. 22 października 1905 w Budapeszcie, zm. 7 sierpnia 1969 w La Roche-Guyon niedaleko Paryża) – węgierski kompozytor, mieszkający i tworzący we Francji.
Skomponował muzykę do licznych filmów francuskich połowy XX w., reżyserowanych m.in. przez Marcela Carné ("Les Enfants du Paradis") i Jeana Renoira ("La Grande Illusion", "La règle du jeu"), a także muzykę do piosenek, m.in. do tekstów Jacques'a Préverta. Niektóre z tych piosenek (np. "Barbara", "Les Feuilles mortes") stały się standardami, które wykonywali potem "Les Frères Jacques", Yves Montand, Juliette Gréco, i wielu innych.
Życiorys.
Zajmował się muzyką od wczesnych lat życia. Jako nastolatek skomponował operę "Noel dans les Tranchées". Inspirowała go wówczas głównie muzyka Béli Bartóka.
Był Żydem. Z powodów politycznych wyemigrował najpierw do Berlina (gdzie współpracował z Bertoldem Brechtem), a następnie, w obliczu rosnących wpływów nazizmu, wyjechał stamtąd do Paryża. W Paryżu poznał poetę Jacques'a Préverta, z którym nawiązał przyjaźń i współpracę. Przez lata stworzyli wspólnie ok. 80 piosenek.
Dzięki Prévertowi poznał reżyserów Renoira oraz Carné, dla których ok. 1936 roku zaczął tworzyć muzykę filmową. Dla Carné stworzył w czasach okupacji muzykę do filmów "Les visiteurs du soir" (1942) oraz "Les enfants du paradis" (1945). Nie figuruje na liście autorów pierwszego z nich, ponieważ jako Żyd zmuszony był do ukrywania się.
Przyjął obywatelstwo francuskie w roku 1946. W roku 1956 otrzymał nagrodę "Grand Prix du Disque" za piosenkę "Inventaire".
Do końca życia tworzył muzykę filmową (w sumie do ponad 135 filmów), choć zwrócił się później także ku swojej pierwszej muzycznej miłości – operze. Jego być może najsłynniejsza piosenka, skomponowana do tekstu Préverta, jazzowy standard "Feuilles Mortes" (angielska wersja "Autumn Leaves" z tekstem Johnny'ego Mercera, polska wersja "Jesienne liście" w przekładzie Jeremiego Przybory), była początkowo stworzona dla opery "Le Rendez-vous", którą Carné za namową Préverta i Kosmy zaadaptował na film "Les portes de la nuit" (1946). W latach powojennych skomponował także opery "Les Canuts" oraz "Les Hussards".

</doc>
<doc id="342674" url="https://pl.wikipedia.org/wiki?curid=342674" title="Baby (powiat piotrkowski)">
Baby (powiat piotrkowski)

Baby – wieś w Polsce, położona w województwie łódzkim, w powiecie piotrkowskim, w gminie Moszczenica. 
W latach 1975–1998 wieś należała administracyjnie do województwa piotrkowskiego.
Baby znajdują się w odległości 15 km na północ od Piotrkowa Trybunalskiego, w odległości około 40 km na południowy wschód od Łodzi i w odległości 130 km na południowy zachód od Warszawy. Wsie Baby i Kiełczówka tworzą jedną dużą wieś, gdyż ze sobą sąsiadują. Dzieli je ulica Wolborska.
Historia.
Miejscowość wymieniana była w źródłach historycznych już w końcu XIV wieku. Intensywny rozwój nastąpił dopiero od połowy XIX wieku po zbudowaniu stacji kolejowej. W okresie powstania styczniowego miała tu miejsce potyczka oddziałów powstańczych z wojskami rosyjskimi. Wysadzono wówczas wiadukt kolejowy, a w folwarku Baby stacjonowały przez pewien okres znaczne siły powstańcze. Około 1870 roku powstała droga łącząca Wolbórz ze stacją kolejową w Babach. Na przełomie XIX i XX wieku saksoński przemysłowiec Karol Ender zbudował drogę z Bab do Moszczenicy, w której ulokował tkalnię i przędzalnię bawełny. Tym samym Baby zaczęły pełnić rolę ważnego miejsca przeładunku towarów przy Kolei Warszawsko-Wiedeńskiej. W latach 30. XX wieku Baby zostały objęte reformą rolną, dokonano wówczas parcelacji części obszaru miejscowości. 17 maja 2002 roku przez Baby przejeżdżali kolarze biorący udział w IX. etapie Wyścigu Pokoju na trasie Piotrków Trybunalski – Warszawa.
12 sierpnia 2011 roku około godziny 16:15 na trasie kolejowej doszło do wykolejenia pociągu TLK relacji Warszawa Wschodnia – Katowice (katastrofa kolejowa w Babach). Zginęły 2 osoby, a 80 odniosło obrażenia.
Zabytki.
Budynki stacji kolejowej z II połowy XIX wieku (linia warszawsko-wiedeńska), domy i młyn motorowy z początku XX wieku. W położonej nieopodal miejscowości Kiełczówka znajdują się: zbudowany około 1840 roku klasycystyczny dworek wraz z założeniem parkowym (obecnie jest własnością rodziny Poszumskich) oraz cmentarz wojenny z okresu pierwszej wojny światowej.
W miejscowości znajdują się.
Stacja kolejowa, kościół parafialny i cmentarz; działają tu: klub sportowy "Pionier" (założony 9 maja 1951 roku), szkoła podstawowa, ochotnicza straż pożarna, koło gospodyń wiejskich istniejące od 1936 roku, biblioteka (filia Gminnej Biblioteki w Moszczenicy). W Babach zlokalizowane są także trzy wiatraki elektrowni wiatrowej, które urozmaicają panoramę wsi.
Kościół.
Budynek kościoła pod wezwaniem św. Maksymiliana Kolbe został wybudowany w formie bazyliki halowej, posiada nawę główną i boczną oraz wieżę wzniesioną z kamienia o trzech prześwitach okiennych;
Kościół projektowali architekt Feliks Paszkowski (młodszy) i konstruktor inż. Jan Mączka. Rzeźbę "Chrystus na krzyżu" wykonał artysta-malarz Feliks Paszkowski (starszy). 10 maja 1975 roku bp Józef Rozwadowski poświęcił i wmurował akt erekcyjny oraz kamień węgielny pobrany spod figury Matki Bożej z Niepokalanowa. Budynek został poświęcony 4 listopada 1984 roku przez bpa Władysława Ziółka.
Kościół został wybudowany dzięki staraniom mieszkańców Bab oraz ówczesnego proboszcza Wacława Molendy. W 2009 roku parafianie ufundowali pomnik św. Maksymiliana Kolbe. 
Kościół Parafialny leży po stronie wsi Kiełczówka często adres mylnie jest podawany jako wieś Baby.
Charakter miejscowości.
Baby nie są miejscowością typowo rolniczą. Tylko niewielka część osób utrzymuje się z rolnictwa, większość dojeżdża do pracy w Piotrkowie Trybunalskim lub Łodzi, chociaż jeszcze w latach 80. XX wieku większość mieszkańców pracowała w rolnictwie. Do niedawna jeszcze można było zobaczyć w tej miejscowości drewniane stodoły, niektóre z nich były kryte strzechą. 
Komunikacja.
Baby posiadają korzystne połączenia komunikacyjne - drogowe i kolejowe. Są położone przy linii kolei warszawsko - wiedeńskiej, dlatego można stąd łatwo dojechać do Częstochowy, Katowic i Warszawy. Miejscowość posiada również dobre połączenie kolejowe z Łodzią, podróż do Łodzi (z przesiadką w Koluszkach) trwa około 60–90 minut. Przez Baby przebiega droga wojewódzka nr 716 łącząca Piotrków Trybunalski z Koluszkami. Tereny stacji leżą we wsi Baby oraz Kiełczówka ale nazwa stacji podawana jest jedna.

</doc>
<doc id="342675" url="https://pl.wikipedia.org/wiki?curid=342675" title="MPEG-1">
MPEG-1

MPEG-1 – standard kompresji dźwięku i ruchomych obrazów zaproponowany przez MPEG. Format wideo MPEG-1 używany jest na Video CD. Jakość obrazu przy zwykłej przepustowości VCD jest gorsza od tej znanej z nowych kaset VHS dobrej jakości.
MPEG-1 Audio Layer 3 jest pełną nazwą popularnego formatu kompresji dźwięku, MP3.
MPEG-1 składa się z wielu "partii", kolejno:
Odniesienie: ISO/IEC JTC1/SC29/WG11 (czerwiec 1996)
Część 1: 'System'.
Część 1 odnosi się do problemu łączenia jednego lub kilku strumieni danych audio i wideo standardu MPEG-1 do postaci jednego strumienia. Jest to ważna funkcja, ponieważ po połączeniu w jeden strumień danych o postaci cyfrowej, obraz lepiej nadaje się do przechowywania lub przesyłania.
Strumienie podstawowe (ES – "elementary streams") to zakodowane strumienie bitów MPEG-1 audio i video. Te rodzaje strumieni mogą być osobno udostępniane, np. tak jak w przypadku MP3. Dodatkowo, podstawowe strumienie mogą być bardziej wydajne poprzez ich spakowanie, np. dzieląc je na niezależne kawałki i dodając do nich sumę kontrolną (cykliczny kod nadmiarowy, CRC – "cyclic redundancy check"), dla każdego segmentu do wykrywania błędów. Taką strukturę nazywa się strukturą PES (z ang. "packetized elementary stream").
SCR ("system clock reference") jest wartością czasową przechowywaną w 33-bitowych nagłówkach każdego z elementarnych strumieni, przy częstotliwości/dokładność 90 kHz, z dodatkowym 9 -bitowym rozszerzeniem, które przechowuje dodatkowe dane czasu z dokładnością do 27 MHz. Te zakodowane wartości, pochodzą z zegara systemowego (STC – "system time clock"). Jednocześnie zakodowane strumienie audio i video nie mają identycznych wartości SCR.
Strumienie programowe (PS – "program streams") są związane z powiązaniem wielu pakietów strumieni elementarnych (zwykle tylko jeden elementarny pakiet strumieni audio i video) w jeden strumień, zapewniając jednoczesne dostarczanie, utrzymywanie i synchronizacje. Struktury PS znane są też jako multipleksy.
Czasowe znaczniki dekodowania (PTS – "presentation time stamps") istnieją w PS do poprawienia nieuniknionych rozbieżności między wartościami audio i wideo SCR. Wartość 90 kHz PTS w nagłówku PS przekazuje dekoderowi, jakie wartości audio SCR odpowiadają wartościom video SCR. PTS określa, kiedy wyświetlić odpowiednią część programu, a także jest wykorzystywany przez dekoder do określenia, kiedy mogą być wyrzucone dane z bufora. Każda część wideo lub audio może być opóźniona w dekodowaniu aż do momentu, gdy odpowiadający jej segment będzie gotowy do dekodowania.
Dekodowanie znaczników czasowych (DTS – "decoding time stamps") jest wymagane ze względu na klatki typu B ("B-frames"), które w strumieniach video, kodują i dekodują sąsiadujące klatki w innej kolejnością. DTS jest trochę podobny do PTS, ale zamiast obsługi kolejnych klatek, zawiera znaczniki czasu, które przekazują, kiedy dekodować lub odkodować i wyświetlić kolejne klatki typu B. Bez klatek typu B w filmie, PTS i DTS mają identyczne wartości.
Multipleksowanie. Do generowania strumieni programowych (PS), multiplekser przeplata (dwa lub więcej) pakiety elementarnych strumieni (ES). Dzieje się tak, gdy pakiety równoległych strumieni mogą być przekazane na tym samym kanale i mogą być zakodowane w dokładnie tym samym czasie.
Część 2: 'Video'.
Część 2 określa kodowanie, które można wykorzystać do kompresji sekwencji wideo - zarówno 625 i 525 linii w strumień binarny prędkości. Początkowo część 2 została stworzona do pracy głównie z nośnikami oferującymi ciągły transfer do 1,5 Mbit / s. Niemniej jednak może ona być stosowana w szerszym zakresie.
MPEG-1 wykorzystuje znane metody kompresji wideo do zredukowania ilości danych wymaganych przez strumień wideo. W pewnym stopniu zmniejszane są lub całkowicie usuwane określone częstotliwości i obszary obrazu takie, których ludzkie oko w pełni nie dostrzega ze względu na naturalne ograniczenia. Wykorzystywane jest również czasowe oraz przestrzenne zredukowanie wspólnej części wideo do osiągnięcia lepszej kompresji danych, niż byłoby to możliwe w inny sposób.
Kompresja barwy:
Przed kodowaniem wideo MPEG-1, kolory zostają przekształcone na format Y'CbCr (Y '= Luma, Cb = Chroma Blue, Cr = Chroma Red). Luma (jasność, rozdzielczość) i chroma (kolor, barwa, faza) są przechowywane oddzielnie, a nawet podzielone na kolejne części (np. kolor na odcienie czerwone i niebieskie). Chroma jest również podzielona w skali 4 do 2 do 0, co oznacza, że jest zmniejszana o połowę w pionie i o połowę w poziomie, do zaledwie jednej czwartej rozdzielczość wideo.
Ludzkie oko jest bardziej wrażliwe na niewielkie zmiany w jasności niż kolorze, dlatego próbkowanie chromy jest bardzo skutecznym sposobem na zmniejszenie ilości danych wideo które muszą być skompresowane(nie potrzeba aż tyle danych koloru, żeby oko postrzegało tę samą jakość obrazu). Przy obrazie wideo z doskonałym odwzorowaniem szczegółów (o wysokiej złożoności przestrzennej) może objawiać się aliasowy artefakt barwy. W porównaniu do innych cyfrowych artefaktów kompresji, kwestia ta jest bardzo rzadkim źródłem irytacji. Y'CbCr jest często błędnie nazywane YUV, która to nazwa dotyczy tylko niektórych analogowych sygnałów wideo.
Przepustowość binarna i rozdzielczość:
MPEG-1 obsługuje rozdzielczość do 4095 × 4095 (12-bitów) i strumień binarny do 100 Mbit / s. Standard ten jest najczęściej używany w rozdzielczość: 352x240, 352x288, lub 320x240. Te niskie rozdzielczości, w połączeniu ze strumieniem bitów poniżej 1,5 Mbit / s, tworzą CPB (Constrained Parameters Bitstream), później przemianowana na "niski poziom" (LL – Low Level) w formacie MPEG-2. Są to minimalne wymogi, które powinien spełniać obraz wideo zgodny z formatem MPEG-1. Paramety te zostały wybrane jako kompromis między jakością nagrywanego video a kosztami urządzeń koniecznych do jego obsługi w ówczesnych czasach.
Typy klatek / typy bloków:
MPEG-1 ma kilka typów klatek, które służą do różnych celów. Najpowszechniejszymi i najprostszymi są klatki typu I (I-frames).
I-frames:
Klatki typu I mogą być dekodowane niezależnie od innych klatek i są zwane jako Intra-frames. Klatki typu I można uważać za identyczne z podstawą formatu zdjęć JPEG. Szybkie przeszukiwanie video MPEG-1 jest możliwe jedynie z dokładnością do najbliższej klatki typu I. Jeśli brać pod uwagę tylko kompresję klatki typu I są bardzo szybkie, jednak tworzą bardzo duże rozmiary plików, większe niż zwykle kodowany obraz wideo MPEG-1. Długości pomiędzy klatkami typu I znane są jako wielkość GOP (Group of pictures). MPEG-1 przeważnie używa GOP wielkości rzędu 15-18.
P-frames:
Nazwa p-frame jest skrótem od Predicted-frames. Klatki typu P nazywane są też między-klatkami (inter-frames). Klatki typu P pozwalają na poprawę kompresji poprzez wykorzystanie czasowego zwolnienia w wideo. Klatki te przechowują tylko różnice pomiędzy obrazem obecnym i korzeniem obrazem. Różnica między klatką typu p i jej korzeniem oblicza się za pomocą wektorów ruchu w każdym makrobloku klatki. Takie dane wektora ruchu są osadzone w klatce typu P do użytku przy dekodowaniu. Jeśli plik wideo drastycznie zmienia się z jednej klatki do drugiej (np. cięcie), to bardziej wydajne będzie zastosowanie kodowania poprzez klatkę typu I.
B-frames:
B-frame oznacza klatkę dwukierunkową (bidirectional-frame). Mogą być również znane jako obrazki typu B (B-pictures). Klatki typu B są bardzo podobne do klatek typu P, lecz mogą korzystać z dwóch klatek-korzeni. Konieczne jest zatem jako pierwsze zakodowanie następnego korzenia klatki typu I lub klatki typu P kolejno po klatce typu B, przed tym jak klatka typa B zostanie zakodowana i wyświetlona. Przez to klatki typu B wymagają złożonych obliczeń i długich buforów danych. Zwiększa to opóźnienia przy kodowaniu i dekodowaniu.
D-frames:
MPEG-1 posiada unikatowy typ klatki, która nie występuje w późniejszych standardach wideo. Nazywane również obrazkami DC (DC-pictures) są niezależne od zdjęcia (intra-frames), które zostały zakodowane tylko dla DC. Klatki typu D są bardzo niskiej jakości. Klatki typu D nigdy nie są zamienne z klatkami typu I, P, B. Ten typ klatek jest wykorzystywany jedynie do szybkiego podglądu wideo.
Makrobloki:
MPEG-1 operuje na obrazach video podzielonych na bloki 8x8. Jednak z powodu podziału koloru przez współczynnik 4, każda para (czerwony i niebieski) bloku koloru odpowiada czterem różnym blokom jasności. Ten zestaw 6 bloków, o rozdzielczości 16x16, nazywa się makroblokiem. Makroblok jest najmniejszą niezależną jednostką koloru wideo. Wektory ruchu działają wyłącznie na poziomie makrobloku.
Wektory ruchu:
Do zmniejszenia ilości zwolnień przestrzennych w nagraniu, tylko bloki, które się zmieniają są aktualizowane (do maksymalnej wielkości GOP). Jest to nazywane uzupełnieniem warunkowym. Jednak to nie jest same w sobie skuteczne. Ruch obiektów, i / lub ruch aparatu może doprowadzić do powstania dużej części klatek, które muszą być aktualizowane, nawet jeśli tylko pozycja wcześniej zakodowanego obiektu się zmieniła. Poprzez przewidywanie ruchu dekodowanie może wyłączyć ten ruch i usunąć dużą ilość niepotrzebnych informacji.
Kodowanie entropii:
Kilka kroków w kodowaniu video formatu MPEG-1 jest bezstratnych, co oznacza, że po odkodowaniu powrócą do tych samych wartości jak sprzed kodowania. Takie bezstratne kodowanie bez dodawania dźwięku nazywa się cichym kodowaniem. W teorii kodowanie entropii, zakłada usunięcie jak największej możliwości nadmiaru informacji przy kompresji bezstratnej.
RLE (Run-length encoding) jest bardzo prostą metodą kompresji powtórzeń. Sekwencyjny ciąg znaków, bez względu na długość, może być zastąpiony przez kilka bajtów, uwzględniając wartość, która się powtarza i ile razy się powtarza.
Informacja o wektorach ruchu i współczynnikach DCT jest kodowana kodem Huffmana. Wartości bardzo prawdopodobne są reprezentowane przez krótsze ciągi zer i jedynek, a mało prawdopodobne - przez dłuższe ciągi. Najpierw następuje odtworzenie informacji zero-jedynkowej przy pomocy dekodowania Huffmana. Uzyskuje się dwa rodzaje klatek: kluczowe — zawierające pełne obrazy oraz predykcyjne, zawierające różnice między skompensowanymi ruchowo klatkami kluczowymi i oryginalnymi w filmie. Następnie strumienie bitów z klatek predykcyjnych są podawane odwrotnej transformacji kosinusowej celem odtworzenia przybliżonych obrazów, będących wynikiem poprzesuwania bloków z klatki odniesienia zgodnie z wektorami ruchu. Następnie obrazy te są dodawane do klatek odniesienia (również odtworzonych za pomocą odwrotnej transformacji kosinusowej), dzięki czemu odtworzone zostają pozostałe klatki filmu.
Część 3: 'Audio'.
Część 3 standardu MPEG-1 wykorzystuje psychoakustyki by istotnie zmniejszyć prędkość transmisji danych wymaganych przez strumień audio. Standard ten zmniejsza lub całkowicie usuwa niektóre części audio, których ludzkie ucho nie słyszy, ponieważ są poza częstotliwością słyszenia ludzkiego ucha.
Kodowanie kanału:
Audio MPEG-1 jest podzielony na 3 warstwy. Każda wyższa warstwa jest bardziej złożona obliczeniowo, i ogólnie bardziej skuteczna w niższych strumieniach bitów niż poprzednie. Warstwy wyższe są częściowo kompatybilne z warstwą niższą.
Warstwa pierwsza standardu MPEG-1 to po prostu uproszczona warstwa II. Warstwa I używa mniejszego rozmiaru klatki dla bardzo małych opóźnień i lepszej rozdzielczości. Jest to korzystne dla aplikacji takich jak np. telekonferencje. W roku 1990 warstwa I miała mniejszą złożoność do zakodowania sygnału niż Warstwa II.
MPEG-1 warstwa II (MP2, często błędnie nazywana Musicam) to stratny format audio przeznaczony do zapewnienia wysokiej jakości na przepustowości około 192 kbit / s dla dźwięku stereo. Dekodowanie dźwięku MP2 jest proste obliczeniowo, w stosunku do MP3, AAC, itp. Subiektywne badania audio wykonane przez ekspertów wykazały, że w najbardziej krytycznych warunkach MP2 oferuje przejrzystą kompresję audio ld 256 kbit/s dla 16 bit 44.1 kHz audio CD.
MPEG-1 warstwa III(MP3) to stratny format audio zaprojektowany w celu zapewnienia odpowiedniej jakości dla przepustowości ok. 64 kbit/s dla ścieżek audio na pojedynczym kanale o 128 kbit /s dla dźwięku stereo. MP3 korzysta z niektórych funkcji niższej warstwy, lecz znacznie się od niej różni.
Warstwa ta pracuje na 1152 próbkach warstwy niższej, ale potrzebuje przeanalizować więcej klatek przed procesem efektywnego podzielenia. Jakość 3 warstwy może być gorsza od jakości niższej warstwy przy wysokich strumieniach bitów. Ogólnie jakość MP3 uważana jest za średnio dobrą jakość.
Część 4: 'Testy zgodności'.
Część 4 ma na celu sprawdzenie, czy strumienie bitowe dekoderów spełniają wymogi określone w części 1, 2 i 3 standardu MPEG-1. Odbywa się to za pomocą testów. Testy te mogą być wykorzystywane przez:
Część 5: 'Oprogramowanie referencyjne'.
Część 5 nie jest standardem, a sprawozdaniem technicznym, jest to pełna implementacja oprogramowania trzech pierwszych części standardu MPEG-1. Kod źródłowy nie jest publicznie dostępny.

</doc>
<doc id="342677" url="https://pl.wikipedia.org/wiki?curid=342677" title="Bilans handlowy">
Bilans handlowy

Bilans handlowy – różnica między eksportem a importem danego państwa. 
Opis.
Bilans handlowy jest częścią bilansu płatniczego. Dodatni bilans handlowy jest nazywany nadwyżką handlową, a ujemny − deficytem handlowym.
Czynniki wpływające na bilans handlowy:

</doc>
<doc id="342684" url="https://pl.wikipedia.org/wiki?curid=342684" title="Rządzący burmistrz">
Rządzący burmistrz



</doc>
<doc id="342686" url="https://pl.wikipedia.org/wiki?curid=342686" title="Awantura o kasę">
Awantura o kasę

Awantura o kasę – polski teleturniej emitowany od 4 listopada 2002 do 25 lutego 2005 na antenie Polsatu, prowadzony przez Krzysztofa Ibisza.
Na podstawie polskiej licencji (udzielonej przez ATM Grupę) lokalna wersja teleturnieju ukazała się również w Nowej Zelandii na antenie TVNZ 2 pod nazwą "Cash Battle".
Powtórki programu emitowały stacje: Polsat, TV4, Polsat 2, ATM Rozrywka.
Zasady gry.
Teleturniej sprawdzał wiedzę uczestników z zakresu wiedzy ogólnej oraz sprawność w licytacji i negocjacjach.
Pierwszy etap.
W pierwszym etapie udział brały trzy drużyny (niebieska, zielona i żółta) składające się z czterech graczy (jeden z nich pełnił funkcję kapitana). Na początku gry każdy zespół otrzymywał po 5000 złotych – były to pieniądze, które służyły do licytacji.
Prowadzący teleturniej kręcił kołem, za pomocą którego losował kategorię, z której zadane będzie pytanie (na kole pierwszego etapu znajdowało się 31 kategorii pytań oraz 3 pola specjalne "podpowiedź"), następnie pobierał do puli po 200 złotych z konta każdej drużyny i rozpoczynał licytację. Drużyna, która w danej licytacji włożyła do puli najwięcej pieniędzy, odpowiadała na pytanie otwarte z wylosowanej wcześniej dziedziny. Kapitan drużyny w trakcie licytacji mógł zagrać "va banque" – wówczas licytacja automatycznie się kończyła, a drużyna otrzymywała dane pytanie (ryzykowała jednak wszystkie pieniądze, a co za tym idzie, dalszy udział w grze). Ponadto w przypadku posiadania przewagi finansowej nad rywalami, istniała możliwość blokowania ich w trakcie licytacji (poprzez włożenie do puli kwoty równej stanowi konta bądź przewyższającej stan konta przeciwnej drużyny w momencie rozpoczęcia danej licytacji – zasada ta nie obowiązywała po zagraniu "va banque", które zawsze automatycznie kończyło licytację). Za brak aktywności w licytacji (nieprzebicie stawki ani razu), o ile była taka możliwość, pasywnej drużynie groziła kara pieniężna (jeśli było to pierwsze przewinienie tego zespołu w danym odcinku, prowadzący zwykle udzielał mu upomnienia). Jeśli dany zespół nie był w stanie „wejść do licytacji”, tzn. przed licytacją miał na koncie mniej niż 300 złotych, to automatycznie kończył grę.
Czas na zastanowienie się nad odpowiedzią na zakupione w drodze licytacji pytanie wynosił 1 minutę. Jeśli drużyna odpowiedziała prawidłowo, otrzymywała pieniądze z puli pytania; jeśli odpowiedziała błędnie – pieniądze przechodziły do puli następnego pytania. Na pulę składały się wszystkie pieniądze postawione przez wszystkie drużyny w danej licytacji (także te, które zaprzestały licytacji lub zostały przebite i zablokowane), do tego ewentualna suma z poprzedniej licytacji oraz ewentualnie pieniądze dołożone do puli przez prowadzącego dla uatrakcyjnienia rozgrywki.
Drużyna, która po sześciu pytaniach była najbogatsza, przechodziła do finału. Jeśli na ostatnie pytanie nie została udzielona poprawna odpowiedź, to pulę z tego pytania dodawano do stanu konta drużyny z największym dorobkiem, ale pod warunkiem, że drużyna, której miałyby zostać dopisane pieniądze, nie odpowiadała na to pytanie (tzn. gdy jej przeciwnicy nie udzielili poprawnej odpowiedzi). W przypadku, gdy najbogatsza drużyna nie odpowiedziała poprawnie na ostatnie pytanie, niezdobyta pula przepadała.
Jeśli po zadaniu wszystkich pytań dwie drużyny miały na swoim koncie tę samą, największą sumę pieniędzy, grę zazwyczaj rozstrzygano pojedynkiem "jeden na jednego", a jeśli dochodziło do remisu trzech drużyn, to zwycięzcę wyłaniano poprzez dodatkowe pytanie.
Drużyny, które odchodziły z gry wygrywały utrzymane środki.
Finał.
W finale rywalizowały dwa zespoły: zwycięzcy pierwszego etapu oraz „mistrzowie”, czyli zwycięzcy poprzedniego odcinka programu. Obie grupy rozpoczynały finał z taką sumą na koncie, z jaką ukończyły pierwszy etap gry (tzn. „mistrzowie” za każdym razem podchodzili do finału z taką kwotą na koncie, z jaką skończyli pierwszy etap w swoim pierwszym odcinku).
Reguły finału były analogiczne do reguł pierwszego etapu, jednak na kole z kategoriami pojawiały się nowe pola: "czarna skrzynka" (zamiast "podpowiedzi") oraz "jeden na jednego" (zamiast dwóch z trzech "ciekawostek").
Drużyna, która po sześciu pytaniach miała na koncie więcej pieniędzy, wygrywała dany odcinek i zasiadała w "loży mistrzów" w następnym odcinku. Nie obowiązywał limit wystąpień, tzn. drużyna „mistrzów” mogła grać tak długo, aż zostanie pokonana (pula nagród dla jednej drużyny była w związku z tym nieograniczona). Jeśli jeden z zespołów nie był w stanie „wejść do licytacji”, tzn. przed licytacją miał na koncie mniej niż 300 złotych, to automatycznie kończył grę, a „mistrzami” zostawali przeciwnicy. W przypadku remisu (gdy dwie drużyny mają taką samą ilość pieniędzy), odcinek wygrywała dotychczasowa drużyna „mistrzów”. Niezdobyta pula z ostatniego pytania nie przechodziła na konto przeciwników.
Pola na kole.
Pola specjalne.
Na kole rundy pierwszej znajdowały się zielone pola z napisem „podpowiedź”. W przypadku wylosowania jednego z nich, istniała możliwość kupienia podpowiedzi, która mogła okazać się przydatna w dalszej rozgrywce. Podpowiedź była licytowana podobnie jak pytanie (lecz bez puli), a jej użycie było możliwe podczas narady drużyny nad odpowiedzią. Zawodnicy, którzy zdecydowali się na skorzystanie z podpowiedzi (przed upływem czasu na odpowiedź), otrzymywali cztery warianty odpowiedzi, z których jeden był prawidłowy (ponadto odliczanie czasu rozpoczynało się od ponownie sześćdziesięciu sekund). „Mistrzowie” mogli korzystać z podpowiedzi, których nie wykorzystali w poprzednich odcinkach. Zarówno w pierwszym, jak i w drugim etapie, jeśli dany zespół nie posiadał wylicytowanej podpowiedzi, miał możliwość jej zakupu od prowadzącego. Jej cena była wtedy ustalana w drodze negocjacji z gospodarzem programu na podstawie bieżącej sytuacji w grze (stanu kont drużyn, wysokości puli itp.); prowadzący mógł jednak odmówić sprzedaży. Podpowiedzi można było ponadto zbywać na „rynku wtórnym” – drużyny mogły je kupować od innych drużyn i sprzedawać innym drużynom. 
W tzw. czarnej skrzynce znajdowały się dodatkowe nagrody-niespodzianki, takie jak: „symboliczna złotówka”, 5000 złotych, 10 000 złotych, kluczyki do samochodów osobowych lub motocykli Harley-Davidson (od jednej do czterech sztuk), wycieczka zagraniczna dla czterech osób, cyfrowe aparaty fotograficzne czy ogórek kiszony. Czarną skrzynkę licytowano podobnie jak pytanie (lecz bez puli), a jej zawartość ujawniano dopiero po zakończeniu finału. Podobnie jak podpowiedź, również czarna skrzynka mogła stać się przedmiotem negocjacji między drużynami.
Obydwa zespoły wybierały swojego reprezentanta do pojedynku. Wybrani gracze podchodzili do stolika w centrum studia, a prowadzący pobierał z konta każdej drużyny po 500 zł (bez przeprowadzania licytacji). Tym samym pula pojedynku wynosiła 1000 zł plus ewentualna suma z poprzedniego pytania plus ewentualne pieniądze dołożone do puli przez prowadzącego dla uatrakcyjnienia rozgrywki. Następnie wytypowani uczestnicy eliminowali sześć z siedmiu widocznych na ekranie dziedzin (na przemian: mistrz – przeciwnik, każdy po trzy dziedziny), a pozostawiona dziedzina stanowiła kategorię pytania (otwartego; nie można było skorzystać z podpowiedzi). Prowadzący czytał pytanie, a uczestnik, który wcisnął przycisk jako pierwszy, odpowiadał na nie (limity czasu na naciśnięcie przycisku oraz na udzielenie odpowiedzi wielokrotnie zmieniały się na przestrzeni odcinków).
Zawodnicy, którzy znaleźli się na "ławce rezerwowych", nie mogli w danym odcinku kontynuować gry, chyba że ich drużyna zdecydowała się na wykupienie uczestnika. Cenę ustalali między sobą drużyna wyeliminowanego gracza i prowadzący, a czasem głos pozwalano zabrać także rywalom.
"Ławka rezerwowych" nie obowiązywała, jeżeli pojedynek był dogrywką pomiędzy dwiema drużynami w pierwszym etapie, ale tylko w sytuacji, gdy któryś z graczy udzielił prawidłowej lub błędnej odpowiedzi na pytanie (ponieważ z racji nierozstrzygniętego pojedynku musiała odbyć się kolejna dogrywka, z udziałem innych członków drużyn). Jeżeli w finale po pojedynku "jeden na jednego" następował koniec gry, to zawodnicy obu drużyn wracali do swoich zespołów. 
Spis sezonów.
Jesienią 2004 roku wprowadzono zmodyfikowaną wersję teleturnieju, w której udział brali wyłącznie studenci (reprezentujący różne miasta Polski – skład każdej drużyny stanowili studenci z jednego miasta). Wszelkie inne reguły pozostały takie same, choć program realizowano w studiu z odmienną dekoracją (odc. 192–203), a na ekranie pojawiła się odświeżona grafika, która pozostała już do końca emisji teleturnieju (odc. 192–208). W 204. odcinku powrócono do standardowej formuły gry.

</doc>
<doc id="342687" url="https://pl.wikipedia.org/wiki?curid=342687" title="Aleksander Chodkiewicz">
Aleksander Chodkiewicz



</doc>
<doc id="342688" url="https://pl.wikipedia.org/wiki?curid=342688" title="Tonin nowozelandzki">
Tonin nowozelandzki

Tonin nowozelandzki, delfin Hektora ("Cephalorhynchus hectori") – gatunek ssaka z rodziny delfinowatych (Delphinidae). Najmniejszy przedstawiciel swojej rodziny i rzędu. Epitet gatunkowy honoruje Sir Jamesa Hectora, założyciela Muzeum Narodowego Nowej Zelandii.
Występowanie.
Nie występuje licznie, jego stada (około 2-5 osobników) można spotkać w przybrzeżnych wodach Nowej Zelandii wokół Wyspy Południowej i na zachód od Wyspy Północnej. Okresowo jednak łączą się w grupy 20-300 osobników. Niepokój budzą przypadkowe zaplątania się tych delfinów w sieci i śmierć z uduszenia lub śmierć głodowa.
Pożywienie.
Delfiny Hektora żywią się małymi rybami od powierzchniowych do przydennych oraz dziesięciornicami.
Wygląd fizyczny.
Są nieduże, największy zmierzony dotąd okaz samica, miała trochę ponad 1,5 metra długości i ważyła 57 kg. Małe zaraz po urodzeniu mierzą między 0,6 m a 0,7 m. Delfiny te mają czarną, niemal kwadratową płetwę grzbietową, szare boki i biały brzuch.
Rozmnażanie.
Delfiny Hektora osiągają dojrzałość płciową w wieku 7-9 lat, po osiągnięciu 119-145 cm długości. Młode rodzą się wczesnym latem oraz pomiędzy listopadem a lutym. Samica opiekuje się potomstwem około 1,5-2 lata.
Podgatunki.
Wyróżnionio dwa podgatunki "C. hectori":

</doc>
<doc id="342691" url="https://pl.wikipedia.org/wiki?curid=342691" title="Sektor Amerykański">
Sektor Amerykański



</doc>
<doc id="342693" url="https://pl.wikipedia.org/wiki?curid=342693" title="Pieter Kooijmans">
Pieter Kooijmans

Pieter Hendrik Kooijmans (ur. 6 lipca 1933 w Heemstede, zm. 13 lutego 2013 w Wassenaar) – holenderski prawnik, polityk i dyplomata, specjalista w zakresie prawa międzynarodowego, w latach 1993–1994 minister spraw zagranicznych, od 1997 do 2006 sędzia Międzynarodowego Trybunału Sprawiedliwości.
Życiorys.
Studiował ekonomię i prawo na Wolnym Uniwersytecie w Amsterdamie, doktoryzował się w zakresie prawa w 1964. Pracował jako nauczyciel akademicki na macierzystej uczelni, w latach 1965–1973 był tam profesorem prawa międzynarodowego. Między 1978 a 1997 (z około dwuletnią przerwą w pierwszej połowie lat 90.) zajmował tożsame stanowisko na Uniwersytecie w Lejdzie. Był m.in. członkiem rady Haskiej Akademii Prawa Międzynarodowego oraz wykładowcą tej uczelni, a także członkiem Instytutu Prawa Międzynarodowego.
Prowadził równocześnie aktywną działalność polityczną. Należał do Partii Antyrewolucyjnej, z którą w 1980 współtworzył Apel Chrześcijańsko-Demokratyczny. W latach 1973–1977 pełnił funkcję sekretarza stanu w resorcie spraw zagranicznych, odpowiadając za sprawy dotyczące ONZ i organizacji wyspecjalizowanych. Przewodniczył Komisji Praw Człowieka ONZ w latach 1984–1985, następnie do 1992 był specjalnym sprawozdawcą do spraw tortur.
Od stycznia 1993 do sierpnia 1994 sprawował urząd ministra spraw zagranicznych w trzecim rządzie Ruuda Lubbersa. Od 1997 do 2006 zajmował stanowisko sędziego Międzynarodowego Trybunału Sprawiedliwości.

</doc>
<doc id="342694" url="https://pl.wikipedia.org/wiki?curid=342694" title="Kara śmierci w Arkansas">
Kara śmierci w Arkansas

Kara śmierci figuruje w prawie amerykańskiego stanu Arkansas.

</doc>
<doc id="342695" url="https://pl.wikipedia.org/wiki?curid=342695" title="Sektor brytyjski">
Sektor brytyjski



</doc>
<doc id="342697" url="https://pl.wikipedia.org/wiki?curid=342697" title="Sektor francuski">
Sektor francuski



</doc>
<doc id="342698" url="https://pl.wikipedia.org/wiki?curid=342698" title="Sektor sowiecki">
Sektor sowiecki



</doc>
<doc id="342699" url="https://pl.wikipedia.org/wiki?curid=342699" title="Edi">
Edi

Edi – polski film obyczajowy z 2002 roku w reżyserii Piotra Trzaskalskiego. Akcja filmu toczy się początkowo w Łodzi, a potem na wsi. Bohaterem filmu jest zwyczajny człowiek, który godzi się z tym co go spotyka.

</doc>
<doc id="342701" url="https://pl.wikipedia.org/wiki?curid=342701" title="EL100">
EL100



</doc>
<doc id="342710" url="https://pl.wikipedia.org/wiki?curid=342710" title="Narwalowate">
Narwalowate

Narwalowate (Monodontidae) – rodzina ssaków morskich z kladu waleni. Są blisko spokrewnione z delfinowatymi i są zbliżone do nich anatomicznie, mają jednak od nich znacznie mniej zębów, a ich płetwa grzbietowa jest śladowa.
Zasięg występowania.
Rodzaj obejmuje gatunki występujące w arktycznych i subarktycznych wodach Oceanu Arktycznego.
Morfologia.
Długość ciała 300–500 cm; masa ciała 500–1800 kg; samice są mniejsze i lżejsze od samców.
Systematyka.
Do rodziny zaliczane są dwa występujące współcześnie rodzaje z dwoma żyjącymi współcześnie gatunkami:
Opisano również kilka rodzajów wymarłych:

</doc>
<doc id="342711" url="https://pl.wikipedia.org/wiki?curid=342711" title="Mikołaj Aleksandrowicz Jaroschenko">
Mikołaj Aleksandrowicz Jaroschenko



</doc>
<doc id="342712" url="https://pl.wikipedia.org/wiki?curid=342712" title="Mikołaj Jaroszenko">
Mikołaj Jaroszenko



</doc>
<doc id="342714" url="https://pl.wikipedia.org/wiki?curid=342714" title="Kościół św. Wojciecha i św. Stanisława w Rzeszowie">
Kościół św. Wojciecha i św. Stanisława w Rzeszowie

Kościół św. Wojciecha i św. Stanisława w Rzeszowie − kościół farny w Rzeszowie. Znajduje się w centrum na Starym Mieście, na Placu Farnym, u zbiegu ulic 3 Maja i Kościuszki.
Historia.
Początki parafii rzeszowskiej sięgają roku 1363, kiedy najprawdopodobniej istniała tu mała drewniana świątynia św. Feliksa i św. Adaukta. Wspomina o niej Kazimierz Wielki w liście do papieża Urbana V. W wyniku pożaru i wojen z XV wieku kościół zdecydowano się odbudować. Z tamtego okresu pochodzi najstarsza część obecnej budowli - gotyckie, kamienno-ceglane prezbiterium (1427). Na początku XVI wieku kościół zabezpieczono murem. W XVII miasto spustoszył kolejny pożar, którego wynikiem były odbudowa i powiększenie świątyni w 1621 na polecenie Mikołaja Spytka Ligęzy. W 1754 zmieniono całkiem koncepcję architektoniczną i przebudowano ponownie świątynię w stylu barokowym. Z tego okresu pochodzi również charakterystyczna dzwonnica. W latach 1962-1965 oraz 1971-1972 świątynię odrestaurowano.
Architektura.
Kościół to trójnawowa, masywna bryła z gotyckim prezbiterium i gotycko-barokową nawą główną i masywnymi barokowymi dobudówkami, kryjącymi kaplice. Na kościele jest wieżyczka z sygnaturką. Tuż przy kościele znajduje się barokowa dzwonnica o wysokości 30,5 m, wzniesiona na planie kwadratu, przykryta hełmem i zwieńczona iglicą z aniołem. 
Wnętrze kościoła bardzo bogato zdobione pochodzi z XVIII wieku. Główny, jednokondygnacyjny ołtarz z kolumnami, z 1730 roku, usytuowany jest na podwyższeniu na całej ścianie prezbiterium. Centralny olejny obraz przedstawia ukrzyżowanego Chrystusa, zaś 2 boczne - patronów kościoła. Znajduje się tam jeszcze rokokowa ambona XVIII wieku i belka przed prezbiterium z krzyżem rzeźbiona w stylu regencji. Ołtarze boczne z obrazami olejnymi, barokowe również z XVIII wieku.
Organy.
Historia.
Organy zostały wybudowane przez firmę Zygmunta Kamińskiego z Warszawy w 1952 roku. Wcześniejszy instrument firmy Rieger z 1893 r. został zniszczony w czasie II wojny światowej. W 1966 r. firma Kamińskiego rozbudowała organy do obecnej wielkości. Dawny stół gry czasowo był wykorzystywany w Stoczku Warmińskim, a obecnie służy w farze w Ciechanowie.
Dzwony.
Braki materiałowe i kłopoty finansowe spowodowały, że rząd austriacki oraz dowództwo wojskowe w 1917 roku zarekwirowały trzy dzwony. Dzwonnica nie posiadała dzwonów aż do 1926 roku, kiedy to zakupiono nowe dzwony. Ich losy nie są znane. Jeden z dzwonów wiszących obecnie pochodzi z roku 1816. Posiada on niewiele inskrypcji, jedynie napis "A. D. 1816", ozdoby roślinne i dwóch aniołów trzymających koronę pod obliczem Boga w formie oka opatrzności. Dwa nowe dzwony to Maksymilian i Jan Chrzciciel, wykonane w 1973 roku. Pierwsze napędy jakie były w tym kościele to łańcuchowe. Na początku XXI wieku dzwony otrzymały napędy liniowe. Włączane są ręczne, więc dzwonią jedynie przed wieczorną Mszą Świętą, a na południowy Anioł Pański zastępuje je wygrywana melodia.

</doc>
<doc id="342717" url="https://pl.wikipedia.org/wiki?curid=342717" title="Bazylika Wniebowzięcia Najświętszej Maryi Panny w Rzeszowie">
Bazylika Wniebowzięcia Najświętszej Maryi Panny w Rzeszowie

Bazylika Wniebowzięcia Najświętszej Maryi Panny w Rzeszowie to zarazem kościół parafialny pod tym samym wezwaniem, jak i Sanktuarium Matki Bożej Rzeszowskiej. Świątynia znajduje się w ścisłym centrum miasta w Śródmieściu na skraju rzeszowskiej starówki. Przylega do niego bezpośrednio dom zakonny oo. bernardynów. Całe założenie chronione prawem, posiada status zabytku (nr rej. 37 z 18.10.1949 r.).
Historia.
Objawienia.
Wedle tych przekazów na północ od ówczesnego Rzeszowa, na terenie owocowych sadów miało dojść do objawienia się Matki Boskiej ubogiem mieszczaninowi Jakóbowi Ado (lub też Dado, jak twierdził J. Pęckowski, "„Dziejach miasta Rzeszowa do końca XVIII w.”"). To lokalne podanie miało również tłumaczyć pojawienie się cudowne pojawienie się figury Madonny z Dzieciątkiem, wykonanej z gruszy. Niezwykłą uwagę trzeba zwrócić na realia panujące w tamtym czasie, Rzeszów, był miastem małym, typowo handlowym, a początek XVI wieku, to czas zastoju gospodarczego terenów Rusi i Sandomierszczyzny, która była nękana najazdami tatarskimi. W świetle takich wydarzeń nie dziwi, więc, że ludzie zdecydowali wybudować się jako wotum małą drewnianą kapliczkę, a następnie, w latach 1531–1536 niewielki drewniany kościółek, który stał się „domem” dla cudownej figury. Służył on mieszkańcom miasta i okolic aż do początków kolejnego stulecia.
Fundacja.
W początkach wieku XVII, gdy nowym panem włości rzeszowskiej został kasztelan sandomierski Mikołaj Spytek Ligęza, zdecydował on o wzniesieniu nowego kościoła. Do prac budowlanych przystąpiono najprawdopodobniej między rokiem 1610, a 1624, kasztelańscy architekci, sprowadzeni najprawdopodobniej z Lipska zdecydowali się na wzniesienie konstrukcji, która miała pełnić role zarówno rodowego mauzoleum Ligęzów, jak i budowli obronnej (sprzyjały ku temu warunki przyrodnicze, kościół stanął na niewielkim pagórku, pośród podmokłych gleb, w bezpośrednim sąsiedztwie rzeki Mikośki). Budynek, podobnie jak, np.: Mała Synagoga, czy nowy zamek wszedł w skład nowego systemu fortyfikacyjnego miasta. To również Ligęza sprowadził do Rzeszowa braci bernardynów i powierzył im w opiekę nowo powstały kościół.
Głównym celem bernardynów sprowadzonych na wschód Rzeczypospolitej było nawracanie na katolicyzm prawosławnych mieszkańców tych terenów oraz odnawianie życia religijnego lokalnej ludności. Do najważniejszych sanktuariów maryjnych w regionie (prowincja ruska), prowadzonych przez ten zakon należały Leżajsk, Radecznica, czy nawet Lwów. Interesujący jest również fakt, jako że na ok. 170 ośrodków bernardyńskich w Polsce, aż 50 poświęcone było kultowi maryjnemu, min. rzeszowski właśnie. Ale oprócz tego kościół rzeszowski wyróżniał fakt, że było to również sanktuarium pasyjne.
Wiek: XVII i XVIII.
25 marca 1629 doszło do uroczystości przekazania klasztoru bernardynom. Udział w niej wzięli M. S. Ligęza wraz z żoną Zofią "de domo" Rzeszowską, prowincjał ks. Michał Heller i 3 braci, którzy na stałe zamieszkali w Rzeszowie. Wkrótce klasztor rozbudowano i sprowadzono więcej zakonników. W 1637 roku umiera Ligęza, wedle swojego życzenia, jego szczątki złożono pod progiem kościoła. Dalszy protektorat nad klasztorem sprawuje jego córka – Konstancja i zięć – Jerzy Sebastian Lubomirski. W miarę upływu czasu, wśród lokalnej społeczności rzeszowski ośrodek kultu zasłynął jako miejsce cudów. Wedle zapisków klasztornych cudów mieli doświadczyć Lubomirscy (Jerzy, który został ocalony od śmierci przez postrzał i Teodor, który jako dziecko zachorował bardzo ciężko). Wówczas to, w geście wdzięczności, przedstawiciele tego rodu książęcego zaczęli starać się o koronację cudownej figury. Zgody na koronację udzielił Benedykt XIV, a dokonał jej 8 września 1763 roku (już za pontyfikatu Klemensa XIII) metropolita lwowski – Wacław Hieronim Sierakowski, korony ufundował Jerzy Ignacy Lubomirski.
Zabór austriacki.
W 1787 w okresie rozbiorów władze wydały rozkaz kasacji jednego z rzeszowskich zakonów żebraczych, biskup przemyski Józef Sebastian Pelczar podjął decyzje o oddaniu budynków reformackich, motywując swą decyzję tym, że bernardyni są „bardziej przydatni miastu”. Niemal od początku swojej bytności w mieście bernardyni prowadzili jadłodajnię dla ubogich, dom gościnny dla pielgrzymów i uprawiali ok. 15 ha ziemi. Handlowali również sadzonkami owoców, warzyw i kwiatów.
W 1863 obchody stulecia koronacji wizerunku Matki Boskiej zgromadziły 100 tys. wiernych, głównie z Galicji. Niestety w trzy lata później korony skradziono. W 1896 dokonano rekoronacji, która zgromadziła z kolei 60 tys. wiernych, tym razem dokonał jej metropolita wileński Karol Hryniewiecki. W 1913 roku obchodzono 400. rocznicę objawień.
Architektura.
Kościół OO. Bernardynów w Rzeszowie został wybudowany w latach 1610-1629. Fundator – Mikołaj Spytek Ligęza jako wielki czciciel Matki Najświętszej w dokumencie fundacyjnym z 25 marca 1610 roku napisał: „na cześć i chwałę Jego świętą i najświętszej Błogosławionej Pannie Maryi Patronce mojej ofiaruję”. Budowla w warstwie architektoniczno-artystycznej prezentuje harmonijne nawarstwienie dwóch dojrzałych stylów – renesansu i wczesnego baroku oraz bardzo bogate dekoracje charakterystyczne dla plastyki rokoka.
Kaplice.
Wystrój kaplicy, w której umieszczona jest figura Maryi z Dzieciątkiem, pochodzi z I poł. XVIII wieku. Fundatorem tego miejsca był Jerzy Ignacy Lubomirski. Figura znajduje się w centralnym punkcie barokowego ołtarza wykonanego z drewna i pokrytego złoceniami. Po bokach, na obrazach mających kształt medalionów zostały przedstawione sceny z życia Matki Bożej (zwiastowanie, nawiedzenie św. Elżbiety, narodzenie Chrystusa, ofiarowanie w świątyni oraz wniebowzięcie Maryi). Ołtarz został zwieńczony owalnym obrazem przedstawiającym Matkę Bożą Niepokalaną. Podtrzymują go dwa anioły, a nad nim unosi się Duch Święty i Bóg Ojciec. Na ścianach kaplicy umieszczono obrazy wotywne przedstawiające łaski otrzymane za przyczyną Matki Bożej Rzeszowskiej.
Prezbiterium.
W prezbiterium na szczególną uwagę zasługują, przypisywane Sebastianowi Sali, pomniki grobowe członków rodu Ligęzów, pochodzące sprzed 1637 r., które tworzą mauzoleum rodowe. Te naturalnej wielkości rzeźby przedstawiają osiem najwybitniejszych postaci rodu w postawie orantów. Figury zostały wykonane z alabastru i wkomponowane w północną i południową ścianę prezbiterium. Każda postać jest zwrócona w kierunku ołtarza. Siedem z nich ubranych jest w stroje rycerskie, a postać biskupa – w strój pontyfikalny. Nie sposób nie wspomnieć, że jest to najliczniejszy w Europie zbiór orantów wykonanych w alabastrze. Poniżej wnęk pomnikowych zostały wbudowane marmurowe tablice z tekstami o charakterze nekrologów. Na ścianie północnej zobaczymy Mikołaja Ligęzę, ojca fundatora, kasztelana wiślickiego; Zygmunta Ligęzę, cześnika wielkiego koronnego; Stanisława Ligęzę, kasztelana żarnowieckiego i starostę lubaczewskiego, a także fundatora kościoła – Mikołaja Ligęzę z Bobrku. Ściana południowa prezbiterium przedstawia Hermolausa Ligęzę, podskarbiego wielkiego koronnego; Jana Ligęzę, wojewodę łęczyckiego, Feliksa Ligęzę, arcybiskupa lwowskiego, a także – prawdopodobnie – Jana Ligęzę, syna Jana wojewody łęczyckiego.
Prezbiterium kościoła zajmują zakonne stalle umieszczone przy ścianach po lewej i prawej stronie. Wykonano je z drewna dębowego wg projektu Zygmunta Hendla z Krakowa. Stalle składają się z siedmiu siedzisk obudowanych skrzyniowo, z wysokimi zapleckami i wąskim baldachimem. Całość jest bogato rzeźbiona. Motywy dekoracyjne nawiązują do baroku i regencji.
W prezbiterium ustawiono również drewnianą chrzcielnicę o barokowych cechach formalnych charakterystycznych dla XVII w. Posiada ona formę kielicha z pokrywą zwieńczoną ornamentem złożonym z liści akantu i odwróconej szyszki.

</doc>
<doc id="342718" url="https://pl.wikipedia.org/wiki?curid=342718" title="Aleksiej Jawleńsky">
Aleksiej Jawleńsky



</doc>
<doc id="342719" url="https://pl.wikipedia.org/wiki?curid=342719" title="Adam Jasiński">
Adam Jasiński

Adam Jasiński herbu Sas (ur. 24 grudnia 1812 w Dytiatynie, zm. 3 marca 1862 we Lwowie) – duchowny katolicki, święcenia kapłańskie przyjął w 1836 z rąk Samuela Cyryla Stefanowicza. Biskup przemyski (1860–1862). Sakrę biskupią otrzymał 23 września 1860. Pochowany na Cmentarzu Łyczakowskim we Lwowie.
Życiorys.
Syn ekonoma Jana i Apolonii Żurakowskiej. Teologię studiował na uniwersytecie we Lwowie. Następnie pełnił posługę wikariusza w Stryju i Lwowie. Wykładał na uniwersytecie we Lwowie i pełnił w tym mieście i w Stanisławowie posługę katechety. Jako biskup przemyski zreorganizował sieć dekanalną, sprzeciwiał się wykorzystywaniu ambony do celów pozaliturgicznych.
Pomnik na grobie hierarchy wyrzeźbił Paweł Eutele.

</doc>
<doc id="342720" url="https://pl.wikipedia.org/wiki?curid=342720" title="Alexej von Jawlensky">
Alexej von Jawlensky



</doc>
<doc id="342722" url="https://pl.wikipedia.org/wiki?curid=342722" title="Kościół Świętego Krzyża w Rzeszowie">
Kościół Świętego Krzyża w Rzeszowie

Kościół Świętego Krzyża oraz konwent popijarski – zespół budynków rozlokowanych liniowo wzdłuż ulicy 3 Maja w Rzeszowie.
Obecnie swoją pierwotną funkcję zachował jedynie kościół stanowiący trzon założenia budowlanego, pozostałe części klasztoru z biegiem czasu zyskiwały różne funkcje. W skrzydle południowym znajduje się siedziba Muzeum Okręgowego, natomiast w północnym I Liceum Ogólnokształcącego im. St. Konarskiego.
Świątynia czasami jest określa jako "kościół studencki", głównie ze względu na tradycje pobliskiego liceum (wcześniejszego wyższego gimnazjum) i historię kościoła, choć faktyczną funkcję kościołów akademickich pełnią świątynie św. Jacka (przy klasztorze dominikanów) i św. Jadwigi.
Zespół budynków został wpisany na listę zabytków 8 czerwca 1979 pod numerem 1027.
Historia.
Fundacje klasztoru i kościoła.
Pierwszą fundatorką kościoła stała się Prudencja "de domo" Ligęza Ostrogska-Zasławska, która nowo powstałą świątynię planowała oddać w opiekę franciszkankom. Kościół wzniesiony przez muratora Jana Cangera z Tyrolu i dekoratora Jana Falconiego w stylu późnego renesansu w latach 1644–1649 nawiązywał do tzw. "renesansu lubelskiego" (ten sam duet pracował kolejno przy budowie kaplicy Tyszkiewiczów w Lublinie.
Początkowo kościół nosił wezwanie św. Michała Archanioła, św. Jana Chrzciciela i św. Barbary. Ostateczne finansowanie budowy kościoła przypadło jednak w udziale jej szwagrowi – Jerzy Sebastian Lubomirski, który wskutek wygranego sporu z mężem Prudencji, Dominikiem Ostrogskim-Zasławskim objął w posiadanie rzeszowskie dominium. W efekcie fasada późnobarokowa wykonana w latach 1705–1707 według projektu architekta nadwornego architekta Lubomirskich – Tylmana z Gameren) znacznie zmieniła obraz kościoła. Klasztor natomiast przeznaczono dla pijarów. W dużym stopniu umożliwiły to koneksje i wpływy Lubomirskich (w trakcie szwedzkiego najazdu w łańcuckiej rezydencji rodziny przebywali bowiem królowa Ludwika Maria Gonzaga i nuncjusz apostolski – Antonio Pignatelli del Rastrello, późniejszy papież Innocenty XII). Papież Klemens IX ostatecznie erygował kolegium wraz z kościołem i szkołą bullą "In iuncti nobis devinitis Pastoralis" 20 marca 1668, jako trzecie po Warszawie i kolegium w Podolińcu w Polsce.
Działalność zakonu i czasy "Collegium Ressoviense" (1668–1786).
Środowisko, które skupiał klasztor, liczyło kilkadziesiąt osób – ojców, braci, nowicjuszy, a także świeckich. Prowadzona przez pijarów szkoła szybko zyskała wysoką renomę pośród lokalnej szlachty. Rzeszowskie kolegium było szkołą wyższego typu, gdzie oprócz szkoły elementarnej i średniej znajdowało się seminarium duchowne dla młodzieży zakonnej, kształciła w pedagogium nauczycieli do średnich szkół, profesjonalnych muzyków. Ponadto prowadzono profesjonalne kształcenie muzyków, a z podręczników wydanych przez nauczycieli korzystała młodzież nawet w odległym Kijowie. Początkowo szkoła miała charakter powszechny, jednak na skutek uniwersału Jerzy Ignacy Lubomirski do szkoły mogły uczęszczać tylko dzieci szlacheckie. Pośród najznamienitszych profesorów szkoły byli, ojciec Jakub Wezyrka, uczestnik bitwy o Warszawę (1656), Stanisław Papczyński, spowiednik Jana III, ksiądz Stanisław Konarski, uczący tutaj w latach 1737–1738, czy luźno związany ze szkołą kompozytor Damian Stachowicz, a także współautorów podręczników napisanych dla Komisji Edukacji Narodowej. Poza działalnością oświatową zakonnicy prowadzili również aptekę, odkupioną następnie przez jednego z rzeszowskich mieszczan - Antoniego Cenarskiego. Wychowankowie szkoły, zarówno jak i jej profesorowie brali aktywny udział w wydarzeniach politycznych, m.in. w walkach ze Szwedami i odsieczy wiedeńskiej. W 1735 w aktywny sposób pijarzy rzeszowscy przyczynili się do zawarcia pokoju po konfederacji dzikowskiej, podpisanego w tutejszym kościele. W 1772 roku wskutek I rozbioru Polski wyniszczone miasto weszło w skład imperium Habsburgów. Odmienna administracja i normy prawne panujące wówczas w rządzonej przez Marię Teresę i jej syna Józefa II spowodowały szereg reform i zmian w nowo powstałej Galicji. W 1786 wszystkie istniejące w zaborze austriackim klasztory uległy kasacie.
Czasy zaboru (1786–1918) i dwudziestolecia międzywojennego (1918–1939).
Reformy austriackie nie ominęły również szkoły prowadzonej przez zakonników. Przemianowano ją wówczas na świeckie Cesarsko-Książęce Wyższe Gimnazjum, które miało charakter szkoły publicznej. Jako język wykładowy wprowadzono język niemiecki. Jednak mimo wszystko szkoła nadal funkcjonowała (skrzydło północne). Jednoskrzydłowy budynek szkolny został w latach 1834–1835 przebudowany i powiększony przez Eliasza Rejcha, następnie w 1872 dobudowano doń dwa skrzydła (północne i wschodnie) Tworząc częściowo otwarty dziedziniec, ograniczony przez stare mury miejskie, kościół i zabudowania szkoły. 
Skrzydło południowe zostało wykorzystane jako siedziba nowych urzędów austriackich. Sam kościół w znacznym stopniu został po kasacie klasztoru ogołocony z cennego wyposażenia liturgicznego, m.in. srebrnej monstrancji i złotej lampki wiecznej oraz cennych ornatów. Sam kościół został w praktyce zamknięty. Mylnie wpisany wraz z całym konwentem jako własność państwa. Kościołem opiekowali się księża diecezjalni – katecheci ze szkoły. Za proboszcza uważał się dyrektor, klucze były u tercjarza. Z tego okresu pochodzi jeszcze czasami używane określenie kościoła jako "kościoła studenckiego". W nieczęsto odprawianych mszach faktycznie uczestniczyli wówczas przede wszystkim "studenci" pobliskiego Wyższego Gimnazjum. Obecnie jednak duszpasterstwo studenckie działa przede wszystkim przy kościołach św. Jacka i św. Jadwigi. Do 1970 był to wyłącznie kościół rektoralny. Pod koniec XIX wieku wewnątrz kościoła przeprowadzono drobny remont, staraniem księdza Stanisława Grynickiego, późniejszego proboszcza parafii farnej.
Po odzyskaniu przez Polskę niepodległości w 1918 sytuacja korzystania z kościoła i jego statusu kościelnego nie zmieniła się. Jednak, jako bardzo ważny zabytek, został otoczony troskliwą opieką. W latach 1920–1922 budynek poddano restauracji, a remont wnętrza ostatecznie przypieczętowano kupnem nowych organów (1930), produkcji wiedeńskiej firmy Rieger, którego dokonał ks. Maurycy Turkowski z datków uczniów. W północnej, znacznie rozbudowanej części konwentu nadal swoją działalność, jako I Gimnazjum i Liceum kontynuuje ośrodek dydaktyczny, natomiast w miejsce urzędów austriackich wprowadzają się polskie, głównie miejskie instytucje.
II wojna światowa i lata powojenne.
Po wkroczeniu do miasta wojsk budynki konwentu, gdzie dotychczas mieściły się urzędy polskie, natychmiast przysposobiono na siedzibę biurokracji okupantów. Kościół zyskał miano "Wehrmachtskirche" i pełnił rolę kościoła wojskowego. W trakcie działań wojennych nie udało się ocalić kompleksu od zniszczeń. Ucierpiał przede wszystkim budynek samej świątyni – w trakcie bombardowań zniszczono m.in. wieżę południową i dach. Wstępnych reparacji dokonano niemal natychmiastowo, natomiast odbudowy już w latach pięćdziesiątych. Krokiem milowym było objęcie rektoratu przez Walentego Bala, który od 1970 stał się proboszczem parafii, początkowo w randze prałata, a następnie infułata (1951–1998). Za jego czasów przeprowadzono gruntowny remont, restaurację i zabezpieczanie całego kościoła. Po wojnie działalność wznowiło liceum już jak I Liceum Ogólnokształcące, natomiast w części południowej siedzibę znalazło Muzeum Okręgowe. Ponowną restaurację fasady przeprowadzono etapami, pomiędzy 2004–2008.
Architektura.
Kościół początkowo wzniesiony został jeszcze w stylu zanikającego już odrodzenia, przez pochodzącego z Austrii muratora Jana Cangera. Prosty budynek bez wież (najprawdopodobniej widoczny na niesygnowanym rysunku Tylmana z Gameren) nawiązywał do typowego dla tego okresu późnego renesansu lubelskiego, choć W Tatarkiewicz budowli tej nie zalicza nawet do grupy kościołów analogicznych. Budynek cechowała konstrukcja lekka, wysmukła, wyraźne odcięcie wąskiego prezbiterium od naw. Jak się też wydaje, ze względu na późniejszą metrykę jest w formie bardziej przejrzysty, doskonalszy, dojrzalszy stylowo. Przebudowa Lubomirskich nadała kościołowi cech typowych dla architektury rozwiniętego baroku, typowych dla II. poł. XVII wieku. Jak w wielu innych przypadkach, tak i tutaj w fasadę wkomponowano dwie wieże, całości budynku nadając harmonijny charakter. Zabieg ten miał na celu optyczne powiększenie świątyni – z zewnątrz wygląda ona jako świątynia trzynawowa (do każdej nawy miał prowadzić jeden portal), podczas gdy w rzeczywistości jest to konstrukcja jednonawowa z otaczającymi kaplicami. Architekt zastąpił również wcześniejsze budowle drewniane murowanymi – zaprojektował symetrycznie odchodzące od kościoła budynki kolegium i klasztoru, czyniąc z kościoła dominantę i centrum kompozycji. W ten sposób fasada miała długość 180 m, co czyniło ją najdłuższą jednolitą stylowo kompozycją w ówczesnej Rzeczypospolitej. W najbardziej rozbudowanej formie założenie obejmowało dodatkowo bursę szkolną (od strony "ulicy ks. F. Dymnickiego") oraz konwikt szlachecki (od strony "ulicy R. Alsa"). Całość była wpasowana dokładnie pomiędzy "ulicy 3 Maja" a nasyp i mury miejskie, częściowo widoczne od strony "ulicy Słowackiego". Obecnie, po wielu przebudowach zespół klasztorny w znaczącym stopniu zachował swój pierwotny wygląd.
W nawiązaniu do budowli rzeszowskiej miały powstać również inne fundacje klasztorne w ówczesnej Polsce, zwłaszcza w formie tzw. "elewacji ondulowanej". Karol Majewski wspomina między innymi założeniami pijarskimi wspomina klasztor w podlaskim Szczuczynie, projektu Pioli (przy współpracy z Fontaną i Belottim), które miało czerpać głównie z formy kapucyńskiego kościoła Przemienienia Pańskiego w Warszawie oraz założenia rzeszowskiego, a także założenie łowickiego. Również inna reguła zakonna wykorzystywała ten model kompozycji architektonicznej, zwłaszcza kapucyni. Widoczne jest to we wspominanym już kościele warszawskim, a także rozwadowskim.
Część północna (szkoła).
Zewnątrz.
Od strony ulicy budynek jest analogiczny do budynku muzeum, jednak wewnątrz odbiega od oryginalnego planu. Wedle zamierzeń Tylmana był to jednoskrzydłowy budynek. Szybko jednak okazało się, że jego wielkość jest niewystarczająca, pierwszej przebudowy dokonano ok. 130 lat po budowie. W latach 1834–1835 budynek został przebudowany i powiększony przez Eliasza Rejcha, następnie w 1872 dobudowano doń dwa skrzydła (północne i wschodnie) tworząc założenie podobne do zakonnego, z tą jednak różnicą, że skrzydło północne (poprzeczne) było dłuższe, natomiast wschodnie krótsze. Dzięki temu powstały dziedziniec zyskał formę zbliżoną do kwadratu. W 1960 ukończono budowę sali gimnastycznej.
Wnętrze.
W części pomieszczeń na parterze zostały zachowane pierwotne sklepienia kolebkowe. W skrzydle północnym znajduje się okazała, trójbiegowa klatka schodowa, wykonana podczas rozbudowy budynku w 1872, ozdobiona posągami Nauki i Sztuki dłuta Krzysztofa Bukały i Mariana Konopackiego. Rzeźby ustawione w 1987 stanowią repliki pierwotnych posągów zniszczonych przez Niemców podczas okupacji. Wnętrza przystosowane są przede wszystkim do celów dydaktycznych, jednak w niektórych salach znajdują się repliki lamp wiedeńskiej firmy braci Brinner z XIX w.
Część centralna (kościół).
Zewnątrz.
Odtworzenie pierwotnego wyglądu kościoła, wybudowanego przez Cangera jest niezwykle trudne. Pewne wyobrażenie o nim może dać niesygnowany przez autora rysunek "Delineatio Domus Ressoviensis", pochodzący z archiwum pijarskiego w Rzymie. Stanowił on najprawdopodobniej element inwentaryzacji dokonanej przed przebudową autorstwa Tylmana. Główna zmiana dotyczyła fasady niewielkiego kościoła, inne elementy, jak chociażby plan, charakterystyczny kształt prezbiterium pozostały bez zmian. Opracowanie planu przebudowy kościoła, jak i pozostałych zabudowań szkolno-klasztornych o ile najpewniej wyszło spod ręki Tylmana właśnie, nad samą budową czuwał inny budowniczy dworski Lubomirskich – Piotr Martyre Belotti. W 1687 na budowę zamku przeznaczono na budowę klasztoru i zamkowych fortyfikacji 2292 bitych talarów oraz 180 beczek soli.
W początku XVIII wieku budowę wstrzymują wojny polsko-szwedzkie i inwazja wrogich wojsk na miasto. Wmurowanie kamienia nastąpiło dopiero w lipcu 1703. Obecny przy niej Tylnam poświęcił na rzecz konwentu połowę swojego majątku. W tym czasie trwały już prace nad wystrojem dekoracyjnym świątyni. Główną zmianą w fasadzie świątynie było dodanie dwóch wież, zaprojektowanych jeszcze w 1683. Pierwsza z nich, wieża zegarowa (od południa) ukończona została 17 lipca 1705. W jej globusie umieszczono napis fundacyjny i tytuł – Turris Davidica. Wieżę północną ukończono w rok lata później. Sprzed fasady kościoła rozebrano ozdobny portyk. Prace rzeźbiarskimi kierował Fustinus Carra i jego pomocnicy. Malowidła wewnątrz zaś wykonał ojciec Łukasz od św. Panteleona. Od południa do kościoła dodano dwie kaplice, które połączyły kościół z wirydarzem. Powstała amfilada stanowiły kaplice św. Jana Nepomucena (powstała w miejscu przeniesionej do budynku przy prezbiterium zakrystii) i św. Jana Nareusza. Kolejnym architektem, który odcisnął piętno na wyglądzie świątyni był K. H. Wiedemann. Na aksjomatach jego autorstwa kościół nie posiadał jeszcze kaplicy północnej – św. Jana Kalasantego, którą zaczęto budować dopiero w 1759. Ta sama kaplica widoczna jest już na lanie Wiedemanna z 1762.
Obecnie kościół przedstawia się jako budynek orientowany, jednonawowy. Zarówno nawa, jak i prezbiterium wzniesione są na planie prostokąta, odpowiednio 10,5 x 16,2 m i 7,4 x 8,05 m. Część nawowa podzielona jest na trzy równe przęsła. Paln fasady kościoła zdeterminowany został jeszcze przez budowlę cangerowską. Największe zmiany zrealizowane w trakcie przebudowy świątyni dotyczyły jej wystroju architektonicznego, zarówno wewnątrz, jak i w programie fasady.
Fasadę charakteryzuje wysmukłość i stosunkowa w porównaniu do innych realizacji barokowych prostota. Dwukondygnacyjna ściana, podzielona na trzy przęsła, równej szerokości zdaje się "uciekać" ku charakterystycznemu zwieńczeniu w części środkowej. Charakterystyczne podziały pionowe i poziome powodują, że bryła traci jednorodny charakter, a jej bryła staje się jakby bardziej nieprzewidywalna. Cztery rozdzielone symetrycznie w dolnej części pilastry podtrzymują bogate o bogato profilowanym gzymsie, gierowanym na ich osi. Powyżej wznosi się ścianka attykowa, nakryta prostym gzymsem z cokołem i szczytem w formie aediculi – attyki ograniczonej dwoma smukłymi pilastrami z centralnie umieszczonym oknem. Boczne przęsła spływają ku szczytowi zwieńczonemu trójkątnym tympanonem. Całość flankują dwie czworokątne wieże, będące z pewnością nawiązaniem do powstałego w międzyczasie innego kościoła projektu Tylmana – krakowskiej św. Anny. Oprócz tego nawiązania sam charakter kościoła przemawia o licznych zapożyczeniach architekta względem kompozycji rzeszowskiej (chociażby w linearnej kompozycji fasady). Umieszczenie portali wejściowych (nie prowadzących do wnętrz kościoła) sugeruje ponadto możliwość istnienia intencji przekształcenia kościoła rzeszowskiego w kierunku bazylikowej trójnawy. Bez[sprzecznie łączy się to z proporcjami, gdyż manierystyczna wąska fasada bez wież nie harmonizowałaby tak dobrze z budynkami stosunkowo niskich kolegium i klasztoru. Kościół kryje wysoki dwuspadowy dach z miedzi z niską sygnaturką w miejscu łuku tęczowego.
Dekoracja rzeźbiarska fasady.
Górną strefę fasady kościoła wieńczą trzy rzeźby. Najwyższa z nich w nawiązaniu do wezwania wieży zegarowej przedstawia Salomona (względnie Dawida) wraz z modelem wieży, w królewskiej koronie. Sam król Izraela często przez historyków sztuki odczytywany jest jako personifikacja drugiego fundatora kościoła Jerzego Sebastiana Lubomirskiego. Wiążące się z interpretacją przedstawienia problemu dotyczą głównie zarysowanego atrybutu – Wieży Dawidowej. Według cytowanego przez Ingę Sapetową Réau interpretacji Dawid przedstawiany jest zawsze z harfą, lub głową Goliata, Wieża Dawidowa natomiast zawsze pozostaje symbolem łączonym z Marią Panną. Nie budzi jednak fakt interpretacja postaci jako Jerzego Sebastiana, rzeźbę cechują bowiem silnie podkreślone indywidualne rysy twarzy, widoczne m.in. z portretu Lubomirskiego, autorstwa J. Flacka z 1653.
Według projektów oryginalnych na spływach umieszczone miały być postacie aniołów, obecnie postacie kobiety interpretuje się jako pierwotną fundatorkę Prudencjannę Zofię Ostrogską-Zasławską i jej siostrę, żonę Lubomirskiego. Po prawej stronie fasady uwieczniono Zasławską, jako młodą kobietę, w długiej sukni, lekko podkreślającej kształty ciała. Okrywająca ją tunika jest lekko pofałdowana i przewiązana w pasie, sprawia wrażenia, jakby falującej na wietrze. Twarz kobiety nosi wyraźnie wyraz smutku, jej wzrok skierowany jest ku niebu. Ręką podtrzymuje wysoką do biodra, manierystyczną tarczę herbową (w kształcie zapożyczonym z publikacji S. Serlino z 1559) z emblematem Ostrogskich, w lewej natomiast, zdjętą z głowy koronę książęcą. Bardzo podobnie jest przedstawiona postać Konstancji, równie młoda, w podobnej pozie i stroju, na tarczy z herbem rodowym ojca (nie zaś męża).
Na wysokości kondygnacji parterowej znajdują się dwie nisze z rzeźbami. Obie rzeźby wykonane z kamienia szydłowieckiego projektował Tylman, natomiast ich bezpośrednim wykonawcą był Faustyn Carra. Przedstawienia mężczyzn w rzymskich strojach wojskowych, będące najprawdopodobniej przedstawieniami świętych Jerzego (postać z mieczem i zwierzęciem) i Teodora (mężczyzna z pękiem rózg). Na taki dobór przedstawień największy wpływ miał najpewniej, wykładający wówczas w rzeszowskim kolegium Stanisław Papczyński i Angelo Petrica, którzy w znaczący sposób podkreślali rolę króla Dawida w historii narodu wybranego i Piśmie Świętym. W nawiązaniu do Petrica stworzony jest również strefowy podział fasady kościoła na dwa horyzony – dolny, wojskowy, tzw. "ecclesia militans" (wyrażone przez wojskowy charakter rzeźb Teodora i Jerzego) i oddzielony od niego kordonowym gzymsem, górny – "ecclesia triumphalis" (Dawid/Salomon z aniołami). Możliwa jest również alternatywna proponowana przez I. Sapetową. W przypadku postaci św. Jerzego, stwór interpretowany jako smok może być równie dobrze postrzegany jako lew - wówczas postać z miecze i lwa należy interpretować jako "Fortunido", włoską "Forza", alegorię siły i męstwa. Natomiast rzeźbę św. Teodora wraz z leżącym za nim psem i pękiem rózg/strzał w ręce jako alegorię "Temperantia", włoskiego "Sttoposta" – wstrzemięźliwości i opanowania
Ostatnim elementem dekoracji rzeźbiarskiej fasady są dwa skromne portale wieżowe (zamówione przez wnuka Jerzego Sebastiana – Ignacego) z popiersiami Jezusa i Maryi oraz zdecydowanie większy portal kościelny (zamówioną przez ojca Ignacego – Hieronima Augusta) z herbem (na tle kamiennych labr w postaci płaszcza, powiązanego z koroną książęcą na złotej blasze widnieją Szreniawa Lubomirskich i Junoszą – herbem pierwszej żony Jerzego Ignacego) i bogatą inskrypcją :
Wnętrze.
Nawa kościoła podzielona jest na trzy przęsła filarami o przekroju kwadratowym, przylegającymi bezpośrednio do ścian. Przepływają one delikatnie w cokoły na wysokości ok. 7 m w cokołu, dźwigające ciężar sklepienia. Ściany międzyfilarowe biegną jeszcze wyżej – aż do styku z lunetami. Belkowanie opasające wnętrze kościoła ma dwudzielny architraw, fryz i gzyms o wyraźnym profilowaniu. Całość stanowi ewidentne podkreślenie konstrukcji budowlanej budynku wewnątrz kościoła. Charakterystycznie jest natomiast ukształtowana ściana tęczowa – bardzo silnie rozbudowana z wysuniętymi ścianami bocznymi, spięta nad belkowaniem wydłużonym łukiem. Wnętrze kościoła jest delikatnie oświetlane przez okna, które są umieszczone w każdym przęśle, nad belkowaniem. W ścianie zachodniej znajduje się chór muzyczny, rozpięty na szerokość całej nawy.
Bardzo bogato przedstawia się dekoracja plastyczna – bogate belkowanie, zakończenie filarów w porządku jońskim z girlandami owoców i podkreślające konstrukcje kolebkowego sklepienia sztukaterie wzbogacone są o liczne formy geometryczne, nawiązujące jeszcze do form renesansowych. Zwieńczenie każdego filaru zawiera "zwisające z narożnych esowic, na wstęgach wkręconych w ich zwoje ciężkie festony z owoców granatu, fig i gruszek. Nad nimi spomiędzy skrętów wolut wyłaniają się drobne, jak te owoce uskrzydlone głowy aniołów o włosach, raz rozwianych jakby na wietrze, to znów silnie skręconych w loki". Wzdłuż okien i częściowo na sklepieniu nawy przedstawiono bogatą sztukaterię. Na ścianie tęczowej w sztukaterii koszowej zrealizowany został herb pierwszej fundatorki – Zofii Zasławskiej, zaś w kluczu arkady rozeta z glorią wokół złoconego serca. Dalej w prezbiterium zastosowano krzyżowo przenikające się pasy sztukaterii, spływającej jakby do rogów prezbiterium. Pasy te rozpoczynają skierowane górą w stronę glorii putto z zawieszonymi na szyjach wstęgami dźwigającymi bogate plastycznie kiście owoców. Płaszczyzny pomiędzy liniami ukształtowano w postać sercowatych kartuszy o poprzecinanych brzegach i pozwijanych w rolwerki. Całość uzupełnia bogaty modelunek w postaci liści akantu. Ta bogata dekoracja autorstwa Falconiego stanowi analogie do wykonanej 13 lat wcześniej przez tego samego autora sztukaterii w krakowskim kościele śś. Piotra i Pawła. Pewne podobieństwa odczytać można względem działającego na śląsku D. A. Rossiego (zwłaszcza jeżeli chodzi o rozmach i dynamizm kompozycji). 
Podobny styl kompozycji oparty na motywach roślinnych i owocach przedstawia złocona ambona znajdująca się wewnątrz kościoła, po stronie północnej ambona. Oprócz herbu fundatorki widniejącego na tęczy kościoła jeszcze jedne umieszczono nad portalem w przejściu z zakrystii do prezbiterium. Manierystyczny portal z czarnego marmuru dębnickiego był najprawdopodobniej dziełem lokalnego rzemieślnika z Dębnika.
Część południowa (muzeum).
Zewnątrz.
Bliźniacza do północnej fasada południowa pierwotnie stanowiła cześć klasztoru. W latach 1695–1708 obecny kształt nadała jej przebudowa według planów holenderskiego architekta. Oszczędna w formie wydłużona, dwupiętrowa bryła budynku podzielona była środkowym ryzalitem z prostymi pilastrami, na trzy części. Ryzalit, jako oś kompozycji odznaczał się ponadto trójkątnym, pustym szczytem. Od strony ulicy dostawiona jest duża brama wjazdowa. Wewnątrz plan zakładał usytuowanie skrzydeł budynków wokół prostokątnego wirydarza, w taki sposób, że trzy skrzydła nie były równej długości, natomiast ogród zamykała bryła kościoła. Najdalej odsunięte od ulicy skrzydło wschodnie łączyło się bezpośrednio z prezbiterium kościoła i było dłuższe od skrzydła z fasadą. Łączyło je cofnięte nieco od linii bocznej zabudowy najkrótsze skrzydło południowe. W planie oryginalnym, głównie ze względu na cenę szkła wirydarz był otwarty, a krużganki otwarte. W ogrodzi hodowano rośliny sprowadzone z południa i winorośl. Pośrodku placu znajduje się studnia. W ostatnich latach budynek został gruntownie wyremontowany i rozbudowany, tak aby umożliwić bardziej efektywną pracę muzealników i lepsze przechowywanie zbiorów.
Wnętrza.
Według źródeł po ukończeniu budowy zakonu 36 cel zamieszkiwało ok. 30 zakonników. Po kasacie zakonu praktycznie nic z zakonnego wyposażenia się nie zachowało. Pomieszczenia i krużganki klasztorne mają sklepienia krzyżowe i kolebkowe z lunetami. Większość pomieszczeń ma układ amfiladowy z biegnącym równolegle korytarzem. Na parterze, w krużgankach oraz obszernej sali aptecznej, określanej także nazwą sali gościnnej lub biblioteką i w refektarzu zachowały się ciekawe malowidła wykonane techniką temperową w latach 1688–1697 przez ojca Łukasza od św. Pantaleona Ziemeckiego (autora fresków również w zakonie łowickim), odkryte podczas restauracji budowli i odnowione w latach 1957–1959. Program ikonograficzny można podzielić na trzy główne części:
1) cykl emblematyczny 43 grup w krużgankach
2) malowidła biblioteczne
3) malowidła refektarza
W swej głównej tematyce malowidła nawiązują do praktykowanej przez pijarów działalności naukowej i edukacyjnej. Część z nich znajdowała się w istniejącej do 1816 aptece i są to najprawdopodobniej najstarsze polichromie apteczne w Polsce. Tematyka w nich zawarta dotyczy przede wszystkim leczenia i diagnozowania różnych przypadłości. Centralne malowidło przedstawia mędrców przy stole, natomiast malowidła w lunetach ptaki i zwierzęta; wzburzone morze, ryby i syrenę jako symbol kruchości życia; górników z kilofami i piec hutniczy, czyli poszukiwanie kamienia filozoficznego; aż wreszcie poszukiwanie minerałów i inne. W pozostałych częściach budynku dominują przedstawienia rodzajowe, związane z błogosławieństwem chleba w refektarzu, czy osobą fundatora Jerzego Sebastiana Lubomirskiego.
Wnętrza byłego zakonu zaadaptowane są przede wszystkim na cele wystawiennicze. Na parterze znajduje się wystawa malarstwa europejskiego z tzw. "Galerii Dąbskich" oraz mebli, na piętrze wystawa archeologiczna i inne. W budynku mieści się też antykwariat i biblioteka.
Wystrój wnętrza w stylu rokoko, dekoracje stiukowe wykonane przez J. Ch. Falconiego. Budynek klasztorny, obecnie od 1954 Muzeum Okręgowe w Rzeszowie, wzniesiony w latach 1644–1649 przez Jana Cangera. Rozbudowany i przebudowany w latach 1695–1708 według projektu Tylmana z Gameren. Fasada późnobarokowa. Po kasacji zakonu budynek przeznaczono na cele świeckie. Kolegium (1703–1704 — Tylman z Gameren, przebudowa 1835 i druga połowa XIX wieku).

</doc>
<doc id="342723" url="https://pl.wikipedia.org/wiki?curid=342723" title="Wiatr dolinny">
Wiatr dolinny



</doc>
<doc id="342724" url="https://pl.wikipedia.org/wiki?curid=342724" title="Tajemnica Błękitnego Expressu">
Tajemnica Błękitnego Expressu

Tajemnica Błękitnego Expressu () – powieść kryminalna Agathy Christie; powstała w 1928 roku.
Jest to pierwotna wersja opowiadania "Ekspres do Plymouth", które pojawiło się w zbiorze pt. "Wczesne sprawy Poirota".
Fabuła.
Zamężna córka znanego miliardera Rufusa Van Aldina, Ruth Kettering, podczas podróży luksusowym „Błękitnym Ekspresem” zostaje zamordowana. Szybko okazuje się, że motywem zabójstwa była kradzież drogocennego naszyjnika, który dziewczyna na krótki czas przed śmiercią dostała w prezencie od ojca. Wiadomo, że klejnotem od dawna interesowało się wiele szajek przestępczych, ze znanym kryminalistą o pseudonimie Markiz na czele. Zrozpaczony stratą córki milioner postanawia zaangażować do wyjaśnienia sprawy najsłynniejszego detektywa na świecie – Herkulesa Poirota.
Podczas podróży „Błękitnym Ekspresem” Poirot poznaje Katherine Grey – młodą wiejską dziewczynę, której na podróż ekskluzywnym pociągiem pozwolił odziedziczony niedawno spadek. Katherine jest ważnym świadkiem, ponieważ w wieczór poprzedzający tragedię odbyła długą rozmowę z Ruth Kettering. Kobiety zdążyły się zaprzyjaźnić, panna Grey postanawia zatem pomóc Poirotowi w odkryciu sprawcy.
Rozwiązanie.
Sprawcami zbrodni okazuje się dwoje pracowników Van Aldina. Jego zaufany sekretarz, major Knighton, jest tak naprawdę bandytą o pseudonimie Markiz i to on – przy współudziale Ady Mason, osobistej służącej Ruth – popełnił morderstwo. Knighton i jego wspólniczka wpadli w ręce policji przez zbyt silne zauroczenie majora Katherine Grey – której przypadkiem wyjawił zbyt wiele.

</doc>
<doc id="342726" url="https://pl.wikipedia.org/wiki?curid=342726" title="Antoni Manastyrski">
Antoni Manastyrski

Antoni Józef Manastyrski (Monastyrski) (ur. 14 czerwca 1803 w Stanisławowie, zm. 17 grudnia 1869 w Rzymie) – polski duchowny rzymskokatolicki, biskup przemyski od 1863 do 1869. 
Kształcił się w Stanisławowie, Lwowie i Wiedniu. Po święceniach w Wiedniu (1826) notariusz kurii, prefekt i ojciec duchowny seminarium we Lwowie, kanonik lwowski (1838), rektor Uniwersytetu Lwowskiego (1845/1846), proboszcz katedry (1850) i wikariusz kapitulny archidiecezji lwowskiej (1858–1860). Prekonizowany biskupem przemyskim 28 września 1863, sakrę biskupią przyjął 8 listopada 1863, a rządy w diecezji objął 8 grudnia 1863. Dążył do odrodzenia religijnego diecezji, podniesienia poziomu moralnego duchowieństwa, rozwoju działalności charytatywnej i bractw kościelnych. Asystent tronu papieskiego (1867) i uczestnik Soboru Watykańskiego I. Jego grób znajduje się w rzymskiej bazylice Santa Maria sopra Minerva.
22 października 1863 otrzymał honorowe obywatelstwo miasta Lwowa.

</doc>
<doc id="342728" url="https://pl.wikipedia.org/wiki?curid=342728" title="Łukasz Solecki">
Łukasz Solecki

Łukasz Ostoja Solecki herbu Ostoja (ur. 6 sierpnia 1827 w Jawczu, zm. 2 marca 1900 w Przemyślu) – polski duchowny rzymskokatolicki, biskup diecezjalny przemyski w latach 1881–1900, profesor i rektor Uniwersytetu Lwowskiego.
Życiorys.
W 1844 ukończył gimnazjum w Brzeżanach, w latach 1844–1850 studiował filozofię i teologię na Wydziale Teologicznym Uniwersytetu Lwowskiego. W trakcie Wiosny Ludów 1848 był w składzie deputacji do studentów Uniwersytetu Wiedeńskiego celem nawiązania z nimi kontaktów w imię równości i wolności (wraz z Mikołajem Zyblikiewiczem, Hilarym Treterem Franciszkiem Siemianowskim). Na lwowskiej uczelni otrzymał doktorat z teologii w 1854. W roku akademickim 1863/1864 był dziekanem wydziału teologicznego, a w latach 1864–1865 rektorem uniwersytetu. W 1881 cesarz Franciszek Józef I mianował go biskupem przemyskim obrządku łacińskiego, co potwierdził papież Leon XIII 27 marca 1882, obdarzając go przy tym tytułami prałata rzymskiego i asystenta tronu papieskiego.
15 sierpnia 1882 dokonał koronacji obrazu Matki Boskiej Słuchającej w kościele franciszkanów w Kalwarii Pacławskiej. Papież Leon XIII przesłał telegram z błogosławieństwem, a uroczystość zgromadziła prawie 100 tysięcy wiernych.
W 1887 otrzymał Order Korony Żelaznej II klasy.
Pochowany na Cmentarzu Głównym w Przemyślu, niedaleko kaplicy w grobowcu biskupów przemyskich.

</doc>
<doc id="342730" url="https://pl.wikipedia.org/wiki?curid=342730" title="Gajowa (Wrocław)">
Gajowa (Wrocław)

Gajowa (niem. "Altenhain") – niegdyś folwark na północno-zachodnich peryferiach Wrocławia. Leżał w połowie drogi między "Lohe" (Ślęza) a "Deutsch-Lissa" (Leśnica), na północ od "Frankfurter Str." (obecnie ulica Kosmonautów), na obszarze obecnej dzielnicy administracyjnej Leśnica.
Od 1928 w granicach administracyjnych miasta. Zniszczony podczas natarcia Armii Czerwonej na "Festung Breslau" na początku 1945 roku, a następnie rozebrany przez okolicznych mieszkańców. Obecnie teren folwarku jest niezabudowany i przynależy do osiedla Stabłowice w dzielnicy Fabryczna. Altenhain został założony ok. 1860 roku przez pana von Alten, właściciela m.in. zamku w Stabłowicach. Oprócz zabudowań typowo folwarcznych znajdował się tu park oraz gospoda.
Nazwa Gajowa została wprowadzona w 1948 i nie powinna być mylona z innymi wrocławskimi osiedlami: Gajowice, Gaj ani Tarnogaj. Również wrocławskie ulice Gajowa i ul. Gajowicka nie mają żadnego związku z osiedlem Gajowa.
Niemal dokładnie na miejscu folwarku w 2011 roku rozpoczęto budowę nowego szpitala wojewódzkiego.
Współcześnie nazwę Gajowa przypisuje się pobliskiemu skupisku zabudowań przy Kosmonautów, w okolicach ulic Lewej, Trójkątnej, Grabowej, Bukowej i Białodrzewnej, za kąpieliskiem "Glinianki" (patrząc od strony centrum Wrocławia). Pomiędzy tymi ulicami przepływa potok Ługowina, płynący od Strachowic przez Żerniki do Odry, do której wpada w granicach Maślic.

</doc>
<doc id="342733" url="https://pl.wikipedia.org/wiki?curid=342733" title="Morderstwo to nic trudnego">
Morderstwo to nic trudnego

Morderstwo to nic trudnego (ang. "Murder is Easy" lub "Easy to Kill") – powieść kryminalna Agathy Christie wydana w 1939. 
Opis fabuły.
Młody policjant Luke Fitzwilliam kończy służbę i po dłuższym okresie nieobecności wraca do Anglii z zapasem gotówki. Jednak już pierwszego dnia w rodzimym kraju, podczas przejażdżki pociągiem, zostaje przypadkiem uwikłany w tajemniczą sprawę. Spotkana w przedziale starsza kobieta nazwiskiem Lavinia Pinkerton z zapałem opowiada młodemu człowiekowi o serii morderstw w swoim miasteczku, Wychwood-under-Ashe, którymi zamierza zainteresować Scotland Yard. Kobieta twierdzi, że morderca jest osobą wyjątkowo przebiegłą i, co daje mu jeszcze większą bezkarność, cieszy się w miasteczku nieposzlakowaną opinią, która oddala od niego wszelkie podejrzenia. Pannie Pinkerton udaje się go jednak rozszyfrować za pomocą dziwnego błysku w oku, którym, jak twierdzi staruszka, obdarza swoje przyszłe ofiary.
Luke wysłuchuje całej historii dość sceptycznie, przywykły do bujnej wyobraźni starszych angielskich dam z małych miasteczek. Jego podejście zmienia się jednak po przeczytaniu nekrologu nowej znajomej, która w tajemniczych okolicznościach straciła życie pod kołami samochodu niedługo po odbytej między nimi rozmowie. Niedługo potem natrafia również na nekrolog niejakiego doktora Humbleby'ego, który, jak twierdziła pani Pinkerton, miał być następną ofiarą zwyrodnialca.
Bohatera coraz bardziej intryguje ta tajemnicza sprawa i postanawia zbadać ją na miejscu. Szczęśliwie, okazuje się, że jego przyjaciel posiada daleką kuzynkę, Bridget Conway, która po zaręczynach z bogatym przedsiębiorcą zamieszkała w Wychwood-under-Ashe. Luke'owi za pomocą przyjaciela udaje się zatem uzyskać gościnę u Bridget pod przykrywką pisarza zbierającego materiały do książki o ludowych legendach.
Po przyjeździe na miejsce, Luke zapoznaje się z młodą i czarującą gospodynią oraz jej narzeczonym, Gordonem Whitfieldem - typowym snobem i megalomanem, który uwielbia przechwalać się swoimi zasługami dla okolicy oraz opowiadać, jak dzięki "ciężkiej pracy" udało mu się dojść do tak wysokiego majątku. Para w oczywisty sposób nie pasuje do siebie charakterologicznie, jednak Luke dowiaduje się wcześniej od swojego przyjaciela, że Bridget postanowiła poślubić bogatego, dużo od siebie starszego mężczyznę wyłącznie dla dobrobytu.
Korzystając z życzliwości lorda Whitfielda oraz przede wszystkim Bridget, Luke'owi udaje się w niedługim czasie nawiązać znajomość z większością mieszkańców miasteczka. Zdobywa przy okazji wiedzę na temat czterech innych, popełnionych tu wcześniej morderstw. Okazuje się, że wcześniej życie stracili: Lydia Horton - dość nieprzyjemna starsza kobieta, Amy Gibbs - krnąbrna pokojówka, Tommy Pierce - nieposłuszny młody chłopak oraz Harry Carter - miejscowy alkoholik znęcający się nad rodziną.
Po pewnym czasie bystra Bridget orientuje się w kłamstwie Luke’a i kiedy dziewczyna pyta go, w jakim tak naprawdę celu przyjechał do Wychwood, ten wtajemnicza ją w całą historię. Od tej pory nowa znajoma, z którą zaczyna łączyć go coraz większa zażyłość, zaczyna pomagać mu w dochodzeniu i badaniu okoliczności poszczególnych zbrodni.
Najbardziej pasującymi do opisu panny Pinkerton mieszkańcami okazują się: doktor Thomas – młody i inteligentny lekarz, który objął schedę po Humblebym, major Horton – wdowiec po jednej z ofiar, emerytowany pułkownik o dość staroświeckich poglądach, pan Abbot – sympatyczny miejscowy prawnik oraz pan Ellsworthy – zniewieściały mężczyzna w średnim wieku zajmujący się czarną magią. Luke i Bridget ustalają, że każdy z nich miał sposobność i motyw do popełnienia jednej lub nawet dwóch zbrodni, ale żadnego nie można połączyć z całą szóstką zamordowanych. Jedyna nadzieja tkwi, jak się zdaje w miłej miejscowej staruszce, Honorii Waynflete, która zdaje się ukrywać ważne fakty dotyczące serii zabójstw. Mimo wielokrotnie podejmowanych przez młodych prób, kobieta nie wyjawia jednak posiadanej wiedzy z obawy przed oskarżeniem niewinnego człowieka.
Wkrótce dochodzi do kolejnej zbrodni. Szofer lorda Whitfielda ginie w kilka godzin po sprzeczce ze swoim pracodawcą. Teraz główne podejrzenia skupiają się właśnie na narzeczonym Bridget. Okazuje się, że miał on mniej lub bardziej znaczące konflikty ze wszystkimi ofiarami i nawet po śmierci swojego szofera zaczyna chełpić się, że wszyscy, którzy zaszli mu za skórę giną w niewyjaśnionych okolicznościach. Mężczyzna zaczyna zachowywać się jeszcze dziwniej po tym, jak Luke i Bridget oznajmiają mu, że zamierzają się pobrać. Z ust Whitfielda padają nawet zdawkowe groźby wobec zakochanych. Luke natychmiast wyjeżdża do Londynu po swoich znajomych z policji, a Bridget udaje się znaleźć na jakiś czas bezpieczne schronienie u Honorii Waynflete.
Rozwiązanie.
Seryjną morderczynią niespodziewanie okazuje się być panna Waynflete. Przed laty była ona zakochana w Gordonie i kiedy ten ją porzucił, urażona i dotknięta kobieta poprzysiągła mu zemstę. Postanowiła popełnić serię zbrodni i rzucić podejrzenie na byłego kochanka po to, by ten został aresztowany i powieszony.
Staruszka starannie obserwowała, z kim lord Whitfield wchodził w spór, a następnie planowała morderstwa. Otruła Lydię Horton, wypchnęła z okna młodego Pierce'a, popchnęła do rzeki pijanego Cartera, upozorowała zatrucie farbą do kapeluszy Amy Gibbs, a w szczególnie misterny sposób uśmierciła doktora Humbleby'ego - podczas gdy lekarz gościł u niej, pozornie przypadkiem ukłuła go w palec, a następnie wyszła do kuchni, proponując przyniesienie środka odkażającego dla swojego gościa, w rzeczywistości infekując gazik wydzieliną z rany chorego kota, co po kilku dniach choroby uśmierciło lekarza. Jedyną osobą, która wpadła na trop morderczyni była jej przyjaciółka, Lavinia Pinkerton, jednak panna Waynflete pojechała za nią aż do Londynu, gdzie, ukryta w tłumie ludzi, wepchnęła kobietę pod rozpędzony samochód.
Ostatnim, koronnym dowodem przeciwko Whitfieldowi, miała być według panny Waynflete śmierć Bridget. Staruszka oferuje jej więc gościnę w swoim domu i podaje w herbacie środek nasenny. Na szczęście jednak Bridget ukradkiem wylewa podany jej napój, ponieważ zazwyczaj cierpiała po nim na niestrawność. Zostaje poproszona o dotrzymanie jej towarzystwa na spacerze, gdzie toczy walkę z szaloną panną Waynflete, z której ostatecznie wybawia ją Luke.
Morderczyni trafia do zakładu psychiatrycznego, a Luke i Bridget postanawiają zostać na zawsze razem.

</doc>
<doc id="342734" url="https://pl.wikipedia.org/wiki?curid=342734" title="Andrzej Rublow">
Andrzej Rublow



</doc>
<doc id="342742" url="https://pl.wikipedia.org/wiki?curid=342742" title="Wiatr górski">
Wiatr górski



</doc>
<doc id="342743" url="https://pl.wikipedia.org/wiki?curid=342743" title="Vsetin">
Vsetin



</doc>
<doc id="342746" url="https://pl.wikipedia.org/wiki?curid=342746" title="Niedziela na wsi">
Niedziela na wsi

Niedziela na wsi () – powieść autorstwa Agathy Christie wydana w 1946. 
Opis fabuły.
Zawiązanie akcji.
Książka opowiada historię morderstwa znanego lekarza, Johna Christowa. Doznał on nieraz w życiu uczucia zakochania. Najpierw zakochał się w ekscentrycznej Veronice Cray. Oboje uświadomili sobie jednak, że do siebie nawzajem nie pasują; postanowili więc się rozstać. Wkrótce potem John poślubił prostą, szczerze go kochającą kobietę imieniem Gerda; para doczekała się dwójki dzieci. Decyzję Johna o tym małżeństwie spowodowała jednak tylko i wyłącznie chęć ustatkowania się; nigdy Gerdy nie kochał. Oprócz niej i, wcześniej, Veroniki w jego życiu wciąż była bliska, oddana mu przyjaciółka - artystka Henrietta Savernake.
Pewnego razu John wraz z żoną zostają zaproszeni przez zaprzyjaźnionych państwa Angkatellów na weekend do ich wiejskiej rezydencji o nazwie The Hollow. Zaproszenie otrzymują też inni przyjaciele gospodarzy - wśród nich Henrietta Savernake, a także znany detektyw, Hercules Poirot. Ten ostatni jest bardzo niechętnie nastawiony do faktu spędzenia weekendu w otoczeniu wiejskim, nie wypada mu jednak odmówić znajomym. Miary goryczy Poirota dopełnia fakt, że gdy przybywa na miejsce, zostaje popełnione morderstwo. Ofiarą zbrodni padł John Christow; został zastrzelony, ciało jego znaleziono niedzielnego poranka nad basenem. Nad nim, niczym w filmie grozy stoi oniemiała kobieta z pistoletem w ręku - jego żona, Gerda. Zdegustowany Poirot przekonany jest na początku, że to zaaranżowany przez gospodarzy niesmaczny żart; okazuje się jednak, iż Christow naprawdę nie żyje.
Wydawałoby się, że sprawa jest prosta - Gerda stała przecież nad zwłokami z bronią w ręku. Kobieta utrzymuje jednak, że nie zrobiła nic złego, a pistolet jedynie znalazła. Nikt nie jest w stanie jej uwierzyć, dopóki nie wychodzi na jaw niezwykły fakt - John Chrostow nie mógł zostać zastrzelony z tego właśnie pistoletu. Sytuacja komplikuje się, a wśród starych przyjaciół doktora można znaleźć wielu podejrzanych. Zbrodnię mogła popełnić Henrietta, której imię wypowiedział zmarły ostatnim tchem lub pierwsza miłość Johna - Veronica Cray, która, jak się okazuje, przypadkiem zajmuje pobliską rezydencję. Mogła też zrobić to niezrównoważona psychicznie gospodyni The Hollow - Lucy Angkatell lub adorator Henrietty - Edward Angkatell, dla którego artystka nigdy nie zgodziłaby się zrezygnować z bezsensownej miłości do Johna. Mógł to wreszcie zrobić krewny Angkatellów, David - młodzieniec z komunistycznymi zapędami, chorobliwie nienawidzący bogaczy. Zresztą w domu przebywa jeszcze więcej gości. Hercules Poirot jest w kropce. Podejrzanych jest zbyt wielu, a na dodatek wszyscy zdają się ze sobą w tajemniczy sposób współpracować, jakby chcąc ochronić mordercę...
Rozwiązanie.
Jak to często bywa w powieściach Agathy Christie, mordercą jest osoba, którą podejrzewało się od samego początku. Gerda Christow miała dość życia u boku mężczyzny, który, o czym wiedziała, tylko z litości trwał w związku z nią. Okazało się, że posiadała dwa pistolety. Z jednego (który następnie wyrzuciła) zastrzeliła męża, z drugim zaś stanęła w teatralnej pozie nad zwłokami. Odkrycie przez obecnych faktu, że Johna nie zastrzelono z pistoletu, który trzymała, miało odwrócić od niej wszystkie podejrzenia. W zacieraniu śladów pomogła Gerdzie Henrietta. Zdała ona sobie sprawę, że wypowiedzenie przez Johna w ostatniej chwili życia jej imienia było tak naprawdę wezwaniem o pomoc, o ostatnią przysługę wiernej przyjaciółki. Miała ochronić Gerdę - John nie chciał, by żonę jego powieszono za morderstwo, do którego popełnienia sam sprowokował ją swoim zachowaniem.
Henrietta Savernake, mimo rozpaczy po utracie ukochanego, przystępuje do spełnienia jego ostatniej prośby. Wyciąga od Gerdy wyznanie winy, po czym umiejętnie zajmuje się zacieraniem śladów i sprowadzaniem Herculesa Poirota na fałszywy trop. Nieoczekiwanie Gerda postanawia, że nie dopuści, by jej tajemnicę znał ktokolwiek; próbuje otruć Henriettę, podając jej nasączoną trucizną herbatę. Wówczas do akcji wkracza Poirot, który już wtedy domyślił się wszystkiego - w ostatniej chwili podmienia filiżanki i to Gerda sięga po zatrutą herbatę.
Adaptacje.
"Niedziela na wsi" - film (2004) z Davidem Suchetem w roli Poirota

</doc>
<doc id="342748" url="https://pl.wikipedia.org/wiki?curid=342748" title="Webcast">
Webcast

Webcast – produkcja, transmisja i dostarczanie prezentacji zawierających video, dźwięk oraz tekst poprzez przeglądarkę internetową. Odbiór nadawanej transmisji odbywa się w czasie rzeczywistym, czyli w skrócie „na żywo”. W przeciwieństwie do konwencjonalnego sposobu nadawania, który jest tylko jednokierunkowy, webcasting pozwala widowni, zaproszonym uczestnikom, współdziałać z twórcą i kształtować to, co jest dostarczane. Najprostsza forma nadawania przez sieć www wykorzystuje strumień danych medialnych (fonia, wizja i tekst), którego treść określa moderator transmisji.
Zaletą tej technologii jest możliwość dotarcia z przekazem (prezentacją) do dużej grupy słuchaczy, w wielu przypadkach znajdujących się w wielu odległych geograficznie miejscach, przy stosunkowo niewielkich kosztach. Wykorzystanie interaktywności pozwala również na przekazywanie informacji zwrotnej od publiczności (np. w formie pytań, głosowania).
Z technicznego punktu widzenia przesyłanie strumienia danych (streaming) jest relatywnie nową technologią w Internecie. We wczesnych fazach Internetu całe pliki fonii i wizji były ładowane na dysk konsumenta, zanim były odegrane przez jego komputer. Dlatego użytkownik musiał czekać, dopóki cały plik nie zostanie poprawnie załadowany na twardy dysk. Można wnioskować, że technika „najpierw załaduj, a potem odtwarzaj” może być odpowiednia dla programów stanowiących krótkie klipy, ale nie dla słuchających radia na żywo lub oglądających materiały wideo. Webcast znosi te ograniczenia. Technologia przesyłania strumieniowego pozwala na natychmiastowe odtwarzanie. Nie ma więc zbędnego czekania aż żądany materiał najpierw w całości znajdzie się na naszym komputerze. Każdą transmisję można oglądać wielokrotnie, ponieważ to serwer spełnia funkcję magnetowidu/nagrywarki i zapisuje cały materiał, aby udostępnić go później na życzenie.
Aby wykonać nadawanie przez Internet, oryginalny obraz z kamery powinien zostać przetworzony w strumień audiowizualny przeznaczony dla sieci Internet. Nie jest to prosty proces i wymaga wielu ważnych kroków programowych i technologicznych:
Metoda push („przez wypchnięcie”) jest nadawaniem w czasie rzeczywistym jednocześnie wizji i fonii przez łącza do użytkowników Internetu w analogiczny sposób jak przy nadawaniu konwencjonalnym za pomocą nadajników naziemnych, kabli czy łączy satelitarnych.
Metoda pull („przez wyciąganie”) jest transmisją ze stacji sieciowej klipów fonia/wizja. Uprzednio przygotowane klipy są pobierane na życzenie użytkownika ze specjalnego serwera strumieniowego. Programy te są zwykle kodowane i przechowywane na przeznaczonym do tego serwerze.

</doc>
<doc id="342749" url="https://pl.wikipedia.org/wiki?curid=342749" title="Krystyna Konarska">
Krystyna Konarska

Krystyna Konarska, znana także jako Cristina (ur. 8 marca 1941 w Berlinie, zm. 16 marca 2021 w Rinteln) – polska piosenkarka.
Znana z przebojów: „A jednak do pary”, „Boję się twojej miłości”, „Czy ktoś ci powiedział”, „Dlaczego ty mnie nie kochasz”, „Doliny w kwiatach”, „Jesienny pan”, „Jest tyle różnych szczęść”, „Już późno”, „Ktoś inny”, „Minęło wczoraj”, „Nieproszona miłość”, „Nie mówię nie”, „Nie bój się jesieni”, „Piosenka z całusem”, „Powracająca melodyjka”, „Przyjdzie po mnie ktoś”, „Spalona ziemia”, „Wakacje i miłość”, „Twoje imię”, „Zanim do mnie napiszesz” i wielu innych. Występowała także z zespołem Tajfuny.
Zdobyła nagrody na festiwalu w Opolu: na II KFPP w 1964 za „Piosenkę z przedmieścia” (Matuszkiewicz/Kondratowicz) i „Spaloną ziemię” (Orłow/Młynarski).
W 1964 zagrała jedną z głównych ról w filmie "Pingwin", a w 1965 wystąpiła w filmie "Święta wojna", w którym zaśpiewała piosenkę.
W 1967 wyjechała do Paryża, gdzie występowała w Olympii i ekskluzywnych klubach nocnych. Później zamieszkała w Niemczech.

</doc>
<doc id="342750" url="https://pl.wikipedia.org/wiki?curid=342750" title="Delfinek długoszczęki">
Delfinek długoszczęki

Delfinek długoszczęki, delfin długoszczęki, ("Stenella longirostris") – gatunek ssaka z rodziny delfinowatych (Delphinidae), przemierzający pelagiczne wody subtropikalne i tropikalne na całym świecie w ogromnych stadach liczących setki osobników, jest jednym z najlepszych akrobatów wśród waleni. Podczas skoku potrafi obrócić się wokół własnej osi nawet do sześciu razy zanim ponownie zanurzy się w wodzie.
Podgatunki.
Wyróżnia się cztery podgatunki "S. longirostris":
Charakterystyka.
Delfin ten ma około 60 ostro zakrzywionych zębów w długim dziobie, któremu zawdzięcza swoją nazwę. Jest ciemnoszary i ma stromą, trójkątną płetwę grzbietową. Jeden z podgatunków, ma po bokach 3 paski ułożone od najciemniejszego do najjaśniejszego równolegle, w stronę brzucha.
Żywi się mezopelagicznymi rybami i głowonogami.
Największy zmierzony okaz, samiec, miał 2,3 m długości.

</doc>
<doc id="342751" url="https://pl.wikipedia.org/wiki?curid=342751" title="Zwierciadło pęka w odłamków stos">
Zwierciadło pęka w odłamków stos

Zwierciadło pęka w odłamków stos (ang. "The Mirror Crack'd from Side to Side") – powieść Agathy Christie wydana w 1962 roku. Po opublikowaniu książki pojawiły się spekulacje, że fabuła powieści oparta jest o tragiczne wydarzenia z życia amerykańskiej aktorki Gene Tierney. Książka została dwukrotnie przeniesiona na ekran: w 1980 roku pod tytułem "Pęknięte zwierciadło" (w filmie zagrała m.in. Elizabeth Taylor) oraz w 1992 roku jako odcinek serialu "Miss Marple" pt. "Stłuczone lustro".
Tytuł pochodzi z poematu "Pani z Shalott" Alfreda Tennysona, fragment tego wiersza jest też mottem powieści: 
Fabuła.
W St. Mary Mead mieszka wraz z mężem gwiazda filmowa, Marina Gregg. Kupuje Gossington Hall, dom, w którym przed laty znaleziono zwłoki młodej tancerki (powieść "Noc w bibliotece"). Wkrótce aktorka urządza przyjęcie, na które zaprasza dawną właścicielkę domu, Dolly Bantry. W trakcie zabawy dochodzi do tragedii - zostaje otruta Heather Badcock, mieszkanka St. Mary Mead. Okazuje się, że kobieta rozlała drinka i Marina Gregg oddała jej swojego. Policja podejrzewa, że to aktorka miała być ofiarą, tym bardziej, że pani Badcock nie miała żadnych wrogów. Wkrótce okazuje się, że na przyjęciu przebywało wiele osób, mogących źle życzyć pani Gregg. Wychodzi też na jaw, że aktorka od pewnego czasu dostawała dziwne listy z pogróżkami. Dolly Bantry prosi o pomoc w wyjaśnieniu tajemnicy przyjaciółkę, pannę Marple.
Rozwiązanie.
Kiedy podczas przyjęcia w Gossington Hall Heather Badcock rozmawia z Mariną na temat ich dawnego spotkania, przypadkiem nadmienia, że była wtedy chora na różyczkę. Marina Gregg w jednej chwili uświadomiła sobie, że oto dziwnym zrządzeniem losu stoi przed nią osoba, przez którą doświadczyła wielkiej osobistej tragedii. Aktorka była w tamtym czasie w ciąży; zainfekowana różyczką, urodziła ciężko upośledzone dziecko. Błyskawicznie dosypała zatem do swojego drinka śmiertelną dawkę lekarstwa, które zawsze nosiła przy sobie. Niby przypadkiem potrąciła Heather Badcock, po czym jako dobra gospodyni zaoferowała jej swój kieliszek. Dla zmylenia policji wymyśliła historię o zawistnym szaleńcu, czyhającym na jej życie. Liczyła na to, że poprzez zrobienie z siebie celu mordercy uniknie podejrzeń. Żeby uwiarygodnić swoją opowieść, napisała do siebie listy z pogróżkami oraz zatruła swoją kawę. Okazało się, że dwie osoby podejrzewają ją o morderstwo: włoski lokaj Giuseppe, który widział, jak na przyjęciu wsypywała coś do kieliszka i asystentka Ella Zielinsky. Również mąż Mariny, Jason Rudd, domyślał się prawdy i przez cały czas próbował ochraniać ukochaną. W końcu jednak uświadomił sobie, że jego żona nigdy już nie będzie w stanie żyć normalnie po popełnionych zbrodniach i postanowił sam ukrócić cierpienia ukochanej poprzez podanie jej trucizny we śnie. 

</doc>
<doc id="342754" url="https://pl.wikipedia.org/wiki?curid=342754" title="Krosino (powiat szczecinecki)">
Krosino (powiat szczecinecki)

Krosino (dawniej: niem. "Groß Krössin") – wieś w Polsce położona w województwie zachodniopomorskim, w powiecie szczecineckim, w gminie Grzmiąca.
W latach 1946–1954 siedziba gminy Krosino. W latach 1954–1972 wieś należała i była siedzibą władz gromady Krosino. 
Miejscowość położona nad rzeką Parsętą. Pierwsi polscy mieszkańcy osiedlili się w Krosinie tuż po II wojnie światowej. W miejscowości znajduje się Zakład Przemysłu Drzewnego, ośrodek zdrowia oraz parafia pod wezwaniem św. Piotra i Pawła. W Krosinie działa klub piłkarski LZS Drzewiarz Krosino.
W 2016 r. zgodnie z sugestiami mieszkańców przemianowano najdłuższą ulicę we wsi – dotychczasową ulicę 22 Lipca na ul. Długą.

</doc>
<doc id="342756" url="https://pl.wikipedia.org/wiki?curid=342756" title="Trzecia lokatorka">
Trzecia lokatorka

Trzecia lokatorka (ang. "Third Girl") – powieść Agathy Christie wydana w 1966 r.
Opis fabuły.
Do Herkulesa Poirota przychodzi dziewczyna, prosząc go o radę w sprawie morderstwa, które "prawdopodobnie popełniła". Szybko jednak rezygnuje z jego pomocy, twierdząc, że detektyw... jest za stary. Dotknięty tą uwagą i zarazem zaintrygowany, Poirot postanawia odnaleźć dziewczynę i wyjaśnić sprawę. Pomaga mu autorka kryminałów, Ariadna Oliver. Udaje im się ustalić tożsamość dziewczyny - to Norma Restarick, córka znajomych pani Olivier. Okazuje się, że niemal wszyscy uważają Normę za obłąkaną. Jej ojciec, znany biznesmen Andrew Restarick postanowił znaleźć jej mieszkanie w Londynie po tym, jak Norma próbowała otruć jego nowo poślubioną żonę. Dziewczyna wyprowadziła się więc do Londynu, gdzie dzieli mieszkanie z dwiema koleżankami. Tam dochodzi do tajemniczego zgonu starszej kobiety i wygląda na to, że panna Restarick maczała w nim palce.
Rozwiązanie.
Norma nie widziała ojca przez wiele lat przed jego powrotem z Afryki Południowej. Nie zdaje więc sobie sprawy ani z tego, że on nie żyje, ani z tego, że ostatnimi czasy ktoś go "zastępował". Oszust nazwiskiem Robert Orwell postanowił zająć miejsce zmarłego Restaricka, by dysponować jego ogromnym majątkiem w Anglii. Okazuje się jednak, że w Londynie żyje kochanka Restaricka sprzed lat, która na pewno zorientowałaby się w zamianie. Fałszywy biznesmen i jego wspólniczka postanawiają zamordować niewygodnego świadka i zrzucić winę na Normę, odurzając ją wcześniej regularnie narkotykami tak, by zyskała opinię szalonej i niezdolnej do kontroli nad własnymi czynami. Wychodzi też na jaw, że wspólniczka "Restaricka" dzięki doskonałej charakteryzacji wcielała się jednocześnie w dwie role - jego nowo poślubionej żony i Frances Cary, jednej z koleżanek Normy, z którymi dziewczyna dzieli mieszkanie. Wkrótce para morderców postanawia popełnić drugą zbrodnię i winę również zrzucić na Normę; w porę jednak do akcji wkracza Herkules Poirot.

</doc>
<doc id="342757" url="https://pl.wikipedia.org/wiki?curid=342757" title="Kaszalotowate">
Kaszalotowate

Kaszalotowate (Physeteridae) – rodzina ssaków z parvordo zębowców (Odontoceti) w obrębie infrarzędu waleni (Cetacea).
Systematyka.
Do rodziny należy jeden występujący współcześnie rodzaj:
oraz rodzaje wymarłe:

</doc>
<doc id="342760" url="https://pl.wikipedia.org/wiki?curid=342760" title="Kieszeń pełna żyta">
Kieszeń pełna żyta

Kieszeń pełna żyta () – powieść Agathy Christie wydana w 1953. Książka jest typowym przykładem twórczości autorki – opowiada o morderstwie w bogatym domu, skłóconej rodzinie i gronie podejrzanych ograniczonym do kilkunastu osób.
Fabuła.
Rex Fortescue, dyrektor agencji powierniczej, niespodziewanie słabnie w swoim biurze i wkrótce umiera. Lekarze odkrywają w ciele denata taksynę – silną truciznę, którą, jak ustalają, musiał zażyć jeszcze w domu, podczas śniadania. Śledztwem zajmuje się inspektor Neele, który wraz z podwładnymi natychmiast udaje się do posiadłości rodziny Fortescue, "Domku Pod Cisami", by przesłuchać domowników. Okazuje się, że Rex nie był uwielbiany przez krewnych i wiele osób mogło życzyć mu śmierci.
W sprawę zamieszani są:
Inspektor Neele przesłuchuje wszystkich domowników, jednakże nikt nie ma pojęcia, kto mógł podać panu domu taksynę. Główną podejrzaną staje się Adela Fortescue, która jest wyraźnie zadowolona ze śmierci męża. Staje się też główną spadkobierczynią. Policja podejrzewa, że pani Fortescue mogła popełnić morderstwo sama lub ze swoim kochankiem, Vivianem Dubois. Interesujące wydają się również zeznania kredensowej, Gladys Martin, która wyraźnie boi się czegoś, lecz policji nie udaje się z niej nic wyciągnąć.
Tymczasem do "Domku Pod Cisami" przyjeżdża wraz z żoną Lancelot, młodszy syn Rexa. Twierdzi on, że przez dłuższy czas nie utrzymywał z rodziną kontaktów po tym, jak ojciec wyrzucił go z domu za podrobienie jego podpisu na czeku. Lancelot mówi, że po wielu latach ojciec napisał jednak do niego, wyrażając nadzieję na poprawę relacji i zapraszając go z powrotem do Anglii.
Niepodziewanie dochodzi do dwóch kolejnych zbrodni. Ginie Adela Fortescue, której podczas podwieczorku ktoś dosypał do kawy cyjanku, a także Gladys, której ciało policja znajduje na podwórzu. Morderca wykazał się tym razem wyjątkowym okrucieństwem oraz czarnym humorem, gdyż ścisnął nos uduszonej dziewczyny klamerką do wieszania prania.
Po śmierci Gladys do posiadłości przyjeżdża jej dawna pracodawczyni, panna Jane Marple (detektyw amator, znana z wielu innych powieści autorki), która oburzona okrucieństwem mordercy postanawia pomóc policji wyjaśnić zagadkę śmierci Gladys oraz pozostałych ofiar.
Głównym podejrzanym staje się teraz Vivian Dubois, który mógł chcieć pozbyć się Adeli jako niewygodnej wspólniczki, o ile faktycznie zamordowali Rexa do spółki. Inspektor Neele odkrywa ponadto, że przed śmiercią pani Fortescue sporządziła testament, zapisując wszystko Vivianowi. Udaje się również dowieść, że w wieczór śmierci Adeli i Gladys pan Dubois kręcił się w pobliżu "Domku Pod Cisami".
Policja interesuje się również Parcivalem Fortescue, który także otrzymał po śmierci ojca spory majątek. Dziwnym zbiegiem okoliczności, chłopaka nie było w domu akurat w momentach popełniania trzech morderstw. Niebezpieczna wydaje się też stara panna Ramsbottom, fanatyczka religijna, która jest wyraźnie zadowolona ze śmierci państwa Fortescue, twierdząc, że „grzeszników spotkała sprawiedliwa kara”.
Okazuje się też, że Rex Fortescue, podczas jednej z wypraw w interesach do Afryki zostawił na pastwę losu ciężko chorego na malarię wspólnika, niejakiego pana MacKenzie. Mężczyzna wkrótce zmarł, jednak jego chora psychicznie żona obiecała, że ona i jej dzieci w przyszłości zemszczą się na Reksie. Inspektorowi udaje się dotrzeć do szpitala psychiatrycznego, w którym przebywa obecnie Helena MacKenzie, jednak nie udaje mu się ustalić, co stało się z jej córką – Ruby. Policja podejrzewa, że przebywa ona na terenie "Domku Pod Cisami", tym bardziej że od pewnego czasu ktoś próbował zastraszać pana Fortescue – między innymi podrzucając mu na biurko oraz do jedzenia nieżywe kosy. Główną podejrzaną staje się Mary Dove, która z tajemniczych przyczyn nie chce wyjawić swojej prawdziwej tożsamości.
Nikomu z wymienionych nie udaje się niczego dowieść i śledztwo utyka w martwym punkcie. Z pomocą przychodzi jednak panna Marple, która podsuwa inspektorowi właściwe rozwiązanie...
Rozwiązanie.
Ruby MacKenzie faktycznie przebywa w "Domku Pod Cisami", jednak nie jest nią Mary Dove, lecz Jennifer Fortescue. Mary nie chciała wyprowadzać inspektora z błędu, by móc potem szantażować Jennifer, że zachowa jej tajemnicę w zamian za korzyści finansowe. Jennifer jednak przyznaje się inspektorowi do wszystkiego. Twierdzi, że faktycznie weszła w rodzinę Fortescue z pragnieniem zemsty, jednak to nie ona zamordowała Rexa.
Rzeczywistym mordercą jest Lancelot. Po ślubie z Patrycją zapragnął stworzyć im obojgu godziwe warunki do życia i w tym celu skontaktował się z ojcem. Jednakże relacja z tego, że ojciec pragnął się z nim pogodzić, była przez niego wymyślona. W rzeczywistości, Rex Fortescue nie zapomniał dawnych uraz i odprawił syna z kwitkiem.
Lancelot nie dał jednak za wygraną. Zorientował się, że Kopalnia Kos – jedna z pozornie nieudanych inwestycji ojca, jest tak naprawdę warta fortunę. Obmyślił zatem misterny plan morderstwa, by móc ją przejąć. Kilka miesięcy przez zbrodnią odwiedził Anglię i rozkochał w sobie naiwną służącą, Gladys Martin, podając zmyślone imię i nazwisko – Albert Evans. „Albert” powiedział ukochanej, że jego ojciec został kiedyś skrzywdzony przez Rexa Fortescue i pragnie dowieść jego winy. W tym celu, Gladys miała zatrudnić się na służbę w "Domku Pod Cisami", a on sam postarać się o „tajemniczy środek prawdy”, który Gladys doda do słoika z marmoladą. W rzeczywistości owym środkiem była taksyna, jednak naiwna służąca uwierzyła we wszystko i faktycznie dodała trucizny do pożywienia pana Fortescue. Po tym, jak okazało się, że w ten nieumyślny sposób popełniła morderstwo, zaczęły ją gryźć wyrzuty sumienia i chciała wyznać wszystko policji. Lancelot był jednak szybszy i zamordował dziewczynę. Zginąć musiała również Adela, która mogłaby zeznać policji o rzeczywistym przebiegu rozmowy między ojcem i synem, której była świadkiem i powiedzieć, że tak naprawdę Rex wcale nie zamierzał wybaczyć Lance’owi.
Po przyjeździe do Anglii, Lancelot oznajmił, że zamierza zostać młodszym wspólnikiem Parcivala, który przejął firmę po śmierci ojca. Nie zamierza jednak zagarniać dla siebie tych najbardziej pewnych inwestycji. Stwierdził, że wystarczy mu jedynie „kilka inwestycyjnych śmieci”, a wśród nich Kopalnia Kos. Parcival chętnie by na to przystał, błędnie przekonany, że kopalnia faktycznie nie ma wartości.
Inspektor Neele obawia się, że nie będzie w stanie udowodnić mordercy winy. Jednak panna Marple po powrocie do St Mary Meed, zastaje w swoim domu list, który jeszcze za życia napisała do niej Gladys. Okazuje się, że jest do niego załączona fotografia dziewczyny z „Albertem”, co prawdopodobnie pozwoliło później ukarać sprawcę.

</doc>
<doc id="342761" url="https://pl.wikipedia.org/wiki?curid=342761" title="Mroczna arena">
Mroczna arena

Mroczna arena (oryg. "The Dark Arena") – powieść Mario Puzo, która ukazała się po raz pierwszy w 1955 w Stanach Zjednoczonych. Inne polskie wydanie tej książki nosi tytuł Ciemna arena. 
Tematem książki jest życie Amerykanów i Niemców w powojennych Niemczech. Akcja ma miejsce w Bremie, główny bohater - Mosca po powrocie ze Stanów do północnych Niemiec przeżywa wewnętrzne rozterki, rozwija się i odkrywa prawdziwego siebie. Jego dziewczyna pomaga mu odkryć sens i porządek w brutalnym świecie powojennego chaosu oraz ostrych reguł czarnego rynku, amerykańskiej administracji i wojska. Zostają tu poruszone kwestie stosunków niemiecko-amerykańskich. Mario Puzo opisuje stan duchowy pokonanych i winnych, zwycięzców oraz ofiar systemu totalitarnego.

</doc>
<doc id="342762" url="https://pl.wikipedia.org/wiki?curid=342762" title="Juan Domingo Peron">
Juan Domingo Peron



</doc>
<doc id="342765" url="https://pl.wikipedia.org/wiki?curid=342765" title="Zawsze gdzieś czeka ktoś">
Zawsze gdzieś czeka ktoś

Zawsze gdzieś czeka ktoś... – trzeci studyjny album Anny Jantar nagrany dla wytwórni Polskie Nagrania „Muza” w 1977.
Linki zewnętrzne.
Anna Jantar - Zawsze gdzieś czeka ktoś... (LP Polskie Nagrania Muza; 1977) Discogs

</doc>
<doc id="342766" url="https://pl.wikipedia.org/wiki?curid=342766" title="Moluki (prowincja)">
Moluki (prowincja)

Moluki () – prowincja w Indonezji obejmująca południową część archipelagu Moluki (granicę stanowi Morze Seram). Powierzchnia km²; prawie 1,9 mln mieszkańców (2020); stolica Ambon. Dzieli się na 1 okręg miejski i 7 dystryktów.
Większość wysp wchodzących w skład prowincji jest ułożona w łuk stanowiący naturalne ograniczenie Morza Banda od północy, wschodu i południa. Najważniejsze wyspy i grupy wysp to:
25 kwietnia 1950 proklamowano utworzenie Republiki Południowych Moluków. W październiku armia indonezyjska zajęła kraj. Do dziś trwają walki pomiędzy wojskami rządowymi a grupami separatystycznymi.
W 1999 roku dotychczasowa prowincja Moluki podzieliła się na dwie oddzielne: Moluki i Moluki Północne. Od stycznia 1999 roku trwają zamieszki, momentami o skali wojny domowej, między muzułmanami a chrześcijanami, które pochłonęły setki ofiar śmiertelnych i spowodowały duże zniszczenia i masowe ucieczki chrześcijańskiej ludności, głównie do prowincji Małe Wyspy Sundajskie Wschodnie.
Gospodarka: rolnictwo (ryż, kukurydza, orzechy kokosowe, kawa, kakao, bawełna, przyprawy korzenne); rybołówstwo (tuńczyki, makrele, krewetki, anchois); eksploatacja lasów; wydobycie rud niklu i manganu; przemysł spożywczy, drzewny.
Główne miasta: Ambon, Amahai, Tual.

</doc>
<doc id="342768" url="https://pl.wikipedia.org/wiki?curid=342768" title="Kogiowate">
Kogiowate

Kogiowate (Kogiidae) – rodzina ssaków z parvordo zębowców (Odontoceti) w obrębie infrarzędu waleni (Cetacea), blisko spokrewniona z kaszalotowatymi. Obejmuje dwa gatunki współczesne umieszczane w pojedynczym rodzaju kogia i kilka rodzajów wymarłych, z których większość żyło w miocenie. Mają niewielki narząd spermacetowy i asymetryczną czaszkę, morfologią przypominają rekiny. Prowadzą skryty tryb życia w wodach oceanicznych, odżywiają się wsysanymi głowonogami, a w mniejszej części rybami i skorupiakami. Są jeszcze słabo poznane.
Budowa.
Kogiowate zaliczają się do waleni, ale wyglądem ciała przypominają nieco rekiny. Może to być adaptacją, jako że taka mimikra pozwoliłaby im na unikanie drapieżników.
Współczesne gatunki kogiowatych różnią się wielkością. Kogia krótkogłowa jest większa. Osiąga od 270 do 420 cm długości przy masie ciała od 343 do 680 kg. Natomiast kogia płaskonosa mierzy między 200 a 270 cm długości, ważąc 136–280 kg. Informacje dotyczące dymorfizmu płciowego są niezgodne. Jedne doniesienia zaprzeczają różnicom w wielkości samców i samic u obu gatunków. Wedle innych samce kogii krótkogłowej są o 6% większe od samic (jak u kaszalotów), natomiast u kogii płaskogłowej ma być odwrotnie, jak u wielu innych waleni, zwłaszcza fiszbinowców.
Ubarwienie współczesnych kogiowatych jest podobne. Grzbiet jest ciemny, między szaroniebieskim a brązowoczarnym, niekiedy brązowopurpurowym, podczas gdy brzuszna strona ciała jaśniejsza, kremowa bądź barwy kości słoniowej. Barwy te płynnie przechodzą w siebie przez boki ciała barwy jaśniejszej od grzbietu szarości. Niektóre źródła podają drobne odmienności pomiędzy gatunkami, jednak większość wiedzy na ten temat pochodzi z opisów martwych, wyrzuconych na brzeg zwierząt, a po zgonie zwłoki zmieniają barwę.
Głowa jest nieco kwadratowa, mieści w sobie melon i narząd spermacetowy wypełniony estrami i trójglicerydami. Struktury te biorą udział w echolokacji. Niegdyś spekulowano, że narząd spemarcetowy może też wpływać na wyporność zwierzęcia, jednak w przypadku kogiowatych, u których jest on znacząco mniejszy, niż wielki narząd spermacetowy kaszalota, jest on zbyt mały, by spełniał taką funkcję. Na grzbiecie pyska znajdują się nozdrza, przy czym wykazują one daleką asymetrię (czaszka kogiowatych jest najbardziej asymetryczną czaszką ssaków). Mianowicie w oddychaniu uczestniczy tylko jedno, lewe nozdrze, które przewodzi powietrze do płuc. Prawe, siedmiokrotnie mniejsze, nie uczestniczy w oddychaniu, pozwala jednak na wydawanie dźwięków, podobnie jak u kaszalota. Pod kwadratowym pyskiem znajduje się niewielki otwór gębowy. Niewielka, wąska żuchwa sprawia wrażenie podwieszonej pod znacznie większą szczęką. Zawiera ona ostre i proste zęby. Obecność zębów w szczęce zależy od gatunku. Kogia płaskonosa może ich mieć do trzech par, podczas gdy kogia krótkogłowa nie ma zębów w szczęce. Pomiędzy okiem a płetwą piersiową znajduje się na szyi jaśniejsze znaczenie przypominające skrzele, upodabniające kogię do rekina.
Tułów ma dość opływowy kształt. Występuje niewielka płetwa grzbietowa, większa u kogii płaskonosej niż u krótkogłowej. U tej pierwszej leży też bardziej z tyłu, za połową długości ciała. Dalsza część jelita wytwarza poszerzenie wypełnione płynem barwy czewonawobrązowej i pojemności do 12 l. Jego funkcja nie jest do końca wyjaśniona, aczkolwiek może on być uwalniany w sytuacjach zagrożenia. Chmura ciemnego płynu odwracałaby uwagę drapieżnika i myliła go. Wydalanie tegoż płynu obserwowano u kogii złapanej w pułapki na tuńczyki.
Systematyka.
Kogiowate zaliczają się do waleni z grupy zębowców. Niegdyś zaliczano je do rodziny kaszalotowatych, aczkolwiek kolejne dane wskazały istotne różnice pomiędzy tymi zwierzętami. W efekcie w kaszalotowatych pozostawiono pojedynczy współczesny gatunek (kaszalot spermacetowy), kogię wydzielając do osobnej rodziny kogiowatych, z uwagi na pokrewieństwo z kaszalotem pozostawiając jednak w nadrodzinie Physeteroidea. Pomysłu tego nie zaakceptowali wszyscy autorzy i niektórzy z nich cały czas zaliczają kogię do kaszalotowatych, niekiedy umieszczając ją w odrębnej podrodzinie w obrębie tej rodziny.
Do rodziny należy jeden współcześnie występujący rodzaj:
oraz rodzaje wymarłe:
Od 1938, kiedy to opisano "Kogia breviceps", początkowo jako "Physeter breviceps" opisano 7 współczesnych gatunków z rodzaju kogia. Jednak późniejsze badania wskazały, że większość z nich to naprawdę młodsze synonimy opisujące 1–2 rzeczywiste gatunki. W 1966 zdecydowano się wyróżnić tylko jeden gatunek, "Kogia breviceps". Później zaakceptowano jednak i drugi gatunek, opisaną w 1866 także w rodzaju "Physeter" "Kogia sima". Polskie nazewnictwo ssaków świata w 2015 podtrzymało rangę rodziny Kogiidae z polską nazwą kogiowate, z nazwami współczesnych gatunków kogia krótkogłowa i kogia płaskonosa .
Ewolucja.
Zapis kopalny kogiowatych jest dość skromny. Charakterystyczny sposób odżywiania się przez zasysanie zdobyczy prawdopodobnie wyewoluował w oligocenie około 34 milionów lat temu. Z drugiej strony na zwierzę bliskie ostatniemu wspólnemu przodkowi kogii i kaszalota zaproponowano niewielkiego późnomioceńskiego "Acrophyseter" z Peru, co wskazywałoby na żywiących się chwytaną zdobyczą przodków Physeteroidea przypominających inne zębowce, chwytających walenie, morskie ptaki i płetwonogie. Jednakże opisany przez Laberta i innych rodzaj liczy sobie wedle ich oszacowań około 6 milionów lat, a na pewno nie więcej niż 12. Pomimo że autorzy widzą w nim takson bardziej bazalny od kladu kaszalot + kogia, odkrywano także inne stare skamieniałości waleni spokrewnionych z kogią. 7,5 miliona lat liczą sobie szczątki panamskiej "Nanokogia isthmia", a jej najbliższa krewna "Praekogia cedrosensis" żyła 6 milionów lat temu w Baja California. Z miocenu pochodził też "Thalassocetus antwerpiensis" opisany na początku XX wieku przez Abela. W późnym miocenie w wodach obecnego Peru żyła "Scaphokogia cochlearis". W pliocenie żyła "Aprixokogia kelloggi".
Oba współczesne gatunki kogii oddzieliły się od siebie w plejstocenie.
Tryb życia.
Kogiowate wiodą spokojny, wodny tryb życia. Pływają wolno, nie zwracając na siebie uwagi, dlatego też rzadko się je spotyka. Rzadko wyskakują z wody ("breaching"), chociaż obserwowano takowe epizody. Spotyka się jej najczęściej samotnie, aczkolwiek widywano grupy osobników liczące zależnie od gatunku do 6 bądź 12 zwierząt. Największa grupa wyrzucona razem na brzeg liczyła 4 osobniki, samca z trzema samicami kogii płaskonosej. W przypadku kogii krótkogłowej grupa taka liczyła 3 osobniki, w tym również tylko jednego samca. Kogiowate wydają dźwięki, które mogą służyć do komunikowania się ze sobą, jednakże nie wydają ich często. Kogia krótkogłowa wydaje dźwięki o częstotliwości od 60 do 200 kHz, z przewagą w zakresie od 120 do 130 kHz. U osobników na mieliźnie obserwowano też dźwięki o częstotliwości między 1 a 2 kHz.
Postulowano, że kogiowate mogą żywić się przy dnie. W każdym razie potrafią nurkować, zanurzając się pionowo w wodę.
Rozmnażania kogiowatych dokładnie nie przebadano. Pewne badania przeprowadzano w Afryce Południowej, ale dotyczyły one niewielkich grup. Prawdopodobnie występuje poligyniczny system rozrodu. Przemierzające oceany samce poszukują samic. Znajdywane na ciałach kogii blizny świadczyć mogą o walkach o samice, aczkolwiek mogą też wynikać z ataków rekinów. Zapłodnienie w wodach południowoafrykańskich zachodzi prawdopodobnie od kwietnia do września, po czym samica zachodzi w ciążę, której czas szacowano niegdyś na około 8 ± 1 miesięcy, ale dziś wiadomo, że trwa ona dłużej, 11–12 miesięcy. Porody przypadają na czas od grudnia do marca. Następnie matka karmi młode mlekiem, trochę mniej bogatym w tłuszcz, niż u innych waleni, zawierającym za to więcej laktozy. Obserwowano ciężarne samice jednocześnie karmiące mlekiem, wobec czego istnieją samice potrafiące rodzić przez 2 lata z rzędu.
Maksymalna długość życia wynosi w przypadku kogii krótkogłowej 22,4 lata, podczas gdy kogia płaskogłowa dożywa 21,5 roku.
Rozmieszczenie geograficzne.
Rodzina obejmuje gatunki występujące w umiarkowanych i tropikalnych wodach Oceanu Atlantyckiego, Spokojnego i Indyjskiego. Wyrzucane są na brzeg najczęściej na wybrzeżu USA, Nowej Zelandii (jest to najczęściej spotykany na tamtejszych brzegach waleń), Południowej Afryki, rzadziej Hiszpanii i Francji. Dokładniejszy zasięg występowania tych zwierząt w pelagialu jest trudny do ustalenia, aczkolwiek kogia płaskonosa trzyma się bliżej brzegów i niższych szerokości geograficznych, niż płaskogłowa. Skamieniałości znajdywano w Ameryce Północnej ("Praekogia cedrosensis" z Baja California) i Środkowej ("Nanokogia isthmia"), ale też w Europie. Pojedynczny epizod współczesnego spotkania miał miejsce we Włoszech.
Ekologia.
Siedliskiem kogiowatych są wody pelagiczne, raczej ciepłe bądź umiarkowane. W północnym Atlantyku występowanie kogiowatych ograniczane jest właściwie do Prądu Zatokowego. Kogia płaskonosa preferuje płytsze wody niż kogia krótkogłowa, pływająca zwykle poza szelfem kontynentalnym.
Pokarmem tych waleni są głównie głowonogi. Kogiowate konsumują liczne ich gatunki, w przypadku obu współczesnych ich przedstawicieli odnotowano po ponad 60 gatunków głowonogów. Wymienia się tu Histioteuthididae, Cranchiidae, Enoploteuthiidae, Lycotethiidae. Prócz głowonogów wśród pożywienia tych zwierząt zdarzają się także ryby i skorupiaki, zwłaszcza głębinowe. Menu samców jest nieco obszerniejsze niż samic, ponadto, pomimo częściowego zachodzenia na siebie upodobań pokarmowych obu kogii, kogia krótkogłowa żywi się bardziej urozmaiconym pokarmem niżli płaskonosa, poza tym poluje w wodach głębszych i położonych dalej od lądu.
Zwierzęta te rozwinęły specyficzny sposób zdobywania pokarmu. Nie chwytają go w zęby, ale poprzez nagły ruch języka i aparatu gnykowego obniżają ciśnienie w jamie ustnej, co wywołuje wsysanie wody wraz ze zdobyczą.
Na kogiowatych pasożytują liczne pasożyty. Istotną ich grupę stanowią nicienie, wśród których prym wiodą "Anisakis physeteris" czy "Terranova ceticola". Podskórny tłuszcz zasiedlają larwy tasiemców, jak "Phyllobothium delphini", a także Acanthocephala, jak "Balbosoma vasculosum". Liczne larwy tasiemców rozwijających się w ciałach rekinów wskazują na polowanie na kogiowate przez rekiny. Z pasożytów zewnętrznych wymienia się Cyamidae, jak "Isocyamus kogiae".
Zagrożenia i ochrona.
Wobec braku istotnych informacji IUCN traktuje oba gatunki kogiowatych jako niewystarczająco poznane do ustalenia statusu. Nie wiadomo, jaką mają liczebność. Istnieją tylko wstępne oszacowania w pewnych ograniczonych obszarach. W latach 2003–2006 na zachodnim wybrzeżu USA oszacowano liczbę kogii krótkogłowych na 247, w wodach hawajskich na 7251, kogii płaskonosych zaś na 19172 wokół Hawajów i 11200 w tropikalnym wschodnim Pacyfiku. W latach 1986–1996 liczbę obu kogii w tropikalnym wschodnim Oceanie Spokojnym oszacowano na 150 tys. osobników, w zachodnio-północnym Atlantyku zaś na tylko 395 zwierząt, w północnej Zatoce Meksykańskiej na 742 walenie. Ubogość danych nie pozwala na określenie trendów populacyjnych.
Skryte kogiowate nie odgrywają istotnej roli w ludzkiej gospodarce, nie były obiektem masowych polowań, jak w przypadku większych i bardziej rzucających się w oczy kaszalotów. Niemniej znaleziono ich mięso na japońskim targu żywności. Niekiedy zaplątują się w sieci rybackie, spotyka się je w przyłowie. W akwariach bardzo trudno je utrzymać i z reguły nie przeżywają długo w niewoli. Niektóre źródła wskazują na płochliwość zwierzęcia i duże trudności w zbliżeniu się do niego w ogóle, podczas gdy inne temu przeczą. Pojedyncze doniesienie mówi o agresji uwięzionej w pułapce na tuńczyki samicy sprawującej opiekę nad młodym.

</doc>
<doc id="342770" url="https://pl.wikipedia.org/wiki?curid=342770" title="Pafawag 201E">
Pafawag 201E

Pafawag 201E (typ konstrukcyjny początkowo "7E", ostatecznie "201E" oraz podtypy "201Ea", "201Ec"/"202E", "201Ed"/"103E", "201Eg" i "201Eh", modernizacje typu "201Ek", "201El", "201Em" i "201Eo", seria PKP "ET22", seria ONCF "E1000") – normalnotorowa ciężka towarowa lokomotywa elektryczna produkowana w latach 1969–1989 w zakładach Pafawag we Wrocławiu.
Łącznie wybudowano 1184 sztuki dla Polskich Kolei Państwowych oraz 23 egzemplarze dla marokańskiego przewoźnika ONCF. Lokomotywy te są eksploatowane w Polsce przez PKP Cargo i przewoźników prywatnych. Ponadto niektóre egzemplarze należące do PKP Cargo mogą poruszać się po sieci kolejowej w Czechach i na Słowacji.
Historia.
Geneza.
W latach 1956–1960 elektryfikowano około 100 km linii kolejowych rocznie, a od 1961 ponad dwukrotnie więcej. Wzrost tempa elektryfikacji w połączeniu ze wzrostem przewozów towarowych spowodował brak lokomotyw elektrycznych do ruchu towarowego. W związku z tym rozpoczęto prace nad nowym modelem.
W 1964 Centralne Biuro Konstrukcyjne Przemysłu Taboru Kolejowego, na podstawie wytycznych Centralnego Zarządu Trakcji Ministerstwa Komunikacji oraz założeń autorstwa Centralnego Ośrodka Badań i Rozwoju Techniki Kolejnictwa, zaczęło opracowywać dokumentację nowego elektrowozu sześcioosiowego. Podstawowym zadaniem było wykorzystanie zunifikowanego wyposażenia lokomotywy typu 4E oraz tych samych silników trakcyjnych i układów napędowych. PKP były zainteresowane elektrowozem czysto towarowym, projektanci natomiast byli za pozostawieniem charakterystyki uniwersalnej i przewidzieli dla nowego modelu oznaczenie serii EU22.
Prace nad lokomotywą, której pierwotnie nadano oznaczenie typu 7E, trwały do 1966 i wówczas planowano, że prototyp zostanie wykonany w Pafawagu na przełomie lat 1967/1968. Ostatecznie pierwsze dwa pojazdy, których typ w międzyczasie wraz ze zmianą zasad zmieniono na 201E, powstały pod koniec 1969 i zostały przez PKP oznaczone ET22-001 i 002. Wbrew charakterystyce przydzielono im serię ET22 przewidzianą dla elektrowozów towarowych.
Produkcja.
W czerwcu 1971 zakończono testy pierwszych dwóch egzemplarzy i rozpoczęto przygotowania do produkcji serii informacyjnej. Do końca tego roku wykonano 10 lokomotyw o numerach od 003 do 012. W 1972 produkcja osiągnęła poziom 30 sztuk, a w kolejnych latach liczba ta została podwojona przy ograniczeniu produkcji pozostałych typów lokomotyw. W II połowie lat 70., gdy elektrowozy typu 201E były jedynymi lokomotywami produkowanymi przez Pafawag, wytwarzano ich 90 rocznie. Rekord padł w 1978, kiedy to fabryka wybudowała 94 lokomotywy 201E.
W 1972 CBK PTK wykonało dokumentację elektrowozu typu 201Ea ze zmienionym przełożeniem przekładni głównych oraz sposobem smarowania i uszczelnieniem łożysk zawieszenia wału. W marcu 1973 ukończono jego prototyp, który PKP oznaczyło EP23-001.
W 1973 wykonano dokumentację odmiany z kilkoma zmianami dotyczącymi m.in. wózków. Odmiana ta została opracowana w dwóch wersjach: towarowej 201Ec o prędkości 125 km/h i pasażerskiej 201Ed o prędkości 160 km/h. Na początku 1978 zbudowano dwa prototypy typu 201Ec, który potem zmieniono na 202E. Lokomotywy te miały zmodyfikowane podparcie pudła, gniazda sterowania wielokrotnego i inne drobne usprawnienia oraz były przystosowane do zabudowy sprzęgu samoczynnego. Początkowo otrzymały one numery 501 i 502, następnie 701 i 702, a ostatecznie 1001 i 1002. Mimo możliwości jazdy w trakcji ukrotnionej, lokomotywy te nigdy nie pracowały ze sobą. Ich duża moc powodowała palenie się urządzeń elektrycznych w drugiej lokomotywie oraz zrywanie sprzęgów śrubowych. Lokomotywy typu 201Ed, której oznaczenie zmieniono potem na 103E, ostatecznie nie wyprodukowano.
W latach 1973–1974 Centrala Handlu Zagranicznego Kolmex i marokańskie koleje ONCF ustaliły warunki i podpisały kontrakt na dostawę lokomotyw elektrycznych. W 1974 opracowano projekt elektrowozu uwzględniający wymagania zamawiającego, a w latach 1975–1976 Pafawag wykonał i dostarczył 23 lokomotywy typu 201Eg. W stosunku do pierwowzoru były one najbardziej zmodyfikowane ze wszystkich lokomotyw ze względu na specyficzne warunki klimatyczne. Zastosowano m.in. stanowisko maszynisty po lewej stronie i zmienione pantografy. Produkcja pojazdów na eksport wiązała się z ograniczeniem produkcji dla PKP.
W 1987 rozpoczęto dostawy lokomotyw typu 201Eh, które konstrukcyjnie nie różniły się od elektrowozów typu 201E.
Ogółem w latach 1969–1989 wyprodukowano 1184 egzemplarze elektrowozów typu 201E i pochodnych dla PKP oraz 23 sztuki dla Maroka.
Modernizacje.
PKP, od momentu zakończenia produkcji elektrowozów typu 201E w 1989, przez kilkanaście lat nie zakupiły żadnej innej lokomotywy do prowadzenia pociągów towarowych, w związku z czym na początku XXI w. pojawiła się potrzeba modernizacji posiadanych pojazdów. 23 grudnia 2003 PKP Cargo podpisało umowę z Zakładami Naprawczymi Lokomotyw Elektrycznych w Gliwicach na wykonanie gruntownej modernizacji jednej lokomotywy serii ET22. W wyniku przebudowy miał powstać prototyp, który zapewniałby m.in. lepsze warunki pracy maszynisty, łatwą obsługę i tanią eksploatację, zwiększenie niezawodności i bezpieczeństwa, podniesienie własności jezdnych oraz ograniczenie oddziaływania na środowisko. W 2004 ukończona została modernizacja do typu 201Em według dokumentacji opracowanej przez Instytut Pojazdów Szynowych „Tabor”. Przebudowany elektrowóz ET22-315 otrzymał oznaczenie ET22-2000, a dzięki jego udanej eksploatacji przewoźnik zdecydował się na zamówienie serii modernizacji. 12 września 2007 zawarto umowę na przebudowę 49 lokomotyw serii ET22, a w grudniu zamówiono dodatkowe 4 modernizacje. W latach 2009–2010 ZNLE Gliwice wykonały kolejne przebudowy do typu 201Em, w ramach których powstały elektrowozy ET22 o numerach od 2001 do 2027. W połowie sierpnia 2010 PKP Cargo postanowiło zmniejszyć zakres modernizacji tej serii, a ostatecznie zaprzestać ich. Do 2011 wykonano jeszcze 20 tzw. małych modernizacji do typu 201Ek, a wyremontowane w ten sposób elektrowozy oznaczono numerami od 2028 do 2047.
Od 30 stycznia do września 2012 ZNLE zmodernizowały 17 lokomotyw 201E do typu 201El. PKP Cargo nadało im numery od 1201 do 1217.
W styczniu 2012 ZNTK Oleśnica kupiły 8 lokomotyw od kolei marokańskich ONCF z zamiarem dostosowania ich do polskich standardów, wykonania modernizacji oraz sprzedaży. Pierwsza z tych lokomotyw jesienią 2012 została zakupiona przez spółkę Rail Polska i otrzymała oznaczenie 201Eo.
Konstrukcja.
Nadwozie.
Pudło lokomotywy wraz z ostoją stanowi całkowicie spawaną konstrukcję samonośną. Górne części ścian bocznych, w przeciwieństwie do wcześniej budowanych lokomotyw, nachylono do środka w celu zachowania skrajni określonej przez przepisy UIC. Po każdej ze stron umieszczono dwie pary jednoskrzydłowych drzwi wejściowych prowadzących do przedziałów maszynowych.
Na dachu umieszczono pantografy wraz z odłącznikami i urządzeniami odgromowymi. Nad przedziałami z wyposażeniem elektrycznym dach został wykonany jako segmenty, które można zdemontować w przypadku potrzeby demontażu aparatury.
Wnętrze.
Wnętrze elektrowozu jest podzielone na 5 pomieszczeń – na końcach znajdują się kabiny maszynisty, nad wózkami przedziały maszynowe, a na środku przedział wysokiego napięcia.
W każdej maszynowni zainstalowano główny agregat sprężarkowy, przetwornicę z wentylatorem chłodzenia silników trakcyjnych jednego wózka, szafę niskiego napięcia oraz aparaturę pneumatyczną. Dodatkowo w przedziale A zabudowano zespół sprężarki pomocniczej umożliwiający podniesienie pantografu i uruchomienie pojazdu. Po lewej stronie lokomotywy znajdują się drzwi prowadzące z maszynowni do korytarza łączącego obydwa przedziały, a po prawej ryglowane drzwi do przedziału wysokiego napięcia. Ponadto z przedziału maszynowego dwie pary drzwi prowadziły do kabiny.
W przedziałach wysokiego napięcia umieszczono wyłącznik szybki i dwie szafy z aparaturą, w tym szafę oporów rozruchowych.
Podwozie.
Lokomotywa została oparta na dwóch trzyosiowych wózkach, których ramy wykonano ze spawanych z blach belek o profilu zamkniętym. Na zestawach kołowych opierają się one za pośrednictwem sprężyn śrubowych i opartych na amortyzatorach gumowych resorów piórowych połączonych wahaczami. Zestawy kołowe były prowadzone bezluzowo za pomocą cięgieł poziomych w systemie Alsthoma z elementami gumowymi. Zawieszenie pudła stanowiły skośne wieszaki, których końce połączono z pośrednimi belkami poprzecznymi opartymi na ramie wózka za pomocą gumowych bloków.
Napęd.
Konstrukcja układu napędowego lokomotywy typu 201E jest tożsama z lokomotywą typu 4E. W ramach wózków zamontowano łącznie 6 silników trakcyjnych typu EE541 o łącznej mocy ciągłej 3 MW. Są one usprężynowane względem zestawów kołowych, a ich moment obrotowy jest przenoszony na każdą z osi przez jednostronną przekładnię zębatą o zębach prostych i przełożeniu 79:18.
Eksploatacja.
Polska.
PKP.
18 i 19 listopada 1969 komisyjnie odebrany został prototyp ET22-001, a niedługo potem również egzemplarz z numerem 002. Lokomotywy, będące własnością Pafawagu, oddelegowano do Lokomotywowni Kraków Prokocim. Odpowiednio 21 grudnia i 4 lutego 1970 odbyły one jazdy próbne na trasie z Wrocławia do Jeleniej Góry. Następnie przez około półtora roku pojazdy testowano w ruchu towarowym i pasażerskim. W międzyczasie były oddelegowane do Warszawy, po czym wróciły do Krakowa. Ostatecznie w czerwcu 1971 zakończono okres próbny, a we wrześniu przewoźnikowi przekazano do odbioru dwa pierwsze egzemplarze seryjne.
Lokomotywy z lat 1971–1972 kierowano do DOKP Lublin i początkowo koncentrowano w Elektrowozowni Skarżysko-Kamienna. Ich podstawowym zadaniem w tej jednostce było zastępowanie lokomotyw serii ET21 na trudnej, ze względu na zmienny profil, linii Strzemieszyce – Sędziszów – Skarżysko – Dęblin. W październiku 1972 i lutym 1974 do Lublina trafiły również obydwa prototypy.
6 kwietnia 1973 na stan elektrowozowni Warszawa Olszynka Grochowska została przyjęta lokomotywa EP23-001, po czym przystąpiono do jej eksploatacji obserwowanej. W ramach testów elektrowóz prowadził pociągi towarowe na trasach z Warszawy do Łukowa i Poznania. Ponadto 11 i 12 maja pojazd zastąpił lokomotywę serii EP08 na czele pociągów pasażerskich w celu sprawdzenia stopnia nagrzewania łożysk. 27 maja w lokomotywie EP23-001 ciągnącej pociąg towarowy na odcinku Łuków – Warszawa uszkodzeniu uległ wirnik jednego z silników trakcyjnych. Naprawa gwarancyjna egzemplarza po tym zdarzeniu trwała do 6 października. Ponadto w całym okresie testów lokomotywa trzy razy uległa małym awariom, przez które na pewien czas musiała zostać wyłączona z ruchu. W czerwcu 1976 Centralny Zarząd Trakcji zdecydował o przebudowie elektrowozów pasażerskich z łożyskami ślizgowymi na lokomotywy o przełożeniu 79:18. Lokomotywa EP23-001 została zmodyfikowana w ZNLE Gliwice w ramach naprawy R2 w okresie od 14 czerwca 1978 do 31 stycznia 1979, po czym została oznaczona jako ET22-121. 17 czerwca 1981 lokomotywę przeniesiono do MD Łódź Olechów, a 10 czerwca 1991 do Rybnika. W styczniu 1995 elektrowóz został wycofany z eksploatacji, w trakcie której obsługiwał głównie ruch towarowy i osiągał przebieg od 4000 do 7000 km miesięcznie. 20 października 1998 pojazd skreślono z inwentarza z przebiegiem ponad 1,3 mln km oraz odstawiono w Jaworzynie Śląskiej, gdzie uległ dewastacji. W 2012 lokomotywa należąca do Muzeum Przemysłu i Kolejnictwa na Śląsku została odrestaurowana ze środków Bombardier Transportation Polska.
Od wiosny 1973 nowe lokomotywy serii ET22 trafiały do DOKP Poznań ze względu na elektryfikację w rejonie Ostrowa. W 1974 jeden egzemplarz przypisano również do DOKP Wrocław, a w 1975 dostawy ET22 realizowano dla DOKP Lublin, Poznań, Wrocław i Kraków.
W 1976 pierwsze lokomotywy tej serii otrzymała DOKP Warszawa, w 1978 DOKP Szczecin, a w 1979 DOKP Katowice. W lutym 1981 liczba eksploatowanych ET22 przekroczyła liczbę ET21, których było wówczas 644. Od tamtej pory była to najliczniejsza seria lokomotyw elektrycznych PKP. W 1983 po tym, jak 6 elektrowozów ET22 przydzielono do DOKP Gdańsk, seria była obecna we wszystkich 8 Dyrekcjach Okręgowych.
Do końca lat 80. ilostany poszczególnych lokomotywowni zwiększano dzięki dostawom fabrycznie nowych lokomotyw ET22. Na początku kolejnej dekady, po zakończeniu przez Pafawag produkcji elektrowozów towarowych, rozpoczęto likwidację serii ET21, a w połączeniu ze spadkiem przewozów powstałe nadwyżki serii ET22 przemieszczano między lokomotywowniami.
Do połowy 1997 z inwentarza PKP skreślone zostały 33 lokomotywy serii ET22. W 1998 do kasacji przeznaczono 109, a rok później 83 elektrowozy tej serii.
PKP Cargo.
1 października 2001 została utworzona spółka PKP Cargo, która przejęła od PKP pojazdy trakcyjne z wyłączeniem zespołów trakcyjnych i autobusów szynowych. W latach 2001–2002 eksploatowała ona 954 lokomotywy serii ET22. W 2003 liczba ta spadła do 913, a w 2004 wzrosła do 929 i taka pozostała do 2007.
W 2007 lokomotywa ET22-1118 została jako pierwsza lokomotywa tej serii dopuszczona do ruchu na liniach SŽDC w Czechach. Wymagało to zamontowania na jednym z pantografów węglowej nakładki ślizgacza. 30 maja po raz pierwszy przekroczyła ona granicę polsko-czeską i doprowadziła do stacji Ostrava-Bartovice pociąg z koksem, natomiast następnego dnia wróciła do Polski. W 2016 PKP Cargo dysponowało 24 lokomotywami serii ET22 dopuszczonymi do ruchu w Czechach.
Pod koniec kwietnia 2008 seria ET22 otrzymała świadectwo dopuszczenia do ruchu również po sieci ŽSR na Słowacji. Lokomotywy o numerach 093, 165, 202, 592 i 1118 wyposażono w pantograf z nakładką węglową, a przy okazji obydwa odbieraki zmieniono na połówkowe.
W 2008 przewoźnik użytkował 939 lokomotyw ET22, rok później o jedną mniej, a w 2010, podobnie jak w latach 2004–2007, 929 sztuk.
Pod koniec sierpnia 2015, po pięcioletniej przerwie, została przywrócona do ruchu pierwsza lokomotywa seryjna typu 201E oznaczona jako ET22-003. Elektrowóz otrzymał barwy i inne elementy wyglądu charakterystyczne dla początkowych lat eksploatacji pojazdów tej serii. W lipcu 2016 natomiast egzemplarz ET22-233, który od lutego 2012 oczekiwał na skreślenie, przeszedł naprawę, w ramach której również otrzymał historyczne malowanie.
Nie były to jednak jedyny przypadek, gdyż w styczniu 2018 roku podczas napraw rewizyjnych odnowiono zielone malowanie lokomotywy ET22-980, które było stosowane w latach 2002–2008 zachowując przy tym charakterystyczne aluminiowe tablice oraz metalowe kratki ozdobne na reflektorach. Dwa miesiące później naprawę opuściła ET22-933 z historycznym malowaniem z żółtym czołem. 9 października kolejna lokomotywa ET22-939 otrzymała historyczne malowanie z lat 90 z malowaniem z żółtym pasem. 31 maja 2019 roku ukończono naprawę ET22-676 której przywrócono historyczne malowanie z lat 80 oliwkowo-zielone, które zastąpiło na maszynie firmowe malowanie spółki.
31 stycznia 2017 PKP Cargo skreśliło ze stanu 68 elektrowozów serii ET22 przewidzianych do kasacji. W czerwcu przewoźnik ogłosił przetarg na złomowanie 73 lokomotyw tej serii.
25 listopada 2019 roku PKP Cargo zmieniło status dwóm lokomotywom ET22 o numerach 490 i 497 z oczekuje skreślenia (nadany na początku 2012 roku) na oczekuje rewizji.
Przewozy Regionalne.
W 2008 Przewozy Regionalne rozpoczęły wynajem lokomotyw elektrycznych od PKP Cargo. Były one wykorzystywane w ruchu pasażerskim do prowadzenia pociągów interREGIO. Pod koniec 2009 przewoźnik eksploatował 27 elektrowozów serii ET22.
3 marca 2012 lokomotywa ET22-1105 prowadząca pociąg IR została zniszczona w katastrofie kolejowej pod Szczekocinami.
Pod koniec 2012, wraz z wejściem w życie nowego rozkładu jazdy, Przewozy Regionalne zakończyły dzierżawę lokomotyw serii ET22 od PKP Cargo.
Koleje Śląskie.
Pod koniec listopada 2012 Koleje Śląskie wypożyczyły od PKP Cargo 5 lokomotyw serii ET22 na okres od grudnia 2012 do marca 2013.
Prywatni przewoźnicy.
Pod koniec lat 90. Polskie Koleje Państwowe wycofały z eksploatacji około 200 lokomotyw serii ET22, które ze względu na spadek przewozów towarowych stały się zbędne. Kilka z nich nie zostało jednak złomowanych, lecz dzięki pośrednikom trafiło do zakładów naprawczych. Tam wyremontowano je wedle potrzeb, a następnie elektrowozy te zostały zakupione przez przewoźników prywatnych i zasiliły ich parki taborowe.
Pierwszym egzemplarzem, który trafił do przewoźnika spoza PKP, była lokomotywa ET22-276. 25 grudnia 1998 została ona skreślona z inwentarza, a w grudniu 1999 stała się własnością Kopalni Piasku „Kuźnica Warężyńska” i otrzymała oznaczenie 201E-277.
W następnych latach nastąpił dynamiczny rozwój prywatnych przewoźników, przez co nie było możliwości kupna bądź dzierżawy pojazdów trakcyjnych w kraju. Próby pozyskania taboru z Czech i Słowacji również kończyły się niepowodzeniem, dlatego zdecydowano się na inne rozwiązanie. W 2003 ówczesny CTL Rail kupił od marokańskiego przewoźnika ONCF lokomotywy E1003, E1018 i E1021. 13 grudnia 2003 rozładowano je w gdyńskim porcie, a 17 lutego 2004 skierowano do ZNTK Oleśnica. Po dostosowaniu do polskich warunków elektrowozy zostały oznaczone jako ET22-R001, R002 i R003 oraz przeznaczone do obsługi przewozów towarowych. W tym samym roku przewoźnik pozyskał także egzemplarze o numerach R004, R005 i 468.
W 2006 zainteresowanie prywatnych przewoźników elektrowozami typu 201E zaczęło maleć na rzecz lokomotyw serii 181 i 182 o podobnej mocy, ale większej sile pociągowej. Wówczas przez prywatnych przewoźników użytkowanych było razem 11 elektrowozów typu 201E: 10 przez CTL Rail oraz 1 przez PTKiGK Zabrze, który rok później stał się własnością PTK Holding.
20 kwietnia 2012 w ZNTKiM Gdańsk ukończono naprawę główną elektrowozu 201E-277, który następnie trafił do spółki Wiskol. 22 października przewoźnik Rail Polska rozpoczął eksploatację lokomotywy 201Eo-001, natomiast 21 stycznia 2013 do PHU Lokomotiv trafił elektrowóz 201Eo-007.
Na początku 2014 prywatni przewoźnicy eksploatowali 20 elektrowozów typu 201E, z czego 11 powróciło do Polski z Maroka. Lokomotywy te były użytkowane przez CTL Logistics, Rail Polska i Orlen KolTrans. W połowie tego roku w użytku były także kolejne 3 byłe elektrowozy ONCF należące do Ecco Rail. Ponadto jedna z lokomotyw typu 201Eo tej spółki była dzierżawiona przez Pol-Miedź Trans.
ZPNTMiUT Dębica stał się kolejnym użytkownikiem nabywając od PKP Cargo trzy egzemplarze tej serii o numerach: 133, 335, 350 lub 286 (w zależności od źródeł), które skreślono ze stanu spółki w 2012 roku. Dokładna data ich zakupu nie jest znana. 26 marca 2014 roku ET22-350 lub 286 przeszedł naprawę główną połączoną z modernizacją i dodatkowo pojazd dostał oznaczenie ET22-1034-5281. 18 maja 2014 roku zakończono naprawę ET22-133 która otrzymała numer 1034-5151, a ET22-335 zakończono 17 września 2016 roku nadając jej numer 1034-5331.
Maroko.
W okresie od listopada 1975 do lipca 1976 ONCF otrzymał 23 lokomotywy typu 201Eg i rozpoczął ich eksploatację. Były to wówczas najnowocześniejsze elektrowozy w Maroku.
Początkowo, podobnie jak w Polsce, lokomotywy serii E1000 miały zastosowanie uniwersalne. Ciągnęły one głównie pociągi towarowe po głównej magistrali kończącej się na południu na stacji Marrakesz, ale obsługiwały również składy pasażerskie. Z czasem zaczęto prowadzić nimi jedynie pociągi osobowe.
Pod koniec lat 90. ONCF rozpoczął eksploatację nowych lokomotyw, w związku z czym zaczęto wycofywać starsze elektrowozy serii E1000. W 2002 w eksploatacji pozostawało 14 sztuk, rok później 12, a w 2004 już tylko 6 egzemplarzy. Do 2012 wszystkie elektrowozy zostały wycofane z ruchu.

</doc>
<doc id="342771" url="https://pl.wikipedia.org/wiki?curid=342771" title="Déagol">
Déagol



</doc>
<doc id="342772" url="https://pl.wikipedia.org/wiki?curid=342772" title="Leonard Warren">
Leonard Warren

Leonard Warren (ur. 21 kwietnia 1911 w Nowym Jorku, zm. 4 marca 1960 tamże) – amerykański śpiewak operowy, baryton. 
Urodził się w Nowym Jorku jako Leonard Warenoff w rodzinie Żydów rosyjskich. W 1935 r. zaczął występować w chórze Radio City Music Hall, zaś trzy lata później wziął udział w przesłuchaniach dla Metropolitan Opera. Chociaż nie miał muzycznego wykształcenia, został od razu zauważony jako wielki talent, podpisał kontakt z Metropolitan i został wysłany do Włochy w celu dalszego szkolenia głosu. Po powrocie do Nowego Jorku debiutował w Metropolitan w koncercie arii z oper Verdiego "Traviata" oraz Ruggiero Leoncavalla "Pajace". W 1939 r. pierwszy raz wystąpił w pełnej produkcji operowej jako Paolo w operze Verdiego Simon Boccanegra. 
Warren występował gościnnie w operach w San Francisco, Chicago, mieście Meksyk i Buenos Aires, zaś w latach 50. XX w. czasowo związał się z mediolańską La Scalą oraz odbył tournée po ZSRR. Całe życie czuł się jednak wyjątkowo związany z Metropolitan Opera i tam stworzył większość swoich wspaniałych kreacji. Zasłynął jako interpretator Verdiego – zdobył bezapelacyjną światową sławę w 1950 r. występując w tytułowej roli w "Rigolettcie" Verdiego. Grał również hrabiego Lunę w Trubadurze, Tonia w Pajacach, torreadora Escamilla w Carmen oraz barona Scarpię w Tosce. 
4 marca 1960 Warren zmarł na skutek rozległego ataku serca w czasie przedstawienia "Mocy przeznaczenia" Verdiego, gdzie grał Don Carlosa. Wg legendy – pod koniec drugiej odsłony III aktu, przed rozpoczęciem cabaletty "Morir, tremenda cosa" nagle zaczął kaszleć, upadł na scenę i zmarł na miejscu.

</doc>
<doc id="342782" url="https://pl.wikipedia.org/wiki?curid=342782" title="Arturo Toscanini">
Arturo Toscanini

Arturo Toscanini (ur. 25 marca 1867 w Parmie, zm. 16 stycznia 1957 w Nowym Jorku) – włoski dyrygent i wiolonczelista.
Życiorys.
Studiował w konserwatoriach Parmy i Mediolanu grę na wiolonczeli. Karierę rozpoczynał w Brazylii jako wiolonczelista w zespole wędrownej opery. Zadebiutował jako dyrygent 26 czerwca 1886 roku w Rio de Janeiro, gdy zespół odmówił występu pod kierownictwem dotychczasowego dyrygenta; młody Toscanini poprowadził wtedy z pamięci "Aidę", co spotkało się dużym uznaniem publiczności.
Po powrocie, za namową przyjaciela, podjął próbę kontynuowania kariery dyrygenta i przez najbliższe lata prowadził dorywczo (nie otrzymując nigdy stałej posady) przedstawienia operowe w różnych włoskich teatrach, szybko zyskując sobie reputację wybitnego, ale i kontrowersyjnego dyrygenta – z początku wizja Toscaniniego dotycząca zmian we włoskim świecie muzycznym, systemie w jakim działały teatry i orkiestry oraz relacji publiczność-wykonawcy spotkała się z oporem i niezrozumieniem.
26 grudnia 1898 wystąpił po raz pierwszy na deskach La Scali, gdzie pracował przez kilka lat. Kierownictwo muzyczne "La Scali" Toscanini obejmował w latach 1898–1907 i 1920–1929. Największymi jego osiągnięciami były przedstawienia "Falstaffa" Verdiego i "Turandot" Pucciniego (przerwany w miejscu, w którym urywa się rękopis). Był propagatorem muzyki ówcześnie współczesnej, wiele słynnych później dzieł było wykonanych we Włoszech pod jego dyrekcją po raz pierwszy, m.in. "Morze" Debussy’ego czy "Pietruszka" Strawinskiego.
Następnie przeniósł się do "Metropolitan Opera" w Nowym Jorku, a potem krążył między Mediolanem a Nowym Jorkiem oraz występował w wielu innych miejscach. W 1936 założył Orkiestrę Symfoniczną Radia Nowojorskiego i uczynił z niej jeden z najznakomitszych zespołów orkiestrowych świata.
W 1928 na koncercie w Bolonii Toscanini odmówił dyrygowania faszystowskim hymnem i wkrótce po tym opuścił Włochy. Zrezygnował z występów w ojczyźnie, a następnie zaprzestał występów w Bayreuth i Salzburgu. W latach 1928–1936 był dyrektorem muzycznym Filharmonii Nowojorskiej. W czasie II wojny światowej przebywał w USA dając wiele koncertów dla żołnierzy. Do Mediolanu przyjechał na kilka miesięcy dopiero w 1946, by za pomocą swych występów zebrać fundusze na odbudowę uszkodzonej podczas wojny La Scali.
W późniejszym okresie życia wszelkie koncerty prowadził z pamięci ze względu na bardzo słaby wzrok. W 1954, gdy miał 87 lat, po incydencie, gdy zawiodła go pamięć podczas koncertu, wycofał się z czynnego życia koncertowego.
Ostatnie lata życia spędził w Nowym Jorku.
Sława Toscaniniego była wyjątkowa. Był on pierwszym nie-niemieckim dyrygentem zaproszonym do Bayreuth na festiwale wagnerowskich oper (1930 i 1931). On też podniósł bardzo znaczenie festiwali muzycznych w Salzburgu i w Lucernie (stworzył tam świetne kreacje takich oper, jak "Fidelio" Beethovena, "Falstaff" Verdiego, "Czarodziejski flet" Mozarta, "Tannhäuser" Wagnera i in.). Prócz oper i klasycznej muzyki symfonicznej, które w jego repertuarze zajmowały najwięcej miejsca Toscanini szczególną czcią otaczał Brahmsa. Wykonywał też utwory nowsze, do wczesnych utworów Strawinskiego włącznie; pomijał natomiast w swym repertuarze muzykę Bacha i Händla.
Sztukę odtwórczą Toscaniniego cechował przede wszystkim nadzwyczajny pietyzm dla intencji kompozytora. Unikał on wszelkich osobistych koncepcji interpretacyjnych. Wykonania jego odznaczały się natomiast do najwyższych granic posuniętą precyzją. Dotyczyło to zarówno wyjątkowego poczucia rytmu i jego wartości wyrazowej, umiejętności zespolenia orkiestry – do najdrobniejszych szczegółów – w zupełnie jednolity organizm dźwiękowy, jak i najsubtelniejszego cyzelowania brzmienia. Toscanini miał dar odnajdywania najbardziej istotnych i właściwych proporcji w regulowaniu brzmienia różnych instrumentów, planów dźwiękowych, czy nawet poszczególnych dźwięków składających się na akord. Konsekwencja narastania czy stopniowego opadania siły brzmienia miała u niego cechy elektronowej niemal precyzji. Potrafił też osiągnąć rzadko spotykaną śpiewność brzmienia nawet w najgłośniejszych partiach. Miał rzadki zmysł dobierania najbardziej właściwego tempa i posiadał wysokie poczucie architektonicznej logiki utworu. Opera była np. dla niego jednolitym organizmem, który rozwijał z niesłychaną konsekwencją od początku do końca dzieła; dlatego, mimo zatargów ze sławnymi primadonnami i gwiazdorami, zniósł zwyczaj bisowania popularnych arii w trakcie opery.
Dla ogólnego klimatu wykonań Toscaniniego charakterystyczne jest to, że natężenie emocjonalne nigdy nie wymykało się z precyzyjnej i rygorystycznej kontroli intelektu tego artysty.
We wcześniejszym okresie swej kariery artysta odmawiał nagrywania płyt. Później z niechęcią dawał się nakłonić do tego, lecz mimo to pozostał pokaźny zbiór jego nagrań.

</doc>
<doc id="342783" url="https://pl.wikipedia.org/wiki?curid=342783" title="Dualizm agrarny">
Dualizm agrarny

Dualizm agrarny – termin postulowany przez niektórych historyków gospodarki Europy opisujący zjawisko rozejścia się od XV w. dróg rozwoju ekonomicznego Europy Zachodniej i Europy Wschodniej. 
Zdaniem tych historyków na zachodzie kontynentu rozwijały się stosunki towarowo-pieniężne, zaś na wschodzie nastąpiła refeudalizacja, wtórne poddaństwo i naturalizacja gospodarki. Przyczyną miały być odmienne tendencje w rolnictwie – likwidacja zależności osobistej i prawnej chłopa na zachodzie przy braku takich procesów na wschodzie oraz uwarunkowania ekonomiczne – duże zapotrzebowanie dynamicznie rozwijających się państw kolonialnych na zboże, którego nie było w stanie pokryć rodzime rolnictwo. Implikowało to wysokie ceny zboża i opłacalność jego produkcji dla Europy Wschodniej. Dualizm agrarny miał doprowadzić do szybszego rozwoju miast i przemysłu w Europie Zachodniej, do osłabienia rynku wewnętrznego i zastoju gospodarczego w Europie Wschodniej.
W Europie Zachodniej mamy do czynienia z kurczeniem się ziem uprawianych przez feudała oraz rozwojem systemu dzierżawy ziemi w zamian za rentę pieniężną, towarowym charakterem produkcji rolnej oraz jej specjalizacją. Następuje również rozwarstwienie wsi, powstanie gospodarstw dochodowych i upadek słabszych. Poprawia się też sytuacja prawna chłopów poprzez stopniowe zanikanie poddaństwa osobistego chłopów, np. prawo opuszczania wsi, zależność od sądów powszechnych.
Natomiast w Europie Wschodniej obserwujemy gospodarowanie folwarku oparte na zasadzie: niskie wydatki na inwestycje, a wysokie na konsumpcję i aparat nadzoru, powiększenie obszaru ziemi uprawianego przez feudała i produkcji rolnej, rentę odrobkową jako główną formę świadczeń feudalnych, poddaństwo osobiste chłopów, z którego wynikał zakaz opuszczania wsi przez chłopa oraz prawo sądzenia chłopa przez pana. Wszystko to doprowadziło do tego, że gospodarstwo chłopskie w Europie Wschodniej sprowadzone zostało do funkcji działki wyżywieniowej, reprodukcji siły roboczej i inwentarza.
Podsumowując, dualizm agrarny doprowadził do szybszego rozwoju miast i przemysłu w Europie Zachodniej i do osłabienia rynku wewnętrznego i zastoju gospodarczego w Europie Wschodniej, np. w Polsce system gospodarki folwarczno-pańszczyźnianej przyniósł długotrwały kryzys gospodarczy, który doprowadził do upadku I Rzeczypospolitej.

</doc>
<doc id="342791" url="https://pl.wikipedia.org/wiki?curid=342791" title="Protoindustrializacja">
Protoindustrializacja

Protoindustrializacja - proto z gr. protos. - pierwotny, industrializacja - uprzemysłowienie. Proces produkcji przemysłowej, widoczny od XV w., w której robotnicy uczestniczyli całymi rodzinami, a jednocześnie uprawiali ziemię na własne potrzeby. Produkowali oni w systemie nakładczym tzn. we własnych domach przy użyciu dostarczanych im przez kupców surowców (kupcy ci następnie odbierali wykonaną pracę). Tak wytwarzano m.in. gobeliny we Flandrii czy jedwabie we Francji.

</doc>
<doc id="342793" url="https://pl.wikipedia.org/wiki?curid=342793" title="Pojedynek">
Pojedynek

Pojedynek (łac. "duelium", gr. "μονομαχία") – zaaranżowana walka pomiędzy dwoma uzbrojonymi przeciwnikami stanowiąca honorowy sposób rozstrzygnięcia sporu. W średniowieczu pojedynek sądowy był częstym i ostatecznym środkiem dowodowym w procesie sądowym.
Pojedynek toczyli rywale osobiście zaangażowani w konflikt, który zainicjować mogła przykładowo obraza, spór czy potrzeba ochrony dobrego imienia. Pojedynki i sposób ich przygotowania zaczęły z czasem przyjmować formę rytuału, powstawały nieformalne prawa i obowiązki pojedynkujących się oraz ich sekundantów (do obowiązków sekundanta należało przykładowo ustalenie miejsca i czasu pojedynku oraz zasad i warunków walki). W pojedynkach najczęściej stosowano broń białą (np. miecz, rapier, szpadę, szablę), a po upowszechnieniu się broni palnej również pistolety.
Mityczne początki.
Tematem 3 księgi Iliady jest pojedynek Parysa z Menelaosem, w dalszym ciągu poematu opisany jest szereg innych: m.in. Diomedesa z Glaukosem (zakończony rozstaniem się w zgodzie i zamianą zbroi na znak przyjaźni) i najsławniejszy Achillesa z Hektorem.
Seria pojedynków naśladowana jest w Eneidzie.
Pojedynki w średniowieczu.
W okresie średniowiecza pojedynki zostały wpisane do ówczesnych kodeksów prawnych i uznane za środek dowodowy w przewodzie sądowym (tzw. pojedynek sądowy). Jednak już w XII wieku zaczęto podejmować próby ich ograniczenia ze względu na to, że często kończyły się śmiercią jednej ze stron w błahych sprawach. Pojedynek stopniowo znikał ze spisów praw różnych krajów, a i pojedynki w sprawach osobistych wraz z upływem czasu były zakazywane w coraz większej liczbie państw.
Pojedynki w XVII wieku.
W XVII wieku, szczególnie we Francji, bardzo rozpowszechniły się pojedynki w obronie honoru. Modny we Francji dworski styl życia i związane z nim nieodłącznie plotki, intrygi i różne skandale stwarzały mnóstwo powodów do pojedynkowania. Arystokracja i szlachta, prowadząca na dworze próżniaczy tryb życia, często miała okazję do tego, by czynić użytek ze swych przybocznych szpad. Rywalizację o pensje, damy, tytuły, splendory i zaszczyty rozstrzygano pomiędzy sobą za pomocą pojedynków. Wbrew pozorom nie była to epoka formalnych, pełnych wzajemnej grzeczności pojedynków. Formalna, napuszona grzeczność oraz kultura ówczesnej szlachty była bardzo powierzchowna. Z dawnych akt sądowych i innych źródeł wynika nieco inny obraz, niż podają go niektórzy pisarze – starcia zbrojne najczęściej wzniecano po spożyciu nadmiernej dawki napojów alkoholowych. Pojedynki miały zwykle miejsce tam, gdzie doszło do kłótni, a przy tym towarzysze powaśnionych niejako z obowiązku włączali się do walki. Walczono nie przebierając w środkach i nie kłopocząc się żadnymi zasadami: na przykład rzucano piaskiem w oczy przeciwnikowi, albo kapeluszem w twarz lub też stosowano inne podstępy, by tylko odwrócić choćby na chwilę uwagę przeciwnika i zadać mu cios bronią.
Za panowania Henryka IV zabito w pojedynkach około 8000 osób, a drugie tyle król ułaskawił. Na początku XVII wieku w całej Francji stracić życie w pojedynkach miało około 30 000 osób, a więc więcej niż w niejednej wojnie, jakie rozgrywały się ówcześnie.
W czasach Ludwika XIV pojedynkowały się nawet kobiety. W 1721 w Lasku Bulońskim do pojedynku o względy Armanda de Vignerot du Plessis, trzeciego księcia de Richelieu, stanęły hrabina de Polignac oraz markiza de Nesle. Hrabina de Polignac postrzeliła markizę de Nesle w ramię; markiza jednak przeżyła postrzał. 
Pojedynki w XIX wieku.
W XIX wieku obok szermierki wojskowej szczególnie rozwinęły się pojedynki honorowe wraz ze wszystkimi towarzyszącymi jej rytuałami. Jeszcze przed II wojną światową pojedynki były rozpowszechnione nie tylko w Europie, ale i za oceanem. Ginęli w nich nieraz wybitni ludzie. Wystarczającym pretekstem do pojedynku była obraza honoru. Obrazić zaś honor można było bardzo łatwo – wystarczyło zrobić coś, co uwłaczało czyjemuś honorowi i nie przeprosić go za to. Szczególnie stara arystokracja rodowa miała wysokie mniemanie o swoim honorze. Arystokrację naśladowała szlachta, a potem nowobogacka burżuazja oraz osoby wywodzące się z tych warstw społecznych, które pojedynkowały się najczęściej. Honor w korpusie oficerskim stał się czymś w rodzaju fetyszu. W niejednej armii oficerskiej, do której zaliczyć należy też polską, aż do II wojny światowej honor oficera był stawiany ponad ludzkie życie. Zapominano przy tym o zdrowym rozsądku. Korpus oficerski wywierał olbrzymią presję na swoich członków. Musieli się oni stawiać do pojedynku nawet, jeśli taki rodzaj satysfakcji był sprzeczny z ich przekonaniami. Oficerów, którzy odmawiali pojedynku, skazywano na pogardę, uznając ich za tchórzy. Co więcej, bojkotowano ich towarzysko. Ostatecznie bywało i tak, że taka osoba musiała rozstać się z mundurem. W XIX wieku pojedynki szczególnie rozprzestrzeniły się w Niemczech (podobnie jak wcześniej, w XVII wieku, miało to miejsce we Francji).
Jak dalece zasady zachowania honoru były ryzykowne i lekkomyślne, ilustruje przypadek z 1817, gdy francuski Kreol Henri d’Edville stanął do pojedynku ze szkockim kapitanem Stuartem. Przeciwnicy mieli strzelać do siebie na dnie wykopanego grobu, z odległości dwóch kroków, przez prześcieradło, którego końce trzymali obaj w lewych rękach. Jednak d’Edville zemdlał, zanim padła komenda do oddania strzału.
Choć pierwsze reguły pojedynków spisano już w XVII wieku, to wiele pojedynków w pierwszej połowie XIX wieku odbywało się z pominięciem jakichkolwiek reguł i miało często tragiczne zakończenie. Niektóre pojedynki miały kuriozalny przebieg. W 1803 na błoniach pod Paryżem Grandpierre i Peck stoczyli pojedynek, wznosząc się jednocześnie balonami na wysokość 200 metrów i strzelając do siebie (do czasz balonów) ze starych muszkietów. Trafiony celnie balon Pecka pękł, co zakończyło się śmiercią jego pasażera na miejscu tego zdarzenia.
Jednolite przepisy spisane we Francji w pierwszej połowie XIX wieku stały się pewnym wzorcem do kodeksów honorowych, jakie powstały w innych krajach. W XIX wieku pojedynki zostały bardzo sformalizowane, obowiązywał kodeks określający ścisłe prawa i obowiązki wyzwanego, wyzywającego, zastępców i prowadzącego pojedynek oraz sam sposób prowadzenia pojedynku. Kodeksy honorowe określały zasady postępowania honorowego zarówno podczas pojedynków na broń białą, jak i broń palną (broniami honorowymi wykorzystywanymi w pojedynkach były: szabla, szpada i pistolet). Pojedynki odbywały się w większości krajów na szpady (w Polsce i na Węgrzech – na szable). Szable dopuszczone do pojedynku musiały być ostre, pozbawione wyszczerbień i rdzy. W przypadku zakazu stosowania w czasie walki pchnięć, używano szabel o tępych końcach. Natomiast szpady musiały mieć jednakową długość. Przed pojedynkiem klingi dezynfekowano tamponami. Walka na broń białą toczyła się do pierwszej, drugiej bądź trzeciej rany lub też do całkowitego obezwładnienia przeciwnika. Kwalifikowanie zadanych ran należało do lekarzy. Podczas walki nie wolno było przerzucać broni z jednej ręki do drugiej ani też chwytać ręką za broń przeciwnika. Stosowano komendy "Baczność", "Naprzód" albo "Bij" i "Stój". Kierownik walki przerywał ją gdy: jeden z walczących otrzymał ranę, jeden z walczących upadł, jeden z walczących – wcześniej ranny – był niezdolny do walki, jednemu z walczących wypadła z ręki broń (lub się złamała), jeden z walczących dotknął końcem klingi ziemię – należało ją ponownie zdezynfekować, jeden z walczących odstąpił od zachowania przepisów pojedynku. Kierownikowi pojedynku pomagał sekundant, który przerywał walkę, gdy czegoś nie zauważył kierownik.
Historycy wskazują na pewien niedostatek źródeł na temat pojedynków. Pojedynkowano się bowiem najczęściej, zachowując to w tajemnicy, w odosobnionych miejscach, a ich uczestnicy i świadkowie zobowiązywali się pod przysięgą do zachowania pełnej dyskrecji.
W drugiej połowie XIX wieku nastała moda na pojedynki także wśród studentów. Szczególnie często pojedynkowali się członkowie korporacji akademickich w Niemczech. Twarz skancerowana licznymi bliznami wyniesionymi z pojedynków była dla niejednego absolwenta większym powodem do dumy niżeli dyplom ukończenia uczelni.
Warunki zakończenia pojedynku.
W zależności od wcześniejszych ustaleń, pojedynki były prowadzone do:
Pojedynki w Polsce.
W Polsce pojedynki pojawiły się w XIII wieku, wraz z ugruntowaniem przepisów prawa magdeburskiego (Zwierciadło saskie). W roku 1252 Bolesław V Wstydliwy zezwala odbywać sądy z próbą wody i rozpalonego żelaza oraz pojedynki na miecze i kije. W roku 1290 Henryk I Brodaty zabrania jednak stosowania „prób Bożych” w postępowaniu przeciw oszczercom. Zasady odbywania pojedynków sądowych w Polsce średniowiecznej odnotowane zostały w dokumencie "Najstarszy Zwód Prawa Polskiego".
Za panowania Kazimierza III Wielkiego, w wyniku renesansu prawodawstwa polskiego, pojedynki sądowe powoli ustają. W XVI wieku pojedynki w Polsce i na Litwie zostały prawnie zakazane, ale król mógł udzielić indywidualnego, specjalnego zezwolenia na pojedynek w szczególnych okolicznościach, o czym mówiło prawo z 1588. Statuty litewskie za zabójstwo w pojedynku stanowiły karę śmierci.
W wojsku samo wyzwanie na pojedynek było "sprawą gardłową". Surowo karano też rozlew krwi w miejscu pobytu króla. W roku 1674 jeszcze bardziej wzmożono ostrość ustaw przeciwko pojedynkom, co jednak nie było w stanie wyeliminować tego obyczaju z życia publicznego. Chociaż prawa często nie przestrzegano, to jednak stosowano się zwykle do zasad zwyczajowych. Tak więc pojedynki nie mogły się odbywać w soboty i święta oraz w dni poświęcone Najświętszej Marii Pannie (por. Pokój i Rozejm Boży).
Liczba pojedynków niezmiernie wzrosła w XVIII wieku, zwłaszcza za panowania Stanisława II Augusta. Nie pomagała kara „wieży”, ani klątwy rzucane przez biskupów na pojedynkujących się. Sytuacji tej nie zmieniły też prawa państw zaborczych.
W 1907 opisywany w prasie był pojedynek dwóch kobiet we Lwowie. Pojedynki zdarzały się także w okresie II Rzeczypospolitej. W styczniu 1928 donoszono o pojedynku między oficerami (jeden o nazwisku Pociecha będący adiutantem Józefa Piłsudskiego, drugi to syn senatora Bronisława Krzyżanowskiego), który odbył się wskutek obrazy czci Marszałka, zaś w zdarzeniu obaj strzelali do siebie mając zasłonięte oczy z odległości ramienia z automatycznych rewolwerów aż do wyczerpania amunicji (w rezultacie przeciwnicy odnieśli poważne obrażenia). Istniały środowiska krytykujące pojedynki. Prezesem Akademickiej Ligi Antypojedynkowej we Lwowie był Mieczysław Orłowicz, zaś w 1928 Julia Świtalska-Fularska propagowała uznanie osobistej odpowiedzialności honorowej kobiet i stworzenia dla nich specjalnego kodeksu honorowego bez krwawych pojedynków (tłem tych postulatow były tragiczne skutki pojedynków między mężczyznami spowodowane przez obrazę pomiędzy kobietami).
Pojedynki dziś.
Pewien niegroźny dla życia rodzaj pojedynków jest zezwolony przez prawodawstwo Niemiec, Austrii i Szwajcarii. Taki pojedynek nazywa się "menzurą". "Menzury" odbywają się we wszystkich miastach uniwersyteckich w krajach niemieckojęzycznych.
Prawo polskie zakazuje pojedynków, a uszkodzenie ciała lub pozbawienie życia w wyniku pojedynku traktuje jako przestępstwo.
Termin "pojedynek" potocznie oznacza rywalizację dwóch stron i najczęściej jest stosowany przy opisie gier sportowych.
Pojedynki w kulturze i sztuce.
W 1977 film o obsesyjnym dążeniu do pojedynku, zatytułowany "The Duellists" (polski tytuł "Pojedynek"), nakręcił Ridley Scott. Debiutanckie dzieło brytyjskiego reżysera powstało na podstawie noweli Josepha Conrada i opowiada o dwóch oficerach armii Napoleona, przez lata próbujących zadawniony konflikt rozwiązać za pomocą broni.
W polskiej literaturze opisy pojedynków na pistolety są m.in. w "Lalce" Bolesława Prusa (między Wokulskim i baronem Krzeszowskim), "Rodzinie Połanieckich" Henryka Sienkiewicza, "Pożegnaniu jesieni" Stanisława Ignacego Witkiewicza oraz "Tajemniczej wyprawie Tomka" Alfreda Szklarskiego.

</doc>
<doc id="342797" url="https://pl.wikipedia.org/wiki?curid=342797" title="Matthew Perry (oficer)">
Matthew Perry (oficer)

Matthew Calbraith Perry (ur. 10 kwietnia 1794 w Newport, zm. 4 marca 1858 w Nowym Jorku) – komodor Marynarki Wojennej Stanów Zjednoczonych.
Demonstracją siły militarnej wymusił na siogunacie Tokugawów nawiązanie kontaktów zagranicznych oraz doprowadził do podpisania z nią 31 marca 1854 roku Traktatu z Kanagawy i zakończenia 220-letniej izolacji Japonii zwanej po japońsku sakoku.
I wizyta.
W połowie XIX wieku Stany Zjednoczone zaktywizowały swoją penetrację Pacyfiku, w tym jego północnych akwenów, dążąc także do wciągnięcia Japonii w orbitę swoich interesów. Celem była nie tylko wymiana handlowa, ale także potraktowanie archipelagu jako bazy wobec Chin. Po kilku nieudanych próbach nawiązania kontaktów przygotowano starannie nową misję, której dowódcą został M. Perry. Zapoznał się on z ówczesną wiedzą o Japonii, charakterem jej mieszkańców i wyposażony w listy prezydenta Millarda Fillmore’a (1800–1874) w 1853 roku, dysponując czterem okrętami wojennymi: „Saratoga”, „Susquehanna”, „Mississippi”, „Plymouth”, dotarł wpierw do wysp Ryūkyū i Ogasawara, a następnie w lipcu wpłynął do zatoki (kanału) Uraga, stanowiącej zewnętrzną część zatoki Edo (ob. Zatoka Tokijska).
Przyjęcie nie było przyjazne, ale po silnych naciskach Japończycy przyjęli listy od prezydenta USA. Jednakże, stosując różne wybiegi, nie udzielili odpowiedzi. Perry opuścił zatokę zapowiadając, iż powróci za rok po definitywną odpowiedź. 
II wizyta.
Zgodnie z zapowiedzią, Perry powrócił w lutym 1854 roku jako dowódca siedmiu okrętów, do których po paru dniach dołączyły jeszcze dwa. Ta imponująca armada wpłynęła do zatoki Edo, napotykając ogromny opór Japończyków, którzy czynili wszystko, aby nie dopuścić do rozmów. Dzięki jednak twardemu i konsekwentnemu stanowisku strony amerykańskiej 31 marca doszło do podpisania w Kanagawie pierwszego japońskiego traktatu z obcym mocarstwem. Był to traktat o „pokoju i przyjaźni”, na mocy którego otwarto dla Ameryki porty: Shimoda i Hakodate. Strona japońska zobowiązała się do zaopatrywania statków amerykańskich w paliwo, żywność i wodę oraz do udzielania pomocy rozbitkom. Amerykanie pozostawali wolni, ale odpowiedzialni przed prawem.

</doc>
<doc id="342798" url="https://pl.wikipedia.org/wiki?curid=342798" title="Moluki Północne">
Moluki Północne

Moluki Północne () – prowincja w Indonezji obejmująca północną część archipelagu Moluki (granicę stanowi morze Seram). Powierzchnia 31 983 km²; 1,28 mln mieszkańców (2020); stolica Sofifi. Dzieli się na 2 okręgi miejskie i 6 dystryktów.
Historycznie Moluki Północne były centrum czterech znaczących sułtanatów we wschodniej części dzisiejszej Indonezji – Bacanu, Jailolo, Tidore i Ternate. Do 1999 roku terytorium należało do prowincji Moluki. Od 4 sierpnia 2010 stolicą jest Sofifi, wcześniej tymczasową siedzibą władz i administracji było miasto Ternate. Według wartości regionalnego produktu krajowego brutto (2006) jest to najbiedniejsza prowincja Indonezji. Jest jedną z prowincji kraju o najniższej liczbie ludności.
Prowincję zamieszkuje ludność zróżnicowana pod względem etnolingwistycznym. Ogółem na tym obszarze wyróżnia się 28 języków oraz taką samą liczbę grup etnicznych, do których zaliczają się zarówno ludy austronezyjskie (jak np. Buli, Maba, Patani), jak i nieaustronezyjskie (m.in. Ternate, Tidore, Tobelo). Region stanowi strefę kontaktów między użytkownikami języków austronezyjskich i papuaskich.
Funkcję lingua franca pełni język malajski, a jego lokalna odmiana jest głównym językiem mieszkańców miast. Drugim często używanym językiem jest oficjalny indonezyjski, który służy jako odmiana wysoka (por. dyglosja). Poza malajskim zasięg ponadlokalny mają języki ternate i tidore. Mieszkańcy wsi posługują się wieloma odrębnymi językami etnicznymi, często spoza rodziny austronezyjskiej.
Najważniejsze wyspy i grupy wysp wchodzące w skład prowincji to:
Wyspy te od czasu odkrycia przez Europejczyków były nazywane "Wyspami Korzennymi".
Gospodarka: rolnictwo (ryż, kukurydza, orzechy kokosowe, przyprawy korzenne); rybołówstwo; eksploatacja lasów.
Główne miasta: Ternate, Tidore, Tobelo, Jailolo.

</doc>
<doc id="342801" url="https://pl.wikipedia.org/wiki?curid=342801" title="Zagadka z Kornwalii">
Zagadka z Kornwalii



</doc>
<doc id="342802" url="https://pl.wikipedia.org/wiki?curid=342802" title="Adobe InDesign">
Adobe InDesign

Adobe InDesign – program komputerowy służący do projektowania, łamania, składania i przygotowywania do druku materiałów poligraficznych – szczególnie wydawnictw wielostronicowych i o skomplikowanej strukturze. Stworzony został od podstaw przez amerykańską korporację Adobe acz z wykorzystaniem idei składu zaproponowanego w pierwszym profesjonalnym programie DTP Ventura Publisher w końcu lat 80. XX w.
Pod koniec lat 90. XX w. Adobe starała się stworzyć skuteczną konkurencję dla dominującego wtedy na rynku DTP programu QuarkXPress firmy Quark Inc. Początkowo starano się tego dokonać na bazie wykupionego wraz z firmą Aldus programu PageMaker, klasyka cyfrowego składu, jednak nie był on w stanie spełnić oczekiwań użytkowników konkurencyjnego Quarka. Dopiero InDesign (określany w trakcie prac programistycznych jako "K2" czyli "Quark killer" – ang. zabójca Quarka) stanowił realną alternatywę na rynku profesjonalnych programów DTP.
InDesign już w pierwszych wersjach zawierał w sobie przeważającą większość możliwości edycyjnych ze współczesnych mu wersji Quarka, a dodatkowo wiele innych, ze szczególnym uwzględnieniem rozbudowanego edytora tekstu. Jednocześnie był wyposażony w mechanizmy pozwalające na bliską współpracę z dwoma innymi programami Adobe – Photoshopem (grafika rastrowa) i Illustratorem (grafika wektorowa). W ten sposób firma Adobe stworzyła wszechstronny pakiet oprogramowania w dziedzinie DTP. InDesign nie był jednak pozbawiony niedoskonałości, jak choćby braku możliwości poprawnego sortowania indeksów w językach innych niż wersja programu czy problemach z obsługą fontów różnych typów o tych samych nazwach.
W 2007 r. została wydana 5 wersja programu, dostępna jako część (choć nie wyłącznie) pakietu Creative Suite 3. Wersja dla systemów Macintosh jest pierwszą przeznaczoną do pracy na komputerach Apple z procesorami Intel lub PowerPC.
InDesign obecnie jest jednym z bardziej popularnych programów do komputerowego składu i łamania tekstu, niemniej do wielu zastosowań użyteczniejsze okazują się być inne aplikacje. Na platformie Macintosh powszechny w użyciu jest QuarkXPress (obecnie w wersji 9), a na platformie komputerów IBM PC stosowane są takie aplikacje jak Adobe FrameMaker, rzadziej Corel VENTURA i Broadvision Quicksilver.
Wersje, które ukazały się w ramach kolejnych pakietów graficznych:

</doc>
<doc id="342803" url="https://pl.wikipedia.org/wiki?curid=342803" title="Jan Dobrzyński">
Jan Dobrzyński

Jan Dobrzyński (ur. 24 września 1958 w Knyszynie) – polski polityk, samorządowiec oraz inżynier, w latach 2006–2007 wojewoda podlaski, senator VII i IX kadencji.
Życiorys.
W 2004 ukończył studia na Wydziale Ochrony Środowiska Wyższej Szkoły Ochrony Środowiska w Bydgoszczy.
W latach 1976–1998 pracował w różnych zakładach na terenie Białegostoku, następnie do 2002 zasiadał w zarządzie miasta. Od 1980 należy do „Solidarności”, w latach 1993–1995 był członkiem jej zarządu regionalnego. Od 1990 należał do Porozumienia Centrum. W latach 1998–2006 był radnym rady miejskiej (w 1998 wybrany z listy Akcji Wyborczej Solidarność, w 2002 z listy Prawa i Sprawiedliwości; był przewodniczącym klubu radnych PiS), a także dyrektorem biura poselskiego oraz senatorskiego Krzysztofa Jurgiela (2001–2006). Od stycznia 2006 do stycznia 2007 pełnił funkcję wojewody podlaskiego, w 2007 zajmował stanowisko dyrektora Zakładu Gazowniczego w Białymstoku.
W wyborach parlamentarnych w 2007 z ramienia Prawa i Sprawiedliwości został wybrany na senatora VII kadencji w okręgu białostockim, otrzymując 148 917 głosów. W 2011 bez powodzenia ubiegał się o reelekcję. W 2014 został kandydatem Prawa i Sprawiedliwości w wyborach samorządowych 2014 na urząd prezydenta Białegostoku, przegrywając w drugiej turze głosowania z Tadeuszem Truskolaskim. Uzyskał natomiast mandat radnego sejmiku podlaskiego V kadencji.
W 2015 ponownie wystartował do Senatu z ramienia PiS w okręgu nr 60. Został wybrany na senatora IX kadencji, otrzymując 92 252 głosy. 11 kwietnia 2018 został zawieszony w prawach członka PiS, po czym opuścił klub PiS i został senatorem niezrzeszonym. W wyborach w 2019 postanowił ubiegać się o reelekcję z ramienia założonego przez siebie Komitetu Wyborczego Wyborców Zjednoczona Prawica, za co został wykluczony we wrześniu tegoż roku z Prawa i Sprawiedliwości (nie uzyskał wówczas senackiej reelekcji).

</doc>
<doc id="342804" url="https://pl.wikipedia.org/wiki?curid=342804" title="Józef Hofmann">
Józef Hofmann

Józef Kazimierz Hofmann (ur. 20 stycznia 1876 w Krakowie, zm. 16 lutego 1957 w Los Angeles) − polski pianista, kompozytor, pedagog i wynalazca; w 1926 naturalizowany w USA.
Życiorys.
Bardzo wcześnie rozpoczął naukę gry na fortepianie i już jako ośmiolatek dawał koncerty przed publicznością warszawską, jako dziesięciolatek publicznością wielu krajów europejskich, a rok później także amerykańską. Po odbyciu w 1887 52 koncertów w dziesięć tygodni, w wyniku protestu New York Society for the Prevention of Cruelty to Children (Nowojorskie Towarzystwo Zapobiegania Okrucieństwu Wobec Dzieci), podyktowanego obawą o jego zdrowie, musiał przerwać tournée. Udał się wtedy do Berlina, gdzie, dzięki stypendium Alfreda Corninga Clarka, odbył w latach 1888−1894 studia. W 1894 roku uzyskał I nagrodę na Konkursie imienia Antona Rubinsteina (którego był uczniem) w Hamburgu, na którym wykonał jego "Koncert d-moll op.70". Sukces ten pozwolił mu na liczne, cieszące się wielkim powodzeniem, występy m.in. w krajach skandynawskich, Anglii i Rosji. Co roku koncertował też w Stanach Zjednoczonych, których obywatelstwo otrzymał w roku 1926.
Od 1924 zarządzał Wydziałem Fortepianu w Curtis Institute of Music w Filadelfii, a w latach 1927–1938 był dyrektorem tego Instytutu. Jego uczniami byli m.in.: Ellen Ballon, Abram Chasins, Shura Cherkassky, Ruth Slenczynska, Walter Susskind, Teresita Tagliapietra, Aleksander Wielhorski i Leopold Zieliński. Był także kompozytorem (pseudonim Michel Dvorsky) utworów na orkiestrę i fortepian. Karierę pianistyczną zakończył 19 stycznia 1946 recitalem w Carnegie Hall.
Piotr Wierzbicki uważał Hoffmana za największego wykonawcę dzieł Chopina w XX wieku, podkreślając m.in. lekkość jego gry, wyrobienie lewej ręki, „drobny dźwięk” i swobodny rytm.
Rodzina.
Ojciec Józefa Hofmanna – Kazimierz Hofmann był kompozytorem, dyrygentem i pianistą, a matka, Matylda Pindelska, śpiewaczką (ur. 1851 w Krakowie), córką Wincentego i Eleonory z Wyszkowskich. Józef miał starszą siostrę – Zofię Wandę (ur. 11 czerwca 1874 w Krakowie). W okresie dzieciństwa ich ojciec, Kazimierz, pozostawał w związku małżeńskim z Anielą Teofilą z Kwiecińskich (ur. 3 stycznia 1843 w Warszawie), która po przeniesieniu się w 1878 z mężem do Warszawy zmarła tam 12 października 1885, wpis 1392. Wtenczas Kazimierz Hofmann zawarł ślub z ich matką, Matyldą Franciszką Pindelską, w bazylice Świętego Krzyża w Warszawie w dniu 17 czerwca 1886.
Józef Hofmann był dwukrotnie żonaty. Z pierwszą żoną, Marią Eustis, miał córkę, a z drugą, Betty Short, trzech synów.
Wynalazki.
Znany jest z licznych wynalazków, dotyczących m.in. samochodów i fortepianu. Opatentował ponad 70 wynalazków, w tym także urządzenie służące do pomiaru siły nacisku palców pianisty, regulację wysokości taboretu do fortepianu.

</doc>
<doc id="342805" url="https://pl.wikipedia.org/wiki?curid=342805" title="Delfin zwyczajny">
Delfin zwyczajny

Delfin zwyczajny, delfin pospolity, delfin długopyski ("Delphinus delphis") – gatunek ssaka morskiego z rodziny delfinowatych (Delphinidae). Średniej wielkości delfin, najpospolitszy z waleni, zamieszkuje niemal wszystkie morza tropikalne i umiarkowane. W Morzu Bałtyckim spotykany bardzo rzadko.
Zasięg występowania.
Delfin zwyczajny występuje w zależności od podgatunku:
Taksonomia.
Tradycyjnie w rodzaju "Delphinus" umieszczano dwa gatunki "D. delphis" i "D. capensis", rozróżniając je na podstawie długości pysków, lecz badania molekularne przeprowadzone w 2015 roku nie potwierdzają tego podziału, ponieważ formy z długimi pyskami wydają się być konwergentne, ewoluując w różnych miejscach w oparciu o warunki ekologiczne. W rezultacie obecnie (2020) najlepszą opcją jest objęcie wszystkich populacji "Delphinus" jednym szeroko rozprzestrzenionym gatunkiem. Nazwa "capensis" jest uważana za synonim "delphis", a "ponticus" (tradycyjnie podgatunek "D. delphis") i "tropicalis" (tradycyjnie podgatunek "D. capensis") powinny być traktowane jako podgatunki ze względu na ich odrębność. Czwarty podgatunek o długim pysku "bairdii" (wcześniej synonim "D. capensis"), jest wstępnie rozpoznany we wschodniej części północnego Oceanu Spokojnego, choć do potwierdzenia jego istnienia potrzebne jest dalsze porównanie z innymi populacjami występującymi w Pacyfiku. W Morzu Śródziemnym występuje również zróżnicowana genetycznie populacja formy krótko-pyskiej, lecz nie jest klasyfikowana jako oddzielny podgatunek i jest włączona do "delphis". Rozpoznano cztery podgatunki.
Wygląd fizyczny.
U delfinów zwyczajnych charakterystyczna jest obecność długiego dzioba. Płetwa grzbietowa jest nieznacznie zakrzywiona do tyłu. Grzbiet u tego delfina jest czarny, a brzuch biały. Plama na boku delfina może byċ, w zależności od populacji biała, błękitna, jasnoszara, żółtawo-kremowa lub żółtawo-brązowa.

</doc>
<doc id="342810" url="https://pl.wikipedia.org/wiki?curid=342810" title="Józef Hofman">
Józef Hofman



</doc>
<doc id="342811" url="https://pl.wikipedia.org/wiki?curid=342811" title="Grywałd">
Grywałd

Grywałd – wieś w Polsce. położona w województwie małopolskim, w powiecie nowotarskim, w gminie Krościenko nad Dunajcem, w której jest siedzibą sołectwa Grywałd. Miejscowość ta występuje w dokumentach po raz pierwszy w roku 1330 jako "Grünewald", czyli "Zielony Las".
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty czorsztyńskiej. W latach 1954–1972 wieś należała i była siedzibą władz gromady Grywałd. W latach 1975–1998 miejscowość położona była w województwie nowosądeckim.
Znajduje się na stokach Lubania w Gorcach.
Główną atrakcją miejscowości jest XV-wieczny gotycki kościół drewniany pw. św. Marcina. Legenda mówi, że na miejscu dzisiejszej świątyni znajdować się miała pogańska gontyna. Miejscowość znajduje się na małopolskim Szlaku Architektury Drewnianej.
W miejscowości urodził się Michał Marczak, historyk, bibliotekarz-archiwista, etnograf, pedagog i publicysta, związany przez wiele lat ze zbiorami Tarnowskich na zamku w Dzikowie.
Kościół pw. św. Marcina.
Kościół wzniesiono w II poł. XV wieku na miejscu wcześniejszej świątyni. Podanie głosi, że jeszcze wcześniej w tym właśnie miejscu znajdowała się pogańska gontyna. Przed 1618 rokiem kościół znacznie przebudowano. Zmiany dotyczyły głównie konstrukcji dachu i stropów. W tym okresie dostawiono również wieżę, a wnętrze pokryto polichromią. Na początku XX wieku planowano powiększyć prezbiterium i dobudować boczne kaplice, ale planów tych nie zrealizowano.

</doc>
<doc id="342812" url="https://pl.wikipedia.org/wiki?curid=342812" title="Josef Hofmann">
Josef Hofmann



</doc>
<doc id="342813" url="https://pl.wikipedia.org/wiki?curid=342813" title="Josef Hofman">
Josef Hofman



</doc>
<doc id="342815" url="https://pl.wikipedia.org/wiki?curid=342815" title="Łopuszna">
Łopuszna

Łopuszna – wieś w gminie Nowy Targ, powiecie nowotarskim w województwie małopolskim przy drodze wojewódzkiej nr 969 z Nowego Targu do Krościenka.
W latach 1934–1954 oraz 1973–1976 miejscowość była siedzibą gminy Łopuszna. W latach 1975–1998 Łopuszna położona była w województwie nowosądeckim.
Położenie geograficzne.
Miejscowość położona jest w Kotlinie Orawsko-Nowotarskiej nad Dunajcem, u podnóża Gorców. Jej zabudowa ciągnie się wzdłuż potoku Łopuszanka w głąb Gorców. Niektóre jej osiedla, jak np. Zarębek Wyżni i Koszary Łopuszańskie, położone są wysoko na zboczach Gorców, odosobnione od reszty wsi.
Przez położoną na prawym brzegu Dunajca część Łopusznej płynie potok Czerwonka.
Turystyka.
Atrakcyjne położenie miejscowości i baza noclegowa sprawiają, że jest ona dobrą bazą wypadową do zwiedzania Gorców. Wychodzą stąd 2 szlaki turystyczne:
Łopuszna znajduje się na małopolskim Szlaku Architektury Drewnianej.
Z miejscowości rozciągają się doskonałe widoki na Tatry i to nie tylko z wysoko położonego Zarębku Wyżniego, ale również z osiedli w dolinie Łopuszanki.
Słynni ludzie.
W Łopusznej dorastał, uczęszczał do szkoły powszechnej i odprawił mszę prymicyjną, a później często tu powracał ks. Józef Tischner. Na miejscowym cmentarzu znajduje się jego grób, a w centrum miejscowości budynek „Tischnerówka”, w którym znajduje się izba pamięci ks. J. Tischnera. Urodził się tu także i wychowywał jego brat Marian – profesor weterynarii. Tutaj urodził się także ks. Kazimierz Bukowski.
W latach 30. XIX w. we dworze Tetmajerów gościł poeta Seweryn Goszczyński, który wielokrotnie zwiedzał Gorce i jako pierwszy opisał je w polskiej literaturze. W 1848 r. we dworze Tetmajerów gościł także Jan Kanty Andrusikiewicz, przywódca powstania chochołowskiego. We dworze bywali także bracia Kazimierz Przerwa-Tetmajer i Włodzimierz Tetmajer.
W latach osiemdziesiątych XX w. w Łopusznej spędzał wakacje ukrywający się działacz opozycji Bogdan Borusewicz oraz filozof Mirosław Dzielski i jego żona Maria – historyczka. Oboje napisali tutaj wiele ze swoich prac. Z Łopusznej pochodzą także rzeźbiarz i medalier Wojciech Czerwosz (1913–1986) oraz wójt gminy Nowy Targ od 1990 roku – Jan Smarduch.
W Łopusznej urodził się i mieszkał do 1900 roku Jerzy Lgocki, powstaniec śląski, twórca i komendant Strażackiego Ruchu Oporu „Skała”, zamordowany w styczniu 1945 roku w KL Neuengamme. Na miejscowym cmentarzu w październiku 2018 roku postawiono symboliczny grób Lgockiego.
W Łopusznej zamieszkał i przebywał aż do swojej śmierci wybitny dyrygent i wielki humanista, profesor Kai Bumann. Mawiał często, że cisza to najpiękniejsza muzyka – dlatego schronienia szukał w cichej gorczańskiej wsi, a mieszkał niedaleko słynnej Tischnerówki. Za życia ks. Józefa Tischnera często szukał u niego porad. Później zawsze pilnował, by odwiedzić jego grób, a w Gdańsku organizował Dni Tischnerowskie. Kai Bumann został pochowany 7 czerwca 2022 roku zgodnie ze swoją wolą na cmentarzu w Łopusznej.
Sport.
W Łopusznej funkcjonuje klub piłkarski „Przełęcz Łopuszna” występujący w podhalańskiej A-klasie.

</doc>
<doc id="342817" url="https://pl.wikipedia.org/wiki?curid=342817" title="Harklowa (województwo małopolskie)">
Harklowa (województwo małopolskie)

Harklowa – wieś w Polsce położona w województwie małopolskim, w powiecie nowotarskim, w gminie Nowy Targ. Leży nad Dunajcem.
W latach 1975–1998 Harklowa położona była w województwie nowosądeckim.
Przez miejscowość przebiega droga wojewódzka nr 969.
Główną atrakcją miejscowości jest XV-wieczny gotycki kościół drewniany pw. Narodzenia Najświętszej Marii Panny. Ponadto godny zwiedzenia jest XIX-wieczny zespół dworski z lamusem obronnym (kurza stopka). We dworze 31 grudnia 1861 urodził się Włodzimierz Tetmajer.
Miejscowość znajduje się na małopolskim Szlaku Architektury Drewnianej. Przez wieś przechodzi znakowany szlak turystyczny (niebieski) prowadzący przez Łopuszną na Turbacz, a w drugą stronę na Spisz.

</doc>
<doc id="342819" url="https://pl.wikipedia.org/wiki?curid=342819" title="Collegium Polonicum w Słubicach">
Collegium Polonicum w Słubicach

Collegium Polonicum w Słubicach – wspólna jednostka naukowa Uniwersytetu im. Adama Mickiewicza w Poznaniu oraz Uniwersytetu Europejskiego Viadrina we Frankfurcie nad Odrą. Prowadzi interdyscyplinarną działalność naukowo-dydaktyczną w zakresie polsko-niemieckich, europejskich, międzykulturowych i transgranicznych zagadnień. Collegium Polonicum jest jednocześnie filią Uniwersytetu im. Adama Mickiewicza, w budynku którego znajduje się siedziba tej wspólnej jednostki. Został on wzniesiony w latach 1992–2001 jako miejsce wspólnego nauczania i badań. Collegium Polonicum jako filia Uniwersytetu im. Adama Mickiewicza jest jednym z czterech ośrodków zamiejscowych tej uczelni, a w szczególności siedzibą "Uniwersyteckiego Liceum Ogólnokształcącego w Słubicach".
Historia powstania.
Reaktywacja Uniwersytetu Viadrina we Frankfurcie nad Odrą po 1989 roku jako uniwersytetu europejskiego nawiązywała głównie do misji założycielskiej, definiowanej jako „wypełnianie specjalnych zadań w zakresie polityki zagranicznej w stosunkach polsko-niemieckich oraz kulturowo w odniesieniu do Europy” (niem.: „außenpolitisch im deutsch-polnischen Verhältnis und kulturell mit Blick auf Europa besondere Aufgaben zu erfüllen”). W celu zapewnienia bliskiej współpracy naukowej ze stroną polską oraz przydziału jednej trzeciej miejsc studenckich dla polskich kandydatów, podjęto w fazie założycielskiej współpracę z czterema polskimi uczelniami, w tym z Uniwersytetem im. Adama Mickiewicza w Poznaniu. Narodził się pomysł wzniesienia infrastruktury uczelnianej w Słubicach, pierwotnie wyłącznie w postaci domów akademickich dla polskich studentów studiujących na Uniwersytecie Europejskim. Jednak porozumienie o współpracy pomiędzy Ministrem Edukacji Narodowej RP i Ministrem Nauki i Kultury Kraju związkowego Brandenburgia, podpisane 6.09.1991 w dniu uroczystego otwarcia Uniwersytetu Europejskiego Viadrina, zawiera już stwierdzenie, iż w Słubicach „powstanie wspólna placówka naukowo-dydaktyczna wraz z zapleczem bibliotecznym i laboratoryjnym oraz domy akademickie.” Uroczystości 25-letnia Collegium Polonicum w roku 2016 odnoszą się do tej daty.
Uniwersytet im. Adama Mickiewicza skonkretyzował to stwierdzenie w postaci idei utworzenia „Collegium Polonicum” jako jednostki przeznaczonej do wspólnej działalności dydaktycznej i badawczej z Europejskim Uniwersytetem Viadrina. Powstanie takiej jednostki zostało uchwalone przez Senat Uniwersytetu im. Adama Mickiewicza w dniu 25.05.1992. Po osiągnięciu porozumienia politycznego po stronie polskiej i niemieckiej utworzono tzw. Komisję Mieszaną Uniwersytetu im. Adama Mickiewicza i Uniwersytetu Europejskiego Viadrina. Opracowała ona koncepcję Collegium Polonicum, która została przejęta przez Senat Założycielski Uniwersytetu Europejskiego Viadrina (19.12.1992) oraz przez Senat Uniwersytetu Adama Mickiewicza (22.12.1992), ale już w dniu 16.10.1992 dokonano symbolicznego wmurowania kamienia węgielnego. Otwarcie pierwszej części Collegium Polonicum odbyło się w dniu 10.06.1998, a całego gmachu z biblioteką – 1.02.2001. Collegium Polonicum uzyskało status ośrodka zamiejscowego wzgl. filii Uniwersytetu im. Adama Mickiewicza, w skład której wchodzi biblioteka. W dniu 2.10.2002 podpisano w Warszawie "Umowę między Ministrem Edukacji Narodowej i Sportu Rzeczypospolitej Polskiej a Ministerstwem Nauki, Badań i Kultury Kraju Związkowego Brandenburgii w sprawie Collegium Polonicum w Słubicach". Umowa stanowi wiążącą podstawą prawną współpracy pomiędzy Uniwersytetem im. Adama Mickiewicza a Europejskim Uniwersytetem Viadrina w Collegium Polonicum. Konsensus podstawowy – w oparciu o wspólną koncepcję obu uczelni z 1992 roku – polega na tym, iż strona polska finansuje budowę i utrzymanie gmachu i zaplecza Collegium Polonicum, a strona niemiecka – utworzenie i utrzymanie 5 katedr.
Budynek i zaplecze.
Projekt architektoniczny gmachu Collegium Polonicum autorstwa poznańskiego architekta Tomasza Durniewicza został wybrany w konkursie zorganizowanym przez Uniwersytet im. Adama Mickiewicza. Prace budowlane rozpoczęły się w 1995 roku. Otwarcie pierwszej części Collegium Polonicum odbyło się w dniu 10.06.1998, a całego gmachu 1.02.2001. Powierzchnia użytkowa Collegium Polonicum wynosi 20 546 m². Z tego 14 579 m² przypada na część główną budynku z ok. 32 salami wykładowymi i laboratoryjnymi, dwiema salami konferencyjno-bankietowymi oraz dużą aulą na ok. 1.000 miejsc, stołówką i biurami dla pracowników naukowych, technicznych i administracyjnych. 5967 m² przypada na część biblioteczną, połączoną mostkiem z głównym budynkiem. Koszty budowy wyniosły ok. 170 mln zł.
Równolegle do samego budynku Collegium Polonicum Uniwersytet im. Adama Mickiewicza wybudował w Słubicach kilka domów studenckich. W październiku 1993 roku pierwsi polscy studenci zapisani na Uniwersytet Europejski Viadrina mogli przenieść się do domu studenckiego "Amicus" w Słubicach, wybudowanego przez Uniwersytet im. Adama Mickiewicza w miejscu niedokończonego hotelu dla pielęgniarek. Od 1994 roku na terenie pokoszarowym zbudowano kampus studencki według projektu Pracowni Architektonicznej BNS Warszawa. Składa się on z siedmiu budynków mieszkalnych, lokalów na klub studencki i usługi oraz przestrzeni na zajęcia sportowe. Pierwsze pokoje oddano do użytki w 1998 roku, a cała inwestycja została zakończona w 2003 roku oddaniem lokali w tzw. Domie doktoranckim. W sumie stworzono ponad 1100 miejsc dla studentów, głównie w pokojach jedno- i dwuosobowych, oraz 40 dwu- i trzypokojowych mieszkań dla pracowników uczelni w tzw. Domie doktoranta i ok. 40 miejsc hotelowo-noclegowych w pokojach jedno- i dwuosobowych. Budowa Collegium Polonicum wraz z kampusem studenckim została sfinansowana w 65% z budżetu RP, w 20% z funduszów europejskich w ramach programu PHARE i w 15% ze środków Fundacji Współpracy Polsko-Niemieckiej. Zgodnie ze wspólną koncepcją z 1992 roku oraz z umową międzyministerialnym z 2002 roku właścicielem nieruchomości jest Uniwersytet im. Adama Mickiewicza, i to on „zobowiązuje się ponosić bieżące koszty utrzymania i konserwacji budynków oraz koszty bieżącego wyposażenia w środki rzeczowe”. W 2013 roku Uniwersytet im. Adama Mickiewicza zaczął redukować swoje zasoby nieruchomości w Słubicach. Sprzedał kilka niezabudowanych działek, które zostały przeznaczone pod ewentualną rozbudowę bazy noclegowej i infrastruktury sportowej. Uniwersytet im. Adama Mickiewicza sprzedał także dom studencki "Amicus". Nabył go urząd miasta Słubice, który zagospodarował tam 50 lokali komunalnych. Dom doktoranta został w roku 2017 zaoferowany do sprzedaży przez Uniwersytet im. Adama Mickiewicza jako budynek mieszkalny o powierzchni użytkowej 1951,4 m² (powierzchnia działki 3530 m²). Mieszkającym poza Słubicami uczniom "Uniwersyteckiego Liceum Ogólnokształcącego" zaoferowano możliwość zakwaterowania nie na kampusie, lecz w internacie "Zespołu Szkół Technicznych w Słubicach im. inż. Tadeusza Tańskiego".
Struktury kierownictwa i kooperacji.
Zgodnie z koncepcją Collegium Polonicum z 1992 roku, w 1993 roku obie uczelnie powołały wspólnie dyrekcję Collegium Polonicum, składającą się z dyrektora naukowego i dyrektora administracyjnego. Uczestniczyli oni również w spotkaniach Komisji Mieszanej, na której omawiano wszystkie aspekty współpracy pomiędzy Uniwersytetem im. Adama Mickiewicza a Uniwersytetem Europejskim Viadrina. Składała się ona z rektorów, prorektorów (od 1999 roku po stronie Uniwersytetu Europejskiego Viadrina – prezydenta i wiceprezydentów) oraz kanclerzy obu uczelni. Po rezygnacji dyrektora naukowego w 1997 roku zrezygnowano z tego stanowiska. Od tego czasu dyrekcja Collegium Polonicum składa się z dyrektora administracyjnego, właściwego dla Collegium Polonicum prorektora Uniwersytetu im. A. Mickiewicza oraz właściwego dla Collegium Polonicum wiceprezydenta Uniwersytetu Europejskiego Viadrina. Ta struktura została potwierdzona w umowie międzyministerialnej z 2002 roku, w której "Komisja Mieszana" została zlikwidowana i zastąpiona przez "Komisję Stałą" odpowiedzialną za Collegium Polonicum. Komisja ta składa się z rektora wzgl. prezydenta obu uczelni, kanclerzy i członków dyrekcji Collegium Polonicum.
Dyrekcja Collegium Polonicum
Dyrektor administracyjny
Dyrektor ds. dydaktycznych
Wiceprezydent właściwy dla Collegium Polonicum ze strony Europejskiego Uniwersytetu Viadrina
Prorektor właściwy dla Collegium Polonicum ze strony Uniwersytetu im. Adama Mickiewicza
"Statut Uniwersytetu im. Adama Mickiewicza" (§ 64) stanowi, że filią uczelni, taką jak Collegium Polonicum, kieruje co do zasady Dyrektor filii. Takie stanowisko w Collegium Polonicum nie zostało dotychczas obsadzone.
Kadry naukowe w Collegium Polonicum.
Kadra naukowa Uniwersytetu Europejskiego Viadrina na katedrach finansowanych przez Kraj związkowy Brandenburgia dla Collegium Polonicum.
W koncepcji Collegium Polonicum, opracowanej wspólnie przez Uniwersytet im. Adama Mickiewicza i Uniwersytet Europejski Viadrina w 1992 roku, przewidziano finansowanie przez Uniwersytet Europejski Viadrina pięciu katedr dla Collegium Polonicum. W umowie międzyministerialnej z 2002 roku Kraj związkowy Brandenburgia zobowiązuje się do tego, iż „ponosi koszty osobowe związane z zatrudnieniem pięciu profesorów oraz siedmiu współpracowników naukowych” wraz z rocznymi środkami administracyjnymi według przepisów i stawek Kraju związkowego Brandenburgia.
Zgodnie z koncepcją przyjętą przez Uniwersytet im. Adama Mickiewicza i Uniwersytet Europejski Viadrina w grudniu 1992 roku interdyscyplinarna działalność naukowa w Collegium Polonicum miała być związana z realizacją trzech nadrzędnych celów:
Na tej bazie zamierzono utworzenie katedr:
W rzeczywistości utworzenie katedr nie odbyło się zgodnie z tymi wytycznymi. W ramach umowy międzyministerialnej z 2002 roku ustanowiono ramy merytoryczne Collegium Polonicum jako instytucji interdyscyplinarnej, które obowiązują do dziś. Zachowano nazwę Collegium Polonicum, ale zrezygnowano ze specjalizacji na polu języka, historii i kultury polskiej. Określone spektrum działalności naukowo-dydaktycznej Collegium Polonicum obejmuje wszystkie dziedziny reprezentowane na Uniwersytecie im. Adama Mickiewicza i Uniwersytecie Europejskim Viadrina, jednak „ze szczególnym uwzględnieniem
Etaty dla pięciu profesorów i siedmiu niesamodzielnych pracowników naukowych finansowane przez Kraj związkowy Brandenburgię dla Collegium Polonicum zostały rozdzielone na osiem katedr:
Kierownicy tych katedr są zatrudnieni w dwóch przypadkach na pełnym etacie i w sześciu przypadkach na pół etatu profesorskiego. Trzej kierownicy mają drugi etat profesorski na uczelni w Polsce. Na siedmiu finansowanych przez Kraj związkowy Brandenburgia etatach dla niesamodzielnych pracowników naukowych zatrudnionych jest sześciu adiunktów oraz sześciu pracowników bez stopnia doktora. Pracują oni w większości na pól lub jednej trzeciej etatu. W skład katedr wchodzą także doktoranci i pomocnicy naukowi (głównie studenci). Katedry sfinansowane przez Kraj związkowy Brandenburgia dla Collegium Polonicum nie są prezentowane na stronie internetowej Collegium Polonicum, a jedynie w języku niemieckim (tylko w trzech przypadkach także w języku polskim) na stronach Wydziału Kulturoznawstwa wzgl. Wydziału Prawa Uniwersytetu Europejskiego Viadrina.
Pozostała kadra naukowa Uniwersytetu Europejskiego Viadrina.
Katedra Kultury i Historii Europy Środkowej i Wschodniej, która powstała z dotacji fundacji niemieckiego tygodnika „Die Zeit”, jest jedyną katedrą Uniwersytetu Europejskiego Viadrina, która znajduje się w Collegium Polonicum, a nie jest finansowana ze środków Kraju związkowego Brandenburgia przeznaczonych na Collegium Polonicum. Niektóre katedry Uniwersytetu Europejskiego Viadrina, na przykład ta prowadząca Centrum Interdyscyplinarnych Studiów o Polsce, podają adres Collegium Polonicum jako swój adres do korespondencji w Polsce, ale nie są tam obecne w sensie przestrzennym czy strukturalnym. Istnieje wewnętrzny transport poczty między Uniwersytetem Europejskim Viadrina i Collegium Polonicum. Polega on na tym, że korespondencja z Polski adresowana do Uniwersytetu Europejskiego Viadrina oraz poczta z Niemiec adresowana do Collegium Polonicum może być wysłana jako poczta krajowa. Podobnie Collegium Polonicum i Uniwersytet Europejski Viadrina są telefonicznie osiągalne z drugiego kraju połączeniami krajowymi. Jest to możliwe dzięki radiolinii między instalacjami telefonicznymi obu instytucji.
W sierpniu 2019 roku Kraj związkowy Brandenburgia zobowiązał się do sfinansowania Europejskiemu Uniwersytetowi Viadrina czterech profesur wraz ze środkami towarzyszących (w sumie 4,16 mln euro w latach 2019–2023) w ramach projektu "European New School of Digital Studies". Będą one miały swoją siedzibę w Collegium Polonicum, które to będzie również miejscem prowadzonych w języku angielskim zajęć na kierunku studiów "Master of Digital Entrepreneurship" (także sfinansowanego w ramach tego projektu).
Hojne wsparcie Kraju związkowego Brandenburgia w dziedzinie dotychczas nie reprezentowanej ani na Uniwersytecie Europejskim Viadrina, ani w Collegium Polonicum, jest uzasadnione faktem, że "European New School of Digital Studies" „zostanie pierwotnie utworzona jako jednostka naukowa Viadriny i perspektywicznie przekształcona w międzynarodowy wydział z udziałem zagranicznych uniwersytetów”. Jest to projekt Europejskiego Uniwersytetu Viadrina jako „leader”, z niewielkim stopniem zaangażowania Uniwersytetu im. Adama Mickiewicza.
Kadra naukowa Uniwersytetu im. Adama Mickiewicza.
Podana podczas uroczystego otwarcia Collegium Polonicum w 2001 roku liczba pracowników naukowych Uniwersytetu im. Adama Mickiewicza tam pracujących wyniosła ok. 65 osób, w tym 25 profesorów. Zdecydowana większość z nich to jednak pracownicy, którzy mieli swoje miejsca pracy w gmachach wydziałów Uniwersytetu im. A. Mickiewicza w Poznaniu. Podróżowali oni w okresie zajęć dydaktycznych do Słubic, aby prowadzić zajęcia, głównie na początkowo licznych kierunkach studiów oferowanych tam przez Uniwersytet im. Adama Mickiewicza. Swoje rzeczywiste miejsce pracy w Collegium Polonicum miało ok. dwóch do czterech pracowników naukowych na jednym kierunku studiów oferowanym przez Uniwersytet im. Adama Mickiewicza. Collegium Polonicum nie było rzeczywistym miejscem pracy żadnego naukowca z tytułem profesora. Collegium Polonicum nie różniło się pod tym względem od innych zamiejscowych ośrodków dydaktycznych polskich uczelni.
Utworzenie wraz z Uniwersytetem Europejskim Viadrina w 2012 roku Polsko-Niemieckiego Instytutu Badawczego powiązane było z utworzeniem 10 etatów naukowych, w tym 5 – profesora i 5 – adiunkta. Zadaniem Instytutu było w oparciu o regulamin prowadzenie działalności naukowo-badawczej „zwłaszcza w zakresie integracji europejskiej, regionów przygranicznych oraz problematyki porównawczej w aspekcie międzynarodowym i międzykulturowym”. Określony został zatem profil merytoryczny tożsamy z celowo interdyscyplinarnym profilem Collegium Polonicum, jak to określono w umowie międzyministerialnej z 2002 roku. Zbieżność ta wynikała z zamierzonego celu dalszego profilowania Collegium Polonicum przez działalność Instytutu.
Skutkiem zmniejszenia ilości oferowanych kierunków studiów oraz zamknięcia Polsko-Niemieckiego Instytutu Badawczego w 2018 roku, kadra naukowa Uniwersytetu im. Adama Mickiewicza w Collegium Polonicum składa się obecnie z sześciu adiunktów, w tym dwóch habilitowanych. Prowadzą oni głównie zajęcia w ramach studiów "Filologia polska jako obca" lub lekcje w "Uniwersyteckim Liceum Ogólnokształcącym". Tworzenie etatów z miejscem pracy w Collegium Polonicum przez Uniwersytet im. Adama Mickiewicza nie jest planowane, także nie w związku z prowadzeniem pojedynczych zajęć w ramach kierunku studiów "Master of Digital Entrepreneurship" Uniwersytetu Europejskiego Viadrina. Niezwłoczne zwolnienie etatów Uniwersytetu im. Adama Mickiewicza w Collegium Polonicum w 2018 roku na korzyść planowanego Instytutu Cyfrowego było oficjalną poddaną przyczyną zamknięcia wspólnego Polsko-Niemieckiego Instytutu Badawczego.
Europa-Fellows.
Otwarcie Collegium Polonicum było związane z „Międzynarodowym programem promocji młodych naukowców w dziedzinie badań europejskich – „Europa-Fellows”, finansowanym przez niemieckie Ministerstwo Edukacji i Badań w wysokości 0,8 mln euro rocznie. W ramach tego programu 48 (w pierwszej turze 2000-2003) wzgl. 30 (w drugiej turze 2003-2005) młodych naukowców dostało grant Uniwersytetu Europejskiego Viadrina na realizację swojego projektu doktorskiego lub habilitacyjnego w Collegium Polonicum. Przewód doktorski lub habilitacyjny mógł się odbyć również na wydziale Uniwersytetu im. Adama Mickiewicza. Kierownikiem tego projektu był do 2002 roku prof. dr Jan C. Joerden, potem Janine Nuyken. Badania interdyscyplinarne prowadzone były w obszarach tematycznych reprezentowanych przez katedry lub kierunki studiów w Collegium Polonicum:
Współpraca pracowników naukowych na rzecz Collegium Polonicum.
Głównym produktem naukowym Collegium Polonicum jest jego interdyscyplinarna seria wydawnicza „Thematicon”, wydawana przez jego dyrekcję od 1995 roku. Pięć pierwszych tomów ukazało się drukiem w Wydawnictwie Naukowym Uniwersytetu im. Adama Mickiewicza w Poznaniu. Od 2002 roku seria wydawana jest w oficynie Logos (Logos-Verlag) w Berlinie. Do 2019 roku opublikowano 34 tomy, w tym cztery pod redakcją członków dyrekcji Collegium Polonicum na temat transgranicznej współpracy uniwersyteckiej. Z pozostałych tomów zostały opublikowane:
Sześć tomów poświęconych jest problematyce prawa, sześć kolejnych – językowi i tłumaczeniu, siedem – granicom z perspektywy politologicznej, a jedenaście – aspektom interdyscyplinarności, międzykulturowości, transnarodowości i transferu kulturowego.
Poza tym Collegium Polonicum nie występuje w sferze naukowo-publicznej jako możliwa do zidentyfikowania jednostka naukowa o określonym profilu badawczym. Projekty badawcze, ich wyniki i publikacje nie są na przykład w Internecie prezentowane jako przedsięwzięcia w Collegium Polonicum. Można je znaleźć wyłącznie na stronach poszczególnych katedr. Ponadto brak jest widocznej współpracy między katedrami Collegium Polonicum, która wykraczałaby poza współpracę z innymi katedrami danej uczelni. Niezmiennym praktycznym problemem współpracy między kadrą naukową obu uczelni jest m.in. utrzymująca się różnica w wysokości wynagrodzenia między osobami zatrudnionymi w Niemczech a osobami zatrudnionymi w Polsce. Przykładowo student po licencjacie, pracujący 19 godz. w tygodniu jako pomocnik naukowy Uniwersytetu Europejskiego Viadrina, zarabia około 920 EUR netto miesięcznie. Jest to w przybliżeniu równowartość dochodu brutto w kwocie 3800 zł adiunkta pracującego w pełnym wymiarze czasu na Uniwersytecie im. Adama Mickiewicza. Rozpoczęty w semestrze zimowym 2020-21 projekt "European New School of Digital Studies" posiada własną stronę internetową, która nie odnosi się do Collegium Polonicum. Nie przewidziano włączenia do projektu ośmiu katedr finansowanych przez Kraj związkowy Brandenburgia dla Collegium Polonicum.
Kierunki studiów w Collegium Polonicum.
Kierunki studiów Uniwersytetu Europejskiego Viadrina.
Collegium Polonicum położone jest w bliskim sąsiedztwie budynków uniwersyteckich Uniwersytetu Europejskiego Viadrina w śródmieściu Frankfurtu. Z tego powodu może służyć jako miejsce niektórych zajęć, np. o tematyce związanej z Polską, oferowanych w ramach różnych kierunków studiów Uniwersytetu Europejskiego Viadrina. W związku z tym na Europejskim Uniwersytecie Viadrina nie ma kierunków studiów, które byłyby zakotwiczone w Collegium Polonicum. Dlatego też dane dotyczące liczby studentów Uniwersytetu Europejskiego w Collegium Polonicum stanowią oceny interpretacyjne: przykładowo w roku akademickim 2004-05 liczba ta wynosiła 100 studentów, w roku akademickim 2015-16 – 250. Obecnie prawie wszystkie zajęcia odpłatnego kierunku pomagisterskiego "Ochrona europejskich dóbr kultury" oraz większość zajęć kierunku "Kultura i historia Europy Środkowej i Wschodniej" odbywają się w Collegium Polonicum. Głównie w Collegium Polonicum odbywały się również zajęcia odpłatnego kierunku "MBA Management for Central and Eastern Europe", istniejącego w latach 1999–2013. W semestrze zimowym 2020-21 Uniwersytet Europejski Viadrina rozpoczął nauczanie na kierunku studiów "Master of Digital Entrepreneurship", który jest oferowany w ramach projektu "European New School of Digital Studies". Zajęcia odbywają się głównie w Collegium Polonicum, siedzibie czterech nowych katedr utworzonych w tym celu.
Kierunki studiów Uniwersytetu im. Adama Mickiewicza.
W latach 90. wiele uczelni w Polsce reagowało na ówczesny gwałtowny wzrost liczby studentów w postaci oferty studiów także poza miastem siedziby uniwersytetu. W ten sposób Uniwersytet im. Adama Mickiewicza oprócz Collegium Polonicum posiadał siedem innych tzw. zamiejscowych ośrodków dydaktycznych w regionie metropolitalnym Poznania. Cztery z nich znajdowały się w wynajmowanych pomieszczeniach w Kościanie, Ostrowie Wlkp., Śremie i Wągrowcu, a trzy w nowo wybudowanych budynkach uniwersyteckich w Gnieźnie, Pile i Kaliszu. Collegium Polonicum oferowało siedem kierunków studiów, które mogły być również studiowane na Uniwersytecie im. Adama Mickiewicza w Poznaniu – niektóre z nich z odrębną specjalizacją:
Niektóre z tych kierunków prowadzone były zarówno w trybie dziennym, jak i zaocznym. Wraz ze spadkiem liczby studentów w Polsce (z 1,93 mln w roku akademickim 2008-09 do 1,23 mln w latach 2018–2019) spadł popyt na studia oferowane w zamiejscowych ośrodkach dydaktycznych. Towarzyszyła temu rozbudowa infrastruktury uczelnianej w miastach głównej siedziby (w przypadku Uniwersytetu im. Adama Mickiewicza szczególnie na nowym kampusie Morasko na północy Poznania). Nowelizacja ustawy o szkolnictwie wyższym w 2011 roku uzależniała dalsze prowadzenie kierunków studiów w placówkach od utworzenia odpowiednich jednostek podstawowych i – związane z tym – istnienia minimum kadrowego na miejscu. W rezultacie wiele placówek zostało zamkniętych lub w niektórych przypadkach przekształconych w jednostki podstawowe z odpowiednim minimum kadrowym i unikalnymi kierunkami studiów. Nie zdarzyło się to jednak w Collegium Polonicum, ponieważ jako jednostka naukowa działająca we współpracy z zagraniczną uczelnią nie była zagrożona zamknięciem. Jedyną stałą ofertą dydaktyczną Uniwersytetu im. Adama Mickiewicza w Collegium Polonicum jest kierunek "Filologia polska jako obca" Wydziału Neofilologii. Ponadto istniały tymczasowo oferty studiów pomagisterskich (np. "International Relations – Regional and transborder cooperation" Wydziału Nauk Politycznych i Dziennikarstwa)"." Liczba studentów na kierunkach studiów Uniwersytetu im. Adama Mickiewicza wzrosła do 1 150 w roku akademickim 2004-2005 i od tego czasu stale maleje (2015-16: 200).
Wspólne kierunki studiów Uniwersytetu Europejskiego Viadrina i Uniwersytetu im. Adama Mickiewicza.
W Collegium Polonicum prowadzone są zajęcia na trzech kierunkach studiów prowadzących do podwójnego dyplomu – jednego z Uniwersytetu im. Adama Mickiewicza i drugiego z Uniwersytetu Europejskiego Viadrina.
Są to kierunki Collegium Polonicum w tym znaczeniu, iż docenci Uniwersytetu im. Adama Mickiewicza przybywający z Poznania oraz pracownicy katedr finansowanych przez Kraj związkowy Brandenburgia dla Collegium Polonicum prowadzą tam swoje zajęcia. Oferowane od 1992 roku polsko-niemieckie studia na kierunku prawa stanowią uznany przykład na to, jak polscy i niemieccy studenci wspólnie i w interakcji poznają swój i drugi obszar prawa, i przy tym uzyskują formalne uprawnienie i merytoryczne umiejętności na działanie zawodowe w Niemczech i w Polsce. Liczba studentów na wspólnych studiach jest stosunkowo stała: 430 w roku akademickim 2004-05, 310 – 2015-16.
Uniwersyteckie Liceum Ogólnokształcące w Słubicach.
W roku szkolnym 2018-19 w budynku Collegium Polonicum rozpoczęło działalność "Uniwersyteckie Liceum Ogólnokształcącego w Słubicach" ULO. Jest to czteroletnie liceum niepubliczne o uprawieniach szkoły publicznej; organem prowadzącym szkołę jest Uniwersytet im. Adama Mickiewicza. Zgodnie ze statutem jej działalność finansowana jest głównie z opłat za naukę (czesne) i innych opłat oraz z dotacji z powiatu słubickiego. Przy oferowanych trzech profilach (tj. humanistycznym, biologiczno-chemicznym oraz matematyczno-fizycznym) dla trzech klas równoległych, ULO zajmie około połowy z 32 sal wykładowych i laboratoryjnych w Collegium Polonicum.
Trivia.
Na Placu Frankfurckim w Słubicach, kilka kroków od Collegium Polonicum, z inicjatywy jego dyrektora administracyjnego Krzysztofa Wojciechowskiego miasto Słubice postawiło Pomnik Wikipedii. Odsłonięto go w 2014 roku. Krzysztof Wojciechowski nadmienił, że „właśnie w Słubicach i Frankfurcie widzi ten sam motyw, tę samą iskrę jak wśród wikipedystów. – Niech ten pomnik przypomina, że dzięki wysiłkowi, pragnieniu wiedzy oraz przezwyciężaniu własnych ograniczeń możliwa jest lepsza przyszłość pogranicza, Europy i całej ludzkości”.
W pierwszych lat istnienia Collegium Polonicum (1996-2006) było ono popularnym miejscem odwiedzin dla polityków niemieckich, polskich i europejskich, którzy wykorzystywali jego aurę jako szczególnego miejsce polsko-niemieckiego i europejskiego pojednania i współpracy. Nawiązano do tego w latach 2010–2013, w kontekście inicjatywy podjętej ówcześnie przez prezydenta Uniwersytetu Europejskiego Guntera Pleugera i jego poznańskiego odpowiednika w celu profilowania Collegium Polonicum. W sumie gościli w Collegium Polonicum: dwaj prezydenci Parlamentu Europejskiego (Jerzy Buzek, Josep Borrell), dwaj Prezydenci RP (Aleksander Kwaśniewski, Bronisław Komorowski) i dwaj Prezydenci Federalni (Richard von Weizsäcker, Joachim Gauck), Marszałek Sejmu RP (Józef Oleksy) i Przewodniczący Bundestagu (Wolfgang Thierse), czterej Prezesi Rady Ministrów (Tadeusz Mazowiecki, Włodzimierz Cimoszewicz, Jerzy Buzek, Marek Belka) i Kanclerz Federalny (Helmut Kohl), trzej komisarze UE (Günter Verheugen, Michel Barnier, Corina Crețu) oraz pięciu ministrów RP (Włodzimierz Cimoszewicz, Mirosław Handke, Waldemar Dąbrowski, Władysław Bartoszewski, Radosław Sikorski) i czterej ministrowie RFN (Claudia Nolte, Hans-Dietrich Genscher, Joschka Fischer, Guido Westerwelle). Natomiast Prezydent RP Andrzej Duda wybrał nie Collegium Polonicum, lecz gminną Bibliotekę Publiczną na miejsce swego wystąpienia w Słubicach w 2019 roku.

</doc>
<doc id="342827" url="https://pl.wikipedia.org/wiki?curid=342827" title="Taryba">
Taryba

Taryba (lit. "Lietuvos Taryba") – Litewska Rada Państwowa, która istniała od 18 września 1917 do maja 1920 roku. Na czele Taryby stał Antanas Smetona. Rada 16 lutego 1918 roku proklamowała niepodległość Litwy, w czerwcu ogłosiła Litwę królestwem i zaproponowała tron księciu wirtemberskiemu Wilhelmowi von Urach. Z tej propozycji zrezygnowano jesienią 1918, po klęsce Cesarstwa Niemieckiego na froncie zachodnim. 2 listopada 1918 uchwaliła tymczasową konstytucję, na mocy której Taryba została jedynym organem ustawodawczym, a jej Prezydium przejęło najwyższą władzę wykonawczą. Z chwilą poddania się na froncie zachodnim 11 listopada 1918 roku Niemcy zgodzili się na utworzenie suwerennego rządu litewskiego. Taryba powołała dwa rządy (Augustinasa Voldemarasa – 3 listopada 1918 i Mykolasa Sleževičiusa – 26 grudnia 1918). Zaprzestała działalności po wybraniu Sejmu Ustawodawczego.

</doc>
<doc id="342831" url="https://pl.wikipedia.org/wiki?curid=342831" title="Hymn Namibii">
Hymn Namibii

Namibia, Land of the Brave ("Namibia, kraj ludzi dzielnych") – hymn państwowy Namibii. 
Hymn został skomponowany i napisany przez Axali Doeseb, dyrygenta grupy Kalahari, grającej tradycyjną muzykę Namibii. Utwór zwyciężył w konkursie rozpisanym po uzyskaniu przez Namibię niepodległości w 1990 roku i został wykonany po raz pierwszy publicznie w pierwszą rocznicę uzyskania niepodległości w 1991 roku.
Wersja niemiecka.
 

</doc>
<doc id="342837" url="https://pl.wikipedia.org/wiki?curid=342837" title="Lutospawanie">
Lutospawanie

Lutospawanie - to proces łączenia metali (głównie żeliwa) pośredni pomiędzy lutowaniem twardym a spawaniem.
Połączenie uzyskuje się wyłącznie przez stopienie lutu (bez nadtapiania łączonych metali), natomiast technika procesu i sposób przygotowania krawędzi łączonych przedmiotów są podobne jak przy spawaniu.

</doc>
<doc id="342839" url="https://pl.wikipedia.org/wiki?curid=342839" title="Trainer">
Trainer



</doc>
<doc id="342842" url="https://pl.wikipedia.org/wiki?curid=342842" title="Jack Russell terrier">
Jack Russell terrier

Jack Russell terrier – jedna z ras psów należąca do grupy terierów w sekcji teriery krótkonożne uznana przez Międzynarodową Federację Kynologiczną (FCI). Podlega próbom pracy.
Rys historyczny.
Rasa powstała z angielskiej rasy parson Jack Russell terrier, podzielonej w 2000 r. na dwie osobne rasy: wysokonożnego parsona i niskonożnego jacka. Obie odmiany były kształtowane przez tego samego hodowcę – zapalonego myśliwego, pastora Johna Russella (zwanego Jackiem; ur. 1795, zm. 1883). Suka Trump była dla niego wzorem przyszłej rasy. Nazwa "parson Russell" została ustalona przez American Kennel Club (AKC), zaś cała rasa Jack Russell terrier uformowała się już w Australii.
Wygląd.
Budowa.
Jack Russell terrier jest psem niewielkich rozmiarów o zwinnej sylwetce średniej wielkości. Ogon jest osadzony wysoko, lędźwie są lekko łukowate. Żuchwa i szczęki tego teriera są mocne, zgryz nożycowy, trufla nosowa czarna, płytki stop, oczy w kształcie migdałów, a uszy – płatków róż i ściśle przylegające do głowy. Skóra jest elastyczna i gruba; ciało nie jest ani delikatne, ani zbyt muskularne.Mierzą od 25 do 30 cm. Odmiana parson Russell terrier jest nieco wyższa od Jack Russell terriera, ze względu na dłuższe nogi (z reguły cięższy o ok. 1–1,5 kg).
Szata i umaszczenie.
Sierść jest dominująco biała z niewielkimi znaczeniami brązowymi, rudobrązowymi lub czarnymi. Czasami większością są brązowe plamy. Znaczone są głowa i nasada ogona. Występują również osobniki całkiem białe.Szata musi być ostra. Ze względu na jej rodzaj występują odmiany:
Zachowanie i charakter.
Jack Russell terrier jest psem radosnym, czujnym, bezkompromisowym, lojalnym, aktywnym, inteligentnym, skłonnym do nagłej ekscytacji i wykazywania uporu; ma silny instynkt łowiecki. Pierwotnie był jednym z nielicznych terierów, których zadaniem podczas polowania nie było zabicie zwierzyny, lecz jedynie wypłoszenie jej z kryjówki. Należy go wcześnie przyzwyczajać do innych psów, gdyż jako dorosły pies może być wobec nich nieprzyjazny. Łatwo dostosowuje się do nowych sytuacji i odmiennych warunków życia. Podczas pracy na polowaniu charakteryzuje się odwagą oraz wytrwałością. Zadania traktuje jak nowe wyzwania i realizuje je z zapalczywością. Atrakcją jest dla niego pościg za szybko poruszającym się celem, najlepiej małą piłką lub frisbee. Wymaga wiele ruchu, poświęconego czasu i uwagi swojego opiekuna, a także konsekwencji w układaniu i tresurze. Jest psem rodzinnym, lubi zabawy ze starszymi dziećmi. Zabawa z małymi dziećmi powinna się odbywać pod kontrolą rodziców, gdyż pies ma skłonności do gwałtownego, szybkiego poruszania się. Jack Russell terriery najczęściej są czujne, lecz nie są nadmiernie szczekliwe: zazwyczaj szczekają gdy wyczuwają zagrożenie lub podczas zabawy. Są bardzo przywiązane do właściciela.
Ta rasa znalazła się na czele rankingu psów najczęściej atakujących ludzi, który stworzył brytyjski „Dogs Today”. Z drugiej strony znane są też odwrotne przypadki, np. około 10-letni Jack Russell terrier o imieniu George pochodzący z Taranaki w Nowej Zelandii otrzymał wysokie międzynarodowe odznaczenie po tym jak stanął w obronie grupy pięciorga dzieci, odnosząc ciężkie rany w walce z dwoma pit bull terrierami, która miała miejsce 29 kwietnia 2007. Obrażenia były tak poważne, iż podjęto decyzję o uśpieniu psa.
Zdrowie i pielęgnacja.
Psy tej rasy są mało wymagające w utrzymaniu i pielęgnacji. Aby zachować psa w dobrej kondycji fizycznej na każde 5 cm wysokości powinien przypadać 1 kg masy ciała, czyli pies o wysokości 25 cm powinien ważyć maksymalnie 5 kg.Jack Russelle są krzepkie i długowieczne; powinny być szczupłe i zwinne. Mogą żyć około 15 lat. Rzadko chorują na choroby genetyczne. Jedną z takich chorób jest zwichnięcie rzepki kolanowej – nieleczona może prowadzić do artretyzmu. Badania wykazały, iż suki są na nią bardziej podatne. Kolejne to choroba Legga-Calvégo-Perthesa, choroba von Willebranda czy głuchota u psów całkowicie białych. Luksacja soczewki może pojawić się w ogólności u terierów w zaawansowanym wieku.
Użytkowość.
Wykorzystywane jako psy myśliwskie w charakterze norowców pracujących w norach lisów (wypłaszających zwierzę z kryjówki). W Irlandii często używane są na wsi do tępienia szczurów i pilnowania obejścia. W tym kraju rozgrywane są także co roku zawody jack russelli w łapaniu szczurów w stodołach. Energiczność i wytrwałość, jakimi obdarzone są te psy, pozwala im na uczestnictwo w ćwiczeniach agility.
W kulturze.
Psy rasy Jack Russell terrier pojawiły się w wielu produkcjach filmowych; rasa zawdzięcza swoją popularność m.in. filmowi "Maska" oraz jej kontynuacji "Son of the mask".

</doc>
<doc id="342844" url="https://pl.wikipedia.org/wiki?curid=342844" title="Revolver (film)">
Revolver (film)

Revolver – film produkcji amerykańsko-francusko-brytyjskiej z 2005 roku, w reżyserii Guya Ritchiego.
Fabuła filmu opowiada o gangsterskim półświatku Las Vegas, w którym swoje porachunki próbuje załatwić Jake Green (Jason Statham) – hazardzista o niebywałym szczęściu i umiejętnościach zarazem. Na jego drodze staje jednak Dorothy Macha (Ray Liotta) – właściciel kasyna oraz przywódca lokalnej mafii.

</doc>
<doc id="342845" url="https://pl.wikipedia.org/wiki?curid=342845" title="Google Earth">
Google Earth

Google Earth – program komputerowy, którego producentem jest amerykańska firma Keyhole Inc. kupiona w 2004 roku przez Google. Umożliwia wyświetlanie na trójwymiarowym modelu kuli ziemskiej zdjęć satelitarnych, lotniczych, panoram zrobionych z poziomu ulicy, oraz różnego rodzaju informacji geograficznych i turystycznych. Najbardziej rozbudowaną funkcjonalność posiada "Google Earth Pro" w wersji na PC. Przed 2017 rokiem był dostępny do pobrania także w wersji podstawowej oferującej nieco mniej funkcji niż wersja Pro.
Od 10 maja 2007 program jest dostępny w polskiej wersji językowej.
Obrazowanie.
Zdjęcia z Google Earth są wyświetlane na cyfrowej kuli ziemskiej, która wyświetla powierzchnię planety za pomocą jednego złożonego obrazu z dużej odległości. Po dostatecznym powiększeniu obrazy są przekształcane w inne obrazy tego samego obszaru z drobniejszymi szczegółami, które różnią się datą i czasem od jednego obszaru do drugiego. Obrazy są pobierane z satelitów lub samolotów. Przed uruchomieniem NASA i satelity Landsat 8, Google polegał częściowo na obrazach z Landsat 7, które posiadały usterkę sprzętową, która pozostawiła przekątne luki w obrazach. W 2013 r. Google wykorzystał eksplorację danych (ang. "data mining") w celu rozwiązania problemu, dostarczając tego, co zostało opisane jako następca The Blue Marble, z jednym dużym obrazem całej planety. Osiągnięto to poprzez połączenie wielu zestawów zdjęć pobranych z Landsat 7 w celu wyeliminowania chmur i przekątnych luk, tworząc pojedynczy „mozaikowy” obraz. Google korzysta teraz z Landsat 8, aby dostarczać zdjęcia o wyższej jakości i z większą częstotliwością.
Rozdzielczość obrazu wynosi od 15 metrów do 15 centymetrów. Na dużej części Ziemi Google Earth wykorzystuje dane z modelu elewacji gromadzone przez NASA Shuttle Radar Topography Mission. To stwarza wrażenie trójwymiarowego terenu, nawet jeśli obraz jest tylko dwuwymiarowy.
Każdy obraz utworzony z Google Earth przy użyciu danych satelitarnych dostarczonych przez Google Earth jest mapą chronioną prawem autorskim. Wszelkie pochodne z Google Earth są tworzone z danych chronionych prawami autorskimi, które zgodnie z prawem autorskim Stanów Zjednoczonych nie mogą być używane, z wyjątkiem licencji udzielonych przez Google. Google zezwala na niekomercyjne, osobiste wykorzystanie zdjęć (np. Na osobistej stronie internetowej lub blogu) pod warunkiem zachowania praw autorskich i atrybutów. Natomiast obrazy utworzone za pomocą oprogramowania globalnego NASA World Wind używają Blue Marble, Landsat lub obrazowania USGS, z których każdy znajduje się w domenie publicznej.
W wersji 5.0 Google przedstawił archiwalne obrazowanie, pozwalając użytkownikom na oglądanie starszych zdjęć. Kliknięcie ikony zegara na pasku narzędzi powoduje otwarcie suwaka czasu, który określa czas dostępnych zdjęć z przeszłości. Ta funkcja pozwala na obserwację zmian obszaru w czasie.
Widok ulicy.
15 kwietnia 2008 r. w wersji 4.3, Google w pełni zintegrował swój produkt Street View z programem Google Earth. Street View wyświetla 360-stopniowe zdjęcia ulic wybranych miast i ich otoczenia. Zdjęcia zostały zrobione kamerami zamontowanymi na samochodach i można je oglądać w różnych skalach oraz pod wieloma kątami, a także kierować nimi za pomocą nałożonych na nie ikon strzałek. Po dodaniu Street View do Map Google 25 maja 2007 r. uwzględniono pięć miast. Teraz są dostępne tysiące miast na całym świecie.
Przestrzeń kosmiczna.
Google Earth może być używane jako program do przeglądania przestrzeni kosmicznej, w tym powierzchni różnych obiektów w Układzie Słonecznym. Google ma programy i funkcje zawarte w Google Earth, umożliwiające eksplorację Marsa, księżyca i oglądania nieba z Ziemi.
Google Mars.
Google Mars to aplikacja zawarta w Google Earth, która jest wersją programu do obrazowania powierzchni Marsa. Google Mars jest również dostępne w wersji na przeglądarkę, lecz mapy w Google Earth mają o wiele wyższą rozdzielczość i obejmują teren 3D oraz dane wysokości. Istnieją również obrazy o bardzo wysokiej rozdzielczości z kamery HiRISE Mars Reconnaissance Orbiter, które mają rozdzielczość podobną do tych z obrazów miast na Ziemi. Istnieje wiele panoramicznych zdjęć o wysokiej rozdzielczości wykonanych przez marsjańskie łaziki, takie jak Spirit, czy Opportunity z misji Mars Exploration Rover, które można oglądać w podobny sposób jak zdjęcia w Google Street View.
Funkcje.
Google Earth posiada m.in. funkcje:
W odróżnieniu do Google Maps program nie posiada mapy drogowej.
Inne aplikacje Google Earth.
Aplikacja przeglądarkowa.
W 2017 roku udostępniono aplikację internetową Google Earth, oferującą w przeglądarce część funkcji znanych z programu na PC. Aktualnie można z niej korzystać jedynie w przeglądarce Google Chrome.
Funkcje.
Apikacja internetowa Google Earth posiada m.in. funkcje:
Aplikacje mobilne.
Dostępne są aplikacje na systemy mobilne: Android i iOS.

</doc>
<doc id="342846" url="https://pl.wikipedia.org/wiki?curid=342846" title="Sumatra Południowa">
Sumatra Południowa

Sumatra Południowa () – prowincja w Indonezji w południowo-wschodniej części Sumatry. Powierzchnia 87 240 km²; 7,5 mln mieszkańców (2006); stolica Palembang. Dzieli się na 4 okręgi miejskie i 10 dystryktów. W 2000 r. z części terytorium prowincji utworzono nową, Wyspy Bangka i Belitung. 
Powierzchnia głównie nizinna, większą część zajmują tereny bagienne; liczne rzeki uchodzące do cieśniny Bangka i morza Jawajskiego.
Słabo rozwinięta sieć dróg, zwłaszcza we wschodniej, nadbrzeżnej części prowincji, duże znaczenie jako szlaki komunikacyjne mają rzeki.
Gospodarka opiera się na rolnictwie (ryż, kukurydza, kawa, kauczuk); eksploatacja lasów; rybołówstwo; przemysł gł. spożywczy, drzewny; ważną rolę odgrywa turystyka. 
Główne miasta: Palembang, Lubuklinggau, Prabumulih, Pagar Alam.

</doc>
<doc id="342848" url="https://pl.wikipedia.org/wiki?curid=342848" title="Giełda papierów wartościowych">
Giełda papierów wartościowych

Giełda papierów wartościowych – rynek regulowany, na którym dokonuje się transakcji kupna-sprzedaży instrumentów finansowych dopuszczonych do obrotu; przede wszystkim zbywalnych papierów wartościowych (np. akcji, obligacji) oraz instrumentów pochodnych (np. kontraktów terminowych i opcji).
W Polsce omawiany rynek organizowany jest przez Giełdę Papierów Wartościowych w Warszawie.
Do najważniejszych giełd na świecie zalicza się:

</doc>
<doc id="342851" url="https://pl.wikipedia.org/wiki?curid=342851" title="Kalendarz japoński">
Kalendarz japoński

 – japoński, tradycyjny system podziału czasu, który w znacznej mierze powstał z chińskiego kalendarza księżycowo-słonecznego. W 1873 roku, w trakcie restauracji Meiji, przyjęto słoneczny kalendarz gregoriański. Współcześnie używa się także słowa "karendā" (カレンダー) od ang. „calendar”. Tradycyjny kalendarz jest obecnie używany w celach ceremonialnych, astrologicznych i kulturalnych. Używany jest także system er odnoszący się do okresów panowania cesarzy.
Historia.
Pierwszy kalendarz dotarł do Japonii z Chin przez Koreę. W połowie VI wieku (okres Yamato) dwór cesarski zaprosił kapłana z kraju zwanego Baekje (lub Paekche, jap. Kudara), w obecnej Korei, aby uczyć się od niego astronomii, geografii oraz jak sporządzić kalendarz. Podobno został on opracowany po raz pierwszy w 604 roku.
Wszystkie sprawy związane z kalendarzem były wówczas ustalane przez sąd cesarski w ramach systemu scentralizowanego zarządzania zgodnego z kodeksem prawnym Taihō-ritsuryō (promulgowanym w 702 r.), wprowadzonym w ramach reformy ery Taika. Urząd, który sprawował kontrolę nad przygotowywaniem kalendarza, astronomią, wróżbiarstwem nazywał się Onmyōryō. Kalendarze i wróżby były wówczas nierozłączne. Wskazywały pory roku, wydarzenia roczne oraz codzienne przepowiednie. Były one pisane chińskimi znakami.
Od końca X wieku zadanie przygotowania kalendarza zostało przekazane rodzinie Kamo, podczas gdy astronomia przeszła do rodziny Abe, której patriarchą był Seimei Abe (921–1005), "on'yōji", specjalista w dziedzinie kalendarzy i wróżbiarstwa.
Co miesiąc dostosowywano się do cyklu wzrastania i zanikania księżyca. Ze względu na to, że Księżyc krąży wokół Ziemi w ciągu około 29,5 dnia, konieczne były regulacje poprzez zmienną długość miesięcy: 30 dni (długi miesiąc, „duży księżyc”) lub 29 dni (krótki miesiąc, „mały księżyc”). Ziemia natomiast wykonuje obrót wokół Słońca w 365,25 dni, co powoduje zmiany sezonowe. Zatem powtarzanie długich i krótkich miesięcy stopniowo powodowało rozbieżność pomiędzy rzeczywistą porą roku a kalendarzową. Aby to wyrównać, co kilka lat wstawiano miesiąc przestępny "uruzuki". Ustalanie kalendarza było tak ważne, że było pod kontrolą dworu cesarskiego, a w późniejszym okresie Edo pod nadzorem wojskowym siogunatu.
W miarę upływu czasu i rozszerzającej się wiedzy o astronomii, rozbieżności pomiędzy kalendarzem a rzeczywistymi zjawiskami stały się problemem. W 1685 roku, czyli w 2. roku ery Jōkyō (1684–1688), Shunkai Shibukawa (1639–1715) opracował poprawioną wersję, znaną jako kalendarz Jōkyō. W późniejszych latach okresu Edo kalendarz był kilkakrotnie weryfikowany, a jego kolejne nazwy pochodziły od nazw er wówczas obowiązujących: Hōreki (1755), Kansei (1798) i Tenpō (1844). Dzięki temu powstał dokładniejszy kalendarz księżycowo-słoneczny (lunisolarny), powiązany z astronomią Zachodu. Wszystkie obliczenia związane z redagowaniem kalendarza sporządzali "tenmongata" (specjaliści odpowiedzialni za astronomię).
Kalendarze początkowo były przeznaczone wyłącznie dla cesarskiego dworu i arystokracji, ale kiedy pojawiły się kalendarze drukowane coraz więcej ludzi z nich korzystało. Rolnicy uznali je za niezbędne do poznania pór roku, a kupcom ułatwiały dostosowywanie rozliczeń i płatności do zmiennej kolejności długich i krótkich miesięcy księżycowych. Z tych m.in. powodów tworzono i stosowano różne typy kalendarzy, w tym regionalnych, a dla osób, które nie potrafiły czytać – kalendarze obrazkowe ("e-goyomi" lub "mekura-goyomi"). Pomagały one uczyć się kolejności długich i krótkich miesięcy. Ich oznaczenia producenci włączali w rysunki, rywalizując ze sobą nowościami i poczuciem humoru. Były szeroko rozpowszechnione wśród ludności w okresie Edo.
W obiegu były także skrócone kalendarze ("ryaku-reki"), które można było składać pod kątem własnych potrzeb w codziennym użytku. Podobnie jak obecnie, kupcy rozprowadzali je wśród swoich klientów na koniec roku jako formę reklamy.
Rząd Meiji, modernizując państwo, podjął decyzję o zastąpieniu starego kalendarza księżycowego zachodnią wersją gregoriańską w listopadzie 1872 roku. Powstało pewne zamieszanie, ale uczeni, jak Yukichi Fukuzawa (1835–1901) poparli bardziej logiczny kalendarz gregoriański i wydanie publikacji rozpowszechniających zmianę. Nowy kalendarz wszedł w życie od 1 stycznia 1873 roku i jest nadal w użyciu, ale zawiera wiele słów i pojęć pochodzących z kalendarza księżycowego.
Lata.
Obecnie w Japonii wykorzystywane są dwa systemy rachuby lat:
Do zakończenia II wojny światowej był w użyciu również system "kōki-nendo" (皇紀年度), czyli liczenia lat od początku panowania pierwszego cesarza Jimmu w 660 r.p.n.e.
Miesiące.
Współczesne japońskie nazwy miesięcy oznaczają dosłownie „pierwszy miesiąc”, „drugi miesiąc” itd. Odpowiedni liczebnik jest łączony z przyrostkiem "-gatsu" (miesiąc). Obok cyfrowych kanji w powszechnym użyciu są także cyfry arabskie:
Każdy z miesięcy ma też nazwę tradycyjną, wciąż wykorzystywaną w niektórych sytuacjach, np. w poezji. Spośród tych nazw najszerzej używane jest "shiwasu". Nazwy miesięcy w tej formie są niekiedy wykorzystywane w jidaigeki (współczesne sztuki teatralne lub filmy osadzone w realiach okresu Edo lub wcześniejszych). Akapit rozpoczynający list lub pozdrowienie w przemówieniu mogą zawierać jedną z tych nazw, aby wprowadzić poczucie pory roku. Niektóre z tradycyjnych nazw miesięcy służą także jako imiona żeńskie ("yayoi" i "satsuki").
Poniżej tradycyjne nazwy miesięcy i ich częściowe, popularne objaśnienia (każdy z poniższych miesięcy występował pod różnymi nazwami, a uzasadnienia nazewnictwa są często sprzeczne, co jest wynikiem różnic klimatycznych, geograficznych, dialektów lokalnych itp.:
Początek roku według starego kalendarza japońskiego (przed 1873) przypadał na przełom stycznia i lutego. Z tego powodu stare i nowe nazwy miesięcy nie dotyczą dokładnie tych samych okresów w roku.
Dni miesiąca.
Każdy dzień w miesiącu ma nazwę wywodzącą się od numeru porządkowego:
W tradycyjnym kalendarzu trzydziesty był ostatnim dniem miesiąca i jego dawna nazwa, "misoka", przetrwała do dziś (mimo że "sanjūnichi" jest bardziej popularne). Ostatni dzień roku to "ōmisoka" ("wielki trzydziesty dzień") i to określenie nadal jest w użyciu.
Miesiąc dzieli się na trzy dekady, z których pierwsza jest nazywana , druga – , a ostatnia – .
Dni tygodnia.
Siedmiodniowy tydzień, z nazwami odpowiadającymi europejskim, pojawił się w Japonii około roku 800 n.e. Aż do 1873 roku, czyli do wprowadzenia kalendarza gregoriańskiego, był używany głównie w astrologii.
Kluczową rolę przy wprowadzaniu tego systemu grał Yukichi Fukuzawa, autor oficjalnych nazw dni tygodnia. Ich nazwy pochodzą od Słońca i Księżyca oraz pięciu planet, których nazwy nawiązują do yin i yang oraz wywodzą od pięciu żywiołów: drewno (Jowisz), ogień (Mars), ziemia (Saturn), metal (Wenus), woda (Merkury), wszystkich wyodrębnianych w taoizmie.
Święta państwowe.
Pojedyncze dni pomiędzy dwoma świętami są wolne. Jeżeli święto przypada w niedzielę, następujący po nim poniedziałek jest dniem wolnym.
Dni specjalne.
Niektóre dni mają szczególne nazwy zaznaczające zmiany pór roku. 24 sekki (二十四節気 "nijūshi-sekki" lub 二十四気 "nijūshi-ki") to dwadzieścia cztery równe części (pory, sezony, działy) w starym kalendarzu księżycowo-słonecznym. Natomiast "zassetsu" (雑節) to standardowe dni oznaczające zmianę pór roku, np.: "setsubun", "higan"
72 kō (七十二候 "shichijūni-kō") to pięciodniowe okresy (minipory roku) uzyskane z dalszego podziału każdego z 24 sekki na trzy podokresy. Przykładowo: Risshun jest podzielony na trzy "kō" 候: 4-8 lutego, 9-13 lutego, 14-18 lutego.
Opis ilustracji kalendarza.
Ilustracja po prawej stronie obrazuje znaczenie majowych trzech dni należących do „Złotego Tygodnia”. Czytając od góry kalendarz pokazuje rok 23 ery Heisei i odpowiadający mu rok „zachodni” 2011. Dni te wypadły wówczas we wtorek, środę i czwartek (znaki na czarnym tle). Czerwone znaki podają nazwy tych trzech świąt: Dzień Konstytucji (3 maja), Dzień Zieleni (4 maja), Dzień Dziecka (5 maja).
Przykładowo, w dniu 3 maja pod nazwą święta widnieje zapis 三りんぼう (三隣亡, "sanrin-bō") tłumaczony jako „śmierć trzech sąsiadów”. Nie wiadomo skąd taka nazwa pochodzi, ale została prawdopodobnie utworzona na początku okresu Edo. Napis ten oznacza zły dzień dla architektów i sugeruje, aby nie rozpoczynać tego dnia budowy domu. Może to bowiem nie tylko spowodować jego pożar, ale także trzech sąsiednich.
Napis poniżej w tym samym dniu: 七赤仏滅, odnosi się do dwóch systemów wróżenia (przesądów ludowych), związanych m.in. z datą urodzin. 七赤 ("shichiseki") należy do systemu dziewięciu gwiazd (九星, "kyūsei", „dziewięć gwiazd”), a 仏滅 ("butsumetsu", „śmierć Buddy”) – sześciu dni (六曜 "rokuyō" lub 六輝 "rokki").
Kolejny napis poniżej つちのえ ("tsuchinoe", „starszy brat żywiołu ziemi”, 戊) to piąty znak niebiańskich pni (dziesięciostopniowy system cykliczny), a うま ("uma", „koń”, 午) – siódmy znak chińskiego zodiaku (ziemskich gałęzi).
Napis najniżej 旧4.1. oznacza 1. dzień 4. miesiąca dawnego kalendarza księżycowo-słonecznego (lunisolarnego).
24 sekki.
Dokładne daty mogą się różnić o ±1 dzień.
Zassetsu.
Dokładne daty Haru-shanichi i Aki-shanichi mogą się różnić od podanych o ±5 dni.
Chūgen zawsze przypada tego samego dnia. Daty wszystkich pozostałych dni mogą się różnić od podanych o ±1 dzień.
Wiele dni "zassetsu" może przypadać w różnych porach roku:
Święta sezonowe.
Poniżej lista pięciu sezonowych świąt (節句 "sekku" lub 五節句 "go-sekku"). Zostały oficjalnymi świętami podczas okresu Edo:
Do Sekku nie zalicza się następujących świąt:
"Rokuyō".
"Rokuyō" (六曜) lub "rokki" (六輝) to sześć „rodzajów” dni, pozwalających na przewidzenie, czy będzie się danego dnia miało szczęście czy nie. Oznaczenia "rokuyō" wciąż są powszechnie spotykane w japońskich kalendarzach i często mają zastosowanie przy planowaniu ślubów i pogrzebów. Są to kolejno:
Dni "rokuyō" w łatwy sposób wylicza się z japońskiego kalendarza księżycowego. Księżycowy 1 stycznia zawsze jest "senshō", po czym dni następują w wymienionym porządku do końca miesiąca. Zatem 2 stycznia to "tomobiki", 3 stycznia to "senbu" itd. Księżycowy 1 lutego rozpoczyna tę sekwencję od "tomobiki". Księżycowy 1 marca rozpoczyna się od "senbu" i tak postępuje się w każdym kolejnym miesiącu (1 lipca jest "senshō", a 1 grudnia "shakkō").
1 kwietnia.
Pierwszy dzień kwietnia oznacza początek roku finansowego i szkolnego.

</doc>
<doc id="342855" url="https://pl.wikipedia.org/wiki?curid=342855" title="Puchar Świata w skokach narciarskich 2005/2006">
Puchar Świata w skokach narciarskich 2005/2006

Puchar Świata w skokach narciarskich 2005/2006 – 27. edycja Pucharu Świata mężczyzn w skokach narciarskich, która rozpoczęła się 26 listopada 2005 roku w fińskiej Ruce na skoczni Rukatunturi, a zakończyła 19 marca 2006 na Letalnicy w słoweńskiej Planicy. Ostateczny kalendarz zawodów został zatwierdzony dnia 8 maja w Amsterdamie.
Podczas trwania sezonu w kalendarzu Pucharu Świata doszło do następujących zmian:
Zdobywcą Kryształowej Kuli został Czech Jakub Janda.

</doc>
<doc id="342857" url="https://pl.wikipedia.org/wiki?curid=342857" title="Prosfora">
Prosfora

Prosfora (gr. προσφορά od προς "blisko, ku; przed" i φέρω "nieść") – pieczywo wytwarzane z mąki, wody, soli i zakwasu, wykorzystywane w Kościele prawosławnym i Kościołach katolickich wschodnich w obrzędzie przeistoczenia. Do przystępowania do Eucharystii są używane jej konsekrowane cząstki, które są zanurzane w konsekrowanym winie. Reszta zostaje rozdana wiernym po Liturgii, jest spożywana przez nich na miejscu lub zanoszona domownikom, którzy nie mogli wziąć udziału w Nabożeństwie.
W czasie prawosławnej wigilii Bożego Narodzenia uczestnicy wieczerzy dzielą się przyniesioną z cerkwi prosforą, popijając ją łykiem święconej wody. Dopiero wtedy przystępuje się do jedzenia wigilijnych potraw.

</doc>
<doc id="342859" url="https://pl.wikipedia.org/wiki?curid=342859" title="Carlos Kleiber">
Carlos Kleiber

Carlos Kleiber (ur. 3 lipca 1930 w Berlinie, zm. 13 lipca 2004 w Konjšica (gmina Litija) w Słowenii) – argentyński dyrygent pochodzenia austriackiego. Syn Ericha Kleibera.
Życiorys.
Wychowywał się w Argentynie, dokąd z nazistowskich Niemiec uciekli jego rodzice. W Argentynie Erich Kleiber zmienił synowi imię z Karl na Carlos. Po wojnie zaczął studiować chemię, ale porzucił te studia, by pod kierunkiem ojca studiować dyrygenturę. Jako dyrygent debiutował w 1954 w Poczdamie. Jego dyrygencka kariera rozpoczęła się od współpracy z operami Düsseldorfie 1956, Zurychu (1964–1966) i Stuttgarcie (1966–1968). W 1966 wystawił na festiwalu w Edynburgu "Wozzecka" Albana Berga, którego prapremierę w 1925 prowadził w Berlinie jego ojciec. Starannie unikał rozgłosu, ale kapryśność jego charakteru pozwoliła dziennikarzom nadać mu przydomek "„enfant terrible”", który pozostał przy nim aż do samej śmierci (np. po śmierci Herberta von Karajana był pierwszym dyrygentem, któremu zaproponowano szefostwo Berlińskiej Filharmonii, ale odrzucił ofertę). Współpracował z Covent Garden, operą w Bayreuth, Metropolitan Opera, La Scalą i Wiedeńską Orkiestrą Filharmoniczną.
W 2003 zmarła jego żona Stanka Brezovar, słoweńska tancerka baletowa. On sam zmarł siedem miesięcy później, pochowano go obok małżonki w Konjšica, w Słowenii.
Osiągnięcia.
Jego interpretacje charakteryzuje niezwykła precyzja i dynamika. Także brzmienie orkiestry pod jego batutą stawia go wśród najlepszych. Cenione są jego wykonania "V Symfonii c-moll op.67" Beethovena i "IV Symfonii e-moll op.98" Brahmsa z Wiedeńską Orkiestrą Filharmoniczną, podobnie jak wykonanie pod jego batutą opery Webera "Wolny strzelec" z orkiestrą drezdeńską. Wielu krytyków ceni operę "La Traviata" Verdiego nagraną z Bayerische Staatsoper dla DG i "Tristana i Izoldę" Wagnera zrealizowaną w Dreźnie z orkiestrą Staatskapelle Dresden także dla tej niemieckiej wytwórni. Pozostawił po sobie nieliczne nagrania płytowe w oficjalnych dyskografiach, jednak wiele jego koncertów i przedstawień operowych jest wydawanych przez małe wytwórnie płytowe.

</doc>
<doc id="342860" url="https://pl.wikipedia.org/wiki?curid=342860" title="RRDtool">
RRDtool

RRDtool – zestaw narzędzi do obsługi cyklicznych baz danych (ang. "Round Robin Database").
Autorem programu jest Tobias Oetiker. Program przechowuje dane w bazach danych o rozszerzeniu RRD. Ich cechą jest to, że od momentu stworzenia takiej bazy posiada ona stałą wielkość (zadeklarowaną w momencie kreacji) co zawdzięcza tzw. "funkcjom konsolidującym". Funkcje te traktują pewien zbiór danych dostarczanych do bazy w pewnym ściśle określonym odcinku czasu jako jedną daną przetwarzając według zadanego schematu dane wejściowe. Możliwe schematy przetwarzania danych to zwykłe funkcje:
Dodatkową cechą tego rodzaju baz jest możliwość tworzenia tzw. "archiwów", w których zbierane są dane z funkcji konsolidujących. Można tworzyć archiwa dotyczące określonej długości okresu, np. dnia, tygodnia, miesiąca, itp.
Zaleta jaką stanowi stały rozmiar bazy jest jednocześnie jej drobnym minusem. Zadana wielkość powoduje bowiem utratę szczegółowości danych. Np. określimy wielkość bazy na 1000 rekordów. Gdy do bazy nadejdzie dana, która będzie musiała być rekordem 1001, uruchamiana jest funkcja konsolidująca pakująca dane z zadanych odcinków czasu w pojedynczych rekordach i pozwalająca tym samym dopisać daną do bazy. W ten sposób traci się pewną część danych. Dodatkowo tworzone na podstawie takich baz wykresy nie pozwalają zaglądać w dane wstecz, co przy pewnych projektach niestety nie jest dobrym rozwiązaniem.
Program udostępniany jest na licencji GNU GPL i działa w systemach Linux, Windows, Solaris i AIX. Jest on uznawany za faktyczny standard programów obsługi cyklicznych baz danych.

</doc>
<doc id="342869" url="https://pl.wikipedia.org/wiki?curid=342869" title="Midland F1">
Midland F1



</doc>
<doc id="342870" url="https://pl.wikipedia.org/wiki?curid=342870" title="Tomasz Mathea">
Tomasz Mathea

Tomasz Mathea (ur. 30 kwietnia 1955 w Warszawie) – polski admirał floty w stanie spoczynku i inżynier techniki nawigacji, morski oficer pokładowy okrętów podwodnych, były Dowódca Marynarki Wojennej.
Wykształcenie.
Ukończył XXXIX Liceum Ogólnokształcące im. Ludowego Lotnictwa Polskiego na warszawskich Bielanach (1974). W latach 1974–1978 był podchorążym Wydziału Nawigacji i Uzbrojenia Okrętowego Wyższej Szkoły Marynarki Wojennej w Gdyni, po ukończeniu której otrzymał stopień podporucznika marynarki i tytuł magistra inżyniera nawigatora. Jest również absolwentem studiów podyplomowych w Akademii Marynarki Wojennej ZSRR w Leningradzie (1988), Królewskiej Akademii Sztabu Marynarki Wojennej Wielkiej Brytanii w Londynie (1995), Akademii Obrony Narodowej w Warszawie (1996) oraz Narodowym Uniwersytecie Obrony Stanów Zjednoczonych Ameryki w Waszyngtonie (2003).
Służba wojskowa.
Po promocji oficerskiej odbył staż okrętowy i w 1980 skierowano go do dywizjonu Okrętów Podwodnych 3 Flotylli Okrętów w Gdyni, gdzie służył na okrętach podwodnych "projektu 613", początkowo jako dowódca działu broni podwodnej ORP „Sokół”, a od 1984 zastępca dowódcy ORP „Bielik”, a rok później jego dowódcą. W 1988 został szefem Sztabu dywizjonu Okrętów Podwodnych. Od 1991 do 1994 dowodził dywizjonem Okrętów Podwodnych, a od 1995 był starszym specjalistą w Oddziale Organizacyjnym Sztabu Marynarki Wojennej. W 1996 został zastępcą dowódcy ds. szkolenia w 3 Flotylli Okrętów. W latach 1998-2000 pełnił funkcję szefa Szefostwa Szkolenia Morskiego – zastępcy szefa Szkolenia Marynarki Wojennej. Od połowy 2000 dowodził 9 Flotyllą Obrony Wybrzeża w Helu, a w 2003 objął posadę szefa Generalnego Zarządu Planowania Strategicznego P-5 w Sztabie Generalnym Wojska Polskiego w Warszawie. Od 2004 do 2006 był szefem Logistyki Marynarki Wojennej, po czym wyznaczono go zastępcą szefa Sztabu Generalnego Wojska Polskiego.
24 czerwca 2010 Marszałek Sejmu wykonujący obowiązki Prezydenta RP, Bronisław Komorowski mianował go z dniem 25 czerwca 2010 na stanowisko dowódcy Marynarki Wojennej. Na stanowisku dowódcy MW zastąpił wiceadmirała Andrzeja Karwetę, który zginął 10 kwietnia 2010 w katastrofie smoleńskiej.
17 grudnia 2013 roku w Belwederze Prezydent RP Bronisław Komorowski wręczył mu akt zwolnienia ze stanowiska Dowódcy Marynarki Wojennej. W 2015 roku zakończył zawodową służbę wojskową, przechodząc w stan spoczynku.

</doc>
<doc id="342877" url="https://pl.wikipedia.org/wiki?curid=342877" title="Łopatki (województwo łódzkie)">
Łopatki (województwo łódzkie)

Łopatki – wieś w Polsce położona w województwie łódzkim, w powiecie łaskim, w gminie Łask. Położona w odległości ok. 4 km na południe od Łasku, przy drodze wojewódzkiej nr 481.
W latach 1975–1998 miejscowość administracyjnie należała do województwa sieradzkiego.
Historia.
Pojawia się w źródłach pisanych w 1366 roku. Było to gniazdo rodowe Korabitów Łopateckich. Od połowy XVI w. posiadali Łopatki Poraici Bużeńscy (Burzeńscy), następni właściciele to Gomolińscy, Chabielscy, do 1875 roku Przeradzcy h. Jasieńczyk, a od 1876 roku – Pruscy.
Zabytki.
W 1. połowie XVI wieku zapewne wojewoda sieradzki Jarosław Łaski (zm. 1521) zainicjował tu budowę dwukondygnacyjnego renesansowego dworu obronnego z cegły, krytego czterospadowym dachem. Obiekt ten, wzniesiony przez mistrza Benedykta z Sandomierza, bądź przez któregoś z jego uczniów, miał charakter wieży mieszkalnej, wzorowanej na zamku Zygmunta Starego w Piotrkowie. Nad wejściem do kondygnacji mieszkalnej ocalała – wtórnie tutaj umieszczona tablica herbowa Hieronima Bużeńskiego (1513-1580), żupnika krakowskiego, z inskrypcją w języku łacińskim, której tekst po polsku brzmi:
„Herb J.W. Hieronima Bużeńskiego, żupnika krakowskiego, starosty brzeźnickiego, krzeczowskiego. Pan opiekunem moim, nie będę się lękał, cokolwiek by uczynił ze mną człowiek”.
Nad napisem znajduje się stylizowany kartusz herbowy, na nim herb Poraj przedstawiający pięciolistną różę. Ponad tarczą umieszczono hełm ze spływającymi po bokach labrami i liśćmi akantu. Naroża tablicy spięte są symbolami herbowymi: pięciolistną różą Poraitów oraz herbem Korab. Obecnie dwór użytkowany jest jako pomieszczenie gospodarcze.
W Łopatkach urodził się Aleksander Dakowski (1914–2001), kapitan łączności Wojska Polskiego, kawaler Orderu Virtuti Militari.

</doc>
<doc id="342884" url="https://pl.wikipedia.org/wiki?curid=342884" title="Szwedzki Rinkeby">
Szwedzki Rinkeby

Szwedzki Rinkeby (szw rinkebysvenska zwany również "förortssvenska, shobresvenska") jest ogólnym terminem określającym dialekt języka szwedzkiego używany głównie na przedmieściach („blokowiskach”) dużych szwedzkich miast z wysokim odsetkiem imigrantów. Rinkeby jest jednym z przedmieść Sztokholmu, ale termin "rinkebysvenska" może być używany w odniesieniu do innych wariantów w innych miastach. 
Rada Języka Szwedzkiego ("Svenska språkrådet") rekomenduje raczej używanie terminu förortssvenska "(szwedzki z przedmieścia)".
Nazwa Shobresvenska pochodzi od arabskiego wyrażenia "Sho bre", oznaczającego "Cześć!" i jest jedną z wielu popularnych nazw języka rinkeby.
Klasyfikacja.
Opinie językoznawców na temat "rinkebysvenska" są zróżnicowane. Ulla-Britt Kotsinas opisuje go jako wyraz kultury młodzieżowej. Catharina Grubaum zaś, jako wyjątkową odmianę języka szwedzkiego, tzw. "protokreol".
Twórczość.
W Szwecji wydano kilka powieści pisanych językiem imitującym "rinkebysvenska", np. "Ett öga rött" napisana przez Jonasa Hassena Khemiri i "Kalla det vad fan du vill" autorstwa Marjaneh Bakhtiari.
Wiele zespołów hip-hopowych rapuje w "rinkebysvenska". Jeden z popularniejszch to The Latin Kings.

</doc>
<doc id="342885" url="https://pl.wikipedia.org/wiki?curid=342885" title="Bedłkowce">
Bedłkowce



</doc>
<doc id="342886" url="https://pl.wikipedia.org/wiki?curid=342886" title="Budkowiczanka">
Budkowiczanka

Budkowiczanka – rzeka w województwie opolskim, ok. 60 km długości, lewy najdłuższy dopływ Stobrawy.
Rzeka ma źródła w powiecie oleskim, w okolicach wsi Chudoba. Szlak kajakowy, wzdłuż rzeki tereny leśne – Bory Stobrawskie. Rzeka rozdziela dwie wsie: Nowe Budkowice i Stare Budkowice. 
Inne dopływy: Słonka, Brojecka Rzeka, Wisznia, Prądzenica.
Na obszarze na południe od wsi Kuźnica Katowska z prawego brzegu rzeki wychodzi struga Młynówka, która po 1,1 km uchodzi do strugi Czarnej Wody (która też jest dopływem Stobrawy). Budkowiczanka dalej płynie na południowy zachód i południe. Ok. 1,5 km na północ od przysiółka Kabachy uchodzi do niej z lewego brzegu struga Bachorza.
Ok. 0,5 km na południowy zachód od przysiółka Lewandówka do Budkowiczanki uchodzi z lewej strony rzeka Brynica. Budkowiczanka uchodzi do Stobrawy w przy południowej części wsi Stare Kolnie.
Nazwę "Budkowiczanka" wprowadzono urzędowo zarządzeniem w 1951 r., zastępując niemieckie nazwy "Budkowitzer Bach" i "Baundendorfer Bach".

</doc>
<doc id="342887" url="https://pl.wikipedia.org/wiki?curid=342887" title="6. Międzynarodowy Festiwal Filmowy w Berlinie">
6. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1956
Jury.
W skład jury wchodzili:

</doc>
<doc id="342888" url="https://pl.wikipedia.org/wiki?curid=342888" title="Henryk Sołkiewicz">
Henryk Sołkiewicz

Henryk Sołkiewicz (ur. 14 maja 1946) – polski wiceadmirał, doktor nauk wojskowych i inżynier techniki nawigacji. Jest morskim dyplomowanym oficerem okrętów podwodnych. Służył na różnych stanowiskach służbowych w jednostkach liniowych, szkolnictwie oraz sztabach w Marynarce Wojennej. Karierę zakończył w 2006, będąc szefem Sztabu Marynarki Wojennej.
Wykształcenie.
Henryk Sołkiewicz urodził się 14 maja 1946 w Przyłęku. W 1965 rozpoczął służbę w Marynarce Wojennej. Po 4 latach studiów na Wydziale Pokładowym w Wyższej Szkole Marynarki Wojennej w Gdyni otrzymał stopień podporucznika marynarki i tytuł inżyniera nawigatora statku morskiego. W latach 1973–1976 odbył studia podyplomowe w Akademii Marynarki Wojennej ZSRR w Leningradzie, a w 1981 uzyskał na tej uczelni tytuł doktora nauk wojskowych. W 1990 ukończył podyplomowe studia operacyjno-strategiczne w Akademii Obrony Narodowej w Warszawie.
Służba wojskowa.
Po promocji oficerskiej objął stanowisko oficera broni podwodnej na okręcie podwodnym ORP "Kondor". W 1971 został oficerem flagowym broni podwodnej dywizjonu Okrętów Podwodnych 3 Flotylli Okrętów. Od 1976 był starszym asystentem Katedry Sztuki Operacyjnej i Taktyki Rodzajów Sił Marynarki Wojennej, natomiast w 1981 został adiunktem Instytutu Dowódczo-Sztabowego w Wyższej Szkole Marynarki Wojennej. Od 1986 zajmował stanowisko zastępcy Szefa Oddziału Operacyjnego Sztabu Marynarki Wojennej, a w 1990 objął funkcję szefa Oddziału Rozpoznania Sztabu Marynarki Wojennej. W 1996 został szefem Oddziału Operacyjnego, a dwa lata później szefem Sztabu Logistyki Marynarki Wojennej. Od 2000 pracował jako asystent szefa Sztabu Marynarki Wojennej. W latach 2002–2006 był szefem Sztabu Marynarki Wojennej, po czym w styczniu 2006 odszedł w stan spoczynku.
W okresie pełnienia funkcji ministra obrony narodowej przez Antoniego Macierewicza odszedł ze stanowiska profesora wizytującego AMW.
Życie prywatne.
Jest żonaty i ma dwójkę dzieci - córkę i syna. Z zamiłowania jest wędkarzem i zbieraczem grzybów.

</doc>
<doc id="342890" url="https://pl.wikipedia.org/wiki?curid=342890" title="Mistrzostwa Europy w Piłce Nożnej 1972">
Mistrzostwa Europy w Piłce Nożnej 1972

Mistrzostwa Europy w Piłce Nożnej 1972 – czwarta w historii edycja piłkarskich Mistrzostw Europy męskich reprezentacji krajowych.
Turniej finałowy trwał od 14 czerwca do 18 czerwca 1972. W tym czasie tylko cztery państwa uczestniczyły w grach finałowych, co oznaczało, że odbywały się tylko półfinały, mecz o trzecie miejsce i finał.
Kwalifikacje.
Runda kwalifikacyjna rozgrywana była od 7 października 1970 do 16 lutego 1972 roku. Kwalifikacje rozgrywane były w ośmiu grupach po cztery drużyny. Mecze rozgrywano każdy z każdym w obrębie danej grupy. Za zwycięstwo dana drużyna otrzymywała 2 pkt, za remis jeden pkt, za porażkę punktów nie przyznawano. Tylko zwycięzca grupy awansował do dalszych gier, czyli ćwierćfinałów.
Kwalifikacyjna grupa Polaków:
 nie zakwalifikowała się do turnieju, zajmując drugie miejsce w grupie.
Ćwierćfinały.
1 mecz
29 kwietnia 1972
2 mecz
13 maja 1972
Awans: RFN
1 mecz
29 kwietnia 1972
2 mecz
22 maja 1972
Awans: Belgia
1 mecz
29 kwietnia 1972
2 mecz
14 maja 1972
3 mecz, dodatkowy rozgrywany na neutralnym gruncie
17 maja 1972
Awans: Węgry
1 mecz
30 kwietnia 1972
2 mecz
13 maja 1972
Awans: ZSRR
Turniej finałowy.
Półfinały.
14 czerwca 1972
Mecz o trzecie miejsce.
17 czerwca 1972
Finał.
18 czerwca 1972
MISTRZ EUROPY 1972
RFN 1. TYTUŁ MISTRZA EUROPY
Statystyka turnieju.
Strzelcy goli.
4 gole
1 gol
Najszybszy gol.
24 minuta: Raoul Lambert (Belgia – Węgry); Gerd Müller (RFN – Belgia)
Średnia goli.
2,5 na mecz

</doc>
<doc id="342892" url="https://pl.wikipedia.org/wiki?curid=342892" title="Flaga Wenezueli">
Flaga Wenezueli

Flaga Wenezueli składa się z trzech równych poziomych pasów, których następujące po sobie kolory symbolizują:
Łuk złożony z siedmiu białych gwiazd w środku pasa niebieskiego symbolizuje siedem pierwszych prowincji, które podpisały Akt Niepodległości 5 czerwca 1811 roku:
Ósma gwiazda została dodana 7 marca 2006 uchwałą parlamentu wenezuelskiego. Symbolizuje prowincję Guayana, w której skład wchodziły stany: Bolívar, Amazonas oraz terytorium Guayana Esequiba.

</doc>
<doc id="342893" url="https://pl.wikipedia.org/wiki?curid=342893" title="Dokument złożony">
Dokument złożony

Dokument złożony (ang. "compound document") – dokument tworzony zwykle w procesorze tekstów, który zawiera wbudowane pliki pochodzące z innych aplikacji, jak arkusz kalkulacyjny, ilustracje, wideo, pliki dźwiękowe i inne elementy.
U podstaw dokument złożonego leżą rozmaite rozwiązania architektoniczne - znanymi technologiami są:

</doc>
<doc id="342894" url="https://pl.wikipedia.org/wiki?curid=342894" title="Open Document Architecture">
Open Document Architecture

Open Document Architecture (ODA), d. "Office Document Architecture" - opracowany przez "International Telecommunication Union" (ITU-T) i ukończony w 1999 r. standard dla złożonych dokumentów, pozwalający wymieniać tekst, grafikę i faksymile między platformami systemowymi. Standard jest "de facto" nieużywany.

</doc>
<doc id="342897" url="https://pl.wikipedia.org/wiki?curid=342897" title="Riau">
Riau

Riau – prowincja w Indonezji w środkowej części Sumatry. Powierzchnia 72 569 km²; 5,4 mln mieszkańców (2006); stolica Pekanbaru. Dzieli się na 2 okręgi miejskie i 9 dystryktów. W 2004 roku z części terytorium prowincji utworzono nową – Wyspy Riau.
Powierzchnia nizinna, w zachodniej części porośnięta lasem równikowym, we wschodniej pokryta bagnami. Liczne rzeki uchodzące do cieśniny Malakka i Morza Południowochińskiego.
Najważniejszą gałęzią gospodarki jest pozyskiwanie surowców naturalnych: ropy naftowej, gazu ziemnego, drewna; uprawa palmy kokosowej, kauczukowca; rybołówstwo; przemysł petrochemiczny, drzewny, spożywczy; turystyka.
W Riau silne są tendencje separatystyczne.
Główne miasta: Pekanbaru, Dumai, Tembilahan.

</doc>
<doc id="342901" url="https://pl.wikipedia.org/wiki?curid=342901" title="Olivier Martinez">
Olivier Martinez

Olivier Martinez (ur. 12 stycznia 1966 w Paryżu) – francuski aktor filmowy i telewizyjny.
Życiorys.
Wczesne lata.
Urodził się w Paryżu w rzymskokatolickiej rodzinie robotniczej jako syn hiszpańsko-marokańskiego mechanika i zawodowego boksera urodzonego w Maroku Roberta Martineza i francuskiej sekretarki Rosemarie Martinez. Dorastał wraz z bratem Vincentem na przedmieściach Paryża. Uczęszczał do Ecole Florent w Paryżu. Przez pięć lat dorabiał w byle jakich zawodach fizycznych, zanim podjął decyzję o karierze aktorskiej. Mając 23 lat wstąpił do prestiżowego konserwatorium paryskiego Conservatoire National Superieur d'Art Dramatique (CNSAD).
Kariera.
Na dużym ekranie pojawił się po raz pierwszy we francusko-włoskim filmie "Pełna stal" ("Plein fer", 1990) i szybko osiągnął względny sukces; za postać złodzieja Tony’ego w dramacie "IP5" ("IP5: L'île aux pachydermes", 1992) był nominowany do nagrody Cezara dla najbardziej obiecującego aktora. Rola Petita Paula w dramacie "Raz, dwa, trzy, słońce" ("Un, deux, trois, soleil", 1993) przyniosła mu nagrodę Cezara dla najbardziej obiecującego aktora.
W 1993 roku został uhonorowany nagrodą im. Jeana Gabina. Międzynarodową sławę zyskał rolą Angelo Pardi, włoskiego oficera kawalerii, który zakochuje się w zamężnej kobiecie (Juliette Binoche) w melodramacie "Huzar" ("Le Hussard sur le toit", 1995). W 1995 r. w sesji zdjęciowej dla francuskiego magazynu „Studio” pojawił się z legendą kina Alainem Delonem.
Zagrał postać porywczego kochanka w hollywoodzkim dramacie Adriana Lyne'a "Niewierna" ("Unfaithful", 2002) z Diane Lane. W 2006 roku reklamował perfumy Yves’a Saint-Laurenta.
Życie prywatne.
Romansował z Juliette Binoche (1994-97), Mirą Sorvino (od 1999 do lutego 2002), aktorką Michelle Rodriguez (2003), australijską piosenkarką Kylie Minogue (od marca 2003 do 2007), hiszpańską aktorką Elsą Pataky (2009), hiszpańską aktorką pracującą w Meksyku Goyą Toledo (2009) i brytyjską modelką Rosie Huntington Whiteley (2009-2010).
Od 2010 r. związał się z aktorką Halle Berry, a 11 stycznia 2012 zaręczył się z nią. Razem zagrali parę małżeńską w thrillerze "Śmiertelna głębia" ("Dark Tide", 2011). 22 listopada 2012 r. do domu Halle Berry przyszedł jej były partner życiowy Gabriel Aubry, by zobaczyć się ze swoją 4-letnią córką Nahlą Ariel Aubry, choć miał ograniczone prawa rodzicielskie. Jego nachalne zachowanie nie spodobało się Martinezowi i doszło do rękoczynów. Aubry znalazł się w areszcie, wyszedł po wpłaceniu 20 tys. dolarów kaucji. 13 lipca 2013 r. w regionie Burgundii Martinez i Halle Berry wzięli kameralny ślub. Mają syna Maceo Roberta (ur. 5 października 2013 w Los Angeles). Jednak 28 października 2015 doszło do rozwodu.

</doc>
<doc id="342902" url="https://pl.wikipedia.org/wiki?curid=342902" title="ATK">
ATK



</doc>
<doc id="342904" url="https://pl.wikipedia.org/wiki?curid=342904" title="UKSW (ujednoznacznienie)">
UKSW (ujednoznacznienie)



</doc>
<doc id="342905" url="https://pl.wikipedia.org/wiki?curid=342905" title="Ostrowo (jezioro na Równinie Gryfickiej)">
Ostrowo (jezioro na Równinie Gryfickiej)

Ostrowo – jezioro na Równinie Gryfickiej, w zlewni cieśniny Dziwny, położone w województwie zachodniopomorskim, w powiecie kamieńskim, w gminie Wolin. Lustro wody położone jest na wysokości 0,3 m n.p.m., co przy średniej głębokości 2,8 m wskazuje na występowanie kryptodepresji. 
Wody z niego odprowadzane wpływają do jeziora Piaski, a dalej za pośrednictwem rzeki Grzybnicy do Zalewu Kamieńskiego. 
Na północy jeziora miejscowość Troszyn przy drodze krajowej nr 3 i linii kolejowej Szczecin Dąbie-Świnoujście. Na południowo-wschodnim brzegu zespół przyrodniczo-krajobrazowy "Wiejkowski Las". Wzdłuż wschodniego brzegu jeziora prowadzi znakowany niebieski turystyczny Szlak Nad Bałtykiem i Zalewem Szczecińskim.

</doc>
<doc id="342908" url="https://pl.wikipedia.org/wiki?curid=342908" title="Klincz (chwyt)">
Klincz (chwyt)

Klincz (ang. "clinch") lub chwyt klamrowy – obustronne przytrzymywanie się przeciwników w trakcie walki wręcz. Najczęściej stykają się oni wtedy bezpośrednio powierzchniami ciał. Występuje w sportach walki. Bardzo duże znaczenie ma w boksie tajskim, gdzie jest to podstawowa technika. 
Słowo „klincz” odnosi się wyłącznie do chwytu występującego w walce pomiędzy stojącymi zawodnikami i jest zakładany wyłącznie rękami. Pozycje i trzymania rękami lub nogami w parterze nie są zaliczane do klinczu, np. garda w BJJ (oplecenie nogami przeciwnika) nie jest klinczem.

</doc>
<doc id="342909" url="https://pl.wikipedia.org/wiki?curid=342909" title="Levice – Gena">
Levice – Gena

Levice – Gena – wydzielony teren w mieście Levice w południowo-zachodniej Słowacji, będący parkiem przemysłowym. Park ten ma powierzchnię ponad 250 hektarów, z czego w styczniu 2005 r. wolnych pod zabudowę pozostało jedynie 49 hektarów.
Park przemysłowy Levice – Gena położony jest 4 km od centrum miasta. Atutami parku są dobra infrastruktura, położenie w pobliżu głównych ciągów drogowych (40 km od autostrady: Bratysława, Trnawa, Trenczyn, Nowe Miasto nad Wagiem). O sukcesie zadecydowała także liberalna i prorynkowa polityka Słowacji. W strefie dotychczas zainwestowało kilka firm, tworząc ponad 3 tysiące nowych miejsc pracy. Najbardziej znaną inwestycją jest budowa fabryki opon południowokoreańskiej firmy Hankook Tires, która rozpoczęła działalność w 2008 roku, tworząc 1600 miejsc pracy (dodatkowo powstało około 1500 miejsc pracy w zakładach wybudowanych przez kooperantów). O inwestycję Hankook Tires ubiegała się także Polska.

</doc>
<doc id="342912" url="https://pl.wikipedia.org/wiki?curid=342912" title="Frank Sepe">
Frank Sepe

Frank Sepe (ur. 28 grudnia 1971 w Rosedale w Nowym Jorku) – amerykański kulturysta i model pochodzenia włosko-niemieckiego.
Życiorys.
Urodził się i dorastał w Rosedale, w Nowym Jorku. Jego ojciec Thomas Sepe był policjantem New York City Police Department z wydziału antynarkotykowego.
Jako kulturysta, pojawiał się na ponad 20 okładkach magazynów kulturystycznych oraz w kilku programach telewizyjnych, w tym "Late Show with David Letterman", "The Howard Stern Show", "Late Night with Conan O'Brien" i "Hard Copy". Wystąpił też w dramacie gangsterskim Briana de Palmy "Życie Carlita" (1993) i komediodramacie fantasy Aleca Baldwina "Na skróty do szczęścia" (2001).
W ciągu dziesięciu lat kariery skupił się bardziej na pracy modela i konsultanta w prasie zajmującej się kulturystyką, niż aktywnym uczestnictwem w zawodach, napisał też własny poradnik dla adeptów tej dyscypliny. Znalazł na okładkach ponad trzydziestu pism poświęconych kulturystyce na całym świecie, a także na rozkładówce magazynu „Playgirl”.

</doc>
<doc id="342918" url="https://pl.wikipedia.org/wiki?curid=342918" title="Kąt znoszenia">
Kąt znoszenia

Kąt znoszenia, derywacja – kąt zawarty między osią podłużną statku powietrznego a kierunkiem jego rzeczywistej drogi względem Ziemi. Kąt ten jest miarą znoszenia statku powietrznego przez boczny wiatr.

</doc>
<doc id="342922" url="https://pl.wikipedia.org/wiki?curid=342922" title="Tangier">
Tangier

Tangier – miasto w Stanach Zjednoczonych, w stanie Wirginia, w hrabstwie Accomack.

</doc>
<doc id="342930" url="https://pl.wikipedia.org/wiki?curid=342930" title="Czecho-Słowacja">
Czecho-Słowacja



</doc>
<doc id="342948" url="https://pl.wikipedia.org/wiki?curid=342948" title="Oksydazy">
Oksydazy

Oksydazy - enzymy katalizujące przenoszenie wodoru na tlen w wyniku czego powstaje woda lub nadtlenek wodoru.
Wyróżnia się:

</doc>
<doc id="342956" url="https://pl.wikipedia.org/wiki?curid=342956" title="Eugène Sue">
Eugène Sue

Eugène Sue (wym. [], właśc. Marie-Joseph Sue; ur. 26 stycznia 1804 w Paryżu, zm. 3 sierpnia 1857 w Annecy-le-Vieux) – francuski pisarz, twórca powieści odcinkowej.
Biografia.
Marie-Joseph Sue urodził się w Paryżu 26 stycznia 1804 roku. Sławę przyniosły mu, publikowane początkowo w „Le Journal des débats”, sensacyjne powieści z życia najuboższej ludności Paryża, zawierające krytykę istniejącego systemu społecznego. Wywarły one wpływ na nastroje polityczne w przededniu rewolucji 1848 roku (Wiosny Ludów). Pisał również powieści marynistyczne, historyczne i obyczajowe. Zmarł w Annecy-le-Vieux 3 sierpnia 1857 roku.
Odznaczony 10 marca 1839 roku orderem Legii Honorowej wraz z Alfredem de Mussetem i Fryderykiem Soulié.

</doc>
<doc id="342957" url="https://pl.wikipedia.org/wiki?curid=342957" title="Dzięgiel leśny">
Dzięgiel leśny

Dzięgiel leśny ("Angelica sylvestris" L.) – gatunek rośliny należący do rodziny selerowatych ("Apiaceae"). Gatunek eurosyberyjski. W Polsce pospolity na całym niżu i w niższych położeniach górskich.

</doc>
<doc id="342960" url="https://pl.wikipedia.org/wiki?curid=342960" title="Rinkebysvenska">
Rinkebysvenska



</doc>
<doc id="342961" url="https://pl.wikipedia.org/wiki?curid=342961" title="Rinkeby svenska">
Rinkeby svenska



</doc>
<doc id="342962" url="https://pl.wikipedia.org/wiki?curid=342962" title="Chwyt klamrowy">
Chwyt klamrowy



</doc>
<doc id="342963" url="https://pl.wikipedia.org/wiki?curid=342963" title="Górnik Wałbrzych">
Górnik Wałbrzych

Górnik Wałbrzych – klub sportowy założony 22 marca 1946 roku. W chwili założenia był to klub wielosekcyjny: sekcja piłkarska, koszykarska i kolarska.

</doc>
<doc id="342964" url="https://pl.wikipedia.org/wiki?curid=342964" title="Naturalne planowanie rodziny">
Naturalne planowanie rodziny

Naturalne planowanie rodziny (NPR), metody rozpoznawania płodności (MRP), metody obserwacji cykli (MOC), FAM (ang. "fertility awareness methods") – metody rozpoznawania okresów płodnych i niepłodnych w cyklu miesiączkowym kobiety na podstawie obserwacji wskaźników płodności, takich jak śluz oraz stan szyjki macicy, a także pomiarów podstawowej temperatury ciała. Metody te wykorzystuje się zarówno w celach antykoncepcyjnych, jak i jako wsparcie w okresie planowania ciąży. Mają również duże zastosowanie w diagnostyce i leczeniu zaburzeń hormonalnych.
Klasyfikacja metod rozpoznawania płodności.
Metody rozpoznawania płodności dzieli się ze względu na liczbę wskaźników, które uwzględnia się w interpretacji przebiegu cyklu.
Czasami do metod rozpoznawania płodności zalicza się także metodę laktacyjną niepłodności poporodowej (LAM), jednak WHO uznaje ją za osobną metodę. Metodą rozpoznawania płodności nie jest natomiast tzw. kalendarzyk, ponieważ nie uwzględnia prowadzenia obserwacji wskaźników płodności (okres płodności wyznacza się na podstawie statystyk).
Zastosowania obserwacji cyklu.
Antykoncepcja.
Obserwacja wskaźników płodności może być wykorzystywana w celu zapobiegania ciąży jako wyłączna metoda antykoncepcyjna lub łącznie z innymi metodami. Jeśli MRP stosowane jest w sposób wyłączny, cel antykoncepcyjny osiąga się poprzez rezygnację ze współżycia w okresie płodnym lub zastępowanie go innymi czynnościami seksualnymi. Łączenie MRP z innymi metodami oznacza zazwyczaj stosowanie środków barierowych w czasie płodnym.
Planowanie ciąży.
Stosowanie regularnej obserwacji cyklu pozwala ustalić dni najwyższej płodności, co może ułatwić starania o dziecko i przyspieszyć osiągnięcie ciąży. Nowoczesne metody rozpoznawania płodności pozwalają również prognozować termin porodu z większą precyzją niż obliczenia opierające się na dacie ostatniej miesiączki (OM). Pomiary podstawowej temperatury ciała, dokonywane w pierwszym trymestrze ciąży, pozwalają ocenić, czy ciąża nie jest zagrożona.
Diagnostyka i leczenie zaburzeń hormonalnych.
Obserwacja wskaźników płodności ułatwia diagnostykę (i ewentualne leczenie) takich zaburzeń i chorób jak:
Skuteczność.
Skuteczność metod rozpoznawania płodności jest zróżnicowana i zależy od:
Najwyższą skutecznością wykazuje się prawidłowo stosowana metoda objawowo-termiczna. Jej skuteczność wynosi 99,5% dla stosowania wyłącznego i 99,4% dla stosowania łącznie z antykoncepcją barierową. Jest to wartość porównywalna ze skutecznością wkładek domacicznych (99,4–99,8%) i tabletek hormonalnych (99,7%).
Metody jednowskaźnikowe mają nieco niższą skuteczność (wyjątkiem jest model Creightona) i jest to odpowiednio 93,7–99,2% dla metody termicznej i 96,1–99,5% dla metody Billingsa.

</doc>
<doc id="342965" url="https://pl.wikipedia.org/wiki?curid=342965" title="Shobresvenska">
Shobresvenska



</doc>
<doc id="342970" url="https://pl.wikipedia.org/wiki?curid=342970" title="Zamek do drzwi">
Zamek do drzwi



</doc>
<doc id="342976" url="https://pl.wikipedia.org/wiki?curid=342976" title="Eugene Sue">
Eugene Sue



</doc>
<doc id="342979" url="https://pl.wikipedia.org/wiki?curid=342979" title="Universal Product Code">
Universal Product Code

UPC (skrót od ang.: "Universal Product Code") – pierwszy standard kodu kreskowego, wprowadzony został w supermarketach w USA i Kanadzie w 1973 roku, z myślą o usprawnieniu obsługi klientów i gromadzeniu danych w punktach sprzedaży.
Standaryzacją zajmowały się organizacje "UCC" (Uniform Code Council, Inc.) w USA oraz "ECCC" (Electronic Commerce Council of Canada). W wyniku podjęcia działań mających na celu połączenie standardów UPC oraz konkurencyjnego EAN w 2005 roku organizacje te weszły w skład globalnej organizacji GS1.
Rodzaje kodów UPC.
W chwili obecnej stosowane są 2 rodzaje kodów numerycznych UPC:
Struktura kodu.
W kodzie UPC-A dwanaście cyfr dziesiętnych kodowane jest jako SLLLLLLMRRRRRRE, gdzie S (początek) i E (koniec) oznaczone są przez 3 moduły (bity – 101), M (środek, pole ochronne) jako 01010. Każde L i R jest cyfrą przedstawioną przez 7 modułów (siedem bitów). Całość kodu składa się z 95 bitów. Aby zmniejszyć prawdopodobieństwo błędnego odczytu, każde cyfra zakodowana jest tak, by w jak największym stopniu różnić się od pozostałych. Dodatkowo w kodowaniu nie występują moduły dłuższe od 4 przerw lub pasków.
Pierwsza cyfra L jest prefiksem, natomiast ostatnia cyfra R jest sumą kontrolną.
W kodzie UPC-E można zaprezentować to jako SLLLRRRE
Znaczenie prefiksów.
Poprzez dodanie prefiksu 0, kody te stają się zgodne z EAN-13.
Obliczanie sumy kontrolnej.
W systemie UPC-A, sumę kontrolną oblicza się w następujący sposób:
Na przykład dla kodu "03600029145X", gdzie "X" oznacza cyfrę kontrolną, "X" zostaje wyliczone w następujący sposób: Suma cyfr znajdujących się w miejscach nieparzystych (0+6+0+2+1+5 = 14) jest mnożona przez 3 (14 × 3 = 42), następnie dodawane są cyfry znajdujące się na miejscach parzystych – (42+3+0+0+9+4 = 58), obliczana jest wartość modulo 10 (58%10 = 8), a następnie wynik odejmowany jest od 10 (10 – 8 = 2). Obliczamy po raz kolejny modulo 10 (2%10 = 2). Suma kontrolna ma wartość 2.
W UPC-E cyfra kontrolna wynika z parytetu zakodowanych w kodzie cyfr.
Sposób zapisu znaków.
W kodzie UPC-A, każda cyfra jest zapisana przez kombinację 4 modułów (kreska przerwa kreska przerwa lub na odwrót). Ze względu na możliwość odczytu kodu w dwie strony cyfry zapisane po lewej stronie kodu ("L") są przedstawione jako dopełnienie takiej samej cyfry zapisanej po prawej stronie kodu ("R").
Na przykład cyfra "6" jest zapisana jako:

</doc>
<doc id="342980" url="https://pl.wikipedia.org/wiki?curid=342980" title="CP775">
CP775

CP775 – 8-bitowe kodowanie znaków stosowane w systemach operacyjnych MS-DOS, PC-DOS, DR-DOS i FreeDOS, w zamyśle mające zawierać znaki języków krajów bałtyckich. Zwane też jest DOS Baltic Rim (ang. [kodowanie dla] krajów nadbałtyckich). Kodowanie to zawiera również litery języka polskiego (niektóre znajdują się na pozycjach odmiennych od pozycji kodowania CP852) oraz niemieckiego (na pozycjach pokrywających się z pozycjami kodowania CP850). Jako jedyne kodowanie DOS zawierające znaki języka polskiego zawiera również znaki cudzysłowów stosowane w typografii języka polskiego. Analogicznie jak w przypadku kodowania CP850, niektóre litery ze znakami diakrytycznymi zastąpiły niektóre istniejące w CP437 znaki semigrafiki i symbole matematyczne.
Zestaw znaków.
Kodowanie CP775 zawiera litery ze znakami diakrytycznymi używane w następujących językach: białoruskim (Łacinka), estońskim, fińskim, indonezyjskim, kornijskim, litewskim, liwskim, łotewskim, maoryskim, niemieckim i polskim.
Tablica kodów.
 oznacza znak kontrolny
Mapowanie na unikod.
Poniższa tabela przedstawia kody Unicode znaków zawartych w stronie kodowej CP775. Tabela zawiera wyłącznie znaki z górnego zakresu (dolny zakres, czyli pozycje 0x00 ÷ 0x7F jest identyczny z ASCII). Wszystkie kody podane jako szesnastkowe.

</doc>
<doc id="342981" url="https://pl.wikipedia.org/wiki?curid=342981" title="Jean Renoir">
Jean Renoir

Jean Renoir (ur. 15 września 1894 w Paryżu, zm. 12 lutego 1979 w Beverly Hills) – francuski reżyser filmowy, producent, scenarzysta, aktor i pisarz. Czołowy przedstawiciel francuskiego realizmu, uznawany za jednego z największych twórców światowego kina. Zdobywca Honorowego Oscara za całokształt twórczości, Złotego Lwa na 7. MFF w Wenecji i wielu innych nagród filmowych.
Od 1924 do końca lat 60. wyreżyserował lub zagrał w ponad 40 filmach. Początkowo kręcił filmy nieme (w sumie 11, jeden z głośniejszych z nich to "Nana" na podstawie powieści Emila Zoli), a w 1931 nakręcił swój pierwszy film dźwiękowy "Suka".
Życiorys.
Był drugim dzieckiem Aliny Victorine Charigot oraz znanego malarza impresjonisty Augusta Renoira. Książka "Pierre-Auguste Renoir, mon père", którą wydano w 1962 i 1981 (tytuł pierwotny brzmiał "Renoir"), jest uważana za najbardziej wyczerpujące źródło biograficzne o tym artyście. Innego rodzaju hołdem wobec ojca był film "French Cancan", który Renoir nakręcił w 1955.
W czasie I wojny światowej był kawalerzystą, a potem, po odniesieniu rany na froncie, został pilotem zwiadowczym. W czasie II wojny światowej został powołany do służby wojskowej w charakterze filmowca. Po inwazji Niemiec na Francję w 1940 udało mu się wraz z żoną Dido uciec do USA, gdzie zaczął kręcić filmy w Hollywood. Nie czuł się tam dobrze, a jego filmy nie odnosiły sukcesów, ale w 1946 otrzymał obywatelstwo USA.
W 1949 Renoir popłynął do Indii, gdzie nakręcił swój pierwszy film w kolorze. "Rzeka" (1951) przyniosła mu Nagrodę Międzynarodową na 12. MFF w Wenecji i stała się początkiem drugiego wielkiego okresu twórczego w jego karierze.
Swój ostatni film, "Le Petit théâtre de Jean Renoir", nakręcił w 1969. Nie mogąc zdobyć funduszy na nowe filmy i podupadając na zdrowiu, spędził ostatnie lata życia podejmując przyjaciół w swoim domu w Beverly Hills oraz pisząc powieści i spisując wspomnienia ("Ma vie et mes films", wydane w 1974).
W 1975 otrzymał Oscara Honorowego za całokształt twórczości. W 1977 rząd Francji nadał mu stopień komandora Legii Honorowej.
Jean Renoir zmarł w Beverly Hills 12 lutego 1979. Jego szczątki przewieziono do Francji, aby pochować je na kwaterze rodzinnej na cmentarzu w Essoyes.
Jego starszy brat Pierre był znanym aktorem teatralnym i filmowym, dyrektorem Comédie-Française.

</doc>
<doc id="342982" url="https://pl.wikipedia.org/wiki?curid=342982" title="Pierre Renoir">
Pierre Renoir

Pierre Renoir (ur. 21 marca 1885 w Paryżu, zm. 11 marca 1952 w Paryżu) – francuski aktor filmowy i teatralny, dyrektor "Comédie-Française", starszy brat zdobywcy Oskara, reżysera Jeana Renoira, syn znanego malarza impresjonisty Pierre-Auguste'a Renoira, ojciec Claude'a Renoira, operatora filmowego.

</doc>
<doc id="342983" url="https://pl.wikipedia.org/wiki?curid=342983" title="Usher">
Usher

Usher, właśc. Usher Terry Raymond IV (ur. 14 października 1978) – amerykański wokalista, tancerz oraz aktor, uważany za współczesnego króla muzyki R&amp;B. Popularność Ushera zapoczątkowana została pod koniec lat 90., wraz z premierą drugiego albumu, "My Way" i utworu „Nice and Slow”, który uplasował się na szczycie listy "Billboard" Hot 100. Z następnej płyty artysty, "8701", pochodziły kolejne single numer jeden w Stanach Zjednoczonych: „U Remind Me” i „U Got It Bad”. Każdy z tych albumów rozszedł się w ponad 8 milionach egzemplarzy na całym świecie, czyniąc Ushera jednym z najlepiej sprzedających się artystów R&amp;B lat 90.
Usher kontynuował swój sukces wydaną w 2004 roku płytą "Confessions", która w samych Stanach Zjednoczonych znalazła ponad 10 milionów nabywców i w następstwie uzyskała status diamentowego albumu według RIAA. Światowa sprzedaż "Confessions" przekroczyła 20 milionów kopii, dzięki czemu wyróżniany jest jako jeden z najlepiej sprzedających się albumów w historii. Dzięki "Confessions" Usher ustanowił również rekord "Billboardu", jako że cztery single z albumu: „Yeah!”, „Burn”, „Confessions Part II” oraz „My Boo” kolejno zastępowały się nawzajem na pierwszej pozycji listy Hot 100; wyczyn ten nie udał się żadnemu innemu artyście.
W 2008 roku ukazała się następna płyta Ushera, "Here I Stand", która do tej pory rozeszła się na świecie w ponad 5 milionach kopii. Wśród promujących ją singli był między innymi „Love in This Club”, który dotarł do 1. miejsca "Billboard" Hot 100. W 2010 roku premierę miał "Raymond v. Raymond" – szósty album studyjny artysty, a zarazem jego trzecia płyta, która zadebiutowała na szczycie "Billboard" 200. Z "Raymond v. Raymond", który uzyskał status platynowego albumu według RIAA, pochodził utwór „OMG”. Stał się on dziewiątym singlem w karierze wokalisty, który uplasował się na 1. miejscu Hot 100. Dzięki temu, Usher został jednym z zaledwie czterech artystów w historii, których piosenki zdołały dotrzeć do szczytu listy w trzech kolejnych dekadach.
RIAA wyróżnia Ushera jako jednego z artystów mających najlepsze wyniki sprzedaży w historii rynku amerykańskiego, jako że wszystkie jego albumy rozeszły się w Stanach Zjednoczonych w nakładzie ponad 23 milionów egzemplarzy. Całkowita sprzedaż wydawnictw Ushera na świecie wynosi natomiast ponad 65 milionów kopii. Ponadto w dorobku Ushera znajdują się liczne nagrody, a wśród nich między innymi siedem statuetek Grammy, sześć American Music Awards i dwadzieścia dwie Billboard Music Awards. W 2008 roku magazyn "Billboard" umieścił Ushera na 21. miejscu zestawienia najpopularniejszych artystów listy Hot 100 w historii, a także na 1. miejscu zestawienia najpopularniejszych artystów listy Hot 100 w dekadzie 00. XXI wieku. "Billboard" wyróżnił poza tym Ushera jako najpopularniejszego artystę tej samej dekady, zaś albumowi "Confessions" przyznał tytuł najpopularniejszej płyty solowej tegoż okresu.
Wczesne życie.
Usher urodził się w Dallas, w stanie Teksas jako syn Jonetty Patton oraz Ushera Raymonda III. Większość dzieciństwa spędził on jednak w Chattanoodze, w stanie Tennessee. Gdy Usher miał rok, ojciec opuścił rodzinę; wokalista dorastał wychowywany przez matkę oraz ojczyma, a w 1984 roku narodził się jego brat przyrodni, James Lackey. Dziewięcioletni Usher, zgodnie z zaleceniami matki, dołączył do chóru lokalnego kościoła w Chattanoodze. Dzięki temu, jego babcia odkryła w nim talent wokalny. Wierząc, że duże miasto stwarza większe możliwości dla rozwoju jego umiejętności, rodzina przeprowadziła się do Atlanty. Na miejscu Usher zaczął uczęszczać do North Springs High School.
Kariera.
1987–1992: muzyczne początki.
W wieku 11 lat Usher dołączył do kwintetu NuBeginnings. W 1991 roku wraz z grupą nagrał 10 piosenek, które w wydane zostały na albumie "Nubeginning Featuring Usher Raymond IV", dostępnym wyłącznie lokalnie i poprzez sprzedaż wysyłkową. Niedługo po tym matka Ushera zakończyła jego współpracę z NuBeginnings, ponieważ, według niej, była „złym doświadczeniem”.
1993–1996: "Usher".
Ukończywszy 13 lat, Usher próbował swoich sił w programie dla muzycznych talentów "Star Search", gdzie wypatrzony został przez reprezentanta LaFace Records. Wytwórnia zaangażowała specjalne przesłuchanie przed L.A. Reidem, współzałożycielem LaFace Records; w jego wyniku Usher podpisał kontrakt z wytwórnią. Matka Ushera porzuciła pracę technika medycznego, by zająć się karierą syna. Dopiero w maju 2007 roku przestała pełnić funkcję jego menedżera. Artysta został przedstawiony szerokiej publiczności za pośrednictwem piosenki „Call Me a Mack”, którą nagrał w 1993 roku na ścieżkę dźwiękową filmu "Poetic Justice".
30 sierpnia 1994 roku, nakładem LaFace, ukazał się debiutancki album wokalisty, zatytułowany "Usher". Kilka utworów z płyty wyprodukował Sean Combs, który był ponadto jednym z jej producentów wykonawczych. "Usher" uplasował się na 25. miejscu listy "Billboard" Top R&amp;B/Hip-Hop Albums i promowany był przez trzy single: „Can U Get Wit It”, „Think of You” oraz „The Many Ways”. Do dziś, album rozszedł się w ponad 500 tysiącach kopii w Stanach Zjednoczonych.
Po ukończeniu szkoły średniej, Usher zaczął pracować nad wszystkimi elementami, które towarzyszyły mu na scenie, a więc przede wszystkim tańcem, dając podłoże do prac nad swoim drugim albumem. W międzyczasie, w 1995 roku nagrał w duecie z wokalistką Monicą utwór „Let’s Straighten It Out”, a także, już samodzielnie, piosenkę „Dreamin'”, wydaną przez LaFace Records na płycie "Rhythm of the Games", która ukazała się z okazji Letnich Igrzysk Olimpijskich 1996. Ponadto Usher nagrał również utwór „I Swear I’m in Love”, wydany w 1996 roku na ścieżce dźwiękowej filmu "Kazaam".
1997–2003: "My Way" oraz "8701".
Usher kontynuował wieloletnią przyjaźń z amerykańskim producentem Jermaine’em Duprim, z którym napisał, a następnie wyprodukował kilka piosenek na swój drugi album, "My Way", wydany 16 września 1997 roku. Przewodni singel z płyty, „You Make Me Wanna”, jako pierwszy w karierze artysty, dotarł na szczyt brytyjskiej listy UK Singles Chart. „You Make Me Wanna” został także pierwszym utworem Ushera, który uzyskał złoty, a następnie platynowy status w Stanach Zjednoczonych. Drugi singel z "My Way", „Nice &amp; Slow”, w styczniu 1998 roku uplasował się na 1. pozycji "Billboard" Hot 100, stając się pierwszą piosenką Ushera, która tego dokonała. "My Way" rozszedł się w Stanach Zjednoczonych w ponad 6 milionach egzemplarzy, dzięki czemu uzyskał status sześciokrotnie platynowego albumu.
W 1999 roku ukazał się pierwszy album koncertowy Ushera, "Live". Materiał zarejestrowany został podczas dwóch koncertów w Chattanoodze, a na scenie gościnnie pojawili się: Lil’ Kim, Jagged Edge, Trey Lorenz, Szanice, Twista i Manuel Seal. Album uzyskał status złotej płyty w Stanach Zjednoczonych za sprzedaż powyżej 500 tysięcy egzemplarzy.
Debiut aktorski Ushera nastąpił wraz z drugoplanową rolą w serialu telewizyjnym "Moesha". Zaskutkowała ona pierwszą rolą na wielkim ekranie – w filmie "Oni" z 1998 roku. W kolejnych latach artysta kontynuował działalność aktorską, występując w operze mydlanej "Moda na sukces", filmie telewizyjnym Disneya "Geppetto" i w obrazie "Cała ona". W 1999 roku, po raz pierwszy w karierze, zagrał główną rolę w filmie "Zbuntowana klasa".
Premiera trzeciego albumu studyjnego Ushera, oryginalnie zatytułowanego "All About U", planowana była na początek 2001 roku. W celu jego promocji, ukazał się nawet pierwszy singel, „Pop Ya Collar”, który dotarł do 2. miejsca brytyjskiej listy przebojów, jednak w Stanach Zjednoczonych nie odniósł dużego sukcesu. W wyniku tego, data wydania płyty była wciąż przesuwana. W dodatku, w międzyczasie do Internetu wyciekło kilka utworów z "All About U"; sytuacja ta sprawiła, że podjęto decyzję o rewizji piosenek mających ukazać się na albumie. Ostatecznie, po zmianie nazwy na "8701", płyta wydana została 7 sierpnia 2001 roku (8.7.01). Dwa pierwsze single z albumu: „U Remind Me” i „U Got It Bad” uplasowały się na szczycie "Billboard" Hot 100, na którym spędziły kolejno – cztery oraz sześć tygodni. "8701" uzyskał status czterokrotnie platynowego albumu w Stanach Zjednoczonych.
W lutym 2002 roku Usher zdobył nagrodę Grammy w kategorii Best Male R&amp;B Vocal Performance za utwór „U Remind Me”. Rok później wygrał tę samą statuetkę, tym razem za „U Don’t Have to Call”. Stał się on jednocześnie jednym z trzech artystów, obok Luthera Vandrossa i Steviego Wondera, którzy wygrywali nagrodę Grammy w tej kategorii przez dwa lata z rzędu. Usher rok 2002 zakończył gościnnymi występami w trzech serialach telewizyjnych: "Strefa mroku", "Siódme niebo" oraz "American Dreams" (w którym wcielił się w rolę Marvina Gaye’a).
2004–2007: "Confessions".
Czwarty album studyjny Ushera, "Confessions", miał premierę 23 marca 2004 roku – w dniu, w którym mijało dokładnie sześć tygodni, od kiedy jego przewodni singel, „Yeah!”, przebywał na szczycie "Billboard" Hot 100. W swoim pierwszym tygodniu na rynku, "Confessions" rozszedł się w niemalże 1,1 milionie egzemplarzy, co stanowiło najwyższą jednotygodniową sprzedaż spośród wszystkich artystów R&amp;B wszech czasów oraz siódmą najwyższą jednotygodniową sprzedaż w historii Nielsen SoundScan. Do dziś album znalazł ponad 20 milionów nabywców na świecie, a w tym ponad 10 milionów w samych Stanach Zjednoczonych, dzięki czemu "Confessions" uzyskał status diamentowej płyty w tym kraju.
Kolejne single z albumu: „Burn”, „Confessions Part II” oraz „My Boo” (duet z Alicią Keys), również dotarły do 1. miejsc "Billboard" Hot 100. Tym samym Usher stał się pierwszym artystą w historii, którego cztery utwory nawzajem zastępowały się na szczycie listy.
"Confessions" przyniósł Usherowi liczne nagrody, a wśród nich m.in.: cztery American Music Awards, dwie MTV Europe Music Awards, dwie MTV Video Music Awards oraz trzy World Music Awards. Ponadto podczas 47. ceremonii wręczenia nagród Grammy w 2005 roku, wokalista zdobył trzy statuetki w kategoriach: R&amp;B Performance by a Duo or Group With Vocals za „My Boo”; Rap/Sung Collaboration za „Yeah!”; i Contemporary R&amp;B Album za "Confessions". Z kolei w trakcie gali "Billboard" Music Awards w 2004 roku Usher uhonorowany został nagrodą dla artysty roku, a także dziesięcioma innymi wyróżnieniami.
Przez następne dwa lata Usher zajmował się przede wszystkim współpracą muzyczną z innymi artystami, a także przyjął dwie kolejne role aktorskie. Na początku 2005 roku nagrał z Lil Jonem utwór „Lovers &amp; Friends”, który dotarł do 3. pozycji "Billboard" Hot 100. W 2007 roku gościnnie pojawił się w remiksie utworu „Ice Box” Omariona. W tym samym roku nagrał również piosenkę „Same Girl” z R. Kellym, a także „Shake Down” z Mary J. Blige.
W 2005 roku Usher zagrał główną rolę w filmie "In the Mix". Natomiast 22 sierpnia 2006 roku artysta przyjął rolę Billy’ego Flynna w broadwayowskim musicalu "Chicago".
2008–2009: "Here I Stand".
"Here I Stand" miał premierę 13 maja 2008 roku i zadebiutował na szczycie "Billboard" 200, rozchodząc się w pierwszym tygodniu w 433 tysiącach egzemplarzy na terenie Stanów Zjednoczonych. Od tego czasu album znalazł ponad 5 milionów nabywców na całym świecie oraz ponad 1,5 miliona w samych Stanach Zjednoczonych, dzięki czemu uzyskał status platynowej płyty w tym kraju. Mimo relatywnie wysokiej sprzedaży, wielu krytyków uznało "Here I Stand" za komercyjne rozczarowanie w porównaniu do wyników osiągniętych przez "Confessions". Z drugiej strony, album otrzymał w większości wysokie oceny recenzentów. Przewodnim singlem z "Here I Stand" był „Love in This Club”, który uplasował się na 1. miejscu "Billboard" Hot 100, na którym pozostawał przez trzy kolejne tygodnie. Kolejnymi singlami promującymi album były: „Love in This Club, Pt. II”, nagrany z udziałem Beyoncé Knowles i Lila Wayne’a, a także „Moving Mountains” oraz „Trading Places”. W listopadzie 2008 roku Usher wyruszył w 15-przystankową trasę koncertową One Night Stand, podczas której widownię stanowiły wyłącznie kobiety.
18 stycznia 2009 roku Usher, wraz ze Steviem Wonderem i Shakirą, zaśpiewał piosenkę „Higher Ground” podczas uroczystości z okazji inauguracji Baracka Obamy na stanowisko Prezydenta Stanów Zjednoczonych. Natomiast 7 lipca 2009 roku Usher wykonał utwór „Gone Too Soon” w ramach memoriału Michaela Jacksona.
Od 2010: "Raymond v. Raymond" oraz "Versus".
"Raymond v. Raymond" miał premierę 26 marca 2010 roku i zadebiutował na szczycie "Billboard" 200, rozchodząc się w pierwszym tygodniu w 329 tysiącach egzemplarzy na terenie Stanów Zjednoczonych. W sumie album znalazł ponad 2 miliony nabywców na całym świecie i uzyskał platynowy status w Stanach Zjednoczonych. Pierwszym singlem promującym płytę był „Papers”, który dotarł do 1. miejsca listy Hot R&amp;B/Hip-Hop Songs oraz 31. pozycji "Billboard" Hot 100. Piosenka opowiada o nieudanym związku Ushera z jego byłą żoną Tameką Foster, z którą rozstał się zaledwie kilka miesięcy przed wydaniem "Raymond v. Raymond". Drugim singlem z albumu na arenie międzynarodowej był „Hey Daddy (Daddy’s Home)”, natomiast w Stanach Zjednoczonych „Lil Freak”.
Trzecim singlem promującym "Raymond v. Raymond" był „OMG”, nagrany z udziałem will.i.am. Piosenka okazała się dużym sukcesem komercyjnym, docierając do pierwszych miejsc list przebojów w Stanach Zjednoczonych, Wielkiej Brytanii, Australii, Nowej Zelandii i Irlandii. „OMG” stał się dziewiątym utworem Ushera, który uplasował się na szczycie "Billboard" Hot 100; dzięki temu Usher stał się czwartym artystą w historii, którego piosenki zajmowały 1. miejsca tegoż zestawienia w trzech kolejnych dekadach. Ponadto Usher został trzecim artystą w historii, który posiadał co najmniej jeden singel numer jeden ze wszystkich kolejnych pięciu albumów studyjnych.
24 sierpnia 2010 roku premierę miał minialbum "Versus", stanowiący kontynuację "Raymond v. Raymond". Usher opisał "Versus" jako „ostatni rozdział "Raymond v. Raymond"” i przyznał, że minialbum porusza kwestie związane z jego życiem – byciem „świeżo upieczonym” singlem oraz ojcostwem. Wśród dziewięciu piosenek z "Versus", siedem stanowiły nowe ścieżki, zaś pozostałe dwie, to singel „There Goes My Baby” z "Raymond v. Raymond" oraz remiks utworu „Somebody to Love” Justina Biebera. "Versus" zadebiutował na 4. miejscu "Billboard" 200 i promowany był przez single: „DJ Got Us Fallin’ in Love” nagrany z Pitbullem, a także „Hot Tottie” nagrany z Jayem-Z.
12 września 2010 roku Usher wystąpił na gali MTV Video Music Awards, a 21 listopada zaśpiewał również na gali American Music Awards.
6 lutego 2011 roku, w trakcie występu The Black Eyed Peas podczas Super Bowl XLV, gościnnie, niespodziewanie dla zgromadzonych, na scenie pojawił się Usher, by wraz z will.i.amem zaśpiewać utwór „OMG”. 13 lutego 2011 roku Usher wystąpił podczas 53. ceremonii rozdania nagród Grammy, w trakcie której zdobył dwie statuetki.
W 2013 roku zastąpił Cee Lo Greena i został trenerem IV edycji programu "The Voice. "W V edycji, tego samego roku, Cee Lo Green powrócił na miejsce trenera. W 2014 roku nakręcona została VI edycja programu "The Voice" z udziałem Ushera – również w zastępstwie za Cee Lo Greena.
Obecnie Usher pracuje nad nowym albumem studyjnym, a w procesy produkcyjne zaangażowany jest jego długoletni współpracownik, Rico Love. W jednym z wywiadów artysta wytłumaczył, że próbuje on stworzyć nowy gatunek muzyczny, określany mianem „rewolucyjnego popu”, w którym łączy się różne gatunki, by otrzymać innowacyjne dźwięki. Zgodnie z jego słowami, na nowej płycie znajdzie się właśnie ten typ muzyki.
Styl muzyczny.
Usher śpiewa lżejszą wersją tenoru, zwaną "tenore di grazia. "Muzyka wokalisty to głównie R&amp;B, ale śpiewa też muzykę pop, soul, hip-hop i dance. W albumach "Raymond v. Raymond" i "Looking 4 Myself "usłyszeć można także muzykę dance-pop oraz electropop. Muzyka Ushera często porusza tematy jego autobiografii z naciskiem na styl życia, związki i miłość.
Największą inspiracją Ushera jest Michael Jackson. Wokalista bardzo często naśladuje ruchy króla popu, m.in.: ślizga się na parkiecie i łapie się za krocze. Na koncercie ", "Usher miał przyjemność zatańczyć wspólnie z Jacksonem i wykonać z nim utwór „You Rock My World”. Innymi idolami Ushera są m.in.: Stevie Wonder, Marvin Gaye, Janet Jackson, Bobby Brown, R. Kelly i Luther Vandross.
Inna działalność.
Poza aktywnością muzyczną i filmową, Usher angażuje się również w działalność biznesową, która obejmuje między innymi udziały w kilku restauracjach.
W 2002 roku Usher założył własną wytwórnię płytową, US Records, podległą J Records, która z kolei dystrybuowana jest przez Sony BMG. Pierwszym wydawnictwem, które wydane zostało nakładem US Records była ścieżka dźwiękowa do filmu "In the Mix". Za jej pośrednictwem szerokiej publiczności przedstawiono artystów związanych z wytwórnią, a więc między innymi Justina Biebera i Rico Love.
Usher posiada udziały własnościowe w drużynie NBA Cleveland Cavaliers. Nabył je jako członek grupy interesu, która wykupiła drużynę za kwotę ok. 375 milionów dolarów. Według "EW", Usher stał się trzecim artystą popowym w historii, który posiada tak duże udziały w lidze NBA.
Raymond Braun Media Group, z którą kontrakt posiada Justin Bieber, to joint venture pomiędzy Usherem a menedżerem Biebera, Scooterem Braunem.
Życie prywatne.
W 2001 roku Usher zaczął spotykać się z byłą członkinią zespołu TLC, Rozondą „Chilli” Thomas. Ich związek trwał dwa lata i zakończył się w grudniu 2003 roku. Thomas utrzymywała, że powodem rozstania był fakt, iż Usher ją zdradzał, jednak sam wokalista zaprzeczył jej stwierdzeniom. We wrześniu 2004 roku artysta umawiał się z angielską modelką Naomi Campbell.
W styczniu 2007 roku Usher oświadczył się swojej ówczesnej partnerce, stylistce Tamece Foster. W lutym ogłosił on publicznie, że para jest zaręczona. Ich ślub planowany był na lipiec, jednak z przyczyn zdrowotnych został opóźniony i ostatecznie odbył się 3 sierpnia 2007 roku podczas prywatnej ceremonii. 26 listopada tego samego roku urodził się pierwszy syn pary, Usher Raymond V. 10 grudnia 2008 roku na świat przyszedł drugi syn Tameki i Ushera, Naviyd Ely Raymond. Jednocześnie Foster była już matką trójki synów z dwóch wcześniejszych związków.
W czerwcu 2009 roku Usher złożył w sądzie pozew o rozwód, argumentując go tym, iż para żyła osobno od niemalże 12 miesięcy.
Usher był wegetarianinem od czasu śmierci swojego ojca (styczeń 2008). Po kilku latach, z powodu problemów zdrowotnych, przeszedł na weganizm.
Działalność filantropijna.
Usher jest założycielem charytatywnej organizacji non-profit New Look, która powstała, by rozprzestrzeniać wśród młodych ludzi nowe spojrzenie na świat przede wszystkim drogą edukacji. Sztandarowy projekt organizacji, czyli obóz New Look, odbywał się od 11 do 23 lipca 2005 roku na Clark Atlanta University. W 2006 roku organizacja podjęła inicjatywę Our Block, która miała na celu odbudowę osiedli mieszkalnych w Nowym Orleanie. Część funduszy na ten cel pochodziła z zysku ze sprzedaży adresówek zwierzęcych „Love 4 Life”, które Usher zaprojektował we współpracy z Armani Exchange.
W 1999 roku Usher uczestniczył w charytatywnym meczu koszykówki „Challenge for the Children”, zorganizowanym przez zespół *NSYNC w kampusie Georgia State University. W 2005 roku wokalista wystąpił podczas koncertu na rzecz ofiar huraganu Katrina. Usher pojawił się również w kampanii programu Do Something, który miał na celu zachęcenie młodych osób do aktywności społeczno-politycznej.

</doc>
<doc id="342986" url="https://pl.wikipedia.org/wiki?curid=342986" title="Baader-Meinhof">
Baader-Meinhof



</doc>
<doc id="342990" url="https://pl.wikipedia.org/wiki?curid=342990" title="Celebes Północny">
Celebes Północny

Celebes Północny (, potocznie ) – prowincja w Indonezji w północnej części wyspy Celebes. Powierzchnia 13 852 km²; 2,5 mln mieszkańców (2019); stolica Manado. Dzieli się na 3 okręgi miejskie i 6 dystryktów. W grudniu 2000 r. z części prowincji utworzono nową – Gorontalo.
Obejmuje wschodnią część półwyspu Minahasa oraz kilka archipelagów leżących na północny wschód od Celebes (wyspy Sangihe, wyspy Talaud). Powierzchnia górzysta, przez całą długość prowincji przebiega pasmo górskie z najwyższym szczytem Klabat (2022 m n.p.m.). 
Po oddzieleniu się muzułmańskiej części (Gorontalo) w prowincji dominują chrześcijanie (około 95%). 
Główne grupy etniczne to: Minahasa, Sangir, Talaud, Bolaang-Mongondow. Większość mieszkańców prowincji posługuje się własną odmianą języka malajskiego, blisko spokrewnioną z malajskim wyspy Ternate. Język ten w dużej mierze wyparł tradycyjne języki etniczne. Na terenie prowincji występują języki z grupy filipińskiej wielkiej rodziny austronezyjskiej (minahaskie, sangirskie oraz języki gorontalo-mongondow, w tym mongondow). 
W 2005 roku odsetek ludności potrafiącej czytać i pisać wyniósł 98,87% (jest to wynik wysoki według indonezyjskich standardów krajowych, a nawet wyższy niż w regionie stolicy – Dżakarty). Prowincja ma jeden z najwyższych wskaźników rozwoju społecznego (HDI) w Indonezji. 
Gospodarka: rolnictwo (ryż, trzcina cukrowa, gałka muszkatołowa, kawa, orzechy kokosowe, rybołówstwo; eksploatacja lasów; port lotniczy Sam Ratulangi.

</doc>
<doc id="342995" url="https://pl.wikipedia.org/wiki?curid=342995" title="Enharmonia">
Enharmonia

Enharmonia – cecha systemu równomiernie temperowanego, polegająca na możliwości zapisania jednego dźwięku na kilka sposobów, np. dźwięk "c" może być zapisany jako "deses" lub "his".
Dźwięki o różnej nazwie i pisowni, ale tym samym brzmieniu nazywa się dźwiękami enharmonicznymi lub enharmonicznie równymi.
"Enharmonia" oraz system równomiernie temperowany umożliwiają rozróżnienie: półtonu diatonicznego i chromatycznego oraz całego tonu diatonicznego i chromatycznego.
Z enharmonią wiąże się pojęcie gam enharmonicznych – są to gamy o identycznym brzmieniu, ale różnej notacji muzycznej. Enharmoniczne zamienianie gam czy dźwięków ma przede wszystkim znaczenie praktyczne, ułatwiające odczyt nut w tonacjach, które znajdują się na dalszym miejscu w kole kwintowym, a tym samym mają większą liczbę znaków przykluczowych. W harmonii klasycznej zamiana enharmoniczna dźwięku wymuszana była koniecznością przestrzegania zasad połączeń harmonicznych.

</doc>
<doc id="342997" url="https://pl.wikipedia.org/wiki?curid=342997" title="Sangihe">
Sangihe



</doc>
<doc id="342998" url="https://pl.wikipedia.org/wiki?curid=342998" title="Amersfoort">
Amersfoort

Amersfoort – miasto w środkowej Holandii, w prowincji Utrecht, nad rzeką Eem (uchodzi do zbiornika Eemmeer). 
Liczba mieszkańców: 159.533 (2012).
Jest to drugie co do wielkości miasto prowincji Utrecht. Przemysł piwowarski, chemiczny. 

</doc>
<doc id="343001" url="https://pl.wikipedia.org/wiki?curid=343001" title="Alkmaar">
Alkmaar

Alkmaar – miasto w północno-zachodniej Holandii, w prowincji Holandia Północna, położone nad Kanałem Północnoholenderskim. 
Historia.
Pierwsze wzmianki dotyczące Alkmaaru sięgają X wieku naszej ery. Prawa miejskie nadał mu 11 czerwca 1254 hrabia Floris V Holenderski, którego sarkofag znajduje się dzisiaj w położonym w centrum miasta Sint Laurenskerk. Sławę Alkmaarowi przyniósł rok 1573, kiedy załodze miasta udało się odeprzeć Hiszpanów dowodzonych przez Fernando Álvareza de Toledo, trzeciego księcia Alby. Był to przełomowy moment 80-letniej holendersko-hiszpańskiej wojny o niepodległość. Stąd wzięło się słynne w Holandii stwierdzenie "Bij Alkmaar begint de victorie", czyli Z"wycięstwo zaczyna się w Alkmaarze".
Od XVI wieku rozpoczął się okres intensywnego rozwoju przemysłu browarniczego oraz warzelni soli. Na początku XIX wieku zbudowano, biegnący przez Alkmaar, Groot Noordhollandsch Kanaal, czyli Kanał Północnoholenderski. Jego otwarcia dokonał w 1824 roku król Wilhelm I. Po II wojnie światowej miasto przeżywa okres intensywnego rozwoju. W latach 70. XX wieku do miasta przyłączonych zostaje kilka okolicznych osad, populacja zwiększa się z 40 tys. w roku 1950 do 94 tys. w roku 2005.
Obecnie miasto jest ośrodkiem przemysłowym (produkcja czekolady), handlowym (miejsce targów serowarskich) i kulturalnym (Stedelijk muzeum, muzeum piwa).

</doc>
<doc id="343005" url="https://pl.wikipedia.org/wiki?curid=343005" title="Podatek od spadków i darowizn">
Podatek od spadków i darowizn

Podatek od spadków i darowizn – podatek pobierany na podstawie "ustawy z dnia 28 lipca 1983 r. o podatku od spadków i darowizn" (). Podatek od spadków i darowizn jest podatkiem bezpośrednim, od przyrostu masy majątku, osobistym i samorządowym (gminnym).
Przedmiot podatku.
Podatkiem objęte jest nabycie własności rzeczy znajdujących się na terytorium Rzeczypospolitej Polskiej lub praw majątkowych wykonywanych na terytorium Rzeczypospolitej Polskiej, tytułem: 
Podatkowi nie podlega:
Podmiot opodatkowania.
Podatnikami podatku od spadków i darowizn są osoby fizyczne, które nabyły własność rzeczy i prawa majątkowe w sposób wyżej wskazany.
płatnikami podatku od spadków i darowizn są notariusze – od darowizny dokonanej w formie aktu notarialnego albo zawartej w tej formie umowy nieodpłatnego zniesienia współwłasności lub ugody w tym przedmiocie.
Podstawa podatku.
Podstawę podatku stanowi wartość nabytych rzeczy i praw majątkowych po potrąceniu długów i ciężarów (czysta wartość), ustalona według stanu rzeczy i praw majątkowych w dn. nabycia i cen rynkowych z dn. powstania obowiązku podatkowego.
Do długów i ciężarów oraz innych odliczeń zalicza się:
Minimum wolne od podatku:
Jeżeli nabycie własności rzeczy i praw majątkowych od tej samej osoby następuje więcej niż jeden raz, do wartości rzeczy i praw majątkowych ostatnio nabytych dolicza się wartość rzeczy i praw majątkowych nabytych od tej osoby lub po tej samej osobie w okresie 5 lat poprzedzających rok, w którym nastąpiło ostatnie nabycie. Od podatku obliczonego od łącznej wartości nabytych rzeczy i praw majątkowych potrąca się podatek przypadający od objętych podatkiem poprzednio nabytych rzeczy i praw majątkowych. Wynikająca z obliczenia nadwyżka podatku nie podlega ani zaliczeniu na poczet innych podatków ani zwrotowi. Nabywcy obowiązani są w zeznaniu podatkowym wymienić rzeczy i prawa majątkowe nabyte w podanym wyżej okresie.
Wysokość podatku ustala się w zależności od grupy podatkowej, do której zaliczony jest nabywca.
Czynności i dokumenty związane z podatkiem od spadków i darowizn.
Podatnicy obowiązani są do złożenia zeznania podatkowego, z wyłączeniem przypadków, gdy podatek pobierany jest przez płatnika (dokonana w formie aktu notarialnego umowa darowizny, umowa nieodpłatnego zniesienia współwłasności lub ugoda w tym przedmiocie). Szczegółowe zasady dotyczące składania zeznań podatkowych określa Rozporządzenie Ministra Finansów z dnia 26 września 2011 r. w sprawie 
zeznania podatkowego składanego przez podatników podatku od spadków i darowizn (). 
Termin do złożenia zeznania podatkowego wynosi:
Do składanego zeznania podatnik winien dołączyć dokumenty mające wpływ na określenie podstawy opodatkowania potwierdzające: 
Skala podatkowa i kwoty wolne od podatku podlegają okresowej waloryzacji.
Grupy podatkowe.
Jest to konstrukcja swoista tylko dla tego podatku i wynika ona z osobistego charakteru podatku od spadków i darowizn. W ustawie są 3 grupy podatkowe, a zaliczenie do każdej z nich odbywa się na podstawie osobistego stosunku między nabywcą i zbywającym. Im pokrewieństwo jest bliższe tym cyfra jest niższa a obciążenie podatkiem mniejsze. 
Do poszczególnych grup podatkowych zalicza się:
 1) do grupy I – małżonka, zstępnych, wstępnych, pasierba, zięcia, synową, rodzeństwo, ojczyma, macochę i teściów,
 2) do grupy II – zstępnych rodzeństwa, rodzeństwo rodziców, zstępnych i małżonków pasierbów, małżonków rodzeństwa i rodzeństwo małżonków, małżonków rodzeństwa małżonków, małżonków innych zstępnych,
3) Do grupy III – innych nabywców.
Konstrukcja grup podatkowych nie ma zastosowania w razie nabycia rzeczy lub prawa w drodze zasiedzenia, w tym przypadku istnieje jedna stawka podatkowa w wysokości 7%.
Nabycie od tej samej osoby.
Jeżeli nabycie własności rzeczy i praw majątkowych od tej samej osoby następuje więcej niż jeden raz, do wartości rzeczy i praw majątkowych ostatnio nabytych dolicza się wartość rzeczy i praw majątkowych nabytych od tej osoby lub po tej samej osobie w okresie 5 lat poprzedzających rok, w którym nastąpiło ostatnie nabycie (ma to zastosowanie tylko w wypadku darowizny). Od podatku obliczonego od łącznej wartości nabytych rzeczy i praw majątkowych potrąca się podatek przypadający od opodatkowanych poprzednio nabytych rzeczy i praw majątkowych. Wynikająca z obliczenia nadwyżka podatku nie podlega ani zaliczeniu na poczet innych podatków, ani zwrotowi. Nabywcy obowiązani są w zeznaniu podatkowym wymienić rzeczy i prawa majątkowe nabyte w podanym wyżej okresie (art. 9).
Skala podatkowa i odliczenia.
Podatek oblicza się od nadwyżki podstawy opodatkowania ponad kwotę wolną od podatku, według następujących skal:
Preferencje przy nabywaniu nieruchomości.
W przypadku nabycia własności (współwłasności) budynku mieszkalnego lub lokalu mieszkalnego stanowiącego odrębną nieruchomość, spółdzielczego własnościowego prawa do lokalu mieszkalnego lub udziału w takim prawie, spółdzielczego prawa do domu jednorodzinnego albo udziału w takim prawie: 
– nie wlicza się do podstawy opodatkowania ich czystej wartości do łącznej wysokości nieprzekraczającej 110 m² powierzchni użytkowej budynku lub lokalu. W przypadku nabycia części (udziału) budynku mieszkalnego lub lokalu albo udziału w spółdzielczym prawie do budynku mieszkalnego lub lokalu ulga przysługuje stosownie do wielkości udziału.
Zwolnienia podatkowe.
Zwolnienia podmiotowe.
Od 1 stycznia 2007 r. zwolnione z podatku od spadków i darowizn jest nabycie własności rzeczy lub praw majątkowych przez małżonka, zstępnych, wstępnych, pasierba, rodzeństwo, ojczyma i macochę, jeżeli zostanie ono zgłoszone właściwemu naczelnikowi urzędu skarbowego w terminie 6 miesięcy od dnia powstania obowiązku podatkowego, a w przypadku nabycia w drodze dziedziczenia w terminie 6 miesięcy od dnia uprawomocnienia się orzeczenia sądu stwierdzającego nabycie spadku. Jeżeli jednak nabywca dowiedział się o nabyciu własności rzeczy lub praw majątkowych po upływie powyższych terminów, omawiane zwolnienie stosuje się, gdy nabywca zgłosi te rzeczy lub prawa majątkowe naczelnikowi urzędu skarbowego nie później niż w terminie 6 miesięcy od dnia, w którym dowiedział się o ich nabyciu, oraz uprawdopodobni fakt późniejszego powzięcia wiadomości o ich nabyciu.
Zwolnienia przedmiotowe.
Zwolnione od podatku jest m.in.:

</doc>
<doc id="343006" url="https://pl.wikipedia.org/wiki?curid=343006" title="Nijmegen">
Nijmegen

Nijmegen – miasto we wschodniej Holandii, w prowincji Geldria, w pobliżu granicy z Niemcami, nad rzeką Waal, 20 km na południe od Arnhemu. Około 160 tys. mieszkańców.
Nijmegen jest również najstarszym miastem w Holandii, w 2005 roku obchodziło swoje 2000 urodziny.
Między rokiem 98 a 102 n.e. Nijmegen dostało swoją pierwszą oficjalną nazwę Oppidum Batavorum (miasto Batawian) oraz prawa miejskie od cesarza rzymskiego Trajana.
W mieście znajdują się stacje kolejowe Nijmegen Dukenburg, Nijmegen Heyendaal, Nijmegen Goffert i Nijmegen.
Nazwa zespołu Nijmegen — genetycznie uwarunkowanej choroby człowieka, została nadana dla upamiętnienia miejsca opisania pierwszego przypadku.
W mieście rozwinął się przemysł elektrotechniczny, chemiczny, papierniczy, odzieżowy oraz spożywczy.
Nauka i szkolnictwo wyższe.
Nijmegen jest znanym w Holandii miastem akademickim.
Sport.
Nijmegen jest siedzibą klubu NEC Nijmegen.

</doc>
<doc id="343008" url="https://pl.wikipedia.org/wiki?curid=343008" title="Oksydaza">
Oksydaza



</doc>
<doc id="343013" url="https://pl.wikipedia.org/wiki?curid=343013" title="Andrzej Kneifel">
Andrzej Kneifel

Andrzej Kneifel (ur. 1956 w Chrzanowie) – polski dziennikarz, w 2005 członek Krajowej Rady Radiofonii i Telewizji.
Życiorys.
W 1979 ukończył studia w Instytucie Stosunków Międzynarodowych w Moskwie. W 1981 został zatrudniony w ośrodku Telewizji Polskiej w Krakowie, zaczynając jako reporter i dochodząc do stanowiska zastępcy redaktora naczelnego. W latach 1995–1999 pełnił funkcję radcy do spraw politycznych i zastępcy ambasadora RP w Pradze. Po powrocie do kraju pracował w redakcji Warszawskiego Ośrodka Telewizyjnego. W 2001 objął stanowisko zastępcy dyrektora ds. programowych w TVP3.
W maju 2005 Sejm wybrał go w skład Krajowej Rady Radiofonii i Telewizji z rekomendacji SLD i przy poparciu ze strony SdPl oraz PSL. Jego kadencja miała trwać sześć lat, wygasła jednak już w grudniu 2005 po przyjęciu ustawy o przekształceniach i zmianach w podziale zadań i kompetencji organów państwowych w sprawach łączności, radiofonii i tele­wizji. Został później pracownikiem ambasady RP w Pekinie na stanowisku radcy, był też radcą ministrem w ambasadzie RP w Azerbejdżanie oraz Indiach.

</doc>
<doc id="343016" url="https://pl.wikipedia.org/wiki?curid=343016" title="Nord/Weinviertel Autobahn">
Nord/Weinviertel Autobahn

Nord/Weinviertel Autobahn (wcześniej "Nord Autobahn") – autostrada nr A 5 w Austrii w ciągu trasy europejskiej E461. 
Autostrada połączy Wiedeń z granicą czeską Drasenhofen - Mikulov, w kierunku Brna. 
Obecnie gotowe jest około 48,5 km autostrady, czyli odcinek Eibesbrunn - Poysbrunn. 
Plany autostrady powstały dawno temu, ale wiele lat "przeleżały na półce". Aby ją zasymbolizować artyści wybudowali w 1995 koło Paasdorf w zagłębieniu ok. 6 m odcinek autostrady. Znaczenie planowanej autostrady znacznie wzrosło po rozszerzeniu Unii Europejskiej w 2004. W 2007 roku zaczęły się prace przy budowie pierwszej części autostrady, które zakończyły się 1 lutego 2010. Odcinek Schrick - Poysbrunn (25 km) budowany był od kwietnia 2015 do grudnia 2017 r. Odcinek został otwarty do ruchu w dniu 08.12.2017 r.
Autostrada zaczyna się na zachód od Eibesbrunn, następnie prowadzi zbudowaną (jako droga ekspresowa) kilka lat temu obwodnicą Wolkersdorfu. Na północ od Wolkersdorfu prowadzi przebudowaną trasą Bundestrasse B7. Następnie omija od zachodu miejscowości Kollnbrunn oraz Gaweinstal, od zachodu Wilfersdorf oraz od wschodu Poysdorf. Dwupasmowa A5 kończy się obecnie w pobliżu Poysbrunn. Jednopasmowa A5 od zachodu omija Drasenhofen.
Obwodnicę Drasenhofen, o długości 5 km otwarto 9 września 2019 roku. Odcinek ten jest jednojezdniowy, jednakże z obowiązkowym posiadaniem winiety autostradowej.
W 2009 roku podpisano porozumienie o połączeniu czeskiej autostrady D52 z autostradą A 5 w rejonie przejścia granicznego Mikulov - Drasenhofen. Prace po czeskiej stronie miały rozpocząć się w 2010 roku. Ze względu na spory dotyczące przebiegu trasy do tej pory się nie rozpoczęły.

</doc>
<doc id="343017" url="https://pl.wikipedia.org/wiki?curid=343017" title="Nordautobahn">
Nordautobahn



</doc>
<doc id="343018" url="https://pl.wikipedia.org/wiki?curid=343018" title="Celebes Środkowy">
Celebes Środkowy

Celebes Środkowy () – prowincja w Indonezji na wyspie Celebes. Powierzchnia 61 841 km²; 2 990 000 mieszkańców (2020); stolica Palu. Utworzona 23 września 1964 r. z części prowincji Celebes Północny.
Obejmuje północno-wschodnią część wyspy z wyjątkiem wschodniej części półwyspu Minahasa oraz kilka archipelagów leżących na wschód od Celebes (wyspy Banggai, wyspy Togian). Bardzo górzysta powierzchnia (Sojol 3030 m n.p.m.) utrudnia dostępność wielu miejsc, jest też jedną z przyczyn słabego rozwoju prowincji.
Gospodarka: rolnictwo (ryż, palma kokosowa, kopra); rybołówstwo; eksploatacja lasów; turystyka. Główne miasta: Palu, Luwuk, Poso.
Podział administracyjny.
Celebes Środkowy dzieli się na 1 okręg miejski i 9 dystryktów.

</doc>
<doc id="343019" url="https://pl.wikipedia.org/wiki?curid=343019" title="Andrzej Biegalski">
Andrzej Biegalski

Andrzej Biegalski (ur. 5 marca 1953 w Gierczynie, zm. 14 marca 2017 w Jastrzębiu-Zdroju) – polski bokser, olimpijczyk, mistrz Europy w wadze ciężkiej.
Odniósł życiowy sukces podczas mistrzostw Europy w 1975 w Katowicach, kiedy niespodziewanie zdobył tytuł mistrzowski, wygrywając kolejno z Peterem Sommerem (Czechosłowacja) 5:0, Peterem Hussingiem (RFN) nokaut w 1. rundzie, Mirceą Șimonem (Rumunia) nokaut w 2. rundzie i w finale z obrońcą tytułu Wiktorem Uljaniczem (ZSRR) 4:1.
Na mistrzostwach świata w 1974 w Hawanie doszedł do ćwierćfinału w wadze ciężkiej. Podczas igrzysk olimpijskich w 1976 w Montrealu w wadze ciężkiej i mistrzostw Europy w 1979 w Kolonii w wadze superciężkiej przegrał pierwsze walki.
Biegalski był trzykrotnie mistrzem Polski: w 1974 i 1978 w wadze ciężkiej, a w 1979 w wadze superciężkiej. W 1977 był wicemistrzem w wadze ciężkiej. Dwukrotnie wygrał Turniej o Złoty Pas Polusa (w 1972 i 1973) w wadze ciężkiej. Dysponował doskonałymi warunkami fizycznymi, mierzył 192 cm wzrostu i ważył 95 kg.
Walczył w klubach Górnik Radlin, Górnik Pszów, Legia Warszawa i GKS Jastrzębie. Po zakończeniu kariery mieszkał w Jastrzębiu-Zdroju.
W swojej karierze stoczył 237 walk, z czego 201 wygrał i 36 pojedynków przegrał.
W wyborach parlamentarnych w 2005 był kandydatem Partii Centrum do Sejmu z okręgu rybnickiego. Uzyskał 76 głosów.

</doc>
<doc id="343020" url="https://pl.wikipedia.org/wiki?curid=343020" title="Chrząstawa (rzeka)">
Chrząstawa (rzeka)

Chrząstawa ("Jemielnica", "Imielnica"; niem. ; w górnym biegu: "Jemielnica", "Centawka"; ) – rzeka, lewy dopływ Małej Panwi o długości 52,39 km.
Płynie w województwie opolskim. Źródła rzeki znajdują się na terenie wsi Błotnica Strzelecka, nad rzeką leżą m.in. miejscowości Jemielnica i Chrząstowice. Na odcinku od źródeł do wsi Jemielnica płynie jako potok Jemielnica (Centawka), by po wpadnięciu do stawu Jemielnica i ujścia do niej Świbskiej Wody, przyjąć nazwę Chrząstawa.

</doc>
<doc id="343023" url="https://pl.wikipedia.org/wiki?curid=343023" title="Słubia">
Słubia

Słubia - niewielka rzeka na Pomorzu Zachodnim w powiecie gryfińskim, o długości 30,2 km i powierzchni zlewni 177,5 km². Przepływ miarodajny SNQ obliczony dla przekroju ujściowego wynosi 0,39 m³/s. Wypływa ona z Jeziora Białęgi, wpada zaś do rzeki Odry w rejonie Starych Łysogórek. Większość terenu zlewni Słubi stanowią obszary zalesione. Jedynie obszar ujściowy i niewielka część zlewni biegu środkowego ma charakter niewielkich wzniesień w terenie odkrytym. Na całej swojej długości Słubia nie przyjmuje istotniejszych dopływów. Rzeka przepływa przez szereg jezior, z których największe to Morzycko i Narost.
Pierwsza wzmianka odnotowana została w 1337 r. jako "Slonitz", od którego prawdopodobnie pochodzi późniejsza nazwa niemiecka "Schlaube" (1589), "Schlibbe" (1944).

</doc>
<doc id="343025" url="https://pl.wikipedia.org/wiki?curid=343025" title="Sąsiecznica">
Sąsiecznica

Sąsiecznica ("Sieczka", niem. ) – rzeka, lewy dopływ Baryczy o długości 43,7 km.
Płynie w województwie dolnośląskim. Źródła ma w okolicy miejscowości Białe Błoto. Przepływa przez Czeszów, Kuźniczysko i Żmigród. Uchodzi do Baryczy na zachód od Żmigrodu.
Główne dopływy Sąsiecznicy to:

</doc>
<doc id="343031" url="https://pl.wikipedia.org/wiki?curid=343031" title="Między ustami a brzegiem pucharu (film)">
Między ustami a brzegiem pucharu (film)

Między ustami a brzegiem pucharu – melodramat, kostiumowy produkcji polskiej z 1987 roku, w reżyserii Zbigniewa Kuźmińskiego. Adaptacja powieści Marii Rodziewiczówny o tym samym tytule.
Pierwotnie planowano ekranizację powieści w 1939, co uniemożliwił wybuch II wojny światowej.
Opis fabuły.
Akcja filmu rozgrywa się w Berlinie na przełomie XIX i XX wieku. Hrabia Wentzel - młody arystokrata z Prus, w którego żyłach płynie polska krew, zakochuje się w dumnej i pięknej dziewczynie z Wielkopolski - Jadwidze Chrząstkowskiej, siostrze polskiego powstańca. Zafascynowany kobietą postanawia się do niej zbliżyć.
Pewnego dnia ratuje Jadwigę przed brutalnym baronem Wertheimem, który wypomina mu jego polskie pochodzenie. Mimo pomocy Jadwiga nie chce się z nim spotkać. Ale hrabia łatwo nie daje za wygraną. Będzie musiał jednak stawić czoła wielu przeszkodom zanim zdobędzie serce dziewczyny. Jest to też opowieść o powolnej, bolesnej przemianie zakochanego Wentzla w Wacława, sprusaczonego kosmopolity w polskiego patriotę, dowodzi, że nigdy nie jest za późno na zmianę, na wywikłanie się z przeszłości, na nowy początek. Dowodzi też, który to już raz, potęgi i siły miłości.

</doc>
<doc id="343036" url="https://pl.wikipedia.org/wiki?curid=343036" title="Gianluca Vialli">
Gianluca Vialli

Gianluca Vialli (ur. 9 lipca 1964 w Cremonie, zm. 6 stycznia 2023 w Londynie) – włoski piłkarz, który występował na pozycji napastnika oraz trener piłkarski. W latach 1985–1992 reprezentant Włoch, uczestnik mistrzostw świata w Meksyku (1986), mistrzostw Europy w Republice Federalnej Niemiec (1988), mistrzostw świata we Włoszech (1990), król strzelców Serie A (1990/1991).
Kariera klubowa.
Początkowo był zawodnikiem Cremonese, w którego barwach występował w Serie C1 i Serie B. W 1984 został graczem Sampdorii. W Serie A zadebiutował 16 września w wygranym 1:0 meczu z Cremonese, natomiast pierwszego gola strzelił 16 grudnia w spotkaniu z Avellino, zapewniając swojemu zespołowi zwycięstwo 1:0.
W 1991 wraz z Sampdorią został mistrzem Włoch. W znacznym stopniu przyczynił się do wywalczenia tytułu – zdobył 19 bramek i został królem strzelców Serie A. Z klubem z Genui wywalczył także trzykrotnie puchar kraju (1985 – w drugim meczu finału z Milanem strzelił gola, 1988 – w pierwszym spotkaniu finałowym z Torino FC zdobył bramkę, 1989 – w drugim pojedynku finału z SSC Napoli strzelił gola). Ponadto w 1991 roku sięgnął po Superpuchar Włoch. Wraz z Sampdorią wywalczył również w 1990 roku Puchar Zdobywców Pucharów – w finałowym meczu z Anderlechtem strzelił dwa gole w dogrywce, zapewniając swojemu klubowi zwycięstwo 2:0.
W 1992 przeszedł do Juventusu, w którym występował przez następne cztery lata. W tym czasie wraz z klubem z Turynu został mistrzem Włoch (1995), wywalczył puchar kraju (1995) i sięgnął po Superpuchar Włoch (1995 – w meczu z Parmą zdobył gola, zapewniając Juventusowi zwycięstwo 1:0). Ponadto w sezonie 1992/1993 zdobył Puchar UEFA, a w sezonie 1995/1996 wygrał rozgrywki Ligi Mistrzów (finałowy mecz z Ajaksem Amsterdam był jego ostatnim występem w barwach Juventusu).
W 1996 przeszedł do Chelsea. W angielskiej drużynie zadebiutował 18 sierpnia w zremisowanym 0:0 meczu z Southamptonem, natomiast pierwszego gola strzelił sześć dni później w spotkaniu z Coventry City. Wraz z londyńskim zespołem zdobył puchar kraju (1997), Puchar Ligi Angielskiej (1998), Puchar Zdobywców Pucharów (1998) i Superpuchar Europy (1998). Ponadto od 12 lutego 1998 do 12 sierpnia 2000 pełnił funkcję grającego menadżera – pod jego wodzą Chelsea wywalczyła puchar Anglii (2000) i Tarczę Wspólnoty (2000).
Kariera reprezentacyjna.
W latach 1983–1986 występował w reprezentacji Włoch do lat 21. Wraz z nią uczestniczył w mistrzostwach Europy w 1984 (brązowy medal) i 1986 roku (srebrny medal). W pierwszym meczu finałowym tego drugiego turnieju z Hiszpanią strzelił gola, przyczyniając się do zwycięstwa 2:1. W kadrze seniorskiej zadebiutował 16 listopada 1985 roku w spotkaniu z Polską. W 1986 wziął udział w mistrzostwach świata w Meksyku – zagrał w czterech pojedynkach (m.in. w przegranym meczu 1/8 finału z Francją).
24 stycznia 1987 w meczu z Maltą strzelił swojego pierwszego gola w reprezentacji, przyczyniając się do zwycięstwa 5:0. W 1988 uczestniczył w mistrzostwach Europy w Republice Federalnej Niemiec, w których Włosi zajęli trzecie miejsce. W turnieju tym wystąpił w czterech pojedynkach i zdobył jedną bramkę – strzelił gola w spotkaniu z Hiszpanią, zapewniając wygraną 1:0.
W 1990 wraz z reprezentacją zdobył brązowy medal mistrzostw świata we Włoszech. W turnieju tym zagrał w trzech spotkaniach, m.in. w przegranym po serii rzutów karnych półfinałowym meczu z Argentyną. 19 grudnia 1992 w pojedynku z Maltą po raz ostatni wystąpił w barwach narodowych; w spotkaniu tym strzelił także swojego ostatniego gola w kadrze. Zmarł 6 stycznia 2023 w londyńskiej klinice The Royal Marsden Hospital z powodu zdiagnozowanego w 2017 raka trzustki. Prywatna ceremonia pogrzebowa odbyła się 17 stycznia 2023 na cmentarzu w południowo-zachodnich przedmieściach Londynu.

</doc>
<doc id="343037" url="https://pl.wikipedia.org/wiki?curid=343037" title="Erich Kleiber">
Erich Kleiber

Erich Kleiber (ur. 5 sierpnia 1890 w Wiedniu zm. 27 stycznia 1956 w Zurychu) – austriacki dyrygent i kompozytor. Ojciec Carlosa Kleibera.
Życiorys.
Był studentem praskiego konserwatorium. Studiował także historię, filozofię i historię sztuki na praskim uniwersytecie.
Jako Dyrygent debiutował w 1911 w Praskim Teatrze Narodowym. W 1912 przyjął posadę trzeciego dyrygenta w Darmstadt, w 1919 był już pierwszym dyrygentem w Barmen-Elberfeld. W 1921 przyjął stanowisko pierwszego dyrygenta w Düsseldorfie, a w 1922 w Mannheim. Przełomowy dla jego kariery był rok 1923, w którym dostał propozycję objęcia vacatu dyrektora Staatsoper Unter den Linden w Berlinie, gdzie pokonał znamienitych i bardziej znanych konkurentów: Zemlinskiego, Klemperera i Waltera. W 1925 dyrygował prapremierą "Wozzecka" Albana Berga. W repertuarze berlińskiej opery zagościła "Jenůfa" Leoša Janáčka i "Christophe Colombe" Dariusa Milhauda. Kiedy w 1935 roku naziści uniemożliwili mu realizację premiery "Lulu" Albana Berga, opuścił Niemcy i podróżował po Europie, dyrygując z sukcesem wieloma orkiestrami. Ostatecznie osiadł w Argentynie, gdzie regularnie dyrygował w Teatro Colón w Buenos Aires. W 1938 przyjął argentyńskie obywatelstwo. Koncertował w obu Amerykach m.in. z Orkiestrą NBC Symphony Orchestra na zaproszenie Arturo Toscaniniego w 1946 roku. Do Europy wrócił w 1949. W latach 1950–1953 współpracował z londyńską Covent Garden. Do Berlina powrócił w 1951, jednakże podział Berlina spowodował rezygnację z objęcia posady szefa Berlińskiej Opery tuż przed jej ponownym otwarciem w 1955. Potem dyrygował w Wiedniu, Londynie i Amsterdamie. Zmarł w Zurychu na zawał serca.
Osiągnięcia.
Dyrygentura Ericha Kleibera zawsze była podporządkowana wewnętrznym rytmom utworu. Wręcz metronomiczny charakter jego nagrań uwydatnia wiele szczegółów kompozycyjnych, które umykały w realizacjach dyrygentów ze szkoły romantycznej. Był jednym z dyrygentów tzw. Wielkiej Piątki (do której oprócz Ericha Kleibera zalicza się Wilhelma Furtwänglera, Otto Klemperera, Arturo Toscaniniego i Bruno Waltera). Pozostawił po sobie wiele nagrań płytowych, z których najsłynniejsze zrealizował po wojnie: III Symfonia Es-dur op. 55 (1950) i V Symfonia c-moll op. 67 (1953) Beethovena z Koninklijk Concertgebouworkest z Amsterdamu, Wesele Figara (1955) Mozarta i Kawaler srebrnej róży (1954) Richarda Straussa z Operą wiedeńską uważane są do dziś za arcydzieła sztuki dyrygenckiej. Publikował także własne kompozycje: Koncerty fortepianowy i smyczkowy, Wariacje orkiestrowe i Kaprys na orkiestrę.

</doc>
<doc id="343039" url="https://pl.wikipedia.org/wiki?curid=343039" title="Nowowołyńsk">
Nowowołyńsk

Nowowołyńsk (ukr. Нововолинськ) – miasto położone w zachodniej części Ukrainy, w rejonie iwanickim obwodu wołyńskiego. Leży przy drodze P15. Ośrodek wydobycia węgla kamiennego w Lwowsko-Wołyńskim Zagłębiu Węglowym. Zostało założone w 1951, prawa miejskie uzyskało w 1957 r.
Historia.
Obecne miasto powstało na obszarze czterech wsi: Niskienicze, Drohiniczki, Budziatycze i Rusowicze należących do rejonu iwanickiego. Pierwsze pisemne wzmianki o tych wsiach jako majątku rodowym wojewody kijowskiego Adama Kisiela pochodzą z XV wieku.
W przeszłości teren obecnego miasta należał do Rusi Kijowskiej, Rusi Halicko-Wołyńskiej, potem powiatu włodzimierskiego w składzie województwa wołyńskiego I Rzeczypospolitej, następnie guberni wołyńskiej Rosji i województwa wołyńskiego II Rzeczypospolitej. W 1939 włączony do Ukraińskiej SRR w składzie ZSRR.
W 1912 r. rosyjski badacz M.M. Tetjajew wysunął tezę o istnieniu pokładów węgla kamiennego na Wyżynie Wołyńsko-Podolskiej. W 1938 śląski koncern przemysłowy „Wspólnota interesów górniczo-hutniczych” otworzył we Lwowie oddział geologiczny pod kierownictwem Jana Samsonowicza. Do wybuchu wojny dokończono 8 z 11 wierceń. Dokumentacja poszukiwań zachowała się w instytucie geologicznym Uniwersytetu Lwowskiego. W 1940 r., po włączeniu wschodnich terenów Polski do ZSRR, utworzono przedsiębiorstwo poszukiwawcze „Lwiwwuglerozwidka”, ale prace poszukiwawcze przerwano w 1941.
Poszukiwania węgla ponowiło przedsiębiorstwo „Wołyńwuglerozwidka” w latach 1946–1947 w okolicach Włodzimierza Wołyńskiego, ale bez oczekiwanych rezultatów. W październiku 1948 przeprowadzono prace poszukiwawcze w okolicach wioski Bużanka (na północ od obecnego miasta) zakończone sukcesem. W tym miejscu powstała kopalnia nr 1, która 23 czerwca 1954 zaczęła eksploatację złoża. W 2010 roku powstał nowy szyb kopalni oddalony o zaledwie 0,5 km od granicy z Polską na rzece Bug.
W marcu 1950 powstał pierwszy drewniany budynek przeznaczony dla górników. 10 kwietnia 1951 powstałemu osiedlu górniczemu nadano nazwę Nowowołyńsk. W kwietniu 1957 nadano osadzie prawa miejskie (w składzie rejonu Iwanicze), a 25 września 1958 podniesiono miasto do rangi powiatu (bezpośrednie podporządkowanie obwodowi).
W 1989 r. Nowowołyńsk liczył 55 171 mieszkańców.
Gospodarka.
W mieście rozwinął się przemysł maszynowy, lekki, spożywczy.

</doc>
<doc id="343040" url="https://pl.wikipedia.org/wiki?curid=343040" title="Pokój karłowicki">
Pokój karłowicki



</doc>
<doc id="343041" url="https://pl.wikipedia.org/wiki?curid=343041" title="Wojciech Piotr Szarama">
Wojciech Piotr Szarama



</doc>
<doc id="343042" url="https://pl.wikipedia.org/wiki?curid=343042" title="Wojciech Szarama">
Wojciech Szarama

Wojciech Piotr Szarama (ur. 16 grudnia 1955 w Bytomiu) – polski polityk, adwokat, poseł na Sejm IV, V, VI, VII, VIII i IX kadencji.
Życiorys.
Syn Jana i Władysławy. Brat Mariana, piłkarza i trenera piłki nożnej. W 1983 ukończył studia prawnicze na Wydziale Prawa i Administracji Uniwersytetu Śląskiego w Katowicach.
W latach 1984–1989 pracował jako nauczyciel w Zasadniczej Szkole Górniczej. W latach 1989–1991 odbywał aplikację w Okręgowej Radzie Adwokackiej. W latach 1991–1994 kierował delegaturą Urzędu Ochrony Państwa w Katowicach. Od 1995 do 2001 był adwokatem w zespole adwokackim.
W latach 1991–1998 był wiceprzewodniczącym sejmiku samorządowego województwa katowickiego, a w latach 1998–2001 wiceprzewodniczącym sejmiku śląskiego.
W latach 80. działał w opozycji, kierował Komitetem Niezależnego Zrzeszenia Studentów na Uniwersytecie Śląskim, zasiadał w Komisji Krajowej NZS.
Od 1996 do 1997 był członkiem Ruchu Odbudowy Polski. W wyborach w 1997 bez powodzenia ubiegał się o mandat senatorski z jego ramienia w województwie katowickim, następnie działał w Ruchu Społecznym AWS i Przymierzu Prawicy. W 2001 wstąpił do Prawa i Sprawiedliwości, zasiadł w radzie politycznej tej partii. Z listy PiS był wybierany na posła na Sejm w wyborach w 2001 i 2005. W wyborach parlamentarnych w 2007 po raz trzeci uzyskał mandat poselski, otrzymując w okręgu gliwickim 7645 głosów. W wyborach w 2011 z powodzeniem ubiegał się o reelekcję, startując jako lider listy PiS w okręgu katowickim i zdobywając 27 541 głosów.
W 2015 i 2019 był ponownie wybierany do Sejmu, kandydując ponownie w okręgu gliwickim i otrzymując odpowiednio 34 979 głosów oraz 16 649 głosów. Został wybrany na funkcję wiceprzewodniczącego klubu parlamentarnego PiS. W 2021 powołany przez premiera Mateusza Morawieckiego w skład Rady Doradców Politycznych.

</doc>
<doc id="343043" url="https://pl.wikipedia.org/wiki?curid=343043" title="Witold Mieczysław Bałażak">
Witold Mieczysław Bałażak



</doc>
<doc id="343044" url="https://pl.wikipedia.org/wiki?curid=343044" title="Jerzy II brzeski">
Jerzy II brzeski

Jerzy II brzeski (Jerzy II Wspaniały), (ur. 18 lipca 1523 w Legnicy zm. 7 maja 1586 w Brzegu) – książę brzeski, syn Fryderyka II legnickiego i Zofii Hohenzollern, przedstawiciel śląskiej gałęzi dynastii Piastów.
Życiorys.
W 1547 roku po śmierci ojca Fryderyka II odziedziczył księstwo brzeskie. Jerzy II dzięki swoim zdolnościom organizacyjnym i pracowitości, znacznie podniósł zamożność i rangę księstwa. Zabiegał o rozwój handlu i górnictwa; był mecenasem sztuki; z jego inicjatywy wznoszono, rozbudowywano i przebudowywano w stylu renesansowym zamki i budynki użyteczności publicznej; dzięki Jerzemu II Zamek w Brzegu stał się najwspanialszą rezydencją renesansową na Śląsku; przebudował też w stylu odrodzenia zamki Oławie i Wołowie oraz wzniósł ratusz w Brzegu. Założył również protestanckie gimnazjum humanistyczne. Słynął z wydawania przepisów dokładnie regulujących życie mieszkańców księstwa. Mieszczanom zakazał wylewania nieczystości na ulice, określił ilu gości można przyjąć na weselu, zabronił gier hazardowych w gospodach. Był człowiekiem niezwykle religijnym, jego poddanym groziły kary za uchylanie się od uczestnictwa w protestanckich nabożeństwach.
Pomimo że Jerzy II był lennikiem Habsburgów, stał w opozycji do ich absolutystycznej polityki na Śląsku. Przez małżeństwo z córką elektora brandenburskiego związał się przymierzem z Marchią Brandenburską. Utrzymywał również przyjazne stosunki z Polską; korespondował z arcybiskupem gnieźnieńskim Jakubem Uchańskim, królem Zygmuntem II Augustem, potem Stefanem Batorym.
Zmarł w późnych godzinach wieczornych 7 maja 1586 roku w Brzegu. Został pochowany w tamtejszym kościele zamkowym.
Rodzina.
Żoną Jerzego II była Barbara Hohenzollern (ur. 10.VIII.1527 - zm. 2.I.1595) córki elektora brandenburskiego Joachima II Hektora; ich ślub odbył się 15 lutego 1545 roku w Berlinie; mieli siedmioro dzieci: Barbarę (1548-1565), Joachima Fryderyka (1550-1602), Jana Jerzego (1552-1592), Zofię (1556-1594), Magdalenę (1560-1562), NN córkę (ur., zm. 1561) i Elżbietę Magdalenę (1562-1630).

</doc>
<doc id="343045" url="https://pl.wikipedia.org/wiki?curid=343045" title="Witold Bałażak">
Witold Bałażak

Witold Mieczysław Bałażak (ur. 15 listopada 1964 w Radomiu) – polski polityk, technik energetyk, poseł na Sejm V kadencji, od 2009 prezes Ligi Polskich Rodzin.
Życiorys.
Wykształcenie i praca zawodowa.
W 1990 ukończył Technikum Energetyczne w Radomiu. W latach 1993–1997 studiował na Wydziale Teologii Katolickiego Uniwersytetu Lubelskiego (nie uzyskał tytułu magistra).
W latach 1983–1987 pracował jako elektryk zakładowy w Fabryce Łączników w Radomiu. Od 1988 do 1997 zatrudniony w przedsiębiorstwie Miastoprojekt Radom. Od 1997 do 2003 był asystentem projektanta w Biurze Usług Technicznych „Marel Projekt” w Radomiu.
Działalność polityczna.
Od 1990 należał najpierw jako członek, następnie prezes okręgu radomskiego do Stronnictwa Narodowego. Z listy tej partii bezskutecznie ubiegał się o mandat poselski w wyborach parlamentarnych w 1991. Pozostając członkiem SN, bez powodzenia kandydował do Sejmu w wyborach parlamentarnych w 1997 z listy Bloku dla Polski, a w wyborach w 2001 z ramienia Ligi Polskich Rodzin, do której następnie wstąpił. Zasiadł we władzach krajowych tej partii, kierował radomskim oddziałem LPR. W latach 2002–2005 zasiadał w sejmiku mazowieckim.
W 2004 bezskutecznie kandydował w wyborach do Parlamentu Europejskiego z okręgu mazowieckiego. W wyborach parlamentarnych w 2005 z ramienia LPR został wybrany posłem na Sejm V kadencji z okręgu radomskiego (otrzymał 6420 głosów). Zasiadał w Komisji Administracji i Spraw Wewnętrznych oraz Komisji do Spraw Służb Specjalnych. Od 2005 do 2006 był także wiceprzewodniczącym Komisji Samorządu Terytorialnego i Polityki Regionalnej.
W wyborach parlamentarnych w 2007 bez powodzenia ubiegał się o reelekcję (otrzymał 1543 głosy). Od lipca do listopada 2007 był członkiem Rady Służby Publicznej.
W 2009 bez powodzenia kandydował z listy KW Libertas w wyborach do Parlamentu Europejskiego w okręgu wyborczym Mazowsze (otrzymał 627 głosów). 10 października tego samego roku na kongresie LPR został wybrany prezesem partii.

</doc>
<doc id="343046" url="https://pl.wikipedia.org/wiki?curid=343046" title="Mirosława Masłowska">
Mirosława Masłowska

Mirosława Jolanta Masłowska z domu Żurawska (ur. 20 października 1943 w Warszawie) – polska polityk i lekarz, posłanka na Sejm V i VI kadencji.
Życiorys.
Ukończyła II Liceum Ogólnokształcące im. Mieszka I w Szczecinie oraz studia na Pomorskiej Akademii Medycznej. Pracowała w Miejskim Szpitalu Dziecięcym jako chirurg dziecięcy, następnie w Wojewódzkiej Stacji Sanitarno-Epidemiologicznej, gdzie pełniła m.in. funkcję dyrektora. W 2002 przeszła na emeryturę.
Od 1998 do 2005 była radną Szczecina. W wyborach samorządowych w 2002 kandydowała z ramienia Prawa i Sprawiedliwości i Platformy Obywatelskiej na stanowisko prezydenta Szczecina. Otrzymała 2409 głosów (tj. 2,37%), co dało jej 8. miejsce.
Od 1993 należała do Porozumienia Centrum, następnie przystąpiła do Prawa i Sprawiedliwości. W 2005 z listy PiS została wybrana posłem V kadencji w okręgu szczecińskim z wynikiem 7675 głosów. W wyborach parlamentarnych w 2007 po raz drugi uzyskała mandat poselski, otrzymując 8431 głosów.
W wyborach do Parlamentu Europejskiego w 2009 bezskutecznie ubiegała się o mandat europosła w okręgu gorzowskim, uzyskując 7834 głosów. Kilka dni później zapowiedziała odejście z PiS, krytykując działalność regionalnego lidera tej partii, Joachima Brudzińskiego. Po namowie byłego członka partii Ludwika Dorna ograniczyła się do zawieszenia członkostwa w partii, ostatecznie zdecydowała się pozostać w klubie parlamentarnym i w partii. W 2011 nie ubiegała się o poselską reelekcję.
Matka Artura Szałabawki.
W 2017 otrzymała Krzyż Kawalerski Orderu Odrodzenia Polski.

</doc>
<doc id="343047" url="https://pl.wikipedia.org/wiki?curid=343047" title="Marzena Wróbel">
Marzena Wróbel

Marzena Dorota Wróbel z domu Zacharska (ur. 15 października 1963 w Radomiu) – polska nauczycielka i polityk, posłanka na Sejm V, VI i VII kadencji.
Życiorys.
W 1988 ukończyła studia na Wydziale Nauk Humanistycznych i Filologii Polskiej Katolickiego Uniwersytetu Lubelskiego, a w 1999 także studia podyplomowe z zakresu zarządzania placówką edukacyjną w Bałtyckiej Wyższej Szkole Humanistycznej. Na początku kariery zawodowej pracowała jako polonistka w Szkole Podstawowej nr 24 w Radomiu oraz Zespole Szkół Elektronicznych w tym mieście. Od 1998 do 2005 pełniła funkcję dyrektora Ośrodka Doskonalenia Nauczycieli w tym mieście.
Należała do Ruchu Społecznego AWS. W wyborach parlamentarnych w 2001 bezskutecznie kandydowała do Sejmu z listy Akcji Wyborczej Solidarność Prawicy. Od 1998 zasiadała w radomskiej radzie miejskiej. W 1998 została radną z listy AWS, a w 2002 z listy komitetu Prawy Radom. W 2004 wstąpiła do Prawa i Sprawiedliwości. W wyborach w 2005 z ramienia tej partii została wybrana na posłankę V kadencji w okręgu radomskim. W kwietniu 2007 deklarowała możliwość przejścia do Prawicy Rzeczypospolitej, jednak pozostała w dotychczasowej partii. W wyborach parlamentarnych w 2007 po raz drugi uzyskała mandat poselski, otrzymując 13 159 głosów. W wyborach w 2011 z powodzeniem ubiegała się o reelekcję, dostała 11 738 głosów. W Sejmie VII kadencji przystąpiła do klubu parlamentarnego Solidarna Polska (w związku z tym została usunięta z PiS). W 2012 współtworzyła partię o tej nazwie. W 2014 opuściła ugrupowanie. W tym samym roku kandydowała na prezydenta Radomia z ramienia stowarzyszenia Radomianie Razem, zajmując 4. miejsce spośród 8 kandydatów. W wyborach parlamentarnych w 2015 wystartowała jako niezależna kandydatka do Senatu, zajmując 4. miejsce spośród 6 kandydatów w okręgu. W 2018, także bez powodzenia, kandydowała na radną Radomia z listy Kukiz’15.

</doc>
<doc id="343048" url="https://pl.wikipedia.org/wiki?curid=343048" title="Marsjanie atakują!">
Marsjanie atakują!

Marsjanie atakują! () – amerykańska komedia fantastycznonaukowa z 1996 roku w reżyserii Tima Burtona, oparta na serii kart o tym samym tytule. Film jest pastiszem i hołdem oddanym filmom klasy B z gatunku science fiction, zawiera w sobie typowe dla filmów Burtona elementy czarnego i surrealistycznego humoru, jak również satyry politycznej.
Reżyser Tim Burton wraz ze scenarzystą Jonathanem Gemsem rozpoczęli produkcję filmu już w 1993 roku, kiedy to Warner Bros. wykupiło prawa do kart "Mars Attacks!" na możliwość wykorzystania ich wizerunku w filmie. Budżet samego filmu wyniósł $80 milionów, a na kampanię reklamową wydano 20 milionów dolarów. Film kręcono w okresie od lutego do czerwca 1996 roku.
Filmowcy wynajęli studio Industrial Light &amp; Magic do komputerowego stworzenia postaci Marsjan, pomimo wcześniejszych planów na wykorzystanie animacji poklatkowej, na co nie pozwolił budżet filmu. "Marsjanie atakują!" mieli swoją oficjalną premierę 13 grudnia 1996 roku i otrzymali mieszane oceny od recenzentów. Film zarobił w sumie $101 milionów.
Fabuła.
Statki kosmiczne Marsjan otaczają Ziemię. Pomimo wcześniejszych zapewnień prezydenta Stanów Zjednoczonych o pokojowych zamiarach pozaziemskich istot Marsjanie atakują Ziemian, po czym rozpoczynają inwazję. Prezydent USA za wszelką cenę chce powstrzymać kosmitów, ale Marsjanie za wszelką cenę chcą zabić prezydenta.
Odbiór.
"Marsjanie atakują!" otrzymał średnie oceny od krytyków. Film zdobył na portalu Rotten Tomatoes (na podstawie 59 recenzji) 51%, otrzymując ocenę 5.6/10, a od portalu Metacritic ocenę 52/100 na podstawie 19 recenzji.

</doc>
<doc id="343049" url="https://pl.wikipedia.org/wiki?curid=343049" title="Józef Rojek (polityk)">
Józef Rojek (polityk)

Józef Rojek (ur. 20 marca 1950 w Ropczycach) – polski polityk i samorządowiec, w latach 1998–2002 prezydent Tarnowa, poseł na Sejm V, VI i VII kadencji.
Życiorys.
Od 1968 pracował w różnych przedsiębiorstwach, m.in. kilkakrotnie w tarnowskich Zakładach Azotowych. W 1979 ukończył studia inżynierskie z zakresu budowy aparatury przemysłu chemicznego na Wydziale Mechanicznym Politechniki Krakowskiej, a w 2000 studia podyplomowe z zarządzania i marketingu w Wyższej Małopolskiej Szkole Ekonomicznej w Tarnowie.
Od 1990 do 1993 należał do Zjednoczenia Chrześcijańsko-Narodowego, pełniąc funkcję przewodniczącego koła partii w Tarnowie. W latach 1998–2002 pełnił (z ramienia AWS) funkcję prezydenta Tarnowa, następnie zasiadał w radzie miejskiej.
W 2005 z listy Prawa i Sprawiedliwości został wybrany na posła V kadencji z wynikiem 13 409 głosów. W wyborach samorządowych w 2006 w związku z wyborem do rady miasta Tarnowa stracił mandat poselski. Józef Rojek ubiegał się o stanowisko prezydenta Tarnowa (uzyskał 2. wynik, zdobywając 18,94% poparcia – 7197 głosów), przy okazji startując w wyborach do rady miasta. Mimo interwencji i próśb kierowanych do marszałka Sejmu Marka Jurka, okazało się, że nie może zachować mandatu poselskiego, rezygnując z mandatu radnego. Państwowa Komisja Wyborcza zgodnie z przepisami ordynacji wyborczej stwierdziła, że mandat poselski wygasł automatycznie z dniem wyboru na radnego. Zwolnione po nim miejsce objął Robert Pantera.
W wyborach parlamentarnych w 2007 ponownie uzyskał mandat poselski, otrzymując w okręgu tarnowskim 11 901 głosów. W wyborach w 2011 z powodzeniem ubiegał się o reelekcję, dostał 15 978 głosów. W Sejmie VII kadencji przystąpił do klubu parlamentarnego Solidarna Polska, w 2012 współtworzył partię o tej nazwie. W lipcu 2014 zasiadł w klubie parlamentarnym Sprawiedliwa Polska, od marca 2015 działającym pod nazwą Zjednoczona Prawica. W tym samym roku Józef Rojek nie uzyskał poselskiej reelekcji.
Powrócił do pracy w Grupie Azoty, gdzie otrzymał stanowisko doradcy zarządu. W marcu 2016 wszedł w skład zarządu tego przedsiębiorstwa, a w maju tegoż roku został wiceprezesem zarządu. W maju 2018 został odwołany z tego stanowiska.

</doc>
<doc id="343050" url="https://pl.wikipedia.org/wiki?curid=343050" title="Grzegorz Janik">
Grzegorz Janik

Grzegorz Piotr Janik (ur. 27 czerwca 1965 w Rybniku) – polski polityk, nauczyciel i samorządowiec, poseł na Sejm V, VI, VII i VIII kadencji.
Życiorys.
Ukończył studia na Wydziale Nauczycielskim Akademii Wychowania Fizycznego w Katowicach. Pracował jako nauczyciel wychowania fizycznego i dyrektor Zespołu Szkół Ponadpodstawowych nr 3 w Rybniku. Został prezesem klubu Energetyk ROW Rybnik. W latach 2002–2005 zasiadał w Sejmiku Województwa Śląskiego.
W wyborach parlamentarnych w 2005 z listy Prawa i Sprawiedliwości został wybrany na posła V kadencji w okręgu rybnickim. W wyborach w 2007 po raz drugi uzyskał mandat poselski, otrzymując 7570 głosów. W wyborach w 2011 nie został ponownie wybrany. W 2013 objął mandat posła VII kadencji w miejsce Bolesława Piechy (wybranego na senatora w wyborach uzupełniających). W 2015 z powodzeniem ubiegał się o poselską reelekcję (dostał 9355 głosów). W 2019 nie kandydował w kolejnych wyborach. Został później dyrektorem ds. obsługi technicznej powierzchni w spółce JSW Szkolenie i Górnictwo.
W ramach postępowania dotyczącego przyjmowania korzyści majątkowych w związku z pełnieniem funkcji publicznej w latach 2016–2018 Grzegorz Janik został zatrzymany 27 stycznia 2022 przez funkcjonariuszy katowickiej delegatury Centralnego Biura Antykorupcyjnego na polecenie prokuratora.

</doc>
<doc id="343052" url="https://pl.wikipedia.org/wiki?curid=343052" title="Marian Tomasz Goliński">
Marian Tomasz Goliński



</doc>
<doc id="343053" url="https://pl.wikipedia.org/wiki?curid=343053" title="Marian Goliński">
Marian Goliński

Marian Tomasz Goliński (ur. 16 lipca 1949 w Radomiu, zm. 11 czerwca 2009 w Andrzejowie Duranowskim) – polski polityk, samorządowiec, leśnik, poseł na Sejm RP III, V i VI kadencji (1997–2001, 2005–2009).
Życiorys.
Ukończył studia na Wydziale Leśnictwa Akademii Rolniczej w Poznaniu. W latach 1990–2005 pełnił funkcję burmistrza Szczecinka.
Pełnił funkcję wiceprezesa Stowarzyszenia Gmin Pojezierza Drawskiego, a także wiceprzewodniczącego Konwentu Wójtów, Burmistrzów i Prezydentów Województwa Koszalińskiego. Był członkiem zarządu Klubu Sukcesu Lokalnego, powołanego przez Europejski Instytut Rozwoju Regionalnego i Lokalnego Uniwersytetu Warszawskiego, a także przewodniczącym Rady Przyjaciół Harcerstwa.
W latach 1997–2001 był posłem III kadencji z listy Akcji Wyborczej Solidarność, w 2001 bezskutecznie ubiegał się o reelekcję. Należał do NSZZ „Solidarność” i Ruchu Społecznego AWS. Później przystąpił do Prawa i Sprawiedliwości i z jego listy w 2005 został wybrany na posła V kadencji w okręgu koszalińskim liczbą 5408 głosów. W wyborach parlamentarnych w 2007 po raz trzeci uzyskał mandat poselski, otrzymując 8352 głosy.
Zginął w wypadku drogowym. Marian Goliński był żonaty, miał czwórkę dzieci, w tym Małgorzatę Golińską.

</doc>
<doc id="343054" url="https://pl.wikipedia.org/wiki?curid=343054" title="Michał Jach">
Michał Jach

Michał Jach (ur. 23 września 1951 w Łomży) – major Wojska Polskiego w stanie spoczynku, polski polityk, ekonomista, poseł na Sejm Rzeczypospolitej Polskiej V, VII, VIII, IX kadencji.
Życiorys.
Młodość i wykształcenie.
Syn Jana, który w Brygadzie Świętokrzyskiej NSZ był wzywany na akcje jako podwód, a w kolejnych latach otrzymał w Łomży nakaz pracy. Mama Helena była sanitariuszką w Okręgu Kieleckim AK „Jodła”, obwód Jędrzejów. Powrócił wraz z rodziną w rodzinne strony w kieleckie, a w 1955 zamieszkał w Kielcach. Ukończył w 1965 Szkołę Podstawową nr 1 im. Stanisława Staszica przy ul. Leśnej 1, a potem przy ul. Sienkiewicza 8 w Kielcach. W latach 1965–1969 kontynuował naukę w I Liceum Ogólnokształcącym im. Stefana Żeromskiego w Kielcach przy ulicy Ściegiennego 15.
Przebieg służby.
1 sierpnia 1969 rozpoczął studia w Wojskowej Akademii Technicznej w Warszawie na Wydziale Elektroniki, na kierunku radiolokacja z komendantem wydziału elektroniki płk prof. Kazimierzem Dzięciołowskim. 7 września 1969 jako podchorąży złożył przysięgę wojskową, w której uczestniczył komendant WAT gen. bryg. Sylwester Kaliski. 24 września 1972 był promowany na pierwszy stopień oficerski podporucznika Sił Zbrojnych PRL przez I zastępcę Głównego Inspektora Szkolenia – Szefa Inspektoratu Szkolenia Ministerstwa Obrony Narodowej gen. dyw. Józefa Stebelskiego. Od 1972, już jako oficer słuchacz, dalej studiował na WAT, które jako studia wyższe ukończył w 1973. 
W 1973 został skierowany do Budowa, gdzie na stanowisku dowódcy plutonu pełnił służbę w 68 pułku czołgów. W latach 1975–1981 był dowódcą plutonu, potem dowódcą kompanii remontowej w 49 pułku zmechanizowanym w Wałczu. Wiosną 1981 otrzymał przydział służbowy do sztabu 20 Warszawskiej Dywizji Pancernej w Szczecinku, obejmując funkcję oficera w służbie uzbrojenia i elektroniki. Dowódcą dywizji był wówczas płk dypl. Władysław Saczonek. Od 13 grudnia 1981 wykonywał zadania wynikające z zarządzeń stanu wojennego postawionych dla sztabu 20 DPanc. W 1984 ze Szczecinka został skierowany do Piły, gdzie przyjął stanowisko szefa służby uzbrojenia i elektroniki w Wyższej Oficerskiej Szkole Samochodowej sprawując obowiązki przez okres 6 miesięcy. W 1985 został skierowany do 15 Polowej Technicznej Bazy Rakietowej (JW 1154) w Bielkowie koło Stargardu Szczecińskiego, gdzie był szefem uzbrojenia i elektroniki. W 1987 w stopniu kapitana ukończył Wyższy Kurs Doskonalenia Oficerów w Centrum Doskonalenia Oficerów im. gen Stanisława Popławskiego w Rembertowie tzw. „Akademię Polową” na kierunku dowódców batalionów. 11 października 1988 został mianowany do stopnia majora. 
W 1992 po rozformowaniu 15 Polowej Technicznej Bazy Rakietowej został skierowany służbowo do Łodzi, gdzie w Centrum Doskonalenia Kadr Administracji Wojskowej objął funkcję szefa służby uzbrojenia i elektroniki-wykładowca, będąc nim do 30 września 1994, po czym przeszedł w stopniu majora w stan spoczynku. W czasie swojej służby był członkiem Związku Młodzieży Socjalistycznej oraz słuchaczem Wieczorowego Uniwersytetu Marksizmu-Leninizmu. W 1994 w wieku 43 lat w stopniu majora zakończył zawodową służbę wojskową mając 25 lat służby w Wojsku Polskim. Wyróżniany i odznaczany.
Ordery, odznaczenia i wyróżnienia.
W 25 letniej służbie wojskowej był odznaczany i wyróżniany:
i inne
Garnizony w przebiegu służby.
W 25 letniej służbie wojskowej był w następujących garnizonach:
Działalność (1994–2023).
Działalność zawodowa.
Po odejściu z wojska zajmował stanowiska menedżerskie w prywatnych spółkach. W 1994 ukończył magisterskie studia ekonomiczne na Uniwersytecie Szczecińskim (magisterium – indywidualny tok studiów w czasie o rok krótszy), a w 1997 studia podyplomowe na Warszawskiej Szkole Zarządzania – Szkole Wyższej na kierunku zarządzanie przedsiębiorstwem. W 2000 został absolwentem studiów podyplomowych typu MBA prowadzonych przez Uniwersytet Szczeciński i Manchester Metropolitan University.
Działalność polityczna.
W latach 1996–1998 należał do Ruchu Odbudowy Polski. W 2001 wstąpił do Prawa i Sprawiedliwości. W wyborach do Parlamentu Europejskiego w 2004 startował z listy tej partii, nie uzyskując mandatu. W 2005 z ramienia PiS uzyskał mandat posła w okręgu szczecińskim liczbą 5724 głosów. W Sejmie V kadencji był w składzie Komisji Obrony Narodowej. W wyborach parlamentarnych w 2007 bez powodzenia ubiegał się o reelekcję, następnie radny i wiceprzewodniczący komisji rewizyjnej Sejmiku Wojewódzkiego. W wyborach do Parlamentu Europejskiego w 2009 po raz drugi bezskutecznie ubiegał się o mandat europosła w okręgu gorzowskim, uzyskując 2165 głosów. W 2010 został wybrany do sejmiku zachodniopomorskiego. Został dyrektorem ds. ekonomicznych i członkiem zarządu Przedsiębiorstwa Energetyki Cieplnej w Stargardzie Szczecińskim. 
W 2011 kandydował w wyborach parlamentarnych z 3. miejsca na liście komitetu wyborczego Prawa i Sprawiedliwości w okręgu wyborczym nr 41 w Szczecinie i uzyskał mandat poselski. Oddano na niego 4383 głosy. Sprawował funkcję przewodniczącego Parlamentarnego Zespołu ds. Wojska Polskiego oraz był wiceprzewodniczącym Zachodniopomorskiego Zespołu Parlamentarnego. W 2015 został ponownie wybrany do Sejmu, otrzymując 7024 głosy. W Sejmie VIII kadencji objął funkcję przewodniczącego Komisji Obrony Narodowej. W wyborach do Parlamentu Europejskiego w 2019 bezskutecznie ubiegał się o mandat posła do Parlamentu Europejskiego. 
Kieruje PiS-em w Stargardzie, wiceprzewodniczący Zarządu Okręgu PiS w województwie zachodniopomorskim. Kandydat w wyborach do sejmu kadencji 2019–2023 z listy wyborczej PiS, z okręgu 41 Szczecin z miejsca 4. Został ponownie wybrany do Sejmu, otrzymując 11 881 głosów. W Sejmie IX kadencji objął funkcję przewodniczącego Komisji Obrony Narodowej. W marcu 2018 przewodniczył debacie nad projektem tzw. ustawy degradacyjnej, broniąc jej wskazywał:
30 marca ustawa degradacyjna została zawetowana. Od 2015 przewodniczył, jako przewodniczący Komisji Obrony Narodowej, debatom w tematach obrony państwa, działalności sił zbrojnych, systemu oraz funkcjonowania obrony terytorialnej kraju i obrony cywilnej, wykonywania obowiązków w dziedzinie umacniania obronności przez organy państwowe i przedsiębiorstwa państwowe, organizacje spółdzielcze i społeczne oraz przez obywateli, spraw przemysłu obronnego. 
Od 2016 przewodniczył debatom Podkomisji ds. Ponownego Zbadania Wypadku Lotniczego pod Smoleńskiem (podkomisja Antoniego Macierewicza o katastrofie smoleńskiej). 13 września 2022 po wyemitowaniu reportażu „Siła kłamstwa” przekonywał w mediach:
Od czerwca 2018 członek komisji do spraw Służb Specjalnych, w styczniu 2023 nie miał dostępu do informacji ściśle tajnych i NATO-wskich. 8 lutego 2023 w Twoim radiu w audycji rozmowa dnia wskazał, że już taki dostęp został mu przyznany przez ABW.
Na zaistniały fakt wskazywał w mediach:
"Działają. Widocznie bardzo dokładnie chcą to zrobić. Ja jestem żołnierz zdyscyplinowany partii, więc stawiam się na wszystkie wezwania (...) Tak nie miałem dostępu, ale już aktualnie uprawnienia mam. Żeby uzyskać poświadczenie dostępu do odpowiedniej klauzuli, wymaga sporo czasu. Mam już dostęp, więc sprawa jest definitywnie zamknięta."
Odznaczenia.
W 2016 otrzymał Medal Rodła Związku Polaków w Niemczech oraz odznaczony Medalem „Pro Memoria”.
Działalność społeczna.
Pełnił społecznie funkcję prezesa chóru „Cantore Gospel” i pomagał w organizacji corocznego festiwalu "Stargard Gospel Days". W swoim biurze poselskim zorganizował bezpłatne porady prawne. Aktywnie uczestniczy w lokalnych uroczystościach państwowych, spotkaniach w szkołach, z samorządowcami, z kombatantami, z żołnierzami i organizacjami WP, ze środowiskiem sportowym, ze słuchaczami Twojego radia z siedzibą w Stargardzie, konferencjach prasowych oraz dyżurach poselskich. 
Życie prywatne.
Żonaty po raz drugi, ma córkę i syna oraz troje wnucząt.

</doc>
<doc id="343056" url="https://pl.wikipedia.org/wiki?curid=343056" title="Michał Wojtkiewicz">
Michał Wojtkiewicz

Michał Jan Wojtkiewicz (ur. 24 czerwca 1946 w Tuchowie) – polski polityk, samorządowiec i geodeta, poseł na Sejm V, VI, VII i VIII kadencji.
Życiorys.
W 1971 ukończył studia na kierunku geodezja na Akademii Rolniczej we Wrocławiu, w 1977 uzyskał stopień doktora. Od 1971 był pracownikiem naukowym w Instytucie Planowania i Urządzania Terenów Wiejskich we Wrocławiu. W latach 1990–1994 pełnił funkcję burmistrza gminy Tuchów,od 1999 do 2005 radnego powiatu tarnowskiego i starosty tarnowskiego.
Należał do Stronnictwa Konserwatywno-Ludowego. Bezskutecznie ubiegał się z jego ramienia o mandat poselski z listy Akcji Wyborczej Solidarność w 1997. W wyborach parlamentarnych w 2001 bez powodzenia kandydował do Senatu z własnego komitetu. Później przystąpił do PiS. W wyborach w 2005 z listy Prawa i Sprawiedliwości został wybrany na posła V kadencji w okręgu tarnowskim. W wyborach parlamentarnych w 2007 po raz drugi uzyskał mandat poselski, otrzymując 13 396 głosów. W wyborach w 2011 z powodzeniem ubiegał się o reelekcję, dostał 9403 głosy. W 2015 został ponownie wybrany do Sejmu, otrzymując 13 230 głosów. W wyborach w 2019 nie uzyskał poselskiej reelekcji.
Wyróżnienia.
W 2019 na wniosek burmistrza Dawida Chrobaka i przewodniczącej rady miejskiej Anny Moj Michał Wojtkiewicz otrzymał tytuł honorowego obywatela gminy Zakliczyn.

</doc>
<doc id="343058" url="https://pl.wikipedia.org/wiki?curid=343058" title="Sławomir Kłosowski">
Sławomir Kłosowski

Sławomir Kłosowski (ur. 21 lutego 1964 w Wambierzycach) – polski polityk, nauczyciel, w latach 2006–2007 wiceminister edukacji, poseł na Sejm V, VI, VII i VIII kadencji, deputowany do Parlamentu Europejskiego VIII kadencji, od 2021 wojewoda opolski.
Życiorys.
Ukończył studia historyczne w Wyższej Szkole Pedagogicznej w Opolu w 1988, a także studia podyplomowe – z zakresu samorządu terytorialnego i gospodarki lokalnej na Uniwersytecie Wrocławskim w 1992 oraz z zarządzania i przedsiębiorczości w oświacie w Akademii Ekonomicznej w Katowicach w 2000. Pracował jako nauczyciel historii i wiedzy o społeczeństwie. Był sekretarzem rady regionalnej Akcji Wyborczej Solidarność Śląska Opolskiego. W okresie rządu Jerzego Buzka zajmował stanowisko opolskiego kuratora oświaty. Należał do Ruchu Społecznego AWS, a następnie do Przymierza Prawicy, z którym w 2002 przystąpił do Prawa i Sprawiedliwości. Przez kilka lat do 2005 był radnym opolskiej rady miasta.
W wyborach parlamentarnych w 2005 został wybrany na posła V kadencji w okręgu opolskim liczbą 17 894 głosów. Od 30 czerwca 2006 do 15 listopada 2007 pełnił funkcję sekretarza stanu w Ministerstwie Edukacji Narodowej. W wyborach w 2007 po raz drugi zdobył mandat poselski, otrzymując 13 357 głosów. W 2011 uzyskał reelekcję w okręgu opolskim liczbą 14 165 głosów. W 2009 i 2014 bez powodzenia kandydował do Parlamentu Europejskiego.
W 2015 ponownie wybrany do Sejmu, otrzymując 17 048 głosów. W tym samym roku, po powołaniu Dawida Jackiewicza w skład rządu, został w jego miejsce eurodeputowanym VIII kadencji. W 2019 nie uzyskał reelekcji do Europarlamentu IX kadencji. W wyborach parlamentarnych w tym samym roku także bezskutecznie kandydował ponownie do Sejmu.
W marcu 2021 został przez premiera Mateusza Morawieckiego powołany na stanowisko wojewody opolskiego.

</doc>
<doc id="343059" url="https://pl.wikipedia.org/wiki?curid=343059" title="Sławomir Zawiślak">
Sławomir Zawiślak

Sławomir Zawiślak (ur. 9 czerwca 1963 w Krasnobrodzie) – polski polityk i urzędnik, poseł na Sejm V, VI, VII, VIII i IX kadencji.
Życiorys.
Absolwent historii na Katolickim Uniwersytecie Lubelskim (w 2004 uzyskał tytuł zawodowy magistra). W 2016 ukończył studia typu Executive MBA w Wyższej Szkole Menedżerskiej w Warszawie. Od 1991 do 1998 prowadził własną firmę transportową. Pracował jako urzędnik administracji miejskiej i wojewódzkiej, był m.in. dyrektorem pływalni w Zamościu. Należał do Zjednoczenia Chrześcijańsko-Narodowego, następnie w 2002 przystąpił do Prawa i Sprawiedliwości; został m.in. przewodniczącym partii w okręgu chełmskim. W 2002 kandydował do rady powiatu zamojskiego.
W 2005 z listy PiS został wybrany na posła V kadencji w okręgu chełmskim. W wyborach parlamentarnych w 2007 po raz drugi uzyskał mandat poselski, otrzymując 16 064 głosy. W 2009 bez powodzenia kandydował do Parlamentu Europejskiego. W 2010 startował w wyborach na stanowisko prezydenta Zamościa, jednak przegrał w I turze z Marcinem Zamoyskim. W wyborach do Sejmu w 2011 z powodzeniem ubiegał się o reelekcję, dostał 24 478 głosów. W 2014 ponownie bezskutecznie kandydował do PE, zaś w 2015 został ponownie wybrany do Sejmu, otrzymując 25 236 głosów. W wyborach do Parlamentu Europejskiego w 2019 bezskutecznie ubiegał się o mandat posła do PE w okręgu obejmującym województwo lubelskie.
W wyborach w tym samym roku utrzymał natomiast mandat posła na Sejm na kolejną kadencję (poparło go wówczas 24 346 osób).
We wrześniu 2020 został przez prezesa PiS Jarosława Kaczyńskiego zawieszony w prawach członka partii za złamanie dyscypliny klubowej poprzez brak udziału w głosowaniu dotyczącym nowelizacji ustawy o ochronie zwierząt. W tym samym miesiącu przestał pełnić funkcję pełnomocnika terenowego partii w Zamościu. Zawieszenie w prawach członka partii wygasło w listopadzie tegoż roku.
Odznaczenia.
W 2018 został odznaczony Medalem „Pro Bono Poloniae”.

</doc>
<doc id="343061" url="https://pl.wikipedia.org/wiki?curid=343061" title="Zofia Anna Grabczan">
Zofia Anna Grabczan



</doc>
<doc id="343062" url="https://pl.wikipedia.org/wiki?curid=343062" title="Agaricomycetidae">
Agaricomycetidae

Agaricomycetidae Parmasto – podklasa grzybów należąca do klasy pieczarniaków ("Agaricomycetes").
Systematyka.
Według aktualizowanej klasyfikacji Index Fungorum bazującej na "Dictionary of the Fungi" do klasy tej należą:

</doc>
<doc id="343063" url="https://pl.wikipedia.org/wiki?curid=343063" title="Stadion Smoka">
Stadion Smoka



</doc>
<doc id="343064" url="https://pl.wikipedia.org/wiki?curid=343064" title="Elżbieta Małgorzata Kruk">
Elżbieta Małgorzata Kruk



</doc>
<doc id="343066" url="https://pl.wikipedia.org/wiki?curid=343066" title="Podstawczaki pojedynczopodstawkowe">
Podstawczaki pojedynczopodstawkowe



</doc>
<doc id="343068" url="https://pl.wikipedia.org/wiki?curid=343068" title="CAQ">
CAQ

Komputerowe wspomaganie sterowania jakością (CAQ) (ang.: "Computer-aided quality assurance") – narzędzie informatyczne wspomagające procesy zarządzania jakością.
Oprogramowanie wykorzystywane jest w celu:
Główne korzyści wykorzystania systemów CAQ:

</doc>
<doc id="343069" url="https://pl.wikipedia.org/wiki?curid=343069" title="Karabin maszynowy W+F Mg. 51">
Karabin maszynowy W+F Mg. 51

Maschinengewehr 51 (Mg. 51) – szwajcarski uniwersalny karabin maszynowy. Przepisowy ukm armii szwajcarskiej od 1950 roku do chwili obecnej.
Historia.
W 1943 roku w zakładach zbrojeniowych Waffenfabrik (W+F) i Schweizerische Industrie Gesellschaft (SIG) rozpoczęto na zlecenie armii szwajcarskiej prace nad uniwersalnym karabinem maszynowym, następcą używanych przez szwajcarską armię ckm-ów Maxim i rkmów Furrer M25. Konstruktorzy obu firm postanowili oprzeć konstrukcję projektowanej broni na niemieckim ukm-ie MG 42.
Pracami w W+F kierował A. Kipfer. Jego zespół zbudował w latach 1943-1950 cztery prototypy oznaczone liczbami 44, 46, 47 i 48. Ostatni z nich został w grudniu 1950 roku wprowadzony do uzbrojenia armii szwajcarskiej jako "Maschinengewehr 51 (Mg. 51)".
Opracowano także wersję czołgową karabinu maszynowego Mg. 51 która była instalowana w czołgach Pz. 55, Pz. 57, Pz. 61 i Pz. 68.
Opis.
Mg. 51 jest bronią samoczynną. Zasada działania oparta o krótki odrzut lufy. Mg. 51 strzela z zamka otwartego. Zamek ryglowany ryglami rozchylnymi, składa się z tłoka zaporowego i trzonu zamkowego. Wyciąg sprężynujący znajduje się w tłoku zaporowym, wyrzutnik suwliwy również umieszczony w tłoku zaporowym jest uruchamiany w momencie uderzenia trzonu zamkowego w zderzak sprężynowy tylca (łuski wyrzucane są do dołu). Mechanizm uderzeniowy bijnikowy, rolę bijnika pełni trzon zamkowy. Mechanizm spustowy tylko do ognia ciągłego. Bezpiecznik nastawny, włączony bezpiecznik unieruchamia zaczep zamka.
Mg. 51 jest bronią zasilaną przy pomocy metalowej taśmy segmentowej z ogniwami otwartymi. Każdy segment taśmy mieści 50 nabojów. Jeśli jest używany jako rkm pojedynczy segment taśmy jest umieszczony w cylindrycznym pojemniku mocowanym do lewej strony komory zamkowej. Zasilanie lewostronne, donośnik przesuwakowy napędzany rolką umieszczoną na trzonie zamkowym, taśma przesuwa się zarówno przy odrzucie jak i przy powrocie zamka.
Lufa ciężka, szybkowymienna, zakończona wielofunkcyjnym urządzeniem wylotowym pełniącym rolę tłumika płomienia i odrzutnika. Lufa umieszczona jest w osłonie. Pod osłoną, za urządzeniem wylotowym umieszczony jest dwójnóg.
Mg. 51 wyposażony jest w chwyt pistoletowy, oraz odłączany dwójnóg o regulowanej długości nóg. Kolba stała, drewniana. Przyrządy celownicze mechaniczne (celownik krzywiznowy 100–2000 m).
W wersji ckm, Mg. 51 jest montowany na trójnogu.

</doc>
<doc id="343070" url="https://pl.wikipedia.org/wiki?curid=343070" title="Ludwik I brzeski">
Ludwik I brzeski

Ludwik I brzeski (Sprawiedliwy, Roztropny, Prawy) (ur. między 1313 a 1321, zm. w grudniu 1398) – książę namysłowski w latach 1338–1342 i legnicki w latach 1342–1345 z bratem Wacławem I, w latach 1345–1346 w wyniku podziału Legnica, w latach 1346–1348/1349 bez przydziału, od 1348/1349 w Lubinie, od 1358 na połowie Brzegu i Oławy, od 1359 w Chojnowie, w latach 1364–1373 regent w Legnicy, od 1368 całość księstwa brzesko-oławskiego, od 1373 w Kluczborku, w latach 1392–1395 w Niemczy.
Życiorys.
Ludwik I był młodszym synem księcia legnicko-brzeskiego Bolesława III Rozrzutnego i królewny czeskiej Małgorzaty. W źródłach Ludwik, podobnie jak jego starszy brat Wacław, po raz pierwszy pojawia się w 1329 przy okazji składania przez Bolesława III hołdu lennego Janowi Luksemburskiemu.
W latach następnych Ludwik przebywał na dworze Luksemburgów w Pradze. Miało to zapewne na celu nauczenie się dobrych metod rządzenia i uprawiania polityki.
W 1342 starzejący się Bolesław III pragnący przy okazji się pozbyć ogromnych długów, zdecydował się wydzielić synom dzielnicę legnicką jako zaopatrzenie, sam zaś usuwając się do księstwa brzesko-oławskiego. Przez pierwsze trzy lata bracia rządzili dzielnicą wspólnie bez większych zgrzytów, jednak wobec doczekania się przez Ludwika męskich potomków wymógł on na bracie wydzielenie mu osobnej dzielnicy.
Do układu zatwierdzającego podział, dokonany w wyniku losowania, doszło 9 sierpnia 1345 we Wrocławiu (osobiście go sygnował cesarz Jan Luksemburski). Ludwik otrzymał wtedy bogatszą aczkolwiek mniejszą część ze stołeczną Legnicą.
Podział próbę czasu wytrzymał tylko rok. W 1346 starszy brat wymógł na Ludwiku nowy układ, na mocy którego młodszy z braci zrezygnował z całości dzielnicy, w zamian za co, będąc przekonany o poważnym stanie zdrowia Wacława, miał otrzymać po jego śmierci całość dzielnicy nawet w przypadku urodzenia się jego męskich potomków. Jako tymczasowe zaopatrzenie Ludwik dostał dobra w Buczynce i roczną rentę w wysokości 400 grzywien srebra.
Wkrótce okazało się jednak, że życie po raz kolejny zweryfikowało rzeczywistość. Otóż „umierający” Wacław wcale nie zamierzał jeszcze rozstawać się ze światem, a dodatkowo sytuację skomplikował fakt urodzenia się (po ośmiu latach bezskutecznych starań) pierwszego z czterech synów Wacława.
W zmienionej sytuacji Wacław I zapragnął wymusić na bracie zmianę układu, a Ludwik z dnia na dzień przestał otrzymywać zapewnioną wcześniej rentę pieniężną. Wkrótce okazało się jednak, że sytuacja Ludwika nie jest taka zła, jak by się mogła z początku wydawać. Z odłożonych funduszy Ludwik zdołał mianowicie wykupić zastawiony jeszcze przez Bolesława III Lubin i przeniósł się tam wraz z rodziną.
Na przełomie lat 1349 i 1350 Ludwik wziął udział w pielgrzymce do Rzymu, o której szczegółach nie wiemy właściwie nic. Trzy lata później w związku ze śmiercią ojca Bolesława III Ludwik zdecydował się na ostateczne zbrojne rozwiązanie konfliktu z bratem. Wojna trwała blisko sześć lat (licząc z przerwami związanymi z próbami mediacji ze strony księcia oleśnickiego – Konrada I, biskupa wrocławskiego – Przecława z Pogorzeli i cesarza Karola IV).
Do ostatecznego podpisania pokoju doszło 23 lipca 1359 na mocy układu zawartego pomiędzy braćmi za pośrednictwem cesarza Karola IV. Zwycięzcą konfliktu okazał się Ludwik, który obok zatwierdzenia rządów w Lubinie, uzyskał od Wacława I także Chojnów, połowę księstwa brzesko-oławskiego i odszkodowanie w postaci 4500 grzywien srebra.
Ze swej strony Ludwik zobowiązał się do spłacenia połowy ojcowskich długów i zgodzić się z sukcesją bratanków po Wacławie w księstwie legnickim.
2 czerwca 1364 zmarł książę Wacław I Legnicki i, wobec małoletniości jego czterech synów, regencję w księstwie do roku 1373 objął Ludwik (początkowo, do 1367, wespół z ich matką Anną cieszyńską) w znaczny sposób ratując skarb władztwa i oddalając widmo bankructwa. Panowanie w dzielnicy legnickiej obyło się bez poważniejszych zgrzytów, bratankowie wdzięczni za okazaną pomoc wspierali Ludwika w jego polityce również w latach późniejszych, decydując się na polecenie stryja, aby nie rozdrabniać swojego władztwa, pozostać w tak zwanym niedziale.
Sprawiedliwe rządy i przede wszystkim poprawienie finansów umożliwiło Ludwikowi powiększenie obszaru księstwa składającego się z wcześniej zdobytego Lubina i odziedziczonych w 1353 i 1358 po ojcu i macosze: Namysłowa i połowy księstwa brzesko-oławskiego o drugą połowę księstwa brzesko-oławskiego, (w 1368) Kluczbork, Buczynę, Wołczyn (w 1373) i wreszcie Niemczę (w latach 1392–1395).
Nie chcąc nadmiernie rozdrabniać księstwa Ludwik, mimo osiągnięcia pełnoletniości przez najstarszego syna Henryka VII, nie wydzielił mu żadnej dzielnicy, dopuszczając go od 1360 lub 1361 tylko do rządów koregencyjnych. Własną dzielnicę Henryk VII otrzymał dopiero w 1395 (w wieku 52 lat), w związku zakupem przez ojca trzy lat wcześniej Niemczy.
Ludwik I prowadził aktywną politykę zagraniczną. 21 maja 1379 złożył razem z bratankami po Wacławie w Pradze hołd lenny królowi czeskiemu Wacławowi IV Luksemburskiemu. W treści układu lennego zawarta była możliwość wzajemnego dziedziczenia w całości księstwa legnicko-brzeskiego przez wszystkich potomków Bolesława III Rozrzutnego, co w przyszłości wielokrotnie uratowało Piastów tej linii od wydziedziczenia. Układ lenny ponowiono 6 stycznia 1383, tym razem jednak Ludwik I musiał zrezygnować ze wszelkich pretensji do księstw uzyskanych przez koronę czeską po dalszych krewnych książąt legnicko-brzeskich – wrocławskiego, świdnickiego i jaworskiego.
12 czerwca 1397 brał udział w zjeździe w Łubnicach, na którym byli obecni m.in. polski król Władysław II Jagiełło i Przemysław I Noszak, książę cieszyński.
Ludwik I prowadził politykę dynastyczną z dobrym skutkiem. Udało mu się mianowicie wydać swoją najstarszą córkę Małgorzatę za syna cesarza Ludwika IV – Albrechta Bawarskiego, syna Henryka VII za Małgorzatę Mazowiecką wdowę po Kazimierzu IV słupskim, wreszcie bratanka Ruperta I za wdowę po Kazimierzu Wielkim – Jadwigę żagańską. Przypuszcza się, że te małżeństwa miały na celu znalezienie dodatkowych argumentów do walki o polski tron po Kazimierzu Wielkim. Bardzo szybko okazało się, że szanse na tron krakowski są bardzo iluzoryczne i w latach dziewięćdziesiątych Ludwik związał się przymierzem z nowym władcą Polski, Władysławem Jagiełłą, z którym w 1396 wystąpił przeciwko Władysławowi Opolczykowi.
Renoma księcia brzeskiego była tak duża, że Ludwik był wielokrotnie wyznaczany przez Karola IV i Wacława IV na rozjemcę w sporach (m.in. w 1365 o Milicz pomiędzy biskupem Przecławem z Pogorzeli a Konradem I oleśnickim, w 1367 między synami Mikołaja II opawskiego o podział ojcowizny, czy w 1373 między Konradem II oleśnickim a Przemysławem I Noszakiem o księstwo bytomskie).
Ludwik I podczas swoich długich (ponad czterdziestoletnich) rządów dał się poznać jako fundator licznych budowli zarówno świeckich, jak i kościelnych (m.in. zamki w Lubinie i Brzegu wraz z kaplicami zamkowymi, kapitułę kolegiacką w Brzegu). To za jego panowania wykonano "Kodeks lubiński", z ilustrowaną legendą o św. Jadwidze Śląskiej, której kult Ludwik propagował przez cały okres panowania.
Zainteresowania historyczne księcia stały się również przyczyną napisania przez Piotra z Byczyny „Kroniki książąt polskich” i rozpoczęcia w 1390 w Ryczynie (domniemanej tymczasowej siedzibie biskupów wrocławskich) pierwszych w Polsce prac wykopaliskowych.
Długowieczny Ludwik I brzeski zmarł w grudniu (między 6 a 23 dniem miesiąca) 1398 i pochowany został w kolegiacie św. Jadwigi w Brzegu.
Żonaty był z Agnieszką żagańską, córką Henryka IV Wiernego z którą dochował się sześciorga dzieci: dwóch synów (Henryka VII z Blizną i zmarłego w dzieciństwie Wacława) i czterech córek (Małgorzaty, żony Albrechta Bawarskiego, Jadwigi – żony Jana II oświęcimskiego, Katarzyny– opatki w Trzebnicy i wreszcie czwartej, nieznanego imienia, zmarłej w dzieciństwie).
Henryk VII miał z kolei dwóch synów: Henryka IX oraz Ludwika II Brzeskiego. Obaj podzielili się między sobą dziedzictwem i tak Henryk IX przejął Oławę, Niemczę, połowę Chojnowa i Lubina. Ludwik II otrzymał księstwo brzeskie z Brzegiem, Kluczborkiem i Wołczynem. Stryj, biskup wrocławski Wacław, przekazał Ludwikowi II księstwo legnickie i połowę Złotoryi.
Pomniki.
Ludwika brzeskiego upamiętnia renesansowa płaskorzeźba umieszczona w portalu bramy wjazdowej Zamku Piastów Śląskich w Brzegu.

</doc>
<doc id="343078" url="https://pl.wikipedia.org/wiki?curid=343078" title="Jerzy Sosnowski">
Jerzy Sosnowski



</doc>
<doc id="343079" url="https://pl.wikipedia.org/wiki?curid=343079" title="Konrad I oleśnicki">
Konrad I oleśnicki

Konrad I oleśnicki (ur. między 1292 a 1298, zm. 22 lub 27 grudnia 1366) – syn Henryka III głogowskiego i Matyldy z Brunszwiku, tytułował się "Dziedzicem Królestwa Polskiego" (Heres Regni Polonie). Książę kaliski 1312–1313, namysłowski 1312–1323, oleśnicki 1320/1321–1366, na połowie Bytomia 1359–1366 oraz kozielski 1357–1366.
Po śmierci ojca, która nastąpiła 9 grudnia 1309 r. Konrad wraz z czwórką braci (Henrykiem, Bolesławem, Janem oraz Przemkiem) znalazł się pod opieką rady regencyjnej, na czele której stanęła księżna-wdowa Matylda Brunszwicka. W 1312 r. Głogowczycy zostali dopuszczeni do rządów - Konrad i Bolesław objęli władzę we wschodniej części Księstwa Głogowskiego z Gnieznem, Kaliszem, Namysłowem i Oleśnicą, zaś w zachodniej – z m.in. Głogowem, Poznaniem, Ścinawą i Żaganiem rządził Henryk IV wraz z dwójką młodszych braci, którym stopniowo wydzielał własne dzielnice. Księżna-wdowa do swojej śmierci w 1318 r. zarządzała przyznanym jej jako oprawa wdowia Głogowem. Najprawdopodobniej już w roku 1313 część wschodnie podzielona została na dwa księstwa: kalisko-namysłowskie Konrada oraz oleśnicko-gnieźnieńskie Bolesława. Taki podział utrzymał się do śmierci Bolesława Oleśnickiego, który zmarł bezpotomnie między majem 1320, a 23 kwietnia 1321 r. Konrad przejął wówczas rządy nad księstwem brata, co wywołało sprzeciw synów Henryka V Brzuchatego, do którego do 1294 r. należały Oleśnica i Namysłów.
Pierwszą żoną Konrada była Elżbieta (ok. 1311–1328) córka księcia wrocławskiego Henryka VI Dobrego, poślubiona w 1322 r. Drugą żoną i matką dwójki dzieci księcia (Konrada i Jadwigi) była Eufemia (ok. 1312 – ok. 1377), córka księcia bytomskiego Władysława, z którą Konrad ożenił się ok. 1330 r.

</doc>
<doc id="343081" url="https://pl.wikipedia.org/wiki?curid=343081" title="Gianni Rivera">
Gianni Rivera

Giovanni „Gianni” Rivera (ur. 18 sierpnia 1943 w Alessandrii) – włoski piłkarz, grający na pozycji pomocnika i napastnika. Zdobywca Złotej Piłki tygodnika „France Football” z 1969. Od 2004 do 2009 poseł do Parlamentu Europejskiego.
Życiorys.
Kariera piłkarska.
W Serie A debiutował w 1959 w barwach klubu US Alessandria Calcio, wywodzącego się z jego rodzinnego miasta. Już w następnym roku, w wieku 17 lat, przeszedł do A.C. Milan. Dla Milanu, w latach 1960–1979, rozegrał 501 ligowych spotkań, strzelając łącznie 122 bramki. Zdobył z tym klubem mistrzostwo Włoch (1962, 1968, 1979), Puchar Włoch (1967, 1972, 1973, 1977), Puchar Europy (1963 i 1969), Puchar Zdobywców Pucharów (1968 i 1973), Puchar Interkontynentalny (1969). W 1973 był królem strzelców włoskiej ligi.
W reprezentacji Włoch zadebiutował 14 maja 1962. Łącznie rozegrał w niej 60 meczów, zdobywają 14 bramek. Grał na czterech turniejach MŚ (w 1962, 1966, 1970, 1974). W 1970 z włoską drużyną został wicemistrzem świata, a w 1968 zdobył z nią tytuł mistrza Europy.
Działalność zawodowa i polityczna.
Z wykształcenia księgowy. Po zakończeniu kariery piłkarskiej został działaczem Milanu. W latach 1987–2001 sprawował mandat posła do Izby Deputowanych. Początkowo działał w Chrześcijańskiej Demokracji, po jej rozwiązaniu popierał różne partie chadeckie, w tym "Patto Segni" i Margheritę. Od 1996 do 2001 był podsekretarzem stanu w Ministerstwie Obrony.
W 2004 z listy koalicyjnego Drzewa Oliwnego został wybrany do Parlamentu Europejskiego. Od 2005 niezrzeszony, w 2008 poparł nowo powstałą partię pod nazwą Biała Róża. W 2009 bez powodzenia kandydował w kolejnych wyborach europejskich. W 2013 wsparł powstanie Centrum Demokratycznego.

</doc>
<doc id="343083" url="https://pl.wikipedia.org/wiki?curid=343083" title="ESTIEM">
ESTIEM

ESTIEM (European Students of Industrial Engineering and Management) – ogólnoeuropejska organizacja zrzeszająca studentów kierunków Inżynierii Produkcji i Zarządzania (IEM). Jej głównym celem jest zwiększenie komunikacji i współpracy między studentami i instytucjami technologii w Europie. Początki ESTIEM sięgają 1990 roku, kiedy to główną ideą tego przedsięwzięcia stało się wsparcie i tworzenie powiązań wśród studentów IEM. Obecnie ESTIEM posiada 79 grup lokalnych znajdujących się w 31 europejskich krajach, posiada ponad 8000 członków i do ponad 60 000 studentów kierunków Inżynierii Produkcji i Zarządzania w całej Europie. Priorytetem działań organizacji jest szerzenie wiedzy z zakresu IEM oraz umożliwienie rozwój członków w, niezbędnych dla przyszłych inżynierów-przedsiębiorców, sferach.
Historia.
Organizacja ESTIEM została założona w 1990 roku w Berlinie przez kilku studentów IEM z czterech różnych krajów. Pierwszy statut został podpisany przez 14 uniwersytetów z 7 krajów. Od 1995 roku ESTIEM jest oficjalnie zarejestrowany jako organizacja studencka w Eindhoven, zgodnie z prawem holenderskim.
Struktura.
W rozumieniu prawa członkami ESTIEM są grupy lokalne (LG) z całej Europy. Są one niezależnie funkcjonującymi lokalnymi stowarzyszeniami studenckimi, aktywnie uczestniczącymi w przeprowadzaniu działań zarówno na poziomie lokalnym, jak i europejskim. Wszystkie te grupy związane są wyłącznie z Inżynierią Produkcji i Zarządzaniem (IEM).
ESTIEM kierowany jest przez Zarząd, którego członkowie wybierani są podczas Walnego Zgromadzenia Rady wiosną każdego roku. ESTIEM Board (czasem określane jako Zarząd Centralny) składa się z Prezesa i pięciu wiceprezesów (Administracja, Public Relations, Aktywność, Finanse oraz Edukacja). Pracę zarządu wspomaga 10 komisji oraz liderzy poszczególnych projektów i inicjatyw.
Członkowie.
ESTIEM obecny jest w 31 krajach w całej Europie:
Projekty.
Działania ESTIEM obejmują wymiany, konferencje, case study, szkolenia, wykłady i warsztaty.
T.I.M.E.S.
The Tournament In Management and Engineering Skills (TIMES) jest dziś uważany za największy ogólnoeuropejski case study dla studentów Inżynierii Produkcji oraz Zarządzania.
Pierwszy tudniej odbył się w 1994 roku. Corocznie przyciąga on około 250 zespołów. Przejście przez dwie rundy kwalifikacji wymagane jest do ubiegania się o miejsce w TIMES Final, który odbywa się za każdym razem w innym miejscu w Europie. Przed odbyciem się tego ostatecznego etapu wszyscy uczestnicy biorą udział w lokalnych kwalifikacjach na swoich uczelniach macierzystych. Zwycięska drużyna jest następnie dopuszczona do udziału w jednym z sześciu półfinałów, które organizowane są w całej Europie. Ostatecznie w finale spotykają się zwycięskie zespoły z każdego półfinału, żeby wyłonić „Studentów Roku IEM” w Europie.
Europejskie case study TIMES zostało stworzone w 1994 roku przez Andreasa Swahn’a, wiceprezesa Aktywności dla ESTIEM, który został liderem projektu, po tym jak uczestniczył w konkursie CHAMP (Challenge in Management Perspectives) organizowanym w London School of Economics w 1993 r. Po raz pierwszy półfinały TIMES odbyły się w Sztokholmie (Szwecja), Braunschweigu (Niemcy), Lizbonie (Portugalia) i Petersburgu (Rosja). Finał zorganizowany został w Eindhoven (Holandia), a zespół ze Sztokholmu został pierwszym laureatem turnieju. Pierwszy case study związany był z LKAB i procesami produkcji stali. Case study z półfinału był z Ericsson Mobile i optymalizacji inwestycji dla mobilnych masztów. Finał w Eindhoven składał się z dwóch case study. Pierwszy pochodził z Port Rotterdam, a drugim zorganizowany został we współpracy z Philips Electronics. Zasięg TIMES obecnie to 45 000 studentów pochodzących z 64 uczelni w 26 krajach. Około 250 drużyn rywalizuje o tytuł „Studenci roku IEM”.
Vision.
Vision jest ogólnoeuropejskim seminarium mającym na celu omówienie tematów związanych z IEM wśród studentów i pracowników naukowych.
Vision oferuje seminaria, wykłady, warsztaty i case study, organizowane przez profesorów, biznesmenów i innych pomocników. Ponadto w trakcie trwania Vision odbywają się liczne wizyty w firmach, szkolenia, dyskusje i integracje osób biorących udział w seminarium. Spotkania te nie koncentrują się jednak wyłącznie na problemach akademickich. Dodatkowym celem jest podniesienie świadomości kulturowej uczestników, poznanie nowych miast i nawiązanie kontaktów. Vision z 2010/11 „Przywództwo przez okres zaangażowania” został zorganizowany w ścisłej współpracy z zespołem naukowców z Uniwersytetu Aalto w Helsinkach.
Summer Academy.
ESTIEM Summer Academy zostało powołane, aby zintegrować studentów w okresie wakacji i zachęcić ich do prowadzenia otwartych dyskusji, pracy w grupie, debat i prywatnej nauki z mentorem. Rozmawiając, ucząc się i przebywając ze studentami z całego świata, wszyscy uczestnicy pracują nad nowymi pomysłami i otwierają się na perspektywy, nie tylko w swoim zawodzie, ale także na inne kultury. Dodatkowo, podczas dwóch tygodni trwania tej akademii, każdy uczestnik pisze krótką pracę. Prace te są następnie zebrane i opublikowane na stronie ESTIEM. Od 2003 r. Summer Academy organizowane jest pod kierunkiem prof. Dietricha Brandt’a oraz prof. Jima Platts’a z Uniwersytetu w Cambridge.
ESTIEM Magazine.
ESTIEM Magazine jest publikowany dwa razy w roku, obecnie w nakładzie 10.000 egzemplarzy. Obejmuje on główne tematy z zakresu Inżynierii Produkcji i Zarządzania, a także różne artykuły o przeszłych lub nadchodzących wydarzeniach ESTIEM. Zawiera także teksty studentów, profesorów i ekspertów, którzy pragną aktywnie wykorzystać swoją wiedzę w praktyce. Dzięki reklamom dołączanym do artykułów, zewnętrzna firma może zaprezentować się w kontekście zagadnień związanych z Inżynierią Produkcji i Zarządzaniem. Magazyn dystrybuowany jest do wszystkich grup lokalnych w krótkim czasie po każdym Walnym Zgromadzeniu.
Academic Days.
Wydarzenie wspiera rozwój osobisty i zawodowy członków organizacji. Organizowanych jest wiele edycji tego projektu każdego roku. Głównym zamysłem jest aby uczelnia danej Grupy Lokalnej przekazała uczestnikom wiedzę z zakresu, w którym się specjalizuje. Dlatego w zależności gdzie organizowany jest event wybierany jest inny temat przewodni.
Language Programme.
Jest to jeden z nowszych projektów. W 2017 roku łącznie odbyło się jego 6 edycji. Uczestnicy podczas tego wydarzenia uczą się języka danego kraju. W zależności od edycji, event kierowany był do amatorów i nowicjuszy lub osób średnio-zaawansowanych. Wydarzenie zazwyczaj trwa tydzień i obejmuje, poza nauką języka, poznanie kultury danego kraju i miasta.
Europe3D.
Europe3D jest 5-dniowym wydarzeniem, podczas którego uczestnicy otrzymują ogólny obraz kraju goszczącego ich. Szczególny nacisk położony jest na cechach narodowych, polityce i gospodarce. Dla lepszego zrozumienia podstawowych parametrów lokalnych, jakie istnieją w państwach europejskich, brane są pod uwagę również różnice kulturowe. Wykłady prowadzone są przez ekspertów ze świata polityki, nauki i gospodarki, dostarczając uczestnikom wiedzę teoretyczną. Z drugiej strony, celem jest integracja osób aktywnie uczestniczących w tym seminarium.
BrainTrainer.
BrainTrainer jest projektem mającym na celu rozwój umiejętności przywództwa, prezentacji, biznesowych oraz tzw. human skills poprzez szkolenia zawodowe trwające jeden lub dwa dni. Celem projektu jest trenowanie i rozwój uczestników w kierunku bardziej profesjonalnym, który pomoże im w przyszłej karierze.
BrainTrainer trwa zwykle 6–7 dni i zawiera od trzech do czterech szkoleń koncentrujących się na różnych umiejętnościach biznesowych: komunikacja, prezentacja, negocjacje, zarządzanie zespołem, komunikacja biznesowa, retoryka, rozwiązywanie case study, zarządzanie projektami i wiele innych. Szkolenia te prowadzone są przez profesjonalnych trenerów lub członków ESTIEM, którzy mają liczne doświadczenia z dziedziny biznesu. Oprócz wiedzy teoretycznej nacisk położony jest także na uczenie się przez działanie zgodnie z zasadami, kiedy to uczestnicy mogą wykazać się zaangażowaniem i wiedzą, dostosowując je do rzeczywistych sytuacji biznesowych.
Business Booster.
Business Booster jest jednym z najnowszych projektów prowadzonych przez ESTIEM. Projekt ten skupia się na rozwijaniu wiedzy z zakresu przedsiębiorczości, kreowania własnego biznesu i wprowadzaniu go w życie. Business Booster tworzy środowisko przyjazne tworzeniu więzi między aktualnymi członkami organizacji a Alumnami(absolwentami). Oferuje firmom ‘junior consultancy’, w zakresie Zarządzania, a także szeroko pojętej Produkcji.
Lean Six Sigma.
Lean Six Sigma Green Belt course to wysokiej jakości szkolenia z metodologii Lean Six Sigma których celem jest zdobycie uznawanego na całym świecie certyfikatu Green Belt. Kontent szkolenia został stworzony we współpracy z Gregorym H. Watsonem, który jestem byłym prezydentem American Sociaty for Quality. Szkolenia prowadzone w postaci tygodniowych eventów bądź szkoleń w Lokalnych Grupach ESTIEM. Proces zdobywania certyfikatu Green Belt polega na udziale w szkoleniu (międzynarodowy event bądź szkolenie w Lokalnej Grupie), a następnie wdrożeniu teorii do prawdziwego projektu Lean Six Sigma Green Belt w wybranym przedsiębiorstwie. Po spełnieniu danych kryteriów projektu, ostatnim etapem jest wręczenie certyfikatu Green Belt. Całość procesu jest koordynowana i rozwijana przez centralny team Lean Six Sigma.

</doc>
<doc id="343084" url="https://pl.wikipedia.org/wiki?curid=343084" title="Papua (prowincja)">
Papua (prowincja)

Papua – prowincja w Indonezji obejmująca północno-zachodnią część Nowej Gwinei z wyjątkiem półwyspów Ptasia Głowa i Bomberai (które tworzą prowincję Papua Zachodnia) oraz wydzielonych w 2022 roku prowincji Papua Środkowa, Papua Górska i Papua Południowa. Powierzchnia 81 049 km²; 1,0 mln mieszkańców (2022); stolica Jayapura. Dzieli się na 1 okręg miejski i 8 dystryktów.
Północną część prowincji zajmują góry (Góry Śnieżne z najwyższym szczytem Indonezji Jaya (4884 m n.p.m.), Góry Van Reesa, Góry Gauttiera) przedzielone dolinami rzek dorzecza Mamberamo. Do prowincji należy też grupa wysp w zatoce Cenderawasih (m.in. Yapen, Biak i Numfoor).
Gospodarka: rolnictwo (ryż, kukurydza, orzechy kokosowe, przyprawy korzenne, kauczuk, kawa, kakao); rybołówstwo; eksploatacja lasów; wydobycie złota, rud miedzi; początki eksploatacji bogatych złóż gazu ziemnego i ropy naftowej – ich zasoby jeszcze nie są dokładnie oszacowane.
Główne miasta: Jayapura, Biak.

</doc>
<doc id="343086" url="https://pl.wikipedia.org/wiki?curid=343086" title="Rezerwat przyrody na Policy imienia profesora Zenona Klemensiewicza">
Rezerwat przyrody na Policy imienia profesora Zenona Klemensiewicza



</doc>
<doc id="343090" url="https://pl.wikipedia.org/wiki?curid=343090" title="Konrad V Kącki">
Konrad V Kącki

Konrad V Kącki, także Konrad V Kantner (ur. między 1381 a 1387, zm. 10 września 1439) – książę oleśnicki z dynastii Piastów.
Syn księcia Konrada III Starego i nieznanego pochodzenia Guty. Najpóźniej w 1411 poślubił Małgorzatę, której pochodzenie nie jest znane. Z tego związku narodziło się pięcioro dzieci – dwaj synowie: Konrad IX Czarny i Konrad X Biały Młodszy oraz trzy córki: Agnieszka, Anna i Małgorzata.

</doc>
<doc id="343106" url="https://pl.wikipedia.org/wiki?curid=343106" title="Jerzy Zoń">
Jerzy Zoń

Jerzy Zoń (ur. 31 lipca 1953 w Siekierczynie) – polski reżyser i aktor teatralny, dyrektor i współzałożyciel polskiego eksperymentalnego krakowskiego teatru KTO (Krakowski Teatr Osobliwości).
Występował w teatrach krakowskich: STU (1976–1979 i 2004–2005) oraz Lalki i Maski „Groteska” (1981). W roku 1979 został kierownikiem artystycznym teatru KTO. W latach 1989–1995 pełnił funkcję dyrektora naczelnego Teatru im. C. K. Norwida w Jeleniej Górze, gdzie był reżyserem takich spektakli jak "Gmach" według Stanisława Lema (1989), "Noc Walpurgii" Wieniedikta Jerofiejewa (1989), "Monachomachia" Ignacego Krasickiego (1990). Od 1995 roku dyrektor Międzynarodowych Festiwali Teatrów Ulicznych w Krakowie.
Do jego najsłynniejszych spektakli teatru KTO należą: "Zapach Czasu", "Sprzedam dom, w którym nie mogę już mieszkać" i "Mazepa". W 1992 roku został uhonorowany nagrodą Buławy Hetmańskiej na XVII Zamojskim Lecie Teatralnym w Zamościu za przedstawienie "Apokryf" w wykonaniu Teatru KTO. Otrzymał odznaczenia - Srebrny Krzyż Zasługi i „Zasłużony Działacz Kultury” (1997).

</doc>
<doc id="343110" url="https://pl.wikipedia.org/wiki?curid=343110" title="Marsjanie">
Marsjanie



</doc>
<doc id="343113" url="https://pl.wikipedia.org/wiki?curid=343113" title="Tiofanat metylowy">
Tiofanat metylowy

Tiofanat metylowy – organiczny związek chemiczny stosowany jako środek ochrony roślin przed chorobami grzybowymi.
Środek w postaci zawiesiny, stosowany prewencyjnie do zaprawiania nasion i do odkażania podłoża. Interwencyjnie do ochrony upraw rolniczych i ogrodniczych. W ogrodnictwie do oprysków roślin warzywniczych, ozdobnych i sadowniczych. Zwalcza m.in. zgniliznę twardzikową, brunatną zgniliznę drzew pestkowych, szarą pleśń, amerykański mączniak agrestu i rdzę wejmutkowo-porzeczkową.
Stosowany również jako składnik maści ogrodniczych. Farba emulsyjna z dodatkiem 2% "Topsinu", jest zalecana jako środek zastępujący maść ogrodniczą.
Środek bardzo toksyczny dla organizmów wodnych, może powodować długo utrzymujące się niekorzystne zmiany
w środowisku wodnym.

</doc>
<doc id="343115" url="https://pl.wikipedia.org/wiki?curid=343115" title="Tarnogaj">
Tarnogaj

Tarnogaj – osiedle w południowo-wschodniej części Wrocławia, w dawnej dzielnicy Krzyki, pomiędzy ulicą Bardzką na zachodzie a torami kolejowymi na południu (za ulicą Śliwkową), wschodzie (poza ulicami biskupa Bogedaina i Międzyleską) i północy (tam osiedle sięga ulic Prudnickiej i Sernickiej). Nieformalnie podzielone jest ulicą Armii Krajowej na dwie części Osiedle Henrykowskie i Osiedle mieszkaniowe Tarnogaj we Wrocławiu, a każda część posiada własną parafię: Kościół Ducha Świętego we Wrocławiu i Parafia św. Stefana we Wrocławiu.
Nazwa.
Według Heinricha Adamy’ego nazwa miejscowości wywodzi się od polskiej nazwy małego obszaru leśnego – „gaju”. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia "Gay" podając jej znaczenie „Trockenes Wäldchen”, czyli po polsku „Suchy gaik”. Pierwotna nazwa została później przez Niemców fonetycznie zgermanizowana na "Durrgoy" tracąc swoje pierwotne znaczenie.
Podobny wywód przedstawia również niemiecki językoznawca Paul Hefftner. W książce o nazwach miejscowych regionu wrocławskiego z 1910 roku pisze "Der Name ist das polnische Appellativum gaj, cech. und wend. haj = lucus, Hain, Wäldchen".
Historia.
W przeszłości teren ten zajmowała wieś wzmiankowana już w 1288, potem w 1311 jako "Gay", 1316 "Gaya", 1320 i 1374 "Gay", 1579 "Dirngay", 1638 "Dürgay", 1669 "Dirgai", wreszcie aż do 1904, kiedy włączono ją do miasta, jako "Dürrgoy". Pod nazwą "Dürrgoy" funkcjonowało tu do 1945 osiedle, przemianowane później na krótko na Cierniogaj i ostatecznie znane od 1948 do dziś jako Tarnogaj.
Według zapisków w roku 1336 Jan z Głogowa otrzymał wieś od Małgorzaty, wdowy po Piotrze z Głogowa. Następnym jej właścicielem stał się w 1352 r. Ernko ze Złotoryi, a od 1385 do sekularyzacji w 1810 – wrocławscy misjonarze od Świętego Krzyża. W roku 1795 mieszkały tu 144 osoby, zajmujące się głównie uprawą warzyw na potrzeby Wrocławia, zamieszkałe w 21 domach; w 1845 r. liczba mieszkańców wynosiła już 230. Od przełomu XIX i XX wieku na terenie dzisiejszego Tarnogaju funkcjonuje gazownia (obecnie pod nazwą Dolnośląskie Okręgowe Zakłady Gazownicze), zaopatrująca miasto. 12 marca 1933 r. naziści uruchomili na Tarnogaju pierwszy w III Rzeszy obóz koncentracyjny KZ Dürrgoy dla więźniów politycznych, który jednak zamknięto już jesienią tego samego roku. Podczas oblężenia "Festung Breslau" w 1945 r. zacięte walki na tym terenie spowodowały znaczne zniszczenia (m.in. przestał istnieć znajdujący się tu od średniowiecza młyn).
Dzielnica, zaprojektowana jako nowoczesne osiedle robotnicze, od początku była dobrze skomunikowana. Już w 1901 roku do końca ul. Hubskiej doprowadzono linię tramwajową, wydłużoną w 1922 roku do końca ul. Pięknej, a w 1930 r. do ul. Gazowej. W latach 1912–1914 przez Tarnogaj przebiegała także linia trolejbusowa z Wilczego Kąta do Brochowa.
Po wojnie komunikację tramwajową na Tarnogaju wznowiono w 1948 roku. Ze względu na bliskość gazowni nie lokalizowano w tym osiedlu zabudowy mieszkaniowej, a w latach 70. umiejscowiono ją w sąsiedztwie – w znajdującym się po drugiej stronie ulicy Bardzkiej osiedlu Gaj. Gazownia jest najstarszym, ale nie jedynym funkcjonującym dziś na tym terenie zakładem przemysłowym: znajduje się tu także "Mostostal", Hydrobudowa Wrocław, Transbud Wrocław i kilka innych; Tarnogaj pozostaje osiedlem przemysłowym, znajdują się tu także liczne ogródki działkowe. Na obszarze osiedla znajduje się kościół parafialny św. Stefana oraz siedziba Wrocławskiego Koła Towarzystwa Pomocy im. św. Brata Alberta i schronisko dla bezdomnych mężczyzn.
W latach 1970. przebudowano zakończenie linii tramwajowej na Tarnogaju: dotychczasowy trójkąt torowy zastąpiono pętlą otaczającą dwie kamienice.
Historycznie, według mapy M. Grügera z 1911, granica pomiędzy "Dürrgoy" i "Herdain" (obecnie Gaj) przebiegała wzdłuż "Münsterbergerstraße" (dzisiejszej ulicy Ziębickiej), zatem dzisiejszy Tarnogaj sięga nieco dalej na zachód niż wówczas; natomiast na wschodzie, zaliczane niegdyś do wsi "Dürrgoy" okolice "Wansenerstraße" (dzisiejszej ulicy Skibińskiego) – niegdyś cmentarze, dziś tereny przemysłowe na zachód od Krakowskiej – obecnie wchodzą w skład osiedla Księże Małe. Częścią współczesnego Tarnogaju jest także dawne Osiedle Henrykowskie
Publiczny transport zbiorowy.
Transport publiczny w tym rejonie zapewnia komunikacja tramwajowa (pętla końcowa przy gazowni) – obecnie dojeżdża tam linia 8 z Zawalnej / Karłowic, linia 16 z ZOO, oraz kilka linii autobusów miejskich:
Pętla Tarnogaj służy również jako pętla dla autobusów gminnych do wsi położonych w gminach Żórawina oraz Siechnice.

</doc>
<doc id="343118" url="https://pl.wikipedia.org/wiki?curid=343118" title="Gaz (ujednoznacznienie)">
Gaz (ujednoznacznienie)



</doc>
<doc id="343121" url="https://pl.wikipedia.org/wiki?curid=343121" title="Bot (IRC)">
Bot (IRC)

IRC bot – zbiór skryptów lub niezależny program, który działa w sieci IRC. Jest to program, który wykonuje automatycznie pewne akcje np.: dodawanie operatorów, wyrzucanie użytkowników z kanału, automatyczne odpowiadanie na rozmaite pytania a nawet prowadzenie gier i konkursów przeprowadzanych na kanałach IRC.
Prawdopodobnie pierwszym IRC botem był GM, napisany przez operatora IRC Servera Grega Lindahla, posługującego się pseudonimem "Wumpus". GM grał w grę o nazwie "Hunt the Wumpus" z użytkownikami na kanale "#Wumpus". Współcześnie boty służą przede wszystkim do nadzorowania kanałów, w sieciach które nie oferują serwisu ich rejestrowania. W sieciach z serwisami można spotkać boty oferujące rozmaite dodatkowe usługi, takie jak tworzenie baz danych użytkowników, zbieranie statystyk kanałowych, prowadzenie gier i quizów, dostarczanie rozmaitych informacji, prowadzenie konwersacji i wiele innych usług.
Boty od strony funkcji jakie spełniają można podzielić na:
Infoboty.
Prawzorem wszystkich infobotów był bot o nazwie url, który gromadził adresy stron WWW a następnie podawał je na kanał po zadaniu na kanale odpowiedniego pytania. Np: chcąc aby url zapamiętał adres Wikipedii należało napisać:
na co bot odpowiadał:
po czym przy każdym pojawieniu się w czyjejś wypowiedzi słowa "wikipedia" ze znakiem zapytania otrzymuje się odpowiedź:
Bardzo często spotykanymi infobotami są boty gromadzące informacje o użytkownikach kanału, zwane seenami (od "seen" - "widziałem"). Rejestrują one wejścia wszystkich użytkowników oraz to kiedy ostatni raz coś powiedzieli na kanale.
Później można im zadawać pytania pisząc na kanale:
na co się otrzymuje odpowiedź w rodzaju:
albo
albo
Jednym z najbardziej rozwiniętych infobotów jest blootbot tworzony przez zespół pod kierownictwem Tima Rikera. Bot ten w zależności od konfiguracji może być nauczony gromadzenia wielu różnych danych oraz automatycznego przetwarzania prostych pytań na zapytania SQL kierowane do określonej bazy danych MySQL, na podstawie czego formułuje on określoną odpowiedź w języku naturalnym.
Boty jako nadzorcy kanałów.
Boty do nadzorowania kanałów są powszechnie w sieciach IRC, w których nie ma serwisu umożliwiającego rejestrację kanału. Aby utrzymać kanał zazwyczaj nie wystarcza jeden bot i dlatego zestawia się je w skoordynowane sieci zwane botnetami. Boty działające w ramach jednego botnetu automatycznie się nawzajem wspierają co zmniejsza ryzyko, że ktoś przejmie kontrolę nad nadzorowanym kanałem IRC.
Początkowo (mniej więcej do 1994 r.) większość botów nadzorujących kanały IRC była unikatowymi programami pisanymi w różnych językach programowania. Każdy z botów posiadał własne cechy, które odróżniały go od innych. Napisanie ciekawego bota stanowiło rodzaj nobilitacji w światku programistów interesujących się IRC. Era "indywidualnych" botów-nadzorców dość szybko jednak się skończyła, gdyż okazało się, że prawie wszystkie one wykonują bardzo podobne zadania. Wydawało się więc sensowne napisanie uniwersalnego programu, który można by dowolnie konfigurować w taki sposób aby wykonywał on wszystkie niezbędne akcje oczekiwane od tego rodzaju bota. Najbardziej popularnym tego rodzaju programem stał się Eggdrop napisany przez Robeya Pointera i Jamie Rishaw w 1993 r. 
Po roku 1996 powstało wiele mutacji Eggdropa posiadających rozmaite udogodnienia, które do dzisiaj są najbardziej popularną odmianą botów nadzorujących kanały. Inne boty mniej lub bardziej podobne do Eggdropa to:

</doc>
<doc id="343125" url="https://pl.wikipedia.org/wiki?curid=343125" title="Wiktor Gomulicki">
Wiktor Gomulicki

Wiktor Teofil Gomulicki, pseudonim „Fantazy” (ur. 17 października 1848 w Ostrołęce, zm. 14 lutego 1919 w Warszawie) – polski poeta, powieściopisarz, eseista, badacz historii Warszawy, kolekcjoner. Jeden z najważniejszych twórców polskiego pozytywizmu.
Życiorys.
Dzieciństwo, upamiętnione później w powieści dla młodzieży "Wspomnienia niebieskiego mundurka" (1906), spędził w Pułtusku. Uczęszczał tam do gimnazjum przy klasztorze oo. benedyktynów. Od 1864 roku mieszkał w Warszawie, gdzie ukończył gimnazjum i w roku 1866 rozpoczął studia prawnicze w Szkole Głównej. W trakcie ich trwania zadebiutował jako poeta na łamach „Tygodnika Ilustrowanego”. Gdy w roku 1869 uczelnia została przekształcona w uniwersytet rosyjski, Gomulicki porzucił naukę.
W latach 1873-1874 i 1887-1889 pracował w redakcji „Kuriera Warszawskiego”, 1875-1888 „Kuriera Codziennego”, w 1874 roku redagował „Muchę”, w 1881 roku „Kolce”, w latach 1889-1890 „Tygodnik Powszechny”, współpracował z „Prawdą”, „Świtem”, „Krajem”. W 1893 otrzymał od belgijskiej Akademii Sztuk, Umiejętności i Literatury medal pierwszej klasy i dyplom honorowy. W 1911 skazany na rok twierdzy za napisanie przedmowy do opowiadania Adama Mickiewicza (kary nie odbył dzięki amnestii dla przestępców politycznych). W 1912 r. w 30-lecie pracy pisarskiej uczczony wydaniem obszernego wyboru jego drobnych utworów pt. "Pokłosie". W 1918 r. otrzymał nagrodę literacką im. Elizy Orzeszkowej. Zasłynął także jako kolekcjoner. W jego zbiorach znalazł się dorobek związanych z Warszawą grafików, Fryderyka Krzysztofa i Adolfa Fryderyka Dietrichów, zespoły odbitek dokumentujących rozwój litografii w Warszawie oraz graficzne varsaviana i teatralia.
Zmarł w wieku 70 lat, został pochowany na Starych Powązkach (kwatera 202-5-2/3).
Z Marią z domu Humięcką miał syna Romana, ucznia Szkoły Sztuk Pięknych, który w 1906 utonął w Wiśle w Warszawie. Jego inny syn, Juliusz Wiktor Gomulicki (1909-2006), był historykiem literatury i eseistą, natomiast prawnuk Maurycy Gomulicki jest grafikiem i fotografem.
Twórczość.
W jego twórczości największe znaczenie mają utwory poetyckie, odznaczające się finezyjną kunsztownością formy, o urozmaiconej strofice i budowie wersyfikacyjnej
("Poezje" 1882,
"Poezje" 1886,
"Nowe pieśni" 1896,
"Wiersze. Zbiór Nowy" 1901,
"Biały sztandar" 1907,
"Światła" 1919,
"Pod znakiem Syreny" 1944).
Tworzył także utwory o tematyce refleksyjno-filozoficznej i pacyfistycznej. W swojej twórczości poruszał tradycje, życie codzienne i piękno Warszawy ("W kamienicy „Pod Okrętem”, Schadzka, Warszawa wczorajsza"). Szereg wierszy poświęcił Ostrołęce, miastu w którym się urodził ("Nad błękitną moją Narwią"). Pozostawił po sobie kilka powieści historycznych, mnóstwo felietonów, był również płodnym nowelistą. Będąc też tłumaczem poezji pierwszy w Polsce przekładał Ch. Baudelaire’a ("Kwiaty zła"). Jako jeden z nielicznych autorów z tamtego okresu głosił wielkość twórczości Norwida zamierzając opracować jego monografię.
Dzieła.
Utwory swoje drukował od roku 1870, pierwsze zbiory poezji w latach 1873 i 1882, z następnych najważniejsze:
Powieści.
W „Opowiadaniach o starej Warszawie” (3 t., 1900—1909, wyd. II. 2 t. 1913) stał się piewcą stolicy Polski. Wiele ciekawych szczegółów z lat dawnych zebrał w dwóch tomach szkiców literackich: „Kłosy z polskiej niwy” (1912) i „Sylwety i miniatury literackie” (1916). Zbiorowego wydania pism Gomulickiego i obszerniejszej oceny jego twórczości brak.
Był także encyklopedystą. Na prośbę Zygmunta Glogera napisał do jego Encyklopedii staropolskiej hasło "Litografie polskie najdawniejsze". Jego nazwisko jako współtwórcę tej encyklopedii wymienia autor w posłowiu tomu IV.

</doc>
<doc id="343127" url="https://pl.wikipedia.org/wiki?curid=343127" title="Inwencja (muzykologia)">
Inwencja (muzykologia)

Inwencja (z łac. "inventio" = wynalazek, pomysł) – krótki instrumentalny utwór polifoniczny oparty na imitacji, często zbliżony do uproszczonej fugi. Posiada nieokreśloną ściśle konstrukcję. Twórcą inwencji jako gatunku i zarazem najsłynniejszego ich zbioru był Johann Sebastian Bach – autor Inwencji i sinfonii BWV 772–801 na dwa lub trzy głosy. Ta forma muzyczna powstała w celu edukacji młodzieży głównie w dziedzinie polepszenia techniki niezależnego prowadzenia głosów.
Podobieństwa do fugi.
Inwencje są – tak jak fugi – polifoniczne. Wiele z nich, zarówno dwugłosowych jak i trzygłosowych, posiada ekspozycję fugową w doskonałej formie (mimo to zazwyczaj nie ma tam dux i comes – drugi głos wchodzi w tonacji inicjalnej) – jest to np. inwencja dwugłosowa nr 1 C-dur, czy nr 4 d-moll. Ponadto w inwencjach często występują odpowiedzi, łączniki zewnętrzne i cody, dużo rzadziej stretta.
Inni kompozytorzy.
Oprócz J.S. Bacha najsłynniejsze inwencje skomponował Węgier Béla Bartók. Są one jednak chromatyczne (a ponadto w systemie dodekafonicznym, a nie dur-moll), gdyż powstały dopiero w dwudziestoleciu międzywojennym.

</doc>
<doc id="343128" url="https://pl.wikipedia.org/wiki?curid=343128" title="Rogów Legnicki">
Rogów Legnicki

Rogów Legnicki (niem. "Rogau bei Leubus", po wojnie Rogów Lubiąski) – wieś w Polsce położona w województwie dolnośląskim, w powiecie legnickim, w gminie Prochowice.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="343133" url="https://pl.wikipedia.org/wiki?curid=343133" title="Marek Ast">
Marek Ast

Marek Ast (ur. 27 września 1958 w Zielonej Górze) – polski polityk, samorządowiec, radca prawny, poseł na Sejm V, VI, VII, VIII i IX kadencji, w 2006 wojewoda lubuski.
Życiorys.
Syn Kazimierza i Haliny Astów. Ukończył studia na Wydziale Prawa i Administracji Uniwersytetu Wrocławskiego. Od 1984 pracował jako nauczyciel, najpierw w Państwowym Domu Dziecka we Wschowie, a w latach 1986–1989 w Zespole Szkół Zawodowych we Wschowie. W 1990 został radcą prawnym. Od 1991 do 2005 był burmistrzem Szlichtyngowej, w latach 1998–2002 z ramienia Akcji Wyborczej Solidarność zasiadał w sejmiku lubuskim.
W 1980 był wśród inicjatorów powołania Niezależnego Zrzeszenia Studentów na Uniwersytecie Wrocławskim. Należał do Porozumienia Centrum, z którego przeszedł do Prawa i Sprawiedliwości. W 2001 i 2005 kandydował do Sejmu z listy PiS w okręgu zielonogórskim, ale nie został wybrany. Od 5 stycznia 2006 do 21 sierpnia 2006 zajmował stanowisko wojewody lubuskiego. Zrezygnował z tej funkcji, obejmując mandat poselski opróżniony przez Kazimierza Marcinkiewicza, powołanego na stanowisko p.o. prezydenta Warszawy.
W wyborach parlamentarnych w 2007 po raz drugi został posłem, otrzymując 21 184 głosy. W wyborach do Parlamentu Europejskiego w 2009 bezskutecznie ubiegał się o mandat europosła w okręgu gorzowskim, uzyskując 9776 głosów.
W wyborach do Sejmu w 2011 z powodzeniem ubiegał się o reelekcję, dostał 12 598 głosów. W 2015 i 2019 był ponownie wybierany do Sejmu, otrzymując odpowiednio 17 530 głosów oraz 36 073 głosy. W IX kadencji Sejmu został przewodniczącym Komisji Sprawiedliwości i Praw Człowieka oraz zastępcą przewodniczącego Komisji Ustawodawczej. W 2021 powołany przez premiera Mateusza Morawieckiego w skład Rady Doradców Politycznych.

</doc>
<doc id="343134" url="https://pl.wikipedia.org/wiki?curid=343134" title="WebCrawler">
WebCrawler



</doc>
<doc id="343138" url="https://pl.wikipedia.org/wiki?curid=343138" title="Premierzy Turcji">
Premierzy Turcji



</doc>
<doc id="343139" url="https://pl.wikipedia.org/wiki?curid=343139" title="Splinter (album The Offspring)">
Splinter (album The Offspring)

Splinter to siódmy album zespołu The Offspring wydany 9 grudnia 2003 roku po trzyletniej przerwie. Album został nagrany po odejściu perkusisty Rona Welty'ego.
Kwestia nazwy albumu.
Oryginalny tytuł miał brzmieć "Chinese Democracy" ("You Snooze, You Lose") (pl. "Chińska demokracja" ("Kto pierwszy, ten lepszy"). Nawiązuje on do tytułu długo oczekiwanego, szóstego albumu zespołu Guns N’ Roses, który miał się ukazać właśnie pod tytułem "Chinese Democracy". W wywiadach wokalista The Offspring Dexter Holland żartobliwie tłumaczył, że powodem bezprawnego wykorzystania nazwy miało być fakt, iż "Axl ukradł mi moje warkocze, to ja ukradnę mu tytuł jego płyty" (ang. "Axl ripped off my braids, so I ripped off his album title"). Ostatecznie jednak The Offspring zrezygnował z tej nazwy (sam Axl Rose – lider Guns N’ Roses groził procesem sądowym), tłumacząc, że to był wyłącznie żart.
Reakcja oraz treść piosenek.
Album "Splinter" spotkał się z dość dużą krytyką. Wielu fanom nie przypadł do gustu m.in. dziwaczny utwór "When You're in Prison". Zarzucano mu również brzmienie podobne do The Art Of Drowing zespołu AFI. Z drugiej zaś strony dostrzeżono odejście od kolejnego powielania pop-punkrockowego stylu, w jakim powstały komercyjne hity zespołu np.: "Pretty Fly" czy "Original Prankster" oraz nawiązanie do wcześniejszych albumów.
Na albumie poruszana jest m.in. odpowiedzialność za swoje czyny ("Hit That"), historia chłopaka, którego dziewczyna zdradza na imprezie pod jego nieobecność ("Spare Me the Details"), wspomnienie „najgorszego kaca” ("The Worst Hangover Ever").
Przedostatnia piosenka "Da Hui" jest swego rodzaju hołdem dla grupy rodowitych hawajskich surferów, noszących właśnie nazwę "Da Hui". W klipie do tego utworu (nie ukazał się do niego singel) Dexter i Noodles grają niedoświadczonych surferów, którzy na każdym kroku są „pomiatani” przez gang Da Hui.
W utworze "When You're in Prison" głos wokalisty Dextera Hollanda został tak zmieniony elektronicznie (słychać np. trzaski jakie towarzyszą odtwarzaniu starych płyt), by wszystko przypominało stare nagrania z lat 20., 30. W wulgarny i nieodpowiadający stylowi tamtych czasów sposób, opowiada o ciężkim życiu więźnia.
Intro "Neocon" powstało przy współpracy publiczności na festiwalu w Reading.

</doc>
<doc id="343142" url="https://pl.wikipedia.org/wiki?curid=343142" title="Gr.">
Gr.



</doc>
<doc id="343144" url="https://pl.wikipedia.org/wiki?curid=343144" title="ColdFire">
ColdFire



</doc>
<doc id="343148" url="https://pl.wikipedia.org/wiki?curid=343148" title="Problem optymalizacyjny">
Problem optymalizacyjny

Problem optymalizacyjny – problem obliczeniowy, którego rozwiązanie polega na znalezieniu największej bądź najmniejszej wartości pewnego parametru problemu, która spełnia określoną własność. Parametr, którego największej bądź najmniejszej wartości szukamy, nazywa się funkcją kosztu (funkcja celu). Problem optymalizacyjny nazywa się problemem maksymalizacyjnym, jeśli polega on na znalezieniu największej wartości funkcji kosztu, i minimalizacyjnym, jeśli szukana jest najmniejsza wartość funkcji kosztu.
Każdy problem optymalizacyjny daje się sprowadzić do problemu decyzyjnego, w tym sensie, że każdy problem optymalizacyjny ma swoją wersję decyzyjną. Odwrotne twierdzenie nie musi być prawdziwe.
Przykład.
W optymalizacyjnej wersji problemu pokrycia wierzchołkowego poszukiwany jest najmniejszy zbiór wierzchołków danego grafu incydentny z każdą krawędzią. Jest więc to problem minimalizacyjny.

</doc>
<doc id="343149" url="https://pl.wikipedia.org/wiki?curid=343149" title="Windows Media">
Windows Media

Windows Media – technologia multimedialna opracowana przez firmę Microsoft. Obejmuje narzędzia Windows Media Format do kodowania i dekodowania audio i wideo, Windows Media Services do publikowania strumieniowego audio i wideo na serwerze, a także Windows Media Player do odtwarzania multimediów.

</doc>
<doc id="343151" url="https://pl.wikipedia.org/wiki?curid=343151" title="Papua Zachodnia">
Papua Zachodnia

Papua Zachodnia () – prowincja w Indonezji na wyspie Nowa Gwinea; powstała w 2003 r. z części prowincji Papua jako "Irian Jaya Zachodni" (). Nazwę prowincji na obecną zmieniono 7 lutego 2007.
Powierzchnia prowincji wynosi 140 376 km²; zamieszkuje ją 963 tys. mieszkańców (2019); stolicą jest Manokwari. Dzieli się na 1 okręg miejski i 8 dystryktów. Obejmuje półwyspy Ptasia Głowa i Bomberai oraz leżące na zachód wyspy Raja Ampat (m.in. Waigeo, Misool, Salawati).
Główne miasta: Sorong, Manokwari, Fak-fak.
Od powstania Indonezji na wyspie działa silny ruch separatystyczny, dążący do oderwania Irianu od Indonezji. W listopadzie 2004 doszło do ugody, na mocy której prowincji Irian Jaya Zachodni przyznano autonomię. Nie zgodzono się jednak na ponowne połączenie prowincji Irian Jaya Zachodni i Papua, z obawy przed dążeniami do przyłączenia kraju do Papui-Nowej Gwinei.
Określenie „Papua Zachodnia” bywa także odnoszone do całej zachodniej (indonezyjskiej) części Nowej Gwinei, wraz z okolicznymi mniejszymi wyspami, w opozycji do wschodniej części wyspy (należącej do niepodległej Papui-Nowej Gwinei). Nazwa ta jest upowszechniona w międzynarodowej praktyce nazewniczej, choć nie występuje w oficjalnym podziale administracyjnym. Wykorzystywana jest również w literaturze lingwistycznej, przy omawianiu języków zachodniej Nowej Gwinei i okolic.
Podział administracyjny.
Papua Zachodnia dzieli się na 8 dystryktów ("kabupaten") i jedno miasto ("kota"), w nawiasie są stolice:

</doc>
<doc id="343152" url="https://pl.wikipedia.org/wiki?curid=343152" title="Gębice (województwo kujawsko-pomorskie)">
Gębice (województwo kujawsko-pomorskie)

Gębice – wieś (do 1934 miasto) w Polsce, położona w województwie kujawsko-pomorskim, w powiecie mogileńskim, w gminie Mogilno, nad rzeką Notecią, przy drodze wojewódzkiej nr 262.
Gębice uzyskały lokację miejską w 1425 roku, zdegradowane w 1934 roku.
Podział administracyjny.
Miasto królewskie położone w II połowie XVI wieku w powiecie kruszwickim województwa brzeskokujawskiego, należało do starostwa kruszwickiego. W latach 1934–1954 i 1973–1976 miejscowość była siedzibą gminy Gębice. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 890 mieszkańców. Jest największą miejscowością gminy Mogilno.
Położenie.
Znajduje się ponad 9,5 km od Mogilna, sąsiaduje z wsią Marcinkowo (odległość 1,1 km). 
Zabytki.
Według rejestru zabytków NID na listę zabytków wpisany jest kościół parafialny pw. św. Mateusza z XV/XVI w., nr rej.: A/836 z 7.03.1933.
Gotycki kościół pw. św. Mateusza pochodzi z około 1500 roku, przebudowany był w latach 1862-1874, regotyzowany według projektu F. A. Stülera. Zarządza nim parafia św. Mateusza. Podlegają pod nią sąsiadujące wioski, takie jak Gozdanin, Marcinkowo, Bielice, Dzierzążno i same Gębice.

</doc>
<doc id="343155" url="https://pl.wikipedia.org/wiki?curid=343155" title="Harry Potter i Komnata Tajemnic (film)">
Harry Potter i Komnata Tajemnic (film)

Harry Potter i Komnata Tajemnic (ang. "Harry Potter and the Chamber of Secrets") – film fantasy, na podstawie książki Joanne K. Rowling "Harry Potter i Komnata Tajemnic". Film został wyprodukowany w wytwórni Warner Bros. przez Heyday films ze współpracy z 1492 Pictures na zlecenie Warner Bros.
Serwis Rotten Tomatoes przyznał mu wynik 83%.
Nagrody.
Film otrzymał 3 nominacje do nagrody BAFTA w kategoriach Najlepsza Scenografia, Najlepsze Efekty Specjalne i Najlepszy Dźwięk. Poza tym otrzymał nominację do MTV Movie Awards w kategorii Najlepsza Rola Wizualna za postać Zgredka.

</doc>
<doc id="343158" url="https://pl.wikipedia.org/wiki?curid=343158" title="Problem pokrycia wierzchołkowego">
Problem pokrycia wierzchołkowego

Problem pokrycia wierzchołkowego – zagadnienie znajdowania w danym grafie formula_1 pokrycia wierzchołkowego o najmniejszym rozmiarze, tj. zawierającego możliwie najmniejszą liczbę wierzchołków. Tak zdefiniowany problem pokrycia wierzchołkowego jest problemem optymalizacyjnym. W teorii złożoności obliczeniowej częściej jednak rozważa się problemy decyzyjne. Decyzyjna wersja problemu pokrycia wierzchołkowego, to problem stwierdzania czy w danym grafie istnieje pokrycie wierzchołkowe o danym rozmiarze formula_2
Definicja formalna.
Problemy decyzyjne definiuje się formalnie jako języki formalne.
Problem pokrycia wierzchołkowego przedstawiony formalnie:
gdzie formula_4 jest zbiorem grafów, formula_5 – zbiorem wierzchołków grafu formula_6 a formula_7 – zbiorem krawędzi grafu formula_8
Status.
Problem pokrycia wierzchołkowego jest problemem NP-zupełnym.

</doc>
<doc id="343161" url="https://pl.wikipedia.org/wiki?curid=343161" title="Sanktuarium Wniebowzięcia Najświętszej Maryi Panny w Rzeszowie">
Sanktuarium Wniebowzięcia Najświętszej Maryi Panny w Rzeszowie

Kościół pw. Wniebowzięcia Najświętszej Maryi Panny (Do 1946 roku Cerkiew Greckokatolicka) - katolickie sanktuarium obrządku łacińskiego w Rzeszowie na Zalesiu.
Przedmiotem kultu jest obraz namalowany przez nieznanego artystę, najprawdopodobniej w XVIII wieku. Na obrazie jest ukazana Maryja z Dzieciątkiem w charakterystycznym dla ikony stylu. Na odwrocie obrazu widnieje napis: "Twojej miłości polecamy się Bogarodzico Dziewico". Świątynia była wybudowana jako cerkiew greckokatolicka w 1889 roku na miejscu wcześniejszych drewnianych cerkwi prawosławnych (a następnie greckokatolickich) istniejących w Zalesiu zapewne od XV w. lub wcześniej. Po drugiej wojnie światowej większość rodzin tego wyznania przesiedlono w okolice Lwowa. W 1975 roku proboszcz Józef Sowiński, dostosował świątynię do obrządku łacińskiego.

</doc>
<doc id="343164" url="https://pl.wikipedia.org/wiki?curid=343164" title="Grzegórzki">
Grzegórzki

Grzegórzki – dawna wieś podkrakowska umiejscowiona na lewym brzegu Starej Wisły. Wchodzi w skład krakowskiej Dzielnicy II Grzegórzki, na wschód od centrum miasta.
Historia.
Nazwa tej podkrakowskiej wsi znana była już w 1388, kiedy synowie stolnika sandomierskiego Jana Borka sprzedali miastu wieś Grzegorzowice, położoną nad brzegiem nieistniejącej już odnogi Wisły, za kościołem św. Mikołaja. Nazwa Grzegórzki, dawniej Grzegorzkowice, Grzegorzowice, Gregorsdorf, Wola Grzegorzowska, związana jest z rodowym imieniem możnowładców małopolskich Toporczyków, herbu Leliwa, którzy byli niegdyś właścicielami tych terenów.
Począwszy od XV w. Grzegórzki z sąsiednim Dąbiem tworzyły całość gospodarczą, którą rada miasta Krakowa dzierżawiła albo sprzedawała z prawem wykupu zamożnym mieszczanom i rajcom krakowskim. Wieś będąca własnością Krakowa położona była w drugiej połowie XVI wieku w powiecie proszowickim województwa krakowskiego. W połowie XIX w. Grzegórzki z pobliskim Piaskiem tworzyły gminę wiejską, podległą jurysdykcji magistratu krakowskiego. W 1858 na Grzegórzkach nad Wisłą Austriacy, w ramach fortyfikowania Krakowa, zbudowali umocnienia wewnętrznego pierścienia Twierdzy Kraków Bastion VI, który wkrótce potem zawalił się z powodu grząskiego gruntu niedaleko rzeki. W 1871 wybudowano Miejską Rzeźnię według projektu Macieja Moraczewskiego. Na przełomie XIX i XX w. nastąpił wzrost uprzemysłowienia na Grzegórzkach, powstało wtedy wiele nowych zakładów przemysłowych i warsztatów rzemieślniczych np. fabryka maszyn i urządzeń rolniczych Marcina Peterseima, Edmund Zieleniewski przeniósł w 1906 część swojej fabryki z ul. Krowoderskiej (C.K. Uprzywilejowana Fabryka Maszyn L. Zieleniewski Towarzystwo Akcyjne). Oprócz niej działały na Grzegórzkach: tartak S. Burzyńskiego, Fabryka Wyrobów Stolarskich R. Muranyiego, Parowa Fabryka Mebli, Fabryka Wyrobów Papierowych J. Pacanowskiego, Wytwórnia Autokaroserii i Powozów J. Orlickiego, Polsko-Szwajcarska Fabryka Czekolady „Suchard”, Polskie Zakłady Gumowe „Semperit” i inne.
Dzięki prezydentowi Juliuszowi Leowi – twórcy koncepcji Wielkiego Krakowa - Grzegórzki zostały włączone w obszar miejski 1 kwietnia 1910. Tuż przed wybuchem II wojny światowej Rada Miejska zakupiła grunty na Grzegórzkach w celu wybudowania Hali Targowej, wokół której rozbudowały się sklepiki i kramy tworzące plac handlowy nadal działający.
Obecnie.
Ul. Grzegórzecka należy do ważniejszych arterii komunikacyjnych Krakowa. Grzegórzki zaczynają się wiaduktem kolejowym zbudowanym nad Starą Wisłą (1863), który oddziela je od Wielopola. Przy ul. Grzegórzeckiej 16 w latach 1893–1896 powstał budynek Collegium Medicum Uniwersytetu Jagiellońskiego zaprojektowany w stylu eklektycznym przez architekta Józefa Sarego. Architekt Jerzy Struszkiewicz w 1929 zaprojektował przy ul. Grzegórzeckiej 18 budynek Kliniki Urologicznej. W latach 1926–1930 w stylu modernistycznym został wzniesiony Dom Studentów Medycyny zaprojektowany przez Jerzego Struszkiewicza i Maksymiliana Burstina.
W 1949 na terenie przylegającym do linii kolejowej rozpoczęto budowę pierwszego robotniczego osiedla mieszkaniowego. Pod koniec 2000 do eksploatacji oddano most Kotlarski, łączący dzielnicę Grzegórzki z Podgórzem. Przy ul. Grzegórzeckiej 71 znajduje się Krakowski Teatr Variété (dawny budynek kinoteatru Związkowiec).
Pomiędzy al. Ignacego Daszyńskiego a ul. Podgórską, w miejscu rzeźni miejskiej, powstał kompleks handlowo-rozrywkowy Galeria Kazimierz, którego nazwa wiąże się z sąsiadującym z Grzegórzkami Kazimierzem.
Przy al. Ignacego Daszyńskiego w 1986 odsłonięto Pomnik Czynu Zbrojnego Proletariatu Krakowa (Pomnik Semperitowców) projektu Antoniego Hajduckiego. Upamiętnia wydarzenia z marca 1936, kiedy doszło do strajku okupacyjnego w fabryce Polskich Zakładów Gumowych „Semperit”, krwawo stłumionego przez policję.
Wzdłuż ul. Podgórskiej rozciąga się szeroki pas zieleni. Wzdłuż tej ulicy biegły kiedyś tory kolejowe stacji Kraków Grzegórzki, będącej początkiem linii do Kocmyrzowa oraz bazą dla bocznic do okolicznych zakładów.
W 2013 na miejscu dawnych Zakładów Budowy Maszyn i Aparatury im. Ludwika Zieleniewskiego (przeniesionych w 2008 do Niepołomic) powstał kompleks budynków mieszkalnych Wiślane Tarasy, a w 2019 – Wiślane Tarasy 2.0. W tym samym roku przy ul. Marka Stachowskiego (tuż przy Bulwarze Kurlandzkim) powstał nowoczesny budynek mieszkalny Pianissimo, a przy ul. Francesco Nullo - osiedle Grzegórzki Park.
Przy ul. Semperitowców znajduje się Sala Królestwa Świadków Jehowy. Bulwary Wiślane są miejscem odpoczynku dla mieszkańców Grzegórzek.
Infrastruktura.
Na Grzegórzkach znajdują się m.in. plac targowy „Unitarg”. Mieszkańcy Grzegórzek mogą korzystać m.in. z pływalni AWF-u, stadionu Klubu Sportowego "Grzegórzecki" czy lodowiska Klubu Sportowego „Cracovia”.
Komunikacja.
Grzegórzki znajdują się kilometr na wschód od centrum Krakowa. Dzielnica ta położona jest na wschód od dawnego koryta Starej Wisły. Na granicy Grzegórzek i Dąbia przebiegała trasa kolejowa Kraków–Kocmyrzów, wytyczona w 1899. W okolicy dzisiejszej stacji benzynowej przy al. Daszyńskiego łączyła się z główną linią kolejową Krakowa-Tarnów. W 1900 zbudowano odgałęzienie Czyżyny–Mogiła zlikwidowane w latach pięćdziesiątych XX wieku.
Hala Targowa i Plac Targowy „Unitarg”.
Oprócz budynku dawnej hali targowej istnieje także plac targowy zarządzany przez Spółkę Kupiecką Placu Targowego „Unitarg”. Od poniedziałku do soboty na placu dominuje handel produktami spożywczymi oraz ubraniami. W niedziele w tym miejscu odbywa się giełda staroci. Jako pierwszy w Krakowie plac targowy został wyposażony w system monitoringu.

</doc>
<doc id="343166" url="https://pl.wikipedia.org/wiki?curid=343166" title="Pokrycie wierzchołkowe">
Pokrycie wierzchołkowe

Pokrycie wierzchołkowe grafu G – taki podzbiór jego wierzchołków, że każda krawędź G jest incydentna do jakiegoś wierzchołka z tego podzbioru.
Problem znajdowania najmniejszego pokrycia wierzchołkowego jest problemem NP-zupełnym.
Definicja formalna.
Pokryciem wierzchołkowym grafu formula_1 nazywamy taki zbiór formula_2 że:

</doc>
<doc id="343168" url="https://pl.wikipedia.org/wiki?curid=343168" title="Pistolet CZ 28">
Pistolet CZ 28

Pistolet CZ wz. 28 – czechosłowacki pistolet samopowtarzalny z okresu międzywojennego 
Historia.
Pistolet "CZ 28" został opracowany w czechosłowackiej wytwórni "Ceska Zbrojovka" w połowie lat dwudziestych XX wieku. Była to ulepszona wersja pistoletu CZ 24. Jego konstrukcję oparto na konstrukcji niemieckiego pistoletu "Mauser wz. 14" oraz zastosowano rozwiązania ryglowania zamka z pistoletu Steyr M1912. 
Pod koniec lat dwudziestych polskie Ministerstwo Spraw Wojskowych zamierzało zakupić licencję na produkcję tego pistoletu, lecz ostatecznie na skutek opinii specjalistów w tym inż. P. Wilniewczyca zrezygnowano z tego. Jednak w 1929 roku polskie Ministerstwo Skarbu zakupiło 716 pistoletów "CZ 28" i wprowadziła je do użytku Straży Granicznej. 
Konstrukcja.
Pistolet działa na zasadzie wykorzystania energii krótkiego odrzutu lufy i zamka ryglowanego przez jej obrót. Sprężynę powrotną umieszczono pod lufą, a kurek był częściowo odkryty. Po wystrzeleniu ostatniego naboju, zamek pozostawał w tylnym położeniu. 
Pistolet zasilany był z jednorzędowego magazynka, który mieścił 8 naboi kal. 9 mm specjalnie zaprojektowanych dla tego wzoru pistoletu.

</doc>
<doc id="343169" url="https://pl.wikipedia.org/wiki?curid=343169" title="Dżakarta (okręg)">
Dżakarta (okręg)

Okręg specjalny Dżakarta () – okręg w Indonezji o statusie równym prowincji. Powierzchnia 662,33 km²; ok. 10,6 mln mieszkańców (2020). Dzieli się na 5 okręgów miejskich i 1 dystrykt.
Obejmuje miasto Dżakarta (bez jego zespołu miejskiego) oraz wyspy Seribu. Miasta należące do aglomeracji Dżakarty leżą w prowincjach Banten i Jawa Zachodnia. 

</doc>
<doc id="343171" url="https://pl.wikipedia.org/wiki?curid=343171" title="Jan z Oświęcimia">
Jan z Oświęcimia



</doc>
<doc id="343172" url="https://pl.wikipedia.org/wiki?curid=343172" title="Wytłaczanie (metalurgia)">
Wytłaczanie (metalurgia)

Wytłaczanie – w metalurgii jest to proces, podczas którego następuje przekształcenie płaskiego półwyrobu w wytłoczkę o powierzchni nierozwijalnej. Narzędziem w procesie wytłaczania jest tłocznik. Składa się on głównie ze stempla, matrycy i dociskacza, zabezpieczającego brzeg blachy przed pofałdowaniem pod działaniem obwodowych naprężeń ściskających.

</doc>
<doc id="343175" url="https://pl.wikipedia.org/wiki?curid=343175" title="Brzeziny Śląskie">
Brzeziny Śląskie

Brzeziny Śląskie (pierw. "Brzezina", niem. "Birkenhain") – dzielnica Piekar Śląskich położona w południowej części miasta. W latach 1951–1975 odrębne miasto.
Historia.
Około 1750 roku na terenie Brzezin istniała tylko leśniczówka, a dopiero w I połowie XIX wieku osiedliło się tu kilku chłopów. Około 1820 roku znajdowało się 13 zabudowań, tworzących kolonię "Brzezina", należącą do wsi Kamień. Rozwój "Brzeziny" (późniejszych Brzezin) wiąże się z rozpoczęciem ok. połowy XIX wieku w tej okolicy wydobycia rud ołowiu i cynku. W 1855 roku powstała tu kopalnia rud „Samuelsglück” (pol. „Szczęście Samuela”), w której wkrótce większość udziałów wykupiła firma Georg von Giesches Erben (spadkobiercy Georga von Giesche), a w 1858 roku kopalnia rud ołowiu i cynku „Bleischarley” (co znaczyło po polsku 'ołowiany Szarlej') hrabiego Gwidona Henckla von Donnersmarck, również do 1868 roku przejęta przez spadkobierców Gieschego (od 1922 roku kopalnia nazywała się „Biały Szarlej”, a od 1934 roku „Orzeł Biały” razem z hutą, zbudowaną w 1928 roku). Koło obu kopalń powstała druga kolonia "Górka" ("Biały Szarlej"). Wraz z rozwojem kopalń rud kolonie "Brzezina" i "Górka" rozwijały się, przybywali nowi mieszkańcy. W 1878 roku wybudowano pierwszą, 2-klasową szkołę przy obecnej ul. Roździeńskiego (na wschód od późniejszego ratusza, później przebudowana na dom mieszkalny). Pod koniec XIX wieku w Brzezinach dominowała zabudowa murowana, wszystkie domy budowano z cegieł, co nadawało miejscowości wygląd miasta. Mieszkańcami byli w większości ludzie napływowi, którzy przyjeżdżali tu po to, aby pracować w kopalni. Rozporządzeniem z 29 marca 1882 roku utworzono nową, niesamodzielną gminę o niemieckiej nazwie "Birkenhain" (z niem. "Birke" – brzoza, "Hain" – gaj), po polsku nazywaną nadal "Brzeziną". Liczyła ona 1050 mieszkańców, a jej pierwszym sołtysem został Kazimierz Szwedt. Przez 15 lat gmina podlegała administracyjnie Kamieniowi. W 1892 roku przy głównej ulicy (ob. ul. bpa Bednorza) wybudowano drugą, 4-klasową szkołę, rozbudowaną w 1910 roku o większe skrzydło z 12 klasami (dawna SP nr 1, obecna Miejska Szkoła Podstawowa nr 14). Pełną samodzielność i odrębność administracyjną gmina "Birkenhain" (pol. "Brzeziny") uzyskała w 1897 roku. W końcu XIX wieku przy szosie z Bytomia do Czeladzi powstały dwie duże cegielnie, połączone koło I wojny światowej w przedsiębiorstwo „Birkenhainer Ziegelwerke” (w tłum. pol. 'brzezińskie cegielnie'), które przyczyniły się do rozbudowy "Jutrzyny", leżącej przy szosie bytomskiej.
Brzeziny po podziale Górnego Śląska w czerwcu 1922 roku znalazły się w powiecie świętochłowickim. W kwietniu 1926 roku uzyskały status gminy o charakterze miejskim, a w 1928 roku przy kopalni „Orzeł Biały” wybudowano hutę ołowiu i cynku, zwaną Hutą Dworzańczyka (późniejsza huta „Orzeł Biały”). Z dniem 1 czerwca 1931 roku zmieniono nazwę gminy Brzeziny na Brzeziny Śląskie, która w wyniku likwidacji powiatu świętochłowickiego została 1 kwietnia 1939 roku przyłączona do powiatu tarnogórskiego (pozostając w nim do 1975 roku). Po wojnie, w latach 1945–1951 miejscowość była siedzibą wiejskiej gminy zbiorowej Brzeziny Śląskie. Z dniem 8 sierpnia 1951 roku Brzeziny Śląskie otrzymały status miasta. W 1973 roku do miasta Brzeziny Śląskie włączono Dąbrówkę Wielką oraz miasto Brzozowice-Kamień. W 1975 roku Brzeziny Śląskie utraciły samodzielność, stając się 27 maja częścią Piekar Śląskich.
Kolonie Brzezin Śląskich.
„Starym” osiedlem są "Jutrzyny" ("Bykowina", "Jutrzyna" i "Orgieszka"), a „nowym” jest "Górka".
Zabytki.
Do gminnej ewidencji zabytków wpisanych jest też kilkanaście kamienic i innych budynków mieszkalnych, głównie przy ul. bpa Bednorza i Roździeńskiego.
Oświata.
W dzielnicy istnieją 2 przedszkola i 2 szkoły podstawowe:
Przedszkola 
Szkoły podstawowe
Szkoły średnie
Piekarski Park Przemysłowy – EkoPark.
29 czerwca 2006 roku na mocy porozumienia miasta Piekary Śląskie, Spółki Orzeł Biały SA, Zakładu Gospodarki Komunalnej w Piekarach Śląskich oraz Górnośląskiej Agencji Przekształceń Przedsiębiorstw w Katowicach utworzono Piekarski Park Przemysłowy. Powstaje on w celu utworzenia dodatkowych miejsc pracy oraz umożliwienia wykonania działalności gospodarczej na preferencyjnych warunkach, a także w celu dokonywania przepływu wiedzy i technologii pomiędzy jednostkami naukowymi a przedsiębiorstwami. Ma zajmować docelowo ponad 130 ha terenu rozciągającego się na granicy Brzezin Śląskich i Bytomia (po Kombinacie Górniczo-Hutniczym „Orzeł Biały"). Program ten jest ukierunkowany także na ochronę środowiska przyrodniczego miasta poprzez rewitalizację na tym obszarze terenów zdegradowanych i przywrócenie im funkcji użytkowych.
Sport.
„Orzeł Biały” Brzeziny Śląskie – klub piłkarski grający obecnie w lidze okręgowej, grupie IV katowickiej. Powstał w 1920 roku jako Klub Sportowy „Orzeł”, od 1968 po fuzji z „Fortuną” Bytom funkcjonuje jako „Orzeł Biały”. Do sukcesów należy awans w 1975 roku do grona 1/16 finału Pucharu Polski i mecz z późniejszym zwycięzcą tej edycji Pucharu Polski – Śląskiem Wrocław. W drużynie grał m.in. Madrin Piegzik. Stadion klubu znajduje się przy ul. Zofii Nałkowskiej 20 (w Brzezinach). Prezesem klubu jest Tadeusz Wieczorek, zaś trenerem seniorów Artur Patoń, trenerem grup młodzieżowych trampkarzy, juniorów – Jakub Kubica. Barwy klubu: biało-zielona.

</doc>
<doc id="343177" url="https://pl.wikipedia.org/wiki?curid=343177" title="Urbanowice (Tychy)">
Urbanowice (Tychy)

Urbanowice (niem. "Urbanowitz") – dzielnica Tychów położona we wschodniej części miasta.
Dzielnica graniczy z miastami: Bieruń i Lędziny oraz z dzielnicami Tychów: Wygorzele, Jaroszowice, Wartogłowiec, Zawiść, Śródmieście, Cielmice.
W dzielnicy położony jest zakład FCA Poland oraz Katowicka Specjalna Strefa Ekonomiczna.
W latach 1945–54 siedziba gminy Urbanowice.
Tranzyt.
Główne ulice to: ul. Oświęcimska, ul. Turyńska, ul. Urbanowicka i ul. Główna. 
Przez dzielnicę przebiega również droga krajowa nr 44 i w tej dzielnicy zaczyna się obwodnica Bierunia. 

</doc>
<doc id="343180" url="https://pl.wikipedia.org/wiki?curid=343180" title="International Data Group Poland">
International Data Group Poland

International Data Group Poland S.A. (IDG Poland) – polski oddział międzynarodowego, największego na świecie koncernu wydawniczego w branży komputerowej – International Data Group – wydającego 300 czasopism w ponad 80 krajach świata.
Czasopisma.
W Polsce IDG Poland zajmuje się wydawaniem następujących czasopism:
Serwisy Online.
IDG również prowadzi serwisy sieciowe, zajmujące się wieloma aspektami tematyki biznesowej oraz IT. W Polsce serwisy te to:
International Data Group Poland S.A. jest również twórcą pierwszego polskiego portalu IT – IDG.pl znajdującego się w top 20 polskich serwisów online. Witryny należące do wydawnictwa docierają do ponad 2 mln użytkowników (wg danych Megapanel PBI/Gemius).

</doc>
<doc id="343181" url="https://pl.wikipedia.org/wiki?curid=343181" title="Przetłaczanie">
Przetłaczanie

Przetłaczanie - proces obróbki plastycznej, polegający na zwiększeniu wysokości wytłoczki kosztem zmniejszenia jej średnicy, przy czym grubość ścianki jest stała.
Niebezpieczeństwo obwodowego pęknięcia wytłoczki w czasie procesu wytłaczania ogranicza wysokość wytłoczki, która praktycznie nie przekracza (0,7—0,8) średnicy końcowej. W celu uzyskania większych wysokości wstępnie ukształtowaną wytłoczkę poddaje się następnej operacji zwanej wyciaganiem. 

</doc>
<doc id="343183" url="https://pl.wikipedia.org/wiki?curid=343183" title="Janowo (powiat kolneński)">
Janowo (powiat kolneński)

Janowo – wieś w Polsce położona w województwie podlaskim, w powiecie kolneńskim, w gminie Kolno
Oddalona o 6 km od miasta powiatowego Kolno. Położona nad rzeką Skrodą. Obecnie około 100 domów.
Wierni kościoła rzymskokatolickiego należą do parafii Najświętszego Serca Jezusowego w Łosewie.
Historia.
Wieś królewska położona była w drugiej połowie XVI wieku w powiecie kolneńskim ziemi łomżyńskiej województwa mazowieckiego.
W latach 1975−1998 miejscowość należała administracyjnie do województwa łomżyńskiego.
Według Powszechnego Spisu Ludności z 1921 roku zamieszkiwało we wsi (łącznie z ówczesną osadą Janowo a obecnie częścią m. Janowo – Zamościem) 584 osoby w 101 budynkach mieszkalnych. Miejscowość należała do parafii rzymskokatolickiej w m. Łosewo. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
Wieś od 1918 roku należy do parafii Łosewo. Poprzednio należała do parafii Mały Płock.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Mały Płock.

</doc>
<doc id="343187" url="https://pl.wikipedia.org/wiki?curid=343187" title="Yogyakarta (okręg)">
Yogyakarta (okręg)

Okręg specjalny Yogyakarta () – okręg w Indonezji na Jawie o statusie równym prowincji. Powierzchnia 3169 km²; 3,6 mln mieszkańców (2015); stolica Yogyakarta. Dzieli się na 1 okręg miejski i 4 dystrykty.
Obejmuje miasto Jogyakarta wraz z otaczającymi go rejonami.
Od 1755 roku Yogyakarta jest sułtanatem. W 1945 roku weszła w skład Indonezji. Rząd indonezyjski pozwolił zachować władzę sułtanowi.

</doc>
<doc id="343189" url="https://pl.wikipedia.org/wiki?curid=343189" title="Pablo Aimar">
Pablo Aimar

Pablo César Aimar Giordano (ur. 3 listopada 1979 w Río Cuarto) – argentyński piłkarz grający na pozycji ofensywnego pomocnika.
Od 2007 roku posiada również obywatelstwo hiszpańskie.
Życiorys.
Pablo César Aimar Giordano urodził się w Rio Cuarto jako syn Esteli i Ricardo, ma młodszego brata Andrésa, który również jest piłkarzem i siostrę Laurę.
River Plate.
Mając 15 lat, za namową kolegów z podwórkowej drużyny wyjechał do Buenos Aires i zgłosił się do River Plate, klubu, któremu kibicował od dziecka.
W pierwszym zespole River Plate zadebiutował już 11 sierpnia 1996 roku w przegranym 0:1 meczu z Colón de Santa Fe, ale regularnie występować zaczął dopiero na początku 1998. 20 lutego tego roku, w meczu z Rosario Central, zdobył pierwszego gola w zawodowej karierze. Z Javierem Saviolą i Juanem Pablo Ángelem tworzył ofensywny tercet zwany przez dziennikarzy "Trzema Muszkieterami".
Wiosną 2000 roku o Aimara zaczęły się starać czołowe kluby europejskie, najpierw Chelsea FC, później także Inter Mediolan, S.S. Lazio, ACF Fiorentina i AC Parma. W lipcu do grona klubów chcących kupić Aimara dołączył FC Barcelona. Wszystkie oferty zostały odrzucone, David Pintado, prezes River Plate, żądał kwoty 25 milionów funtów.
Valencia.
Żądania finansowe argentyńskiego klubu zostały ograniczone w roku 2001. Skorzystała z tego Valencia CF, płacąc za Aimara, mającego już na koncie wyróżnienie dla najlepszego piłkarza Argentyny 2000 roku, 13,5 miliona funtów.
Miał zadebiutować w meczu z ligowym z Numancią, ale nie mógł wystąpić ze względu na zawieszenie za nadmiar żółtych kartek jeszcze z ligi argentyńskiej. Jego debiut przypadł więc na mecz Ligi Mistrzów z Manchesterem United. Po końcowym gwizdku mówił: „Nie było źle, ale muszę złapać rytm gry obowiązujący w Hiszpanii”. Po spotkaniu z Manchesterem Aimara komplementował m.in. Johan Cruijff, mówiąc: „To zawodnik kompletny [...] Sądzę, że zrewolucjonizuje europejski futbol”.
Następnym meczem Aimara był jego debiut w Primera División – w meczu z UD Las Palmas zdobył gola z rzut wolnego. W sezonie 2001/2002 wygrał z Valencią ligę hiszpańską, strzelając 4 gole w 33 meczach. Jeszcze bardziej udany był sezon 2003/2004, w którym jego klub nie tylko wygrał Primera División, ale też zdobył Puchar UEFA i Superpuchar Europy.
Saragossa.
Latem 2006 roku Aimar za 12 milionów euro odszedł do Realu Saragossa. W barwach nowej drużyny zadebiutował w przegranym 2:3 wyjazdowym meczu z Deportivo La Coruña 27 sierpnia 2006 roku. Dla klubu z Aragonii rozegrał 57 meczów, w których strzelił 5 goli.
Benfica.
17 lipca 2008 roku za 6,5 miliona euro trafił do SL Benfica. Aimar z portugalskim klubem podpisał 4-letni kontrakt. Przez pierwsze pół roku nie mógł regularnie grać przez liczne kontuzje, potem jednak stał się podstawowym zawodnikiem swojego zespołu. W kolejnym sezonie wraz z Javierem Saviolą stanowił o sile ofensywy drużyny z Lizbony. W sezonie 2010/2011 rozegrał rekordowe w swojej karierze 46 meczów.
6 lipca 2013 roku ogłosił, że odchodzi z Benfiki i dziękuje klubowi za „wspaniałe pięć lat”.
Johor Darul Takzim.
14 września 2013 roku został nowym piłkarzem Johor Darul Takzim. Z malezyjskim klubem pomocnik podpisał roczną umowę.
W nowym zespole Argentyńczyk zadebiutował sześć miesięcy po podpisaniu umowy, w wygranym 2-0 meczu z Perak FA.
Aimar odszedł z malezyjskiego klubu 21 kwietnia 2014 roku. Powodem rozstania były problemy zdrowotne zawodnika.
Kariera reprezentacyjna.
W 1995 José Néstor Pekerman powołał Aimara do składu reprezentacji Argentyny U-17 na mistrzostwa świata w tej kategorii wiekowej odbywające się w Ekwadorze. Dwa lata później znalazł się w składzie na MŚ U-20 w Chile. Tam zdobył cztery gole, pomagając swojej drużynie w zdobyciu złotego medalu i został wybrany do jedenastki najlepszych graczy turnieju. W kolejnych MŚ U-20, rozrywanych w Malezji, Argentyna – znów z Aimarem w składzie – zdobyła brązowy medal.
W dorosłej reprezentacji Argentyny zadebiutował 9 czerwca 1999 roku w zremisowanym 2:2 spotkaniu z Meksykiem. W tym samym roku jako rezerwowy pojechał na Copa América.
W ciągu swojej całej reprezentacyjnej kariery rozegrał 52 mecze, w których zdobył 8 goli.

</doc>
<doc id="343194" url="https://pl.wikipedia.org/wiki?curid=343194" title="Jan (Beber) z Oświęcimia">
Jan (Beber) z Oświęcimia

Jan (Beber) z Oświęcimia (ur. ok. 1420 w Oświęcimiu, zm. 1482 w Krakowie) – profesor Akademii Krakowskiej, jej rektor w latach 1479-1480, bibliofil.
O młodości Jana Bebera zachowało się niewiele informacji źródłowych. Wiadomo tylko na pewno, że był synem Mikołaja i pochodził z Oświęcimia. W 1449 uzyskał tytuł magistra sztuk wyzwolonych. Był profesorem teologii i rektorem Akademii Krakowskiej. Posiadał bogatą bibliotekę złożoną z rękopisów i pierwodruków. Większość z nich przypisywano aż do połowy XX wieku Janowi (Piotrowiczowi) z Oświęcimia i Janowi (Sacranusowi) z Oświęcimia.
Na zbiory Bebera składały się m.in. słowniki: (Hugwicjusza z Pizy, św. Papiasza, Piotra Lombarda), dzieła filozoficzne: św. Alberta, św.Tomasza z Akwinu, Johna Wyclifa, komentarze Jakuba z Placencji do dzieł Arystotelesa, Jana Buridana, Alberta z Saksonii i innych), dzieła teologiczne (traktaty antyhusyckie), klasyczne (Cycerona, Owidiusza), humanistyczne (Guarin z Werony), prawnicze: (Justyniana, papieża Bonifacego VIII, Gracjana), medyczne: (Awicenny, Hipokratesa z Kos, Tomasza z Wrocławia i innych) i astrologiczne (Alkabicjusza, Klaudiusza Ptolemeusza i innych). Zakres treściowy księgozbioru, a zwłaszcza nie związane ze studiami Bebera kodeksy medyczne i astrologiczne (szczególnie ciekawy i cenny zbiór zawierający całokształt wiedzy ówczesnej z tych dziedzin, zakupiony m.in. po Andrzeju Grzymale z Poznania, a także dzieła prawnicze świadczą o miłośnictwie książek Bebera; wśród rękopisów jego biblioteki były kodeksy pergaminowe XIII-XIV w., niektóre ozdobne oraz wiele kodeksów papierowych z wieku XIV. Wśród kodeksów po A. Grzymale posiadał Beber papierowy kodeks medyczny z 1364-1368 związany z działalnością studium generale Kazimierza Wielkiego.
Jan Beber z Oświęcimia zmarł w 1482, prawdopodobnie w Krakowie. Bogaty księgozbiór po śmierci, a częściowo jeszcze za jego życia, trafił do bibliotek Akademii Krakowskiej, tylko jeden z inkunabułów dostał w dożywotnie użytkowanie Jan z Pilicy.

</doc>
<doc id="343200" url="https://pl.wikipedia.org/wiki?curid=343200" title="Krępa (Zielona Góra)">
Krępa (Zielona Góra)

Krępa (przed 1945 ) – część miasta i osiedle administracyjne Zielonej Góry, będące jednostką pomocniczą miasta. Do 31 grudnia 2014 r. wieś w gminie Zielona Góra.
W latach 1975–1998 administracyjnie należała do województwa zielonogórskiego.
Powstała najprawdopodobniej w XV wieku. Od XVI wieku znajduje się tu fabryka papieru, obecnie nieczynna. Położona 4 km od rzeki Odry w okolicach tzw. Zielonogórskiego Lasu Odrzańskiego.
Zabytki.
Do wojewódzkiego rejestru zabytków wpisane są:
inne zabytki:
Osoby związane z miejscowością.
Andrzej Huszcza - znany żużlowiec, urodził się w Krępie.

</doc>
<doc id="343202" url="https://pl.wikipedia.org/wiki?curid=343202" title="Sekator">
Sekator

Sekator (łac.) – narzędzie ogrodnicze służące do przycinania gałęzi różnej grubości. Używany również przez nurków jaskiniowych do przecinania lin.
Sekatory występują w wersji jednoręcznej (małe) oraz dwuręcznej (z długimi rękojeściami) i dzielą się na dwa rodzaje:

</doc>
<doc id="343209" url="https://pl.wikipedia.org/wiki?curid=343209" title="Waraji">
Waraji

 – sandały wyrabiane ze słomianych sznurów, w przeszłości stanowiące standardowe obuwie zwykłych ludzi w Japonii. Obecnie noszone głównie przez trzymających się tradycji mnichów buddyjskich. Wedle tradycji, "waraji" były ofiarowywane w świątyniach wraz z prośbą o bezpieczną podróż lub o zdrowie dolnej części ciała. Największe "waraji" na świecie można zobaczyć podczas , który odbywa się corocznie w pierwszy piątek i sobotę sierpnia.

</doc>
<doc id="343219" url="https://pl.wikipedia.org/wiki?curid=343219" title="Zoisyt">
Zoisyt

Zoisyt, zoizyt – minerał z grupy krzemianów grupowych. Należy do minerałów rzadkich, rozpowszechnionych tylko w niektórych rejonach Ziemi.
Nazwa jest uhonorowaniem Žigi Zoisa, finansującego badania minerałów.
Właściwości.
Tworzy kryształy słupkowe z wyraźnym prążkowaniem poprzecznym. Występuje w skupieniach zbitych, ziarnistych, pręcikowych. Jest polimorficzny z jednoskośnym klinozoisytem. Jest kruchy, przezroczysty, często zawiera domieszki manganu (thulit), chromu (anyolit), wanadu (tanzanit), strontu, potasu, tytanu. Po oszlifowaniu wykazuje niekiedy „efekt kociego oka”.
Występowanie.
Minerał skał metamorficznych niskich temperatur i dużych ciśnień. Spotykany w skałach wapienno–krzemianowych, gnejsach, granulitach, amfibolitach i eklogitach.
Miejsca występowania: Tanzania, Kenia, Zambia, Rosja – Ural, USA – Wyoming, Karolina Pd, Meksyk, Austria, Norwegia, Szwajcaria.
W Polsce występuje w masywie Braszowic, Jordanowie Śląskim, Nasławicach, także w amfibolitach Sobótki, w okolicach Nowej Rudy i Sokolca k. Kłodzka.

</doc>
<doc id="343225" url="https://pl.wikipedia.org/wiki?curid=343225" title="Ferroelektryczność">
Ferroelektryczność



</doc>
<doc id="343230" url="https://pl.wikipedia.org/wiki?curid=343230" title="Województwo pomorskie (I Rzeczpospolita)">
Województwo pomorskie (I Rzeczpospolita)

Województwo pomorskie () – jednostka terytorialna Korony Królestwa Polskiego istniejąca w latach 1454–1772. Włączona do prowincji wielkopolskiej.
Położenie.
Zygmunt Gloger ocenił, że województwo pomorskie obejmowało obszar o powierzchni ok. 300 mil kwadratowych (≈ 21 850 km²).
Obejmowało ziemie historycznego Pomorza Gdańskiego na zachód od Wisły, opanowanego przez zakon krzyżacki w 1308 r.
Wschodnią granicą woj. pomorskiego była Wisła, która odgraniczała je od województw: malborskiego i chełmińskiego oraz pomiędzy nimi Pomezanii (należącej do Prus Książęcych). Województwo pomorskie na południu w okolicach Fordonia i Bydgoszczy graniczyło z woj. inowrocławskim. Na południowym zachodnie przebiegała granica w województwem kaliskim (w 1768 r. wydzielono z niego woj. gnieźnieńskie). Od zachodu i północnego zachodu przebiegała długa i łamana granica z księstwem pomorskim.
Historia.
Utworzone przez Kazimierza Jagiellończyka w 1454 r. w wyniku inkorporacji Prus do Królestwa Polskiego. Ostatecznie zostało ukształtowane po II pokoju toruńskim w 1466 r., stając się częścią Prus Królewskich.
W 1772 r. prawie całe województwo pomorskie znalazło się w granicach Królestwa Pruskiego, wchodząc w skład prowincji Prusy Zachodnie. W 1793 r. do Prus został przyłączony Gdańsk ze swoim terytorium.
Większość terytorium województwa pomorskiego (bez Gdańska, który został Wolnym Miastem) powróciła do Polski w 1920 r. i wraz z dawnym województwem chełmińskim utworzyła nowe województwo pomorskie ze stolicą w Toruniu.
Podział administracyjny.
 i dzieliło się na 8 powiatów:
W latach 1637–1657 w skład województwa pomorskiego wchodziły też ziemie lęborska i bytowska, które traktowano jako jeden, dziewiąty powiat.
W 1764 r. zreformowano system administracyjny Prus Królewskich. W woj. pomorskim miały znaleźć się powiaty: człuchowski, gdański, kościerski, mirachowski, nowski, pucki, skarszewski, świecki, tczewski, tucholski oraz . Wobec I rozbioru Polski w 1772 r. reforma administracyjna nie zdążyła wejść w życie.
W pierwszej połowie XVII wieku 86,1% mieszkańców Gdańska stanowili Luteranie, 6,4% Katolicy, oraz 7,5% Kalwini.
Herb.
Herbem województwa pomorskiego był czerwony gryf na białym polu.
Stolica.
Przez długi okres województwo pomorskie nie posiadało wyraźnie wykształconego ośrodka administracyjnego. Największym miastem w województwie był Gdańsk (liczący w 1. poł. XVII w. ponad 70 tys. mieszkańców), ale nie został on stolicą z racji swej niezależności, którą zawdzięczał królewskim przywilejom i pozycji gospodarczej. Dopiero w 1613 r. nastąpiło połączenie funkcji starosty skarszewskiego i wojewody pomorskiego. Odtąd uznaje się Skarszewy za stolicę województwa pomorskiego. Na tamtejszym zamku rezydował wojewoda, tam obradował sąd ziemski i tam znajdowało się archiwum województwa.

</doc>
<doc id="343234" url="https://pl.wikipedia.org/wiki?curid=343234" title="Kordieryt">
Kordieryt

Kordieryt (nazywany także: "ijolit", "dichroit") – minerał z gromady krzemianów z grupy krzemianów pierścieniowych. Należy do minerałów rzadkich.
Nazwa minerału wywodzi się od nazwiska Louisa Cordiera (1777–1861), francuskiego geologa, który jako pierwszy zajmował się badaniem kordierytu, odkryty w 1813 roku. Nazwy synonimów pochodzą od greckich słów "ion" – "fiołek" i "dichroos" – "dwubarwny".
Charakterystyka.
Właściwości.
Kordieryt tworzy kryształy o pokroju słupkowym, przeważnie ma postać pseudoheksagonalnych, sześcio- i dwunastobocznych słupów, często zbliźniaczenia. Tworzy skupienia ziarniste, zbite oraz luźnych ziarn. Jest minerałem kruchym, o muszlowym lub nierównym przełamie oraz szklistym lub tłustym na powierzchni przełamania połysku. Cechuje się łupliwością w trzech kierunkach – w jednym kierunku wyraźną i w dwóch niewyraźną łupliwością. Kordieryt jest barwy niebieskiej, a także szaroniebieskiej, czerwonej, rzadziej jest zielonawy, żółtawy, brązowy i bezbarwny. Wykazuje bardzo silny pleochroizm o obserwowalnych barwach: żółtej, niebieskiej, fioletowej. Niektóre kryształy wykazują tęczową iryzację a także efekt kociego oka i asteryzmu. 
Występowanie.
Stanowi składnik skał metamorficznych, wytworzonych w przemianach regionalnych (gnejsów, granitognejsów, łupków) lub kontaktowych (Hornfelsów). Może występować w niektórych skałach magmowych (granitach) oraz w formie otoczaków w osadach aluwialnych. Współwystępuje z andaluzytem, sillimanitem, turmalinem, granatem, kwarcem, skaleniami, hematytem, apatytem, cyrkonem, pirotynem, spinelem, korundem.
Należy do minerałów rzadkich. Występuje w Sri Lance, Madagaskarze, Birmie, Indiach (Madras), USA (Connecticut, Handdam), Kanadzie (rejon Wielkiego Jeziora Niewolniczego), Brazylii (Minas Novas), Tanzanii (Babati), Namibii (Karasburg), Japonii, Australii, Niemiec (Bodenmais, Waldheim), Norwegii (Kragerö, Tvedestrand), Szwecji (Näverberg, Falun), Finlandii (Orijärvi), Islandii, Włoch, Hiszpanii (przylądek Gata), Francji, Czech (Vanov, Jihlava). W Polsce kordieryt występuje w kontaktowych hornfelsach osłony granitu Karkonoszy i w intruzji kłodzko-złotostockiej.

</doc>
<doc id="343240" url="https://pl.wikipedia.org/wiki?curid=343240" title="Pistolet maszynowy PA3-DM">
Pistolet maszynowy PA3-DM

PA3-DM – argentyński pistolet maszynowy produkowany przez firmę "Fabrica Militar de Armas Portatiles Domingo Matheu" z Rosario. W latach 80. znajdował się na uzbrojeniu armii argentyńskiej.
Opis.
PA3-DM jest bronią samoczynno-samopowtarzalną. Zasada działania oparta o odrzut zamka swobodnego. Zamek nasuwa się na lufę obejmując w przednim położeniu 180 mm jej długości. Mechanizm spustowy umożliwia prowadzenie ognia pojedynczego i seriami. Bezpiecznik nastawny połączony z przełącznikiem rodzaju ognia. Drugim bezpiecznikiem jest automatyczny bezpiecznik chwytowy.
PA3-DM jest bronią zasilaną przy pomocy dwurzędowych magazynków pudełkowych o pojemności 25 naboi. Gniazdo magazynka znajduje się w chwycie.
Lufa o długości 290 mm, ma 6 bruzd o skoku 250 mm.
Kolba stała, z tworzywa sztucznego, albo wysuwana, wykonana z metalowego pręta. Łoże z tworzywa sztucznego. Przyrządy celownicze mechaniczne (celownik przerzutowy, ze szczerbinką, nastawy 50 i 100 m).
PA3-DM jest przystosowany do miotania granatów nasadkowych.

</doc>
<doc id="343251" url="https://pl.wikipedia.org/wiki?curid=343251" title="Lucyferyny">
Lucyferyny

Lucyferyny – grupa pigmentów zdolnych do emitowania światła, obecnych w organizmach żywych zdolnych do bioluminescencji, takich jak: robaczki świętojańskie, ryby głębinowe i niektóre rodzaje drobnoustrojów.
Lucyferyna "świeci" na skutek reakcji utleniania katalizowanej enzymem o nazwie lucyferaza. Istnieje pięć zasadniczych typów lucyferyn:
Odkrycie, że bioluminescencja u świetlików zachodzi po zmieszaniu ekstraktów lucyferyny i lucyferazy, zostało dokonane w 1887 r. przez Raphaëla Dubois, profesora fizjologii na Université de Lyon. Nadał on też obu substancjom nazwy. Nie wyjaśnił on przy tym swoich intencji; spekuluje się, że nazwy te pochodzą od łac. "lucifer" – „niosący światło”.

</doc>
<doc id="343252" url="https://pl.wikipedia.org/wiki?curid=343252" title="Zuihō">
Zuihō

 - japoński lotniskowiec lekki typu "Zuihō".
Stępkę okrętu położono w 1934, budując pierwotnie szybki tankowiec „Takasaki”. W grudniu 1940 zakończono przebudowę statku na lotniskowiec.
W czerwcu 1942 razem z grupą swoich samolotów „Zuihō” wspierał japońską inwazję w bitwie pod Midway, nie biorąc jednak udziału w starciu sił głównych lotniskowców. W sierpniu tego samego roku, razem z innymi okrętami, został wyznaczony do wspierania operacji na Guadalcanalu. Jednakże, 26 października został uszkodzony przez bombę lotniczą w bitwie pod Santa Cruz.
W kwietniu 1943 „Zuihō” został przydzielony do 11. Floty Powietrznej oraz prowadzenia ostatniej japońskiej ofensywy w regionie wysp Salomona. 25 października 1944 został zatopiony przez amerykańskie samoloty na północny wschód od przylądka Engano.

</doc>
<doc id="343253" url="https://pl.wikipedia.org/wiki?curid=343253" title="Hedenbergit">
Hedenbergit

Hedenbergit – minerał z grupy krzemianów łańcuchowych. Należy do grupy piroksenów. Klinopiroksen. Minerał szeroko rozpowszechniony, lecz rzadko tworzy większe wystąpienia. Nazwa pochodzi od nazwiska szwedzkiego mineraloga M.A. Hedenberga, przyjaciela i odkrywcy tego minerału – J.J. Berzeliusa.
Właściwości.
Jednoskośne, pryzmatyczne kryształy są bardzo rzadkie. Najczęściej występuje w postaci skupień promienistych, pręcikowych, ziarnistych, skrytokrystalicznych, zbitych. Jest kruchy, nieprzezroczysty, niektóre kryształy wykazują efekt kociego oka. Często zawiera domieszki magnezu lub manganu, niekiedy też cynku i niklu. 
Rzadko występuje w czystej postaci. Najczęściej tworzy kryształy mieszane z diopsydem i johannsenitem.
Występowanie.
Jest typowym minerałem pochodzenia metamorficznego. Występuje w zasobnych w żelazo skałach metamorficznych; skarnach, erlanach, rzadziej w syenitach, granitach. Zwykle współwystępuje z ilvaitem, kalcytem, epidotem, magnetytem, augitem, pirytem. 
Miejsca występowania: Norwegia - Arendal, Szwecja - Nordmarken, USA - New Jersey, Japonia - Obihiro, Nigeria, Australia, Rosja, Niemcy - w Rudawach.
W Polsce – znany z Dolnego Śląska (okolice Kowar, Kłodzka, Strzelina).
Zobacz też.
pirokseny, augit, enstatyt, diopsyd, jadeit, spodumen.

</doc>
<doc id="343257" url="https://pl.wikipedia.org/wiki?curid=343257" title="Splątanie myślenia">
Splątanie myślenia



</doc>
<doc id="343259" url="https://pl.wikipedia.org/wiki?curid=343259" title="Radio MTM FM Starachowice">
Radio MTM FM Starachowice

Radio MTM FM – pierwsza nad rzeką Kamienną i jak dotąd jedyna lokalna rozgłośnia radiowa nadająca ze Starachowic. Wystartowała 22 listopada 1996 roku. Założycielami radia były trzy osoby: Michał Banach (aktor teatralny oraz filmowy), Tomasz Kordeusz (muzyk i kompozytor), a także Marek Tokarski (filmowiec, współpracownik m.in. TVP i TVN). Od pierwszych liter w imionach właścicieli wziął się skrót MTM (Michał, Tomasz, Marek).
Przez pierwsze lata MTM FM zdołało zyskać sobie dość dużą liczbę słuchaczy. Od strony muzycznej często przypominało RMF FM, jednak wyróżniała je duża liczba audycji lokalnych i programów typu „Piosenka na życzenie” oraz wielu innych. 
Zmiana formatu.
Z powodu wyczerpania się formuły stacji, w maju 2003 roku doszło do dość poważnych zmian organizacyjnych i programowych rozgłośni. Prezesem Zarządu została Justyna Borkowska-Ciok, dotychczasowa szefowa biura reklamy MTM-u. Jej zastępcą został Bartosz Manicz, prezenter rozgłośni. Rok 2004 przyniósł dalsze planowane zmiany. Zdecydowano się na nowy format muzyczny i programowy. MTM FM Sp. z o.o. podpisało umowę franczyzową z Radiem Eska (Zjednoczone Przedsiębiorstwa Rozrywkowe).
Start Radia ESKA Starachowice.
Dzięki temu od marca 2005 roku MTM FM nadaje pod szyldem Radia Eska Starachowice 102,1 FM. W roku 2009 udziały w spółce przejęło Radio ESKA S.A. Siedzibę spółki MTM FM przeniesiono do Warszawy, a funkcję prezesa objęła dyrektor biura zarządu Eska S.A., Małgorzata Mizińska.

</doc>
<doc id="343260" url="https://pl.wikipedia.org/wiki?curid=343260" title="Maskowanie taktyczne">
Maskowanie taktyczne

Maskowanie taktyczne, maskowanie bezpośrednie – ogół przedsięwzięć maskowania mający na celu ukrycie wojsk, sprzętu bojowego, obiektów fortyfikacyjnych i tyłowych przy użyciu etatowych i podręcznych środków maskujących oraz przez właściwe wykorzystanie maskujących warunków terenowych i wykonywanie prac maskowniczych związanych z budową makiet i obiektów pozornych. Przedsięwzięcia maskowania prowadzą dowódcy, sztaby oddziałów i pododdziałów.
We współczesnych działaniach bojowych maskowanie bezpośrednie musi być prowadzone samorzutnie, stale i w każdej sytuacji.
Rodzaje maskowania.
Maskowanie dekoracyjne – polega na stosowaniu sztucznych konstrukcji maskujących. Dzięki niemu można pozorować inny niż aktualny stan obiektów rzeczywistych. Budując odpowiednią konstrukcję maskującą można np. przekonać nieprzyjaciela, że istniejący i przejezdny most został zniszczony.
Maskowanie imitacyjne – polega na upodabnianiu maskowanych obiektów stałych do niegroźnego otoczenia, jak sterty drewna, stosy kamieni, zabudowania gospodarskie.
Maskowanie kolorystyczne – to klasyczny kamuflaż, czyli zmiana barwy obiektu lub jego części, malowanie deformacyjne i ochronne mające wtopić obiekt lub żołnierza w otoczenie. W maskowaniu kolorystycznym wykorzystuje się zazwyczaj zestaw 2-3 barw, dobranych w zależności od otaczającego terenu i pory roku.
Maskowanie naturalne i roślinne – polega na wykorzystaniu naturalnych właściwości terenu (np. przy słabej widoczności: mgła, zadymka śnieżna, noc) oraz żywej i ciętej roślinności. Roślinność żywą (drzewa, krzewy) wykorzystuje się do maskowania obiektów stałych (schrony bojowe, hangary na lotniskach, stałe baterie, np. obrony wybrzeża lub przeciwlotniczej), natomiast roślinność cięta może być wykorzystywana tylko doraźnie przez obiekty ruchome (pojazdy) i żołnierzy.
Maskowanie świetlne – polega na zaciemnianiu obiektów rzeczywistych, przy jednoczesnym rozświetlaniem obiektów pozornych. Częścią tego rodzaju maskowania jest maskowanie w podczerwieni mające utrudnić przeciwnikowi rozpoznanie, poprzez nadanie obiektom rzeczywistym takiej samej długości fali (0,76 – 1,5) jak otaczająca roślinność i grunt.
Maskowanie okrętu – polega na ukryciu przez nieprzyjacielem okrętu stojącego, lub też utrudnieniu określenia prędkości, kierunku i klasy jednostki będącej w ruchu. W tym celu wykorzystuje się wszystkie przedstawione powyżej sposoby maskownicze.

</doc>
<doc id="343261" url="https://pl.wikipedia.org/wiki?curid=343261" title="Cartusia Kartuzy">
Cartusia Kartuzy

Cartusia 1923 Kartuzy – klub piłkarski z Kartuz założony w 1923 roku przez braci Ostoja-Lniskich. Po wojnie reaktywowany w roku 1952 (często błędnie określaną jako data powstania). Obecnie występuje w III lidze w grupie II.
Historia.
Okres międzywojenny 1923-1939.
Wraz z przyznaniem Kartuzom w dniu 29 marca 1923 roku praw miejskich i nadaniem herbu wzrósł prestiż tej miejscowości w regionie. Miasto stało się znaczącym ośrodkiem turystyczno-wypoczynkowym Kaszub.
W tym też czasie rozwijały się różnego rodzaju organizacje sportowe. W 1923 roku powstała drużyna piłkarska, która przyjęła nazwę „Cartusia”. Jej założycielami byli bracia Emil i Leon Ostoja- Lniscy (członkowie Związku Towarzystw Kupieckich na Pomorzu i założyciele Towarzystwa Kupców Samodzielnych w Kartuzach), Teofil Czerwiński, Wiktor Litwin i Alojzy Armatowski.
Tę właśnie datę przyjmuje się jako początek historii klubu.
Początkowo była to organizacja nieformalna, która funkcjonowała do 1925 roku. W tym też roku, a dokładnie 28 maja 1925 roku, powołano pierwszą formalną organizację sportową pod nazwą Gniazdo Towarzystwa Gimnastycznego „Sokół” Kartuzy (dalej TG Sokół), którego założycielami byli także bracia Emil i Leon Ostoja- Lniscy, Aleksander Okoniewski (lekarz), którego wybrano pierwszym prezesem oraz Józef Lniski, Augustyn Senger, Teodor Czerwiński Jan Adamczyk i Klonowski (imię nieustalone).
W tymże roku TG „Sokół” z/s w Kartuzach zarejestrowane zostało w Starostwie Powiatowym w Kartuzach a drużyna piłkarska, utworzona na bazie istniejącej dotąd jako klub sportowy Cartusia, grupy koleżeńskiej uprawiającej piłkarstwo, w Okręgowym Związku Piłki Nożnej.
Pierwsze walne zebranie TG Sokół z udziałem 40 osób odbyło się niespełna rok później, bo 8 maja 1926 roku w hotelu „Centralnym” (dzisiejsze Centrum Kultury Kaszubski Dwór) i włączono wówczas oficjalnie sekcje piłki nożnej oraz gimnastyczną i lekkiej atletyki do TG „Sokół”. W późniejszym czasie utworzono również sekcję narciarską.
Kartuski „Sokół” od początku swego istnienia był inicjatorem i organizatorem imprez sportowych i kulturalno- oświatowych. Nie było rocznicy narodowej, święta państwowego, czy kościelnego obchodzonych bez udziału TG „Sokół” – rozgrywanych meczów piłkarskich, czy popisów gimnastycznych i lekkoatletycznych. Najbardziej widoczna wśród mieszkańców miasta była właśnie drużyna piłkarska, która tylko w roku 1926 rozegrała 13 spotkań, z których 6 wygrała.
W kolejnych latach powstały kolejne sekcje m.in. kręglarska, strzelecka, kolarska i pływacka.
W początkowym okresie istnienia klubu, tj. w okresie lat 20. XX wieku, mecze mistrzowskie rozgrywano na boisku stworzonym z polany leśnej usytuowanym na Wzgórzu Wolności koło leśnictwa Bilowo.
W 1927 roku kartuskie TG „Sokół” zostało włączone do powołanego w tym czasie Towarzystwa Gimnastycznego „Sokół” w Kościerzynie.
TG „Sokół” było organizacją ogólnokrajową działającą o jednolity, ogólnie przyjęty statut. Celem jego było fizyczne wychowanie młodzieży w duchu olimpizmu i patriotyzmu.
Poszczególne Gniazda i Okręgi TG Sokół organizowały atrakcyjne „Zloty” ze zróżnicowanymi organizacjami. W Kartuzach takie imprezy w owym czasie mogliśmy przeżywać dwukrotnie, bo w 1931 i 1935 roku.
W latach 1935-1936 notuje się zwiększone zainteresowanie sportem, głównie piłki nożnej wśród młodzieży. Dzieje się to w wyniku widocznego rozwoju bazy, a szczególnie oddania w 1935 roku wielofunkcyjnego stadionu miejskiego w Kartuzach przy ul. 3 Maja, gdzie do dnia dzisiejszego Cartusia rozgrywa swoje mecze.
Obiekt ten wyposażono wówczas w boisko do gry w piłkę nożną, boiska do małych gier (siatkówka, koszykówka), dwa korty tenisowe, komplet urządzeń do lekkoatletyki z 400-metrową, 4-torową bieżnią, 50-metrową strzelnicę, obwałowaną na wysokość 4 m z trzech stron. Przy bramie znajdował się drewniany domek z kioskiem, kasą oraz zadaszonym tarasem wyposażonym w stoły i ławki. Drewniana trybuna oraz domek z szatnią i pomieszczeniem gospodarza dopełniał całość obiektu.
Stadion był ogrodzony, od strony lasu płotem z elementów betonowych, zaś od ulicy 3 Maja siatką metalową z żywopłotem. Wielofunkcyjność tego obiektu sprawiała szerokie zainteresowanie i kiedy pogoda dopisywała, korzystano z niego codziennie. Liczni spacerowicze obserwowali jak w kilku miejscach i różnych dyscyplinach ćwiczono jednocześnie.

</doc>
<doc id="343262" url="https://pl.wikipedia.org/wiki?curid=343262" title="Árpád Göncz">
Árpád Göncz

Árpád Göncz (wym. []; ur. 10 lutego 1922 w Budapeszcie, zm. 6 października 2015 tamże) – węgierski polityk, prawnik, pisarz, tłumacz literatury angielskiej i amerykańskiej, działacz węgierskiej opozycji demokratycznej, więzień polityczny. W 1990 przewodniczący Zgromadzenia Narodowego, od 1990 do 2000 pierwszy po przemianach politycznych niekomunistyczny prezydent Węgier.
Życiorys.
Urodził się w rodzinie inteligenckiej. W 1944 ukończył studia prawnicze na Uniwersytecie Pétera Pázmánya. Od 1939 do 1944 pracował w instytucji kredytowej. W 1944 został powołany do wojska węgierskiego, z którego w 1945 zdezerterował. Po II wojnie światowej działał w antykomunistycznym ruchu oporu. Dołączył do Niezależnej Partii Drobnych Rolników (FKgP). Wydawał młodzieżową gazetę „Nemzedék. Był także sekretarzem partyjnej frakcji i osobistym sekretarzem Béli Kovácsa, jednego z liderów FKgP.
W 1952 podjął naukę na Uniwersytecie Rolniczym w Gödöllő, gdzie do 1956 ukończył cztery lata studiów. Brał udział w rewolucji z 1956, za swoją działalność w 1957 został aresztowany, a w 1958 skazany na karę dożywotniego pozbawienia wolności. W 1960 brał udział w proteście głodowym. W 1963 uzyskał zwolnienie na mocy amnestii.
Pracował w instytucie badawczym branży chemicznej i w przedsiębiorstwie ulepszania gleby. Podjął jednocześnie próbę ukończenia studiów rolniczych, jednak został skreślony z listy studentów. Od 1965 pracował jako niezależny tłumacz i pisarz. Tłumaczył dzieła m.in. Johna R.R. Tolkiena, Williama Faulknera, Williama Goldinga, Ernesta Hemingwaya czy Edith Wharton. Napisał kilka sztuk scenicznych, był też autorem prozy.
W 1988 powrócił do aktywności politycznej. Był wówczas współzałożycielem niezależnej organizacji Szabad Kezdeményezések Hálózata i następnie Związku Wolnych Demokratów, wchodził w skład kierownictwa tej partii. W 1990 został wybrany na posła do Zgromadzenia Narodowego. 2 maja 1990 został przewodniczącym parlamentu i tym samym pełniącym obowiązki prezydenta Węgier. 4 sierpnia tegoż roku Zgromadzenie Narodowe wybrało go na urząd prezydenta. W 1995 uzyskał reelekcję na drugą kadencję, którą zakończył 4 sierpnia 2000.
Był żonaty z Zsuzsanną Göntér, miał czwórkę dzieci, w tym córkę Kingę Göncz, która również zaangażowała się w działalność polityczną.

</doc>
<doc id="343265" url="https://pl.wikipedia.org/wiki?curid=343265" title="Maskowanie bezpośrednie">
Maskowanie bezpośrednie



</doc>
<doc id="343270" url="https://pl.wikipedia.org/wiki?curid=343270" title="Women’s Auxiliary Air Force">
Women’s Auxiliary Air Force

WAAF ("Women’s Auxiliary Air Force") – żeńska służba pomocnicza w Royal Air Force, siłach powietrznych Wielkiej Brytanii. Założona w czerwcu 1939 roku, miała swój udział w bitwie o Anglię.
Jednostka ta wykonywała te same zadania co mężczyźni, z wyjątkiem walki i latania samolotami bojowymi. Ich główne obowiązki koncentrowały się na balonach zaporowych. Ukryte w schronach prowadziły także obserwacje liczby i położenia samolotów Luftwaffe, a dane z obserwacji przekazywały do dowództwa myśliwców. W czasie wybuchu II wojny światowej liczebność WAAF-u wynosiła 1700 osób. Cztery lata później, w 1943 roku liczba ta wzrosła do około 180 000 osób.
Podobne zadania w brytyjskich wojskach lądowych spełniały formacje Auxiliary Territorial Service (ATS), a w marynarce wojennej Women’s Royal Naval Service (WRNS, popularnie Wrens po polsku wrenki). Członkinią ATS była – między innymi – księżniczka Elżbieta, późniejsza królowa brytyjska, Elżbieta II, służąca w roku 1945 jako kierowca i mechanik samochodowy.
Odpowiednikiem WAAF w czasie wojny była polska Pomocnicza Służba Kobiet (PSK, "Pestki"), pomocnicza formacja wojskowa, powstawała pod koniec 1941 z inicjatywy gen. Władysława Andersa, podczas tworzenia Polskich Sił Zbrojnych na terenie Związku Sowieckiego.
Do zadań kobiet służących w PSK należało: opatrywanie rannych, obsługa szpitali i kuchni, praca w szkołach dla sierot wojennych. Pracowały również jako sekretarki w sztabach i świetliczanki. W momencie najwyższej liczebności w szeregach PSK służyło około siedmiu tysięcy ochotniczek.

</doc>
<doc id="343271" url="https://pl.wikipedia.org/wiki?curid=343271" title="Péter Boross">
Péter Boross

Péter Boross (wym. []; ur. 27 sierpnia 1928 w Nagybajom) – węgierski polityk i prawnik, parlamentarzysta i minister, w latach 1993–1994 premier Węgier.
Życiorys.
Z wykształcenia prawnik, w 1951 ukończył studia na Uniwersytecie im. Loránda Eötvösa w Budapeszcie. Do 1957 pracował jako urzędnik w stołecznej administracji. W czasie powstania węgierskiego w 1956 wchodził w skład organów rewolucyjnych. Po jego upadku został zwolniony z pracy, do 1959 pozostawał pod nadzorem komunistycznej policji. Z powodów politycznych do 1964 musiał pracować jako robotnik niewykwalifikowany. Następnie podjął pracę w branży cateringowej, w 1971 został dyrektorem jednego z przedsiębiorstw. W 1989 przeszedł na emeryturę.
W 1990 na prośbę premiera Józsefa Antalla dołączył do administracji rządowej. W lipcu tego samego roku został ministrem bez teki do spraw służb specjalnych. W grudniu 1990 objął urząd ministra spraw wewnętrznych. W 1992 wstąpił do kierowanego przez premiera Węgierskiego Forum Demokratycznego, powierzono mu następnie funkcję wiceprzewodniczącego partii. W grudniu 1993, po śmierci Józsefa Antalla, został powołany na urząd premiera. Stanowisko to zajmował do lipca 1994. Forum przegrało wówczas wybory parlamentarne, przechodząc do opozycji.
W latach 1994–1998 sprawował mandat deputowanego do Zgromadzenia Narodowego. W latach 1998–2002 pełnił funkcję doradcy premiera Viktora Orbána. Do węgierskiego parlamentu powrócił w 2006, zrezygnował jednak z mandatu w 2009, sprzeciwiając się polityce władz Węgierskiego Forum Demokratycznego. W 2010 formalnie wystąpił z tego ugrupowania. Współpracował następnie z Fideszem, m.in. przy opracowywaniu nowej konstytucji.

</doc>
<doc id="343273" url="https://pl.wikipedia.org/wiki?curid=343273" title="Armin Zöggeler">
Armin Zöggeler

Armin Zöggeler (ur. 4 stycznia 1974 w Merano) – saneczkarz włoski, sześciokrotny medalista olimpijski, wielokrotny medalista mistrzostw świata i Europy, dziesięciokrotny zdobywca Pucharu Świata. Jeden z najbardziej utytułowanych zawodników w historii tego sportu.
Kariera.
Z zawodu żołnierz, zaliczał się do ścisłej czołówki światowej w saneczkarstwie na torach lodowych w konkurencji jedynek od połowy lat 90. Pierwszy sukces osiągnął w 1992 roku, kiedy podczas mistrzostw świata juniorów w Sapporo zdobył srebrny medal w jedynkach. W tej samej konkurencji zdobył też złote medale na MŚJ w Siguldzie w 1993 roku i rozgrywanych rok później MŚJ w Innsbrucku. W 1994 roku wystąpił też na igrzyskach olimpijskich w Lillehammer, gdzie sięgnął po brązowy medal, przegrywając jedynie z Niemcem Georgiem Hacklem i Austriakiem Markusem Prockiem. W 1998 roku, na igrzyskach w Nagano, reprezentant Włoch zajął drugie miejsce, rozdzielając na podium Hackla i jego rodaka, Jensa Müllera. Na dwóch kolejnych edycjach tej imprezy: ZIO w Salt Lake City (2002) i ZIO w Turynie (2006) zdobywał tytuł mistrza olimpijskiego. Najpierw wyprzedził Hackla i Procka), a następnie pokonał Rosjanina Alberta Diemczenkę i Łotysza Mārtiņša Rubenisa. Następnie wystąpił na igrzyskach w Vancouver w 2010 roku, gdzie wywalczył brązowy medal, przegrywając z Niemcami – Felixem Lochem i Davidem Möllerem. Brał także udział w igrzyskach olimpijskich w Soczi w 2014 roku, ponownie zajmując trzecie miejsce, za Lochem i Albertem Diemczenko. Tym samym został pierwszym w historii sportowcem, którzy zdobył medale na sześciu igrzyskach olimpijskich z rzędu. Na tych samych igrzyskach zajął także piąte miejsce w konkurencji drużynowej.
Ma na koncie sześć tytułów mistrza świata w jedynkach, wywalczonych na MŚ w Lillehammer (1995), MŚ w Königssee (1999), MŚ w Calgary (2001), MŚ w Siguldzie (2003), MŚ w Park City (2005) oraz MŚ w Cesanie (2011). Zdobył również pięć medali srebrnych: w drużynie na MŚ w Lillehammer (1995), jedynkach na MŚ w Sankt Moritz (2000), jedynkach i drużynie na MŚ w Innsbrucku (2007) oraz jedynkach na MŚ w Park City (2009) i pięć brązowych: w drużynie na MŚ w Altenbergu (1996), MŚ w Innsbrucku (1997), MŚ w Nagano (2004) i MŚ w Park City (2005) oraz w jedynkach na MŚ w Altenbergu (2012). Zöggeler jest również wielokrotnym medalistą mistrzostw Europy, przy czym zwyciężał w drużynie na ME w Königssee (1994) oraz jedynkach na ME w Oberhofie (2004), ME w Cesanie (2008) i ME w Siguldzie (2014).
Po Puchar Świata sięgał dziesięciokrotnie, w sezonach 1997/1998, 1999/2000, 2000/2001, 2003/2004, 2005/2006, 2006/2007, 2007/2008, 2008/2009, 2009/2010 i 2010/2011. Łącznie 103 razy stawał na podium zawodów tego cyklu w rywalizacji jedynek, z czego 57 razy zwyciężał. Są to rekordy tych zawodów (drugie miejsce w klasyfikacji miejsc na podium zajmuje Markus Prock z wynikiem 73 podiów, a w klasyfikacji zwycięstw drugi jest Hackl z wynikiem 33 triumfów).
W 2002 roku został odznaczony Orderem Zasługi Republiki Włoskiej. W 2011 roku został wybrany sportowcem roku we Włoszech, był też ośmiokrotnie wybierany sportowcem roku w Tyrolu Południowym.
Podczas igrzysk w Soczi Zöggeler był chorążym reprezentacji Włoch.
Po sezonie 2013/2014 Włoch zakończył karierę sportową.

</doc>
<doc id="343274" url="https://pl.wikipedia.org/wiki?curid=343274" title="Quo Vadis (polski zespół muzyczny)">
Quo Vadis (polski zespół muzyczny)

Quo Vadis – zespół metalowy założony w Szczecinie w 1988 roku.
Zespół występował na wielu festiwalach muzycznych, w tym na Festiwalu w Jarocinie (1989, 1992), Metalmanii (1994, 1995) oraz na Przystanku Woodstock (1995, 1996, 1997, 1999).
W 1998 roku ich utwór znalazł się na pierwszej składance "Muzyka przeciwko rasizmowi", firmowanej przez Stowarzyszenie „Nigdy Więcej”.
Członkowie zespołu są kibicami Pogoni Szczecin. Są autorami oficjalnego hymnu klubu "My, Portowcy". 5 grudnia 2008 roku odbył się koncert z okazji jubileuszu 20 rocznicy powstania zespołu, podczas którego zostało nagrane pierwsze DVD zespołu zatytułowane „DVD – LIVE”.

</doc>
<doc id="343275" url="https://pl.wikipedia.org/wiki?curid=343275" title="Paul Simonon">
Paul Simonon

Paul Simonon (ur. 15 grudnia 1955 w Brixton w Londynie) – muzyk, basista zespołu punkrockowego The Clash, który założył wraz z Joe Strummerem i Mickiem Jonesem w 1976 roku.
Wychował się w biednej dzielnicy Brixton w południowym Londynie. Planował zostać artystą malarzem.
W roku 1976 przychodził na przesłuchania do zespołu London SS. Zaprzyjaźnił się wtedy z Mickiem Jonesem, który nauczał go gry na gitarze basowej. Po upadku London SS, założył wraz z nim i Joe Strummerem zespół The Clash. Przypisuje mu się wymyślenie nazwy zespołu. Był odpowiedzialny głównie za wizualny obraz grupy. Jego kontrapunktowe linie basowe z wpływami reggae i ska wyróżniają go od innych basistów punkowych pod względem złożoności i roli gitary basowej w zespole.
Paul Simonon jest autorem trzech piosenek The Clash: "The Guns of Brixton" z London Calling, "Crooked Beat" z Sandinista! i "Long Time Jerk" z jednego z singli. Zaśpiewał także partie wokalne w utworze „Red Angel Dragnet”. Linia basowa utworu „The Guns of Brixton” umieszczona została na 16 miejscu najlepszych linii basowych wszech czasów według Stylus Magazine w roku 2005.
Simonon zagrał na gitarze basowej prawie we wszystkich piosenkach na płytach The Clash. Piosenki, które nie zostały nagrane przez Simonona to: "Magnificent Seven" i "” Strikes Lightning (Not Once ale Twice)”" z płyty Sandinista! (partie basowe nagrane zostały przez Normana Watt-Roya), "Rock the Casbah" z Combat Rock (partie basowe nagrał tutaj Topper Headon) i w 10 utworach z 12 na płycie Cut the Crap partie basowe nagrał znów Norman Watt-Roy.
Okładka płyty London Calling przedstawia Paula rozbijającego swój bas po jednym z koncertów.
Gdy The Clash zakończyli działalność w początkach 1986 roku, Simonon założył nowy zespół Havana 3am. Z tym zespołem zarejestrował tylko jeden album „Havana 3am” (Capitol Records, 1991) i zakończył działalność muzyczną. Później Simonon pracował jako artysta – zajął się malarstwem – jego pierwszą pasją przed dołączeniem do The Clash. Miał kilka pokazów galerii i nawet zaprojektował okładkę do jednego z albumów zespołu Micka Jonesa Big Audio Dynamite.
Obecnie Paul Simonon jest współzałożycielem zespołu The Good, the Bad and the Queen, gdzie gra na gitarze basowej. Od 2010 roku gra również w zespole Gorillaz, wraz z Mickiem Jonesem. 

</doc>
<doc id="343277" url="https://pl.wikipedia.org/wiki?curid=343277" title="Szkielet hydrauliczny">
Szkielet hydrauliczny



</doc>
<doc id="343278" url="https://pl.wikipedia.org/wiki?curid=343278" title="Patriarchowie Moskwy">
Patriarchowie Moskwy



</doc>
<doc id="343282" url="https://pl.wikipedia.org/wiki?curid=343282" title="Egiryn">
Egiryn

Egiryn – minerał z grupy krzemianów łańcuchowych, zaliczany do grupy piroksenów – klinopiroksen. Minerał należy do grupy minerałów rzadkich.
Wraz z jadeitem oraz kosmochlorem tworzy szereg jadeitu.
Nazwa.
Pierwszy raz została opisana próbka pozyskana z Rundemyr, Øvre Eiker, Buskerud, w Norwegii w 1835 roku. Minerał swoją nazwę wywodzi od Ägira, nordyckiego boga morza. Czasami można spotkać się z nazwą minerału "akmit" (z ἀκμή - "punkt, krawędź"), co nawiązuje do pokroju kryształów.
Właściwości.
Często tworzy kryształy tabliczkowe, listewkowe, igiełkowe, długosłupkowe, których wierzchołek stanowi wydłużona piramida. Występuje w postaci włosków lub delikatnych włókien, które łączą się w skupienia włókniste o barwach od ciemnozielonej do zielonoczarnej. Często wykazuje prążkowanie zgodne z wydłużeniem słupa. Jest kruchy, przeświecający.
Występowanie.
Występuje w skałach magmowych, zasobnych w alkalia (skały alkaliczne) zwłaszcza w sód. Bywa spotykany w granitach, granodiorytach, pegmatytach, trachitach.
Miejsca występowania: Norwegia – Skaadoe, Brevig, Grenlandia, Rosja – Półwysep Kolski, USA – Arkansas, Montana, Zambia, Norwegia, Kanada.
W Polsce- został stwierdzony w rejonie Cieszyna i Żywca w Beskidach.

</doc>
<doc id="343283" url="https://pl.wikipedia.org/wiki?curid=343283" title="Sztandar Młodych">
Sztandar Młodych

Sztandar Młodych – ogólnopolski dziennik dla młodzieży, wydawany w latach 1950–1997 w Warszawie, do 1957 organ prasowy Związku Młodzieży Polskiej (ZMP), w latach 1957–1973 organ prasowy Związku Młodzieży Socjalistycznej (ZMS), w latach 1981–1990 organ prasowy Federacji Socjalistycznych Związków Młodzieży Polskiej (FSZMP); sprywatyzowany w 1990, od 1994 wydawany pod zmienionym tytułem „Sztandar”.
Pierwszy numer dziennika wydano w 1950 z okazji Święta Pracy; na pierwszej stronie opublikowano wówczas przemówienia prezydenta RP Bolesława Bieruta, sekretarza generalnego KC KPZR Józefa Stalina i marsz. Konstantego Rokossowskiego.
W latach 1956–1957 redaktorem naczelnym dziennika był Marian Turski, w latach 1984–1985 redaktorem naczelnym był Aleksander Kwaśniewski, późniejszy prezydent RP.
W 1990 dziennik został sprzedany przez Komisję Likwidacyjną Robotniczej Spółdzielni Wydawniczej „Prasa-Książka-Ruch” firmie SM-Media. 1 stycznia 1994 nastąpiła zmiana właściciela: dziennik kupiła firma Dom Wydawniczy SM, będąca częścią szwajcarskiego koncernu Marquard Media Polska. Nowy właściciel zmienił wówczas profil dziennika z młodzieżowego na ogólny i nadał mu nowy, skrócony tytuł „Sztandar”. Dziennik został zamknięty przez wydawcę w 1997 roku. Ostatni numer „Sztandaru” ukazał się z datą 25–27 lipca 1997.

</doc>
<doc id="343288" url="https://pl.wikipedia.org/wiki?curid=343288" title="Omfacyt">
Omfacyt

Omfacyt – minerał z gromady krzemianów łańcuchowych, zaliczany do grupy piroksenów. Jest minerałem rzadkim.
Nazwa pochodzi od słowa "omphax", greckiego określenia niedojrzałych winogron, nawiązując do charakterystycznej, zielonej barwy tego minerału. Jako minerał jest stałym roztworem jadeitu (25%-75%), augitu (25%-75%) i egirynu (0%-25%).
Właściwości.
Zazwyczaj tworzy nieprawidłowo wykształcone kryształy o pokroju słupkowym. Występuje w skupieniach zbitych, bądź nieforemnych ziaren tkwiących w masie skalnej – najczęściej zbliźniaczonych. Jest kruchy, przezroczysty.
Występowanie.
Stanowi składnik skał metamorficznych. Zazwyczaj występuje z granatami, amfibolami, dystenem, skaleniami, kwarcem, zoisytem, epidotem. Niekiedy tworzy omafacytyty. 
Miejsca występowania: Birma, Japonia, Nowa Zelandia, Austria, Włochy, Grecja, Rosja, Niemcy.
W Polsce – spotykany na Dolnym Śląsku, w Górach Sowich, Górach Złotych, w Masywie Śnieżnika.

</doc>
<doc id="343289" url="https://pl.wikipedia.org/wiki?curid=343289" title="Federalny Trybunał Sprawiedliwości (Niemcy)">
Federalny Trybunał Sprawiedliwości (Niemcy)

Federalny Trybunał Sprawiedliwości (również Trybunał Federalny, "Bundesgerichtshof", "BGH") – najwyższa instancja sądownictwa karnego i cywilnego w Republice Federalnej Niemiec.
Wraz z Federalnym Sądem Pracy, Federalnym Trybunałem Finansowym, Federalnym Sądem Socjalnym i Federalnym Sądem Administracyjnym należy on do pięciu najwyższych sądów w Niemczech.
Utworzenie i siedziba.
Federalny Trybunał Sprawiedliwości został założony w 1950 roku jako nieoficjalny następca "Reichsgericht" (Sądu Rzeszy). Swoją siedzibę ma w Karlsruhe przy Herrenstraße. Senat ds. Karnych ma swoją siedzibę w Lipsku.
Struktura.
Federalny Trybunał Sprawiedliwości jest podzielony na senaty, składające się z Sędziego Przewodniczącego oraz z pięciu członków (§ 139 ust. 1 GVG). Wyróżnia się:
Podział rozpatrywanych spraw.
Podział poszczególnych spraw jest uregulowany specjalnymi przepisami, które określają który senat jest za co odpowiedzialny.
Obecnie przyznaje się senatom następujące zakresy:

</doc>
<doc id="343292" url="https://pl.wikipedia.org/wiki?curid=343292" title="Arpad Goncz">
Arpad Goncz



</doc>
<doc id="343296" url="https://pl.wikipedia.org/wiki?curid=343296" title="Pistolet maszynowy Mendoza HM-3">
Pistolet maszynowy Mendoza HM-3

HM-3 – meksykański pistolet maszynowy produkowany przez firmę "Productos Mendoza".
HM-3 jest produkowany od 1975 roku. Początkowo posiadał lekką kolbę stałą wygiętą z metalowej rurki. W latach 80. powstała zmodernizowana wersja w kolbą składaną na bok broni. Stopka złożonej kolby tworzy chwyt przedni.
HM-3 znajduje się na uzbrojeniu armii meksykańskiej.
Opis.
HM-3 jest bronią samoczynno-samopowtarzalną. Zasada działania oparta o odrzut zamka swobodnego. Zamek nasuwa się na lufę. Mechanizm spustowy umożliwia prowadzenie ognia pojedynczego i seriami. Bezpiecznik nastawny połączony z przełącznikiem rodzaju ognia. Drugim bezpiecznikiem jest automatyczny bezpiecznik chwytowy.
HM-3 jest bronią zasilaną przy pomocy dwurzędowych magazynków pudełkowych o pojemności 32 naboi. Gniazdo magazynka znajduje się w chwycie.
Lufa o długości 235 mm.
Kolba stała, z metalowej rurki, albo składana na bok broni. Przyrządy celownicze mechaniczne (celownik przerzutowy).

</doc>
<doc id="343298" url="https://pl.wikipedia.org/wiki?curid=343298" title="Peso chilijskie">
Peso chilijskie

Peso chilijskie – oficjalna waluta Chile. Jej międzynarodowym skrótem zgodnie z ISO 4217 to „CLP”, w Chile używa się skrótu $.
Peso znajduje się w obiegu w monetach 1, 5, 10, 50, 100 i 500 peso, oraz banknotach 500 (rzadkie, już nie drukowane), 1000, 2000, 5000, 10000 i 20000 peso. Początkowo drukowano banknoty 50 i 100 peso (wycofane odpowiednio w 1982 i 1984). Wszystkie banknoty drukuje się na papierze, z wyjątkiem 2000 peso, które drukuje się na plastikowym banknocie polimerowym od września 2004.
Historia.
Po raz pierwszy peso chilijskie wprowadzono w 1817, i było równe co do wartości 8 hiszpańskim realom kolonialnym. Do 1851 peso było w obiegu równolegle ze srebrnymi monetami liczonymi w realach i złotymi liczonymi w escudo (1 escudo to 2 peso).
W 1835, wprowadzono miedziane monety o wartości ½ i 1 centavo, ale dopiero w 1851 zaprzestano używania jednostek płatniczych w escudo i realach. Rozpoczęto też bicie następnych monet w centavo i décimo (warte 10 centavo). Od 1925, monety i banknoty bito i drukowano w "kondorach", wartych 10 peso.
W ramach dewaluacji peso zostało zastąpione "escudo" 1 stycznia 1960, z przelicznikiem 1 escudo = 1000 peso.
Obecne peso ponownie wprowadzono w 1975, w ramach kolejnej dewaluacji, z przelicznikiem 1 peso = 1000 escudo. Aż do 1984 było dzielone na 100 centavo.

</doc>
<doc id="343300" url="https://pl.wikipedia.org/wiki?curid=343300" title="John Flamsteed">
John Flamsteed

John Flamsteed (ur. 19 sierpnia 1646 w Denby, zm. 31 grudnia 1719 w Greenwich, Londyn) – angielski astronom.
Był pierwszym Astronomem Królewskim i założycielem obserwatorium astronomicznego w Greenwich, które rozpoczęło działalność w 1675 roku. Urząd ten uzyskał Flamsteed, nie dysponujący wyższym wykształceniem dostępnym już wówczas w Anglii, dzięki królowi Karolowi II. Pośmiertnie w 1725 roku opublikowano wyniki jego obserwacji w dziele nazwanym "Historia Coelestis Britannica", zawierającym m.in. katalog pozycyjny ze współrzędnymi 2935 gwiazd. Pozycje te Flamsteed określił z dużo większą dokładnością niż wcześniejsze prace. Niektóre gwiazdy, jak np. "61 Cygni", nadal znane są pod numerami z tego katalogu. W 1729 roku jako uzupełnienie katalogu ukazał się atlas nieba "Atlas Coelestis".
Życiorys.
Astronomii uczył się sam, a następnie (1670-74) kontynuował edukację w Jesus College na Uniwersytecie Cambridge. W 1675 przyjął święcenia. Astronom postanowił wyposażyć obserwatorium w Greenwich, a niewielki spadek po ojcu umożliwił mu budowę kwadrantu murowego – przymocowanego do ściany przyrządu do mierzenia wysokości gwiazd w momencie ich przejścia przez południk.
Astronom usiłował powstrzymać publikowanie wyników jego badań przed ich zakończeniem, jednak były one potrzebne Izaakowi Newtonowi oraz Edmondowi Halleyowi. W 1704 roku książę Danii, Jerzy, zobowiązał się do pokrycia kosztów publikacji i mimo sprzeciwów astronoma, niekompletne obserwacje zostały wydane przez Halleya, a w 1712 roku wydrukowano 400 egzemplarzy. Później Flamsteed doprowadził do spalenia 300 z nich.
Wyróżnienia.
Od 1677 roku był członkiem Royal Society.
Na jego cześć nazwano krater na Księżycu i planetoidę (4987) Flamsteed.

</doc>
<doc id="343302" url="https://pl.wikipedia.org/wiki?curid=343302" title="Kościół słupowy">
Kościół słupowy

Kościół słupowy () – nazwa szczególnego rodzaju drewnianych kościołów norweskich, wznoszonych od X do XIII w., w których dominują konstrukcyjne elementy pionowe (słupy), w odróżnieniu od typowych konstrukcji zrębowych, zdominowanych przez poziome belki. Kościoły te należą do najstarszych drewnianych zabytków Europy.
Nazwa.
Nazwa pochodzi od konstrukcji tych kościołów, wspartych na wielkich drewnianych narożnych kolumnach. Oprócz tego wewnątrz tych kościołów występują dodatkowe, wolnostojące słupy, podtrzymujące więźbę dachową. Z rzadka występuje centralny słup, na którym wspiera się sygnaturka. Tylko w przypadku tego ostatniego typu w pełni poprawne byłoby użycie innego terminu, używanego czasem na określenie całego tego typu kościołów: „kościół masztowy”. Z kolei nazwa „kościoły klepkowe” prawdopodobnie pochodzi od z języka angielskiego, gdzie „klepka” ma się odnosić do desek kryjących ściany tych kościołów. Najbardziej adekwatna byłaby nazwa „kościoły słupowo-ramowe”, co dokładnie oddaje specyfikę ich konstrukcji, ale jedyna polska monografia przedmiotu sugeruje użycie nazwy krótszej. W publikacjach przewodnikowych pojawiają się też określenia takie jak „kościoły typu "stav" lub „kościoły typu "stave".
Konstrukcja.
Są to świątynie o konstrukcji słupowej ("stave"), a dokładniej – „słupowo-klepkowej”. Trzon konstrukcji stanowi szkieletowa rama złożona z pionowych słupów narożnych spiętych następnie długimi deskami (klepkami), które nakładane pionowo tworzą ścianę kościoła. Kościoły budowane były różnymi technikami, w zależności od regionu i okresu ich konstrukcji. Najprostsze mają jedynie jedną nawę i małe prezbiterium oraz dach oparty na ścianach. Kościoły o najbardziej złożonej konstrukcji posiadają trzy nawy oraz znaczną wysokość. Pokryte są stromym dachem krytym gontem. Kalenice zakończone są najczęściej rzeźbami smoków.
Współcześnie zbudowano jeden kościół o takiej konstrukcji w Askim w południowej Norwegii. Jak dotąd jest to jedyny współczesny stavkirke na świecie.
Lista kościołów klepkowych.
Według szacunków w średniowieczu powstało w Norwegii około tysiąca kościołów słupowych. Do dziś dotrwało jedynie 28 kościołów tego typu w tym kraju zapisanych na oficjalnej liście:
Poza wyżej wymienionymi świątyniami istnieje kilka innych kościołów tego typu, które ze względu na dokonane zmiany w konstrukcji zostały skreślone z listy. Cztery spośród zachowanych "stavkirker" znajdują się obecnie poza Norwegią i również nie są zapisane na powyższej liście. Do tej grupy należą kościoły:

</doc>
<doc id="343303" url="https://pl.wikipedia.org/wiki?curid=343303" title="Temyrtau">
Temyrtau

Temyrtau () – miasto w Kazachstanie, położone w regionie Karaganda.

</doc>
<doc id="343304" url="https://pl.wikipedia.org/wiki?curid=343304" title="Ukraińska Centralna Rada">
Ukraińska Centralna Rada

Ukraińska Centralna Rada () – paraparlamentarny organ państwowy, reprezentacja Ukrainy wyłoniona po rewolucji lutowej w Rosji. Po przewrocie bolszewickim suwerenny organ państwowy Ukraińskiej Republiki Ludowej.
Utworzenie Rady.
Ukraińska Centralna Rada powstała 17 marca 1917 w Kijowie w konsekwencji rewolucji lutowej z inicjatywy Towarzystwa Ukraińskich Postępowców (na czele z Jewhenem Czykałenką, Serhijem Jefremowem i Dmytrem Doroszenką) i Ukraińskiej Socjal-Demokratycznej Partii Robotniczej (pod przewodnictwem Wołodymyra Wynnyczenki i Symona Petlury) oraz przedstawicieli ukraińskich elit narodowych. Na jej przewodniczącego wybrano Mychajła Hruszewskiego.
Wkrótce w jej skład weszła utworzona w kwietniu 1917 Ukraińska Partia Socjalistów-Rewolucjonistów. 19 kwietnia 1917 odbył się w Kijowie Ukraiński Kongres Narodowy, na którym 900 delegatów z całej Ukrainy dokonało wyboru 150 przedstawicieli do Centralnej Rady oraz zatwierdziło M. Hruszewskiego na jej przewodniczącego. 17 maja 1917 roku przyłączyli się do niej także przedstawiciele ukraińskich kół wojskowych, a w czerwcu środowiska chłopskie. W skład Centralnej Rady weszli także przedstawiciele robotników i mniejszości narodowych.
Uniwersały Rady.
Mając poparcie niemal wszystkich Ukraińców, 23 czerwca 1917 roku Centralna Rada wydała swój "I Uniwersał". Proklamowano autonomię Ukrainy w ramach państwa rosyjskiego oraz utworzono rząd autonomiczny – Sekretariat Generalny. Składał się on z 8 ministerstw, a na jego czele stanął W. Wynnyczenko. "I Uniwersał" został ogłoszony po odrzuceniu przez rosyjski Rząd Tymczasowy żądań wysuwanych przez Ukraińców: pisemnej deklaracji rządu o niesprzeciwianiu się autonomii Ukrainy, ustanowienia przy rządzie rosyjskim stałego komisarza ds. Ukrainy, ustanowienia urzędu komisarza rządowego na Ukrainie, wybieranego przez Ukraińców, któremu podlegałaby cała administracja lokalna, oraz pozostawienia części dochodów podatkowych w dyspozycji autonomii ukraińskiej. Z tego powodu Rosja domagała się natychmiastowego odwołania "Uniwersału". Jednak w dniu 15 lipca 1917 roku Rząd Tymczasowy ogłosił zawarcie porozumienia z Centralną Radą. Strona ukraińska godziła się na odłożenie sprawy autonomii do chwili zwołania Wszechrosyjskiego Zgromadzenia Ustawodawczego (Konstytuanty). Z kolei Rząd Tymczasowy uznał Radę za swą przedstawicielkę w pięciu guberniach (kijowskiej, podolskiej, połtawskiej, wołyńskiej i części czernihowskiej), a Sekretariatowi Generalnemu przekazał uprawnienia wykonawcze.
16 lipca 1917 roku postanowienia ugody zostały ogłoszone w wydanym przez Centralną Radę "II Uniwersale".
Jednak, jak się okazało, ustępstwa strony rosyjskiej były pozorne. 17 sierpnia 1917 Rząd Tymczasowy wydał instrukcję dla Sekretariatu Generalnego, w której jego rolę ograniczono w praktyce do wykonawcy poleceń rządu. Wobec powyższego Centralna Rada powinna była zerwać umowę i wykorzystując kryzys w Rosji, przystąpić do budowy niepodległego państwa ukraińskiego. Jednak stało się inaczej. Powodem był widoczny brak odpowiedniego kierownictwa w Centralnej Radzie, co zaowocowało niezdecydowanymi działaniami oraz sporami o zakres władzy. Brak doświadczenia u młodych polityków ukraińskich, brnięcie w niekończące się spory powodowało, że na drugi plan zeszły sprawy bezpieczeństwa, zaopatrzenia miast w żywność czy kwestie związane z formowaniem własnego wojska. Nie udało się także rozwiązać jednego z najbardziej palących problemów, sprawy rozdziału ziemi pomiędzy chłopów ukraińskich. W następstwie czego Centralna Rada zaczęła tracić poparcie społeczeństwa ukraińskiego.
Osłabienie pozycji Centralnej Rady zbiegło się z przewrotem bolszewickim w Petersburgu. Bolszewicy nie wyobrażali sobie przyszłej Rosji komunistycznej bez Ukrainy. Początkowo Centralna Rada nie traktowała bolszewików jako swego pierwszoplanowego wroga; wrogiem był Rząd Tymczasowy. Kiedy jednak stało się jasne, że bolszewicy doszli do władzy w Rosji na dłuższy czas, a państwo ogarnęła wojna domowa, Centralna Rada – w której większość stanowili socjaldemokraci – postanowiła oddzielić się od Rosji.
20 listopada 1917 roku ogłosiła ona swój "III Uniwersał", w którym proklamowała utworzenie Ukraińskiej Republiki Ludowej – organizmu odrębnego od Rosji zasadniczej, chociaż pozostającej częścią państwa rosyjskiego na zasadzie federacji. Na terytorium URL składały się gubernie: kijowska, podolska, wołyńska, czernihowska, połtawska, charkowska, katerynosławska, chersońska i taurydzka bez Krymu. URL rezerwowała sobie również prawo przyłączenia części guberni: kurskiej, woroneskiej i chełmskiej, jeżeli taką wolę wyrażą demokratycznie ich mieszkańcy.
W "III Uniwersale" ogłoszono przekazanie całej ziemi w ręce chłopów, ustanowiono ośmiogodzinny dzień pracy, zniesiono karę śmierci i ogłoszono amnestię dla skazanych za przestępstwa polityczne. Zapowiedziano wprowadzenie kontroli państwowej nad przemysłem (jednak bez jego nacjonalizacji), reformę sądownictwa i rozszerzenie kompetencji samorządu terytorialnego. Zadeklarowano poszanowanie wolności słowa, druku, wyznania, zebrań, stowarzyszeń, strajków, nietykalności osobistej, nienaruszalności mieszkania oraz prawo do posługiwania się językami miejscowymi w kontaktach z władzami wszystkich szczebli. Obiecano również wprowadzenie autonomii osobistej mniejszości narodowych, z których z imienia wymieniono trzy: wielkoruską (rosyjską), żydowską i polską.
Ogłoszono także dekret o przeprowadzeniu 9 stycznia 1918 roku wyborów do Ukraińskiego Zgromadzenia Konstytucyjnego (równolegle do ogłoszonych wyborów do rosyjskiej Konstytuanty). Prawo wyborcze uzyskali wszyscy mieszkańcy Ukrainy (także kobiety), którzy ukończyli 20 rok życia. Jednak rozpędzenie w dniu w Piotrogrodzie przez bolszewików wybranej w demokratycznych wyborach Konstytuanty rosyjskiej oraz walki wojsk Centralnej Rady z bolszewikami uniemożliwiły pełne przeprowadzenie wyborów. Z tych powodów ukraińskie Zgromadzenie Konstytucyjne nie zebrało się.
17 grudnia 1917 Rada Komisarzy Ludowych Rosji wysłała do Centralnej Rady pismo, w którym na wstępie uznała pełne prawa Ukrainy, w tym do oderwania się od Rosji, po czym w formie ultimatum zażądała od Centralnej Rady podporządkowania się bolszewikom, w tym zwrotu broni skonfiskowanej oddziałom bolszewickim, zezwolenia im na swobodną działalność na Ukrainie oraz współdziałania w rosyjskiej wojnie domowej. Centralna Rada oraz zebrany tego dnia w Kijowie Zjazd Rad Delegatów Chłopskich, Żołnierskich i Robotniczych odrzuciły ultimatum. Wówczas delegaci bolszewiccy opuścili zjazd, zebrali się w Charkowie i ogłosili powstanie Ukraińskiej Ludowej Republiki Rad (), której nazwa była kopią nazwy Ukraińskiej Republiki Ludowej ().
Atak bolszewików.
Po rozpędzeniu w Piotrogrodzie przez bolszewików wybranej w demokratycznych wyborach Konstytuanty Rosji roku Ukraińska Centralna Rada ogłosiła ona swój "IV Uniwersał" – deklarację niepodległości Ukrainy: „od dzisiaj Ukraińska Republika Ludowa staje się niepodległym, od nikogo niezależnym, wolnym, suwerennym Państwem Narodu Ukraińskiego”.
Działania rządu Ukraińskiej Ludowej Republiki Rad w Charkowie były w pełni sterowane z Piotrogrodu. Oddziałom bolszewickim wydano rozkaz marszu na Kijów – tym samym Rosja radziecka de facto wypowiedziała wojnę Ukrainie. Przy tym rosyjski rząd bolszewicki twierdził, że nie jest to wojna, gdyż bolszewicy reprezentują rząd ukraiński (charkowski), w związku z tym na Ukrainie toczy się wyłącznie wojna domowa.
W starciu z bolszewicką inwazją wyszła na jaw cała słabość przygotowań Centralnej Rady do wojny o utrzymanie niepodległości, a zwłaszcza jej niezrozumiałe bagatelizowanie spraw związanych z tworzeniem własnych wojsk. W tym czasie dysponowała ona jedynie około 15-tysięczną armią, którą dowodził Symon Petlura. Wojska bolszewickie cały czas posuwały się naprzód. W styczniu zajęły Odessę, Chersoń i Aleksandrowsk. Na przełomie stycznia i lutego 1918 r. w Kijowie wybuchło probolszewickie powstanie robotnicze, które zostało stłumione przez wiernych Centralnej Radzie strzelców siczowych. Jednak 9 lutego 1918 wojska bolszewickie pod dowództwem Michaiła Murawjowa zajęły Kijów. Rząd URL przeniósł się na Wołyń.
Traktat brzeski i przewrót Skoropadskiego.
W obliczu nacierających wojsk bolszewickich, ostatnią nadzieją na utrzymanie władzy było dla Centralnej Rady uzyskanie pomocy z zewnątrz.
9 lutego 1918 doszło do podpisania traktatu brzeskiego pomiędzy URL a Niemcami i Austro-Węgrami. Na jego mocy ustalono granicę między URL a Austro-Węgrami, którą stała się dawna granica między monarchią habsburską a Rosją. Podpisanie traktatu, a następnie wkroczenie ponad 450-tysięcznej armii niemieckiej i austro-węgierskiej na Ukrainę umożliwiło rządowi ukraińskiemu i Centralnej Radzie powrót do Kijowa. Jednak nie wzbudziło to entuzjazmu u ludności ukraińskiej.
Wkraczające armie podzieliły Ukrainę na strefy wpływów (północną – niemiecką i południową – austro-węgierską), nadmiernie eksploatując ją gospodarczo. Nie mogły temu zapobiec władze ukraińskie, w łonie których ponownie rozgorzały konflikty polityczne destabilizujące pracę Centralnej Rady oraz powodujące kryzysy rządowe.
29 kwietnia 1918 roku odbywający się w Kijowie Zjazd Włościański obwołał władcą Ukrainy byłego generała armii carskiej Pawła Skoropadskiego. Przy pomocy wojsk niemieckich dokonano aresztowania rządu i rozpędzono Centralną Radę. Władzę objął Skoropadski, który obwołał się dyktatorem z tytułem hetmana Ukrainy i ogłosił uroczyście powstanie Państwa Ukraińskiego (), potocznie zwanego Hetmanatem, oraz likwidację Centralnej Rady. Po obaleniu Hetmanatu w grudniu 1918 r., restytuowano Ukraińską Republikę Ludową, jednak już bez instytucji Centralnej Rady.

</doc>
<doc id="343306" url="https://pl.wikipedia.org/wiki?curid=343306" title="Vang stavkirke">
Vang stavkirke



</doc>
<doc id="343307" url="https://pl.wikipedia.org/wiki?curid=343307" title="HMS Sheffield (1936)">
HMS Sheffield (1936)

HMS Sheffield – brytyjski krążownik lekki typu "Southampton", zwodowany 23 czerwca 1936 roku.
W czasie II wojny światowej służył w Eskadrze Krążowników Drugiej Floty. W kwietniu 1940 podczas kampanii norweskiej transportował na pokładzie żołnierzy 146 Brygady Piechoty do Norwegii, potem wysłany do Gibraltaru, gdzie dołączył do Zespołu H ("Force H"). W maju 1941 wziął udział w akcji przeciw niemieckiemu pancernikowi „Bismarck”. 26 maja 1941 stał się celem omyłkowego nalotu brytyjskich samolotów torpedowych z lotniskowca „Ark Royal”, lecz uniknął trafień. Odegrał istotną rolę w odnalezieniu i utrzymaniu kontaktu z „Bismarckiem”. W nocy 26 maja został ostrzelany przez „Bismarcka” i wycofał się, odłamki bliskich wybuchów pocisków zabiły na krążowniku trzech ludzi i uszkodziły radar.
W roku 1942 brał udział w eskortowaniu konwojów na morzach arktycznych do ZSRR. W czasie jednego z nich walnie przyczynił się do zwycięstwa w bitwie na Morzu Barentsa 31 grudnia 1942 (tzw. bitwa noworoczna), w czasie której został uszkodzony krążownik ciężki „Admiral Hipper” i zatopiony niszczyciel „Friedrich Eckoldt”. W grudniu 1943 razem z innymi okrętami Royal Navy uczestniczył w pościgu za niemieckim pancernikiem „Scharnhorst” w okolicy Przylądka Północnego, rozpoczynając ostrzał tego okrętu, co doprowadziło do jego zniszczenia. Później między innymi ochraniał lotniskowce uczestniczące w ataku na niemiecki pancernik „Tirpitz”. Po wojnie, w 1967 roku został złomowany.

</doc>
<doc id="343309" url="https://pl.wikipedia.org/wiki?curid=343309" title="Stav">
Stav



</doc>
<doc id="343313" url="https://pl.wikipedia.org/wiki?curid=343313" title="Zuid-Gelders">
Zuid-Gelders

Zuid-Gelders (dialekt południowogeldryjski) – należy do dialektów języka niderlandzkiego. Używa go ok. 0,3 mln mieszkańców Niderlandów w rejonie Limburgii i Nadrenii oraz kilkaset tysięcy w Niemczech. 

</doc>
<doc id="343314" url="https://pl.wikipedia.org/wiki?curid=343314" title="Buddha (album)">
Buddha (album)

Buddha to demo album grupy punk rockowej Blink-182 z 1993 roku.

</doc>
<doc id="343322" url="https://pl.wikipedia.org/wiki?curid=343322" title="Las Turyński">
Las Turyński

Las Turyński (niem. "Thüringer Wald") – pasmo górskie o długości ok. 150 km i szerokości 30 km znajdujące się w Niemczech w Turyngii oraz częściowo w Bawarii.
Las Turyński rozpościera się od Eisenach w kierunku południowo-wschodnim poprzez Waltershausen i Oberhof aż do Ludwigsstadt w Bawarii. Na krańcu południowo-wschodnim, od linii Gehren – Lichtenau przechodzi w Turyńskie Góry Łupkowe (niem. Thüringer Schiefergebirge).
Najwyższą górą Lasu Turyńskiego jest Großer Beerberg (983 m n.p.m.). Pozostałe ważne góry to Schneekopf (978 m) i Inselberg (916 m).
Na obszarze prawie całego pasma górskiego znajduje się utworzony w 1990 Park Krajobrazowy Lasu Turyńskiego.

</doc>
<doc id="343326" url="https://pl.wikipedia.org/wiki?curid=343326" title="Europejski System Transferu Punktów">
Europejski System Transferu Punktów

Europejski System Transferu Punktów (ECTS, ang. "European Credit Transfer System") – zbiór procedur, które zostały opracowane przez Komisję Europejską, gwarantujących zaliczanie studiów krajowych i zagranicznych do programu realizowanego przez studenta w macierzystej uczelni. Komisja Europejska promuje w ten sposób współpracę pomiędzy uczelniami w zakresie wymiany studentów. ECTS jest częścią programu Socrates-Erasmus.
Europejski System Transferu Punktów jest wprowadzany w wielu szkołach wyższych Europy. Jego zasadniczym celem jest stworzenie uregulowań prawnych i organizacyjnych dotyczących organizacji studiów oraz ujednolicenie sposobu studiowania w Europie.
Dzięki wdrożeniu ECTS europejscy studenci mają możliwość podjęcia lub kontynuacji studiów we wszystkich uczelniach realizujących projekt, a okres studiów odbyty na innych uczelniach może być w pełni uznany przez uczelnię macierzystą. Ułatwia to wyjazd na uczelnie zagraniczne, a także wymianę studentów między polskimi uczelniami, które wdrożyły ECTS.
W skład ECTS wchodzi standardowa skala ocen ECTS, która ma być stosowana jako uzupełnienie lokalnych (czyli narodowych) standardowych skal oceniania.
Program ECTS ma na celu ujednolicenie sposobu studiowania w Europie, a tym samym prowadzi do pełnego uznawania okresu studiów odbywanych za granicą i w Polsce.
Punkty ECTS.
Punkty ECTS to punkty zdefiniowane w europejskim systemie akumulacji i transferu punktów zaliczeniowych jako miara średniego nakładu pracy osoby uczącej się, niezbędnego do uzyskania zakładanych efektów kształcenia.
Każda wartość powinna odzwierciedlać ilość pracy koniecznej do zaliczenia pojedynczego przedmiotu w stosunku do całkowitej ilości pracy wymaganej do zaliczenia pełnego roku studiów na danym wydziale. Pod uwagę brane są wszelkie formy nauki: wykłady, ćwiczenia, konwersatoria, zajęcia laboratoryjne, seminaria, prace semestralne, a także egzaminy oraz inne metody oceny. Punkty przyznawane są również za praktyki i przedmioty fakultatywne, składające się na integralną część programu studiów. W wykazie zaliczeń mogą jednak zostać wymienione również przedmioty niepunktowane.
60 punktów ECTS odzwierciedla wkład pracy wymaganej do zaliczenia pełnego roku akademickiego; na semestr przypada zwykle 30 punktów. Zakłada się, że wszystkie przedmioty w systemie ECTS należą do zasadniczego programu uczelni, według którego odbywają się studia stacjonarne. Uczestniczące w ECTS instytucje same wyznaczają wartości punktowe poszczególnych przedmiotów.
Przyporządkowane przedmiotom punkty przyznawane są studentom, którzy spełnią wszystkie warunki konieczne do zdania przedmiotu np. przejdą wymagane egzaminy.
Przestarzałe systemy:

</doc>
<doc id="343330" url="https://pl.wikipedia.org/wiki?curid=343330" title="Karel Mach">
Karel Mach

Karel Mach (ur. 1928, zm. 1992), hokeista czeski, trener.
Pochodził z Pardubic. Od 1945 był zawodnikiem klubów czechosłowackich, w barwach AFK Svitkov, ATK Praga i Tesli Pardubice zaliczył 350 spotkań w ekstraklasie i strzelił 65 bramek. Po zakończeniu kariery zawodniczej zajął się pracą trenerską; prowadził początkowo Teslę Pardubice, następnie CHZ Litvinov, Slavię Praga, LS Poprad, TJ Gottvaldov.
W 1980 został trenerem czołowej polskiej drużyny hokejowej Zagłębie Sosnowiec. Przejął zespół po słowackim trenerze Josefie Ivanie i świętował wraz z drużyną cztery tytuły mistrza Polski. Pracę w Sosnowcu zakończył w 1986, rozstając się zarazem z zawodem trenera. Zmarł kilka lat później na zawał serca.
W młodości obok hokeja uprawiał piłkę nożną, wystąpił w kilku meczach reprezentacji Czechosłowacji "B". Był żonaty (rozszedł się z żoną przed 1980).

</doc>
<doc id="343335" url="https://pl.wikipedia.org/wiki?curid=343335" title="Małków (województwo łódzkie)">
Małków (województwo łódzkie)

Małków – wieś w Polsce położona w województwie łódzkim, w powiecie sieradzkim, w gminie Warta.
W latach 1975–1998 miejscowość położona była w województwie sieradzkim.
Wieś położona w odległości 2 km od miasta Warty, przy szosie w kierunku Sieradza.
Historia.
Pierwsze wzmianki o wsi pochodzą z 1390 roku. Po II wojnie światowej odkryto w Małkowie cmentarzysko ciałopalne kultury łużyckiej z okresu halsztackiego. Stwierdzono także, że obszar ten był zajmowany przez osadnictwo ludzkie w młodszym okresie przedrzymskim i w młodszym okresie rzymskim. Na terenie parku bała osada funkcjonująca w okresie od XII do XIV w. Na łęgach nad Wartą relikty po grodzisku z XIV wieku. Jej pierwszym znanym właścicielem był Albert z Małkowa (Malcowo). W XVI w. Małków należał do Elżbiety i Feliksa Piekarskich oraz Jarosława Kawęckiego zaś w XVIII w. znajdował się w rękach Łubieńskich.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="343340" url="https://pl.wikipedia.org/wiki?curid=343340" title="Sandra (piosenkarka)">
Sandra (piosenkarka)

Sandra, właśc. Sandra Ann Cretu-Menges (ur. jako Sandra Ann Lauer 18 maja 1962 w Saarbrücken) – niemiecka piosenkarka wykonująca muzykę pop, euro disco i synth pop. Karierę zaczynała jako członkini tria Arabesque, w którym występowała od 1979 do 1984 roku, a w latach 1990–2003 udzielała się także w projekcie Enigma. Szczyt kariery solowej Sandry przypadł na drugą połowę lat 80. i początek lat 90. XX wieku. Jej najpopularniejsze przeboje to „Maria Magdalena”, „In the Heat of the Night”, „Hi! Hi! Hi!”, „Everlasting Love”, „Secret Land” i „Hiroshima”. Łącznie sprzedała na świecie ponad 30 milionów płyt, co czyni ją jedną z najpopularniejszych niemieckich piosenkarek.
Życiorys.
Wczesne lata i początki kariery.
Urodziła się w Niemczech Zachodnich jako Sandra Ann Lauer. Ojciec Sandry, Robert Lauer, był Francuzem prowadzącym sklep z winami, a matka Karin – Niemką, która pracowała w sklepie obuwniczym. Sandra miała też starszego brata, Gastona, który w 1995 roku zmarł na paraplegię. Przez 10 lat ćwiczyła balet, pobierała także lekcje gry na gitarze.
Mając 13 lat, wzięła udział w konkursie młodych talentów, po którym zaproponowano jej nagranie singla „Andy mein Freund”. Został on wydany w sierpniu 1976, lecz okazał się porażką komercyjną. Jako siedemnastolatka została członkinią dziewczęcego tria Arabesque, gdzie obejmowała główny wokal. Największą popularność grupa zdobyła w Japonii. Kiedy Arabesque zakończyło działalność w 1984, Sandra postanowiła nagrać niemiecką wersję utworu „Big in Japan” zespołu Alphaville, pod nowym tytułem „Japan ist weit”. Za produkcję coveru Sandry odpowiadał Michael Cretu. Singel nie okazał się jednak sukcesem, sprzedając się jedynie w ilości 125 kopii.
1985–1993: Szczyt kariery międzynarodowej.
Międzynarodowy sukces Sandra odniosła dopiero w 1985 roku utworem „(I'll Never Be) Maria Magdalena”. Piosenka ta stała się przebojem i zdobyła pierwsze miejsce na listach przebojów w ponad 20 krajach na całym świecie, m.in. w Niemczech, Austrii, Szwajcarii i Grecji. W tym samym roku ukazała się jej pierwsza płyta, "The Long Play", która okazała się sukcesem, docierając do top 10 list sprzedaży w Szwajcarii i państwach skandynawskich. Przyniosła ona kolejny przebojowy singiel, „In the Heat of the Night”, który uplasował się w top 5 list przebojów w krajach Europy. Pod koniec roku piosenkarka udała się w tournée promujące debiutancki album. Stylistyka piosenek Sandry opierała się głównie na tanecznym synth popie i euro disco, często wykorzystując męskie chórki, które nagrywał Hubert Kemmler, znany także jako Hubert Kah. Producentem wszystkich nagrań Sandry w tamtym czasie był Michael Cretu, prywatnie partner piosenkarki.
W lutym 1986 Sandra przeprowadziła się do Londynu na sześć miesięcy, gdzie codziennie pobierała lekcje śpiewu. Zapisała się także na lekcje języka angielskiego w szkole London Berlitz oraz uczyła się gry na perkusji. Wtedy też ukazał się trzeci singiel, „Little Girl”, któremu towarzyszył teledysk nakręcony w Wenecji. Na festiwalu Tokyo Song Contest utworem „In the Heat of the Night” wokalistka zdobyła drugie miejsce. Jeszcze w tym samym roku ukazała się druga płyta Sandry – "Mirrors". Stylistycznie była kontynuacją brzmienia znanego z debiutanckiego albumu. Odniosła ona sukces, a pierwszym singlem zostało nagranie „Innocent Love”. Drugi singiel, taneczny „Hi! Hi! Hi!”, poradził sobie na listach jeszcze lepiej. Kolejne przeboje pochodzące z tego krążka to ballada „Loreen” i energiczna piosenka „Midnight Man”. Na płycie znalazł się także utwór „Don't Cry (The Breakup of the World)”, poruszający temat katastrofy w Czarnobylu.
W 1987 ukazała się kompilacja "Ten on One (The Singles)", zawierająca największe dotychczasowe przeboje piosenkarki oraz dwa nowe nagrania, w tym kolejny duży przebój „Everlasting Love”. Kompilacja cieszyła się dużą popularnością, zdobywając w Niemczech i Francji status złotej płyty, a w Szwajcarii – platynowej. Sandra wystąpiła gościnnie w jednym z odcinków serialu kryminalnego ARD "Tatort" ("Miejsce zbrodni") – pt. „Salü Palu”, gdzie wykorzystany został jej kolejny singel, „Stop for a Minute”.
Trzeci studyjny album, "Into a Secret Land", został wydany w roku 1988 i prezentował nowe, bardziej wyrafinowane brzmienie. Cieszył się sukcesem komercyjnym i zebrał pozytywne opinie, a dziś uznawany jest za jeden z najlepszych w karierze Sandry. Płytę promowały cztery przebojowe single: „Heaven Can Wait”, „Secret Land”, „We'll Be Together” i „Around My Heart”. Kilka dni przed kręceniem teledysku „Secret Land”, Sandra uległa poważnemu wypadkowi samochodowemu, w którym otarła się o śmierć. W tym samym roku na rynkach anglojęzycznych ukazała się specjalna kompilacja "Everlasting Love", a remiks tytułowego nagrania osiągnął umiarkowany sukces na brytyjskiej liście przebojów.
Wiosną 1990 ukazała się płyta "Paintings in Yellow". Podobnie jak poprzednia, charakteryzowała się ambitniejszą stylistyką i poważniejszymi tekstami utworów. Była ona kolejnym sukcesem wydawniczym (m.in. top 5 w Niemczech). Z albumu pochodził przebój „Hiroshima”, zawierający antywojenne przesłanie. Kolejnymi singlami zostały „(Life May Be) A Big Insanity” oraz ballada „One More Night”, jednak spotkały się one tylko ze średnim zainteresowaniem. W tym samym roku mąż Sandry założył projekt muzyczny o nazwie Enigma, w ramach którego tworzył kompozycje spod znaku new age. Sandra użyczyła głosu w wielu utworach tego projektu, m.in. w hitowym „Sadeness”.
Kolejny solowy materiał Sandry, "Close to Seven", ujrzał światło dzienne w 1992 roku i był kontynuacją wyrafinowanego brzmienia znanego z dwóch poprzednich albumów. Płyta zdobyła pozytywne recenzje, a pierwszy singel, „Don't Be Aggressive”, cieszył się sporym powodzeniem. Album nie osiągnął jednak takiego sukcesu komercyjnego jak wcześniejsze wydawnictwa Sandry, a drugi singel, „I Need Love”, nawet nie wszedł na niemiecką listę przebojów. W tym samym roku została wydana składanka "18 Greatest Hits" z największymi przebojami, która z kolei była sukcesem wydawniczym. Promowała ją nowa wersja piosenki „Johnny Wanna Live”, która poruszała temat ochrony i praw zwierząt. Rok później ukazał się singel z remiksem hitu „Maria Magdalena”, jednak osiągnął on niewielki sukces.
Od 1995 roku.
Rok 1995 przyniósł album "Fading Shades", który Sandra nagrywała będąc w ciąży. Nie odniósł on sukcesu, chociaż teledysk do pierwszego singla, „Nights in White Satin” był często emitowany przez telewizję. Drugi i ostatni singel, „Won't Run Away”, poniósł komercyjną klęskę. Kolejne lata Sandra spędziła na wychowywaniu dzieci, od czasu do czasu udzielając się na płytach Enigmy. W 1999 ukazała się dwupłytowa kompilacja "My Favourites", zawierająca remiksy i wybór ballad. Okazała się średnim sukcesem, podobnie jak promujący ją singel, nowa wersja utworu „Secret Land”.
Sandra powróciła z nowym materiałem w 2002 roku, wydając album "The Wheel of Time". Płytę jeszcze w 2001 poprzedziła ballada „Forever”, wydana jako pierwszy singel, która spotkała się z umiarkowanym sukcesem. Albumowi towarzyszyła duża promocja medialna, a Sandra po raz pierwszy od ośmiu lat dała występ w niemieckiej telewizji. Następnymi singlami zostały „Such a Shame” (cover przeboju Talk Talk z lat 80.) i kolejna ballada „I Close My Eyes”. Płyta "The Wheel of Time" dotarła do pierwszej dziesiątki sprzedaży na niemieckiej liście.
Po kilku następnych latach milczenia Sandra powróciła w 2006 roku, wydając piosenkę i teledysk „Secrets of Love” z DJ-em Bobo. Singiel spotkał się z sukcesem na listach przebojów w krajach niemieckojęzycznych. Jesienią tego samego roku wydana została płyta "Reflections" z nowymi wersjami starych przebojów. Album osiągnął średni sukces, za to w Polsce dużą popularnością cieszyła się nowa wersja „Around My Heart” – zajmowała wysokie miejsca na radiowych listach przebojów. W lutym 2007 ukazał się kolejny studyjny album Sandry, zatytułowany "The Art of Love". Był to pierwszy album wyprodukowany bez udziału Michaela Cretu – za brzmienie odpowiedzialny był Jens Gad. Jak mówiła sama Sandra, znalazły się na nim bardzo osobiste, dyskretne teksty, w których rozlicza się z przeszłością. Pierwszym singlem została piosenka „The Way I Am”, która osiągnęła niewielki sukces w Niemczech, a kolejnym – „What Is It About Me”, która jednak nie weszła na listy przebojów. Album zawierał także przeróbkę piosenki „All You Zombies” zespołu The Hooters, która stała się radiowym przebojem w Polsce. 24 sierpnia 2008 Sandra wystąpiła w Polsce na festiwalu w Sopocie, w ramach koncertu poświęconego muzyce lat 80., jednak jej występ został odebrany negatywnie przez media.
W 2009 roku piosenkarka wydała nowy album, "Back to Life", mający lżejszy i bardziej optymistyczny wydźwięk w porównaniu z poprzednią płytą. Pierwszym singlem zostało nagranie „In a Heartbeat”, a kolejnym – piosenka „The Night Is Still Young”, nagrana wspólnie z Thomasem Andersem z zespołu Modern Talking. Teledysk do niej został nagrany na Ibizie. Oba single, jak i sama płyta, spotkały się z umiarkowanym sukcesem na listach sprzedaży. Jesienią 2009 roku ukazała się trzypłytowa kompilacja "The Platinum Collection", podsumowująca całą dotychczasową karierę Sandry.
W październiku 2012 Sandra wydała płytę "Stay in Touch", która była efektem współpracy z niemieckim duetem DJ-skim Blank &amp; Jones. Została ona utrzymana w klimacie lat 80., odtwarzając stylistykę znaną z pierwszych płyt Sandry. Album promowały single „Maybe Tonight” oraz „Infinite Kiss”, które nie były sukcesem na listach przebojów, choć sama płyta osiągnęła średni sukces. W roku 2016 wydana została kolejna kompilacja, "The Very Best of Sandra", promowana remiksem „In the Heat of the Night”.
Życie prywatne.
7 stycznia 1988 na Ibizie Sandra wyszła za mąż za Michaela Cretu. Przez kilkanaście lat był on producentem muzycznym Sandry i odpowiadał za jej największe sukcesy. 6 lipca 1995 zostali rodzicami bliźniaków: Nikity i Sebastiana. Po prawie dwudziestu latach, w listopadzie 2007, ich małżeństwo rozpadło się. Jako powód piosenkarka podała „różnice osobiste i zawodowe”. Byli małżonkowie doszli do porozumienia w kwestii sprawowania opieki nad dziećmi. W 2010 Sandra wyszła za mąż za Olafa Mengesa. We wrześniu 2014 roku Sandra w wywiadzie do telewizji RTL wyznała, iż jest w separacji z Olafem Mengesem. W sierpniu 2014 nowym menedżerem Sandry został Alexei Perschukewitsch.
Swojemu bratu Gastonowi (zmarłemu w połowie lat 90.) dedykowała dwie piosenki: „Sisters and Brothers” (1985) i „Dear God... If You Exist” (2007).

</doc>
<doc id="343343" url="https://pl.wikipedia.org/wiki?curid=343343" title="Pistolet maszynowy Hovea M/49">
Pistolet maszynowy Hovea M/49

Hovea M/49 – szwedzki pistolet maszynowy zaprojektowany w firmie Husqvarna Husqvarna Vapenfabrik AB (Hovea), przyjęty do uzbrojenia w Danii.
Historia.
Przed drugą wojną światową armia szwedzka podobnie jak większość armii świata nie miała na uzbrojeniu pistoletu maszynowego. Dopiero w 1937 roku zakupiono niewielką ilość pistoletów maszynowych Suomi. Zostały one wyprodukowane w szwedzkich zakładach Husqvarna Vapenfabrik AB i przyjęte do uzbrojenia jako Kulsprutepistol m/37 (Kpist m/37). Suomi w wersji szwedzkiej strzelał przepisowym szwedzkim nabojem pistoletowym 9 × 20 mm SR Browning Long. Po przyjęciu w 1939 roku do uzbrojenia pistoletu m/39 (niemiecki Walther P 38) i naboju 9 x 19 mm Parabellum do uzbrojenia przyjęto pistolet maszynowy m/37-39 (Suomi ze skróconą lufą, kalibru 9 × 19 mm Parabellum).
Zaostrzająca się sytuacja międzynarodowa sprawiła, że postanowiono zakupić większe ilości pistoletów maszynowych. Tymczasem wybuchła wojna zimowa i produkowane przez Husqvarne Suomi były wysyłane do Finlandii. Próbowano więc zakupów zagranicznych. Jako pierwsze zakupiono niemieckie Bergmanny MP35 (jako Kpist m/39) ale dostawy tych pistoletów maszynowych zostały szybko wstrzymane przez Niemców. Później zakupiono w USA Thompsony M1928 (Kpist m/40) ale wkrótce dostawy także zostały zatrzymane.
Po zakończeniu Wojny Zimowej możliwe stały się znowu dostawy pistoletów maszynowych m/37-39, ale coraz bardziej widoczne było, że Suomi jest bronią przestarzałą, drogą i skomplikowaną w produkcji. Kiedy w 1941 roku Finlandia znowu znalazła się w stanie wojny ze Związkiem Radzieckim i ponownie zarezerwowała całą produkcję Husqvarny podjęto decyzję o rozpoczęciu prac nad nowym pistoletem maszynowym.
Za najlepsze konstrukcje zagraniczne uznano niemieckiego MP40 i angielskiego STENa. Na początku 1943 roku zamówiono po sześć egzemplarzy tych pistoletów maszynowych. Po badaniach uznano, że optymalna konstrukcja będzie łączyła ogólny układ i mechanizm spustowy MP40 z prostotą konstrukcyjną STENa.
W 1944 roku rozpoczęto próby prototypów skonstruowanych w firmach Husqvarna Vapenfabrik AB (HVA czyli Hovea) i Carl Gustaf Stads Gevärfaktori. Pierwsza przedstawiła konstrukcję oznaczoną jako Hovea fm/44, druga Carl Gustaf fm/1944. Po próbach do uzbrojenia przyjęto w 1945 roku konstrukcję zakładów Carl Gustaf która otrzymała oznaczenie Kulsprutepistol m/45.
Po przegraniu konkursu na broń dla armii szwedzkiej konstruktorzy firmy Hovea kontynuowali doskonalenie swojego pistoletu maszynowego. Największą zmianą było zastąpienie kolby składanej pod spód komory zamkowej, kolbą składaną na bok komory zamkowej (rozwiązanie skopiowane z Kpist m/45).
W 1949 roku zmodernizowana wersja została przyjęta do uzbrojenia armii duńskiej jako M/49. Produkcję licencyjną rozpoczęto w zakładach Haerens Vabenarsenalet w Kopenhadze.
Pistolet M/49 nie jest już produkowany ale do 2005 roku nie został oficjalnie wycofany z uzbrojenia armii duńskiej.
Opis.
M/49 jest bronią samoczynną. Zasada działania oparta o odrzut zamka swobodnego. Mechanizm spustowy umożliwia prowadzenie ognia wyłącznie seriami. Broń zabezpiecza się poprzez wprowadzenie rękojeści przeładowania w wycięcie komory zamkowej
M/49 jest bronią zasilaną przy pomocy magazynków pudełkowych. Dawniej stosowano czterorzędowe magazynki o pojemności 50 naboi, później dwurzędowe magazynki o pojemności 36 naboi. Oba typy magazynków są wymienne z magazynkami pistoletów maszynowych Carl Gustaw m/45 i Suomi
Lufa o długości 215 mm, w perforowanej osłonie.
Kolba składana na bok komory zamkowej. Przyrządy celownicze mechaniczne (celownik przerzutowy, nastawy 100 i 200 m).

</doc>
<doc id="343357" url="https://pl.wikipedia.org/wiki?curid=343357" title="Jarhead">
Jarhead



</doc>
<doc id="343360" url="https://pl.wikipedia.org/wiki?curid=343360" title="Tradycja literacka">
Tradycja literacka

Tradycja literacka – ogół doświadczeń oraz dokonań literackich z przeszłości, które w określonym czasie i dla określonej grupy społecznej służą za punkt odniesienia dla działalności twórczej.
W obręb tradycji literackiej wchodzą zarówno dzieła literackie, jak i w różnym stopniu usystematyzowane normy. Porządkując i hierarchizując ten ogół doświadczeń i dokonań, tradycja literacka pozwala na wytworzenie się zespołu określonych konwencji literackich charakterystycznych dla jakiegoś okresu literackiego, prądu literackiego, grupy lub szkoły literackiej, bądź dla poszczególnych twórców. Tradycja kształtuje również nastawienia i oczekiwania odbiorców literatury.
Składniki tradycji literackiej można uporządkować ze względu na ich przynależność do określonej formy strukturalnej (np. rodzaj, gatunek literacki, system wersyfikacyjny) oraz na przynależność do określonej warstwy procesu historycznoliterackiego (np. renesans, oświecenie, modernizm).

</doc>
<doc id="343361" url="https://pl.wikipedia.org/wiki?curid=343361" title="Kościół św. Józefa w Rzeszowie">
Kościół św. Józefa w Rzeszowie

Kościół św. Józefa jest usytuowany w Rzeszowie między ulicami Lubelską i Partyzantów.
Historia.
1416–1900.
Początki parafii sięgają XV wieku, kiedy istniała tu parafia świętych Wojciecha i Katarzyny. Najprawdopodobniej pierwotny budynek spłonął podczas najazdu tatarskiego, podobny los spotkał nowy budynek, który ufundował kasztelan sandomierski Mikołaj Spytek Ligęza w 1624 roku. Po tych wydarzeniach miejscowy proboszcz podjął inicjatywę budowy nowego, murowanego budynku, który w 1745 roku konsekrował metropolita przemyski Hieronim Sierakowski. Na budowę okazalszej świątyni zdecydowano się w 1895, a w 1900 rozpoczęto budowę.
Od 1904 do dzisiaj.
Na zewnątrz budowę zakończono po 4 latach, jednak prace wewnątrz trwały nadal. Zakończono je dopiero w 1920. W 1908 wskutek aktu wandalizmu został zniszczony witraż nad drzwiami wejściowymi do kościoła. W 1960 miasto nawiedziła wichura, która zniszczyła kościół (zerwała dach wieży, powybijała witraże, do użytku nie nadawały się również organy). Kościół zrekonstruowano, opierając się na dokumentacji sporządzonej przez studentów Uniwersytetu Jagiellońskiego pod nadzorem prof. Wiktora Zina. Pod koniec XX wieku świątynię gruntownie odrestaurowano.
Architektura.
Świątynia jest przykładem stylu nowogotyckiego, który na ziemiach Galicji zagościł na przełomie XIX i XX wieków. Trzynawowy budynek z wysoką wieżą (50 m) wybudowany z czerwonej cegły, od frontu w niszy, nad głównym wejściem umieszczona jest figura św. Józefa. Poszczególne elementy wnętrza pochodzą z lat:

</doc>
<doc id="343363" url="https://pl.wikipedia.org/wiki?curid=343363" title="Elastyczność podaży">
Elastyczność podaży

Elastyczność podaży jest miarą względnej zmiany wielkości podaży wywołanej względną zmianą określonego czynnika wpływającego na podaż. Informuje o wrażliwości wielkości podaży na zmiany czynników, które ją kształtują.
Elastyczność podaży jest dana wzorem:
gdzie:
Jeśli formula_10 wówczas mówimy, że podaż jest doskonale elastyczna, tj. każda zmiana wartości czynnika formula_8 powoduje znaczną zmianę wielkości podaży.
Jeśli formula_12 wówczas mówimy, że podaż jest elastyczna, tj. niewielka zmiana czynnika formula_8 kształtującego podaż skutkuje znaczną zmianą wielkości podaży.
Jeśli formula_14 wówczas mamy do czynienia z elastycznością jednostkową podaży (inne określenia: neutralna, wzorcowa, proporcjonalna), tj. względne zmiany wartości czynnika formula_8 odpowiadają takim samym względnym zmianom wielkości podaży.
Jeśli formula_16 należy do przedziału (0,1), wówczas mówimy, że podaż jest nieelastyczna (sztywna), tj. nawet znacząca zmiana wartości czynnika formula_8 powoduje jedynie niewielkie zmiany wielkości podaży.
Jeżeli formula_18 wówczas mówimy, że podaż jest doskonale nieelastyczna (doskonale sztywna), tj. zmiany wartości czynnika formula_8 nie mają wpływu na wielkość podaży.
Czynniki wpływające na elastyczność podaży:

</doc>
<doc id="343364" url="https://pl.wikipedia.org/wiki?curid=343364" title="James Prescott Joule">
James Prescott Joule



</doc>
<doc id="343365" url="https://pl.wikipedia.org/wiki?curid=343365" title="Tabi">
Tabi

 – tradycyjne, sięgające kostki japońskie skarpety z osobnym palcem.
Tabi są noszone do tradycyjnych japońskich strojów, takich jak kimono, razem z tradycyjnym japońskim obuwiem (zōri lub geta). Tabi są noszone zarówno przez mężczyzn, jak i przez kobiety. Najczęściej występują w kolorze białym. Białe tabi są noszone w czasie ceremonii herbacianej oraz przy formalnych okazjach, choć mężczyźni niekiedy zakładają wówczas czarne tabi. Można spotkać tabi również w innych kolorach oraz wzorzyste, najczęściej u kobiet.
Istnieją także "jika-tabi" (robocze) przypominające buty i pełniące funkcję obuwia, a nie skarpet. Są wykonane z grubszego i mocniejszego materiału (płótna), z gumową podeszwą. Są noszone przez: robotników budowlanych, rzemieślników pracujących na zewnątrz (np. cieśli, tynkarzy), rolników, leśników.

</doc>
<doc id="343371" url="https://pl.wikipedia.org/wiki?curid=343371" title="Walerian Kisieliński">
Walerian Kisieliński

Walerian Kisieliński (ur. 1 marca 1907 w Brzezince, zm. 19 lutego 1988 w Warszawie) – polski piłkarz występujący na pozycji napastnika, reprezentant Polski w latach 1931–1937, olimpijczyk, trener piłkarski.
Kariera klubowa.
W trakcie kariery zawodniczej występował w klubach Soła Oświęcim (1919-1924), Policyjny KS Katowice (1925-1926), Fablok Chrzanów (1926-1930), Wisła Kraków (1930-1932), Cracovia (1932-1935, I liga) i Polonia Warszawa (1936-1939, 1945, I liga). Był królem strzelców polskiej ligi w sezonie 1931 (24 bramki) i dwukrotnym mistrzem Polski jako zawodnik Wisły Kraków (1927, 1928).
Debiut: 27 kwietnia 1930 z ŁKS Łódź 2-0 (1-0, w.); ostatni mecz: 13 listopada 1932 z Warszawianką 1-2 (1-1).
Kariera reprezentacyjna.
5 lipca 1931 zadebiutował w reprezentacji Polski w towarzyskim meczu z Łotwą w Rydze (5:0), w którym zdobył 2 gole. Wystąpił na Igrzyskach Olimpijskich 1936, na których zagrał w spotkaniu przeciwko Norwegii (2:3), po którym Polska odpadła z rywalizacji. Ogółem w latach 1931–1937 zanotował w reprezentacji 7 występów, zdobył 2 bramki.
Życie prywatne.
Brat Stefana Kisielińskiego. Jest pochowany na cmentarzu Powązkowskim (kwatera 284 wprost-4-16).

</doc>
<doc id="343374" url="https://pl.wikipedia.org/wiki?curid=343374" title="Pistolet maszynowy SCK Model 66">
Pistolet maszynowy SCK Model 66

 – japoński pistolet maszynowy skonstruowany w latach 60. XX wieku i produkowany na zamówienie Japońskich Sił Samoobrony przez tokijską firmę Shin Chūō Kōgyō. Jest to udoskonalona wersja pistoletu maszynowego Model 65 (modyfikacja miała na celu obniżenie szybkostrzelności z 550 do 465 strz/min).
Model 66 jest bronią wzorowaną na konstrukcji szwedzkiego pistoletu maszynowego Carl Gustaf m/45.
Opis.
Model 66 był bronią samoczynną. Zasada działania oparta o odrzut zamka swobodnego. Mechanizm spustowy umożliwia prowadzenie ognia wyłącznie seriami. Broń zabezpieczało się zamykając pokrywkę otworu wyrzutowego łusek co powodowało zablokowanie zamka (rozwiązanie wzorowane na zastosowanym w pistolecie maszynowym M3). Drugim bezpiecznikiem jest bezpiecznik chwytowy umieszczony za gniazdem magazynka. Dodatkowo Model 66 wyposażono w bezpiecznik zapobiegający strzałom przypadkowym spowodowanych częściowym odciągnięciem zamka (np. wskutek upadku broni kolbą w dół). Bezpiecznik automatycznie zatrzymuje zamek jeśli cofnie się on na odległość większą niż 23, a mniejszą niż 85 mm.
Model 66 był bronią zasilaną z magazynków pudełkowych, dwurzędowych o pojemności 30 naboi.
Lufa w osłonie.
Kolba składana na prawy bok komory zamkowej. Przyrządy celownicze mechaniczne (celownik przerzutowy, przeziernikowy).

</doc>
<doc id="343379" url="https://pl.wikipedia.org/wiki?curid=343379" title="Józef Kohut">
Józef Kohut

Józef Kohut (ur. 16 grudnia 1922 w Krakowie, zm. 3 stycznia 1970 tamże) – polski piłkarz związany głównie z Wisłą Kraków, jedenastokrotny reprezentant Polski, napastnik.
Kariera.
Przez wiele lat grał w Wiśle Kraków. Był królem strzelców polskiej ligi w 1948 (31 goli). Był także dwukrotnym mistrzem Polski z Wisłą (1949 i 1950). Rozegrał dla "Białej Gwiazdy" 162 spotkania mistrzowskie i pucharowe strzelając 123 gole.
Pochowany na cmentarzu Rakowickim.
W latach siedemdziesiątych Wisła organizowała Turniej Piłkarski dla Młodzików im. Józefa Kohuta, a puchar dla zwycięskiej drużyny wręczał syn piłkarza.

</doc>
<doc id="343382" url="https://pl.wikipedia.org/wiki?curid=343382" title="Messier 30">
Messier 30

Messier 30 (również M30, NGC 7099) – gromada kulista w gwiazdozbiorze Koziorożca. Znajduje się w odległości około 26,4 tys. lat świetlnych od Ziemi oraz 23,2 tys. lat świetlnych od centrum Galaktyki. Została odkryta przez Charles’a Messiera w 1764 roku. Do swego katalogu dodał on ją 3 sierpnia 1764 i opisał jako okrągłą mgławicę bez gwiazd. Jako pierwszy rozdzielił ją na indywidualne gwiazdy William Herschel około 1784 roku.
Gromada ma średnicę około 90 lat świetlnych. Jej jądro ma średnicę tylko 0,12', czyli 0,9 roku świetlnego. Jej szacowany wiek to 12,93 mld lat, a masa wynosi ok. 160 000 mas Słońca.
Najjaśniejsze czerwone olbrzymy w gromadzie mają jasność 12,1. W gromadzie odkryto do tej pory 16 gwiazd zmiennych.

</doc>
<doc id="343383" url="https://pl.wikipedia.org/wiki?curid=343383" title="Artur Woźniak">
Artur Woźniak

Artur Jan Woźniak (ur. 10 listopada 1913 w Krakowie, zm. 31 maja 1991 tamże), piłkarz polski, zawodnik Wisły Kraków, dwukrotny król strzelców polskiej ekstraklasy, brat Andrzeja.
Życiorys.
Napastnik, grał w barwach Wisły w latach 1931-1947, strzelając w 140 meczach 101 goli. Miał na koncie trzy tytuły wicemistrza Polski (1931, 1936, 1947), wystąpił w pięciu meczach reprezentacji narodowej. W czasie II wojny światowej był więziony w obozie koncentracyjnym Mauthausen-Gusen.
Karierę piłkarską kończył w Orle Ząbkowice (1948–1949), gdzie był grającym trenerem. Prowadził później wiele polskich zespołów ligowych, m.in. ŁKS, Garbarnię Kraków, Lecha Poznań, Zawiszę Bydgoszcz, Ruch Chorzów, Zagłębie Sosnowiec i Śląsk Wrocław. W latach 1956-1957 był trenerem Wisły.
Pracował również jako trener reprezentacji narodowej. Wchodził w skład komisji selekcyjnej na mecz z Bułgarią w 1956 (wraz z Alfredem Nowakowskim i Alojzym Sitko), w 1956 w dwóch meczach pełnił funkcję asystenta Ryszarda Koncewicza. Zajmował się ponadto reprezentacjami młodzieżowymi i zapleczem pierwszej kadry.
Pochowany na Cmentarzu Rakowickim w Krakowie (kwatera N, rząd zach.).

</doc>
<doc id="343385" url="https://pl.wikipedia.org/wiki?curid=343385" title="Prowincja Jülich-Kleve-Berg">
Prowincja Jülich-Kleve-Berg

Prowincja Jülich-Kleve-Berg – pruska prowincja istniejąca w latach 1815–1822, ze stolicą w Kolonii (Köln).
Powstała z połączenia ziem (księstw) i miast: Jülich, Kleve, Berg, Kolonia, leżących na pograniczu niemiecko-niderlandzkim. Dzieliła się na 3 rejencje: Düsseldorf, Kleve i Kolonia. Jedynym nadprezydentem prowincji był Friedrich zu Solms-Laubach.
W 1822 r. prowincje Jülich-Kleve-Berg i Wielkie Księstwo Nadrenii połączyły się, tworząc Prowincję Nadrenia ze stolicą w Koblencji.

</doc>
<doc id="343387" url="https://pl.wikipedia.org/wiki?curid=343387" title="Troja (rzeka)">
Troja (rzeka)

Troja – rzeka, prawy dopływ Psiny o długości 36,26 km.
Rzeka płynie w województwie opolskim i województwie śląskim. Przepływa przez miejscowości Lewice, Zubrzyce, Włodzienin, Nowa Cerekwia, Kozłówki, Kietrz, Gródczanki, Pietrowice Wielkie, Samborowice, Zopowy i Wojnowice. Źródło rzeki mieści się w powiecie głubczyckim w Obszarze Chronionego Krajobrazu Rejon Mokre – Lewice. Uchodzi do Psiny w województwie śląskim. Jej dopływami są Glinik, Kałuża (), Morawka, Psina, Trzebonka i Wierzbiec.
Zbiornik Włodzienin na Troi.
Zbiornik ma 86 ha powierzchni. W latach poprzednich zabudowania położone blisko koryta rzeki były zalewane. Zgodnie z założeniami po uruchomieniu zbiornika nastąpiła redukcja fali powodziowej o co najmniej 25 procent i przesunięcie fali kulminacyjnej o 16 godzin. Dzięki temu rzeka ma teraz bezpiecznie przejść korytem przez tereny zabudowane gmin Branice i Kietrz.
Parametry zbiornika retencyjnego Włodzienin:

</doc>
<doc id="343392" url="https://pl.wikipedia.org/wiki?curid=343392" title="Krzywa obojętności">
Krzywa obojętności

Krzywa obojętności – zbiór takich kombinacji dóbr i usług, które sprawiają konsumentowi jednakowe zadowolenie, czyli dostarczają mu takiej samej użyteczności całkowitej. 
W ekonomii krzywa obojętności łączy punkty na wykresie, które reprezentują różne ilości dwóch dóbr, między którymi konsument jest obojętny. Oznacza to, że dowolne kombinacje dwóch produktów wskazanych przez krzywą zapewnią konsumentowi równe poziomy użyteczności, a konsument nie będzie preferował jednej kombinacji lub pakietu towarów w stosunku do innej kombinacji na tej samej krzywej. Są to również kombinacje dóbr zapewniające jednakową użyteczność. Innymi słowy, krzywa obojętności jest to zbiór różnych punktów ukazujących kombinacje dwóch dóbr, które zapewniają konsumentowi tę samą użyteczność. Użyteczność jest więc pewnym narzędziem reprezentującym preferencje, a nie czynnikiem stwarzającym je. głównym zastosowaniem krzywych obojętności jest reprezentowanie potencjalnie obserwowalnych wzorców popytu dla indywidualnych konsumentów w odniesieniu do koszyka towarów.
Istnieje nieskończenie wiele krzywych obojętności: jedna przechodzi przez każdą kombinację. Zbiór (wybranych)  krzywych obojętności, zilustrowany graficznie, jest nazywany mapą obojętności.
Zazwyczaj zakłada się, że krzywe obojętności posiadają następujące właściwości:
Ponieważ krzywa po prawej stronie jest bardziej pożądana od krzywej po stronie lewej (gdyż posiada wyższą użyteczność całkowitą), krzywe nie mogą się przecinać na mapie preferencji.
Historia.
Teorię krzywych obojętności opracował Francis Ysidro Edgeworth, który wyjaśnił w swojej książce z 1881 r. matematykę niezbędną do ich rysowania; później Vilfredo Pareto był pierwszym autorem, który faktycznie narysował te krzywe, w swojej książce z 1906 r.Teorię można wyprowadzić z porządkowej teorii użyteczności Williama Stanleya Jevonsa, która zakłada, że jednostki zawsze mogą uszeregować dowolne koszyki dóbr według kolejności preferencji. 
Mapa i właściwości krzywych obojętności.
Wykres krzywych obojętności dla kilku poziomów użyteczności indywidualnego konsumenta nazywa się mapą obojętności. Punkty dające różne poziomy użyteczności są powiązane z odrębnymi krzywymi obojętności, a te krzywe na mapie obojętności są jak linie konturowe na wykresie topograficznym czy izolinie na mapie ukształtowania terenu. Każdy punkt na krzywej reprezentuje tę samą wysokość. Jeśli zejdzie się „z” krzywej obojętności podróżującej w kierunku północno-wschodnim (zakładając dodatnią marginalną użyteczność dla towarów), to zasadniczo wspina się na kopiec użyteczności. Im wyższy poziom, tym wyższy poziom użyteczności. Wymóg braku nasycenia oznacza, że nigdy nie osiągnie się „szczytu” ani „punktu błogości”, pakietu konsumpcyjnego, który jest preferowany od wszystkich innych.
Krzywe obojętności są zwykle przedstawiane jako:
1.      Zdefiniowane tylko w nieujemnej ćwiartce ilości towarów (tj. Możliwość wystąpienia ujemnych ilości dowolnego towaru jest ignorowana).
2.      Ujemnie nachylone – oznacza to, że wraz ze wzrostem ilości konsumowanego jednego towaru (X) całkowita satysfakcja wzrośnie, jeśli nie zostanie zrekompensowana spadkiem ilości konsumowanej drugiego towaru (Y). Równolegle wykluczone jest nasycenie, tak że więcej z jednego dobra (lub obu) jest jednakowo preferowane zamiast żadnego wzrostu. (Jeśli użyteczność U = f (x, y), U, w trzecim wymiarze, nie ma lokalnego maksimum dla żadnych wartości x i y.) Ujemne nachylenie krzywej obojętności odzwierciedla założenie monotoniczności preferencji konsumenta, który generuje monotonicznie rosnące funkcje użyteczności oraz założenie o niezadowoleniu (użyteczność krańcowa dla wszystkich towarów jest zawsze dodatnia); nachylona w górę krzywa obojętności oznaczałaby, że konsument jest obojętny między koszykiem A i innym koszykiem B, ponieważ leżą na tej samej krzywej obojętności, nawet w przypadku, gdy ilość obu towarów w koszyku B jest wyższa. Ze względu na monotoniczność preferencji i brak nasycenia pakiet z większą ilością obu towarów musi być preferowany z koszykiem z mniejszym z nich obu, dlatego pierwszy pakiet musi dawać wyższą użyteczność i leżeć na innej krzywej obojętności na wyższym poziomie użyteczności. Ujemne nachylenie krzywej obojętności oznacza, że krańcowa stopa podstawienia jest zawsze dodatnia;
3.       Kompletne, tak że wszystkie punkty na krzywej obojętności są równo preferowane i bardziej lub mniej preferowane niż każdy inny punkt poza krzywą. Tak więc, w przypadku (2) żadne dwie krzywe nie mogą się przecinać (w przeciwnym razie naruszono by nienasycenie);
4.       Przechodnie w odniesieniu do punktów na wyraźnych krzywych obojętności. Oznacza to, że jeśli każdy punkt na I2 jest ściśle preferowany względem każdego punktu na I1, a każdy punkt na I3 jest preferowany względem każdego punktu na I2, każdy punkt na I3 jest preferowany względem każdego punktu na I1. Ujemne nachylenie i przechodniość wykluczają krzyżowanie się krzywych obojętności, ponieważ proste od początku po obu stronach miejsca, w którym się krzyżowały, dawałyby przeciwne i nieprzechodnie rankingi preferencji;
5.       Ściśle wypukłe. W przypadku (2) preferencje wypukłe sugerują, że krzywe obojętności nie mogą być wklęsłe względem początku, tj. Będą albo liniami prostymi, albo wybrzuszonymi w kierunku początku krzywej obojętności. Jeśli tak jest, to gdy konsument zmniejsza zużycie jednego towaru w kolejnych jednostkach, konieczne są kolejno większe dawki drugiego towaru, aby utrzymać satysfakcję na niezmienionym poziomie.
Nachylenie krzywej.
Nachylenie krzywej dostarcza informacji na temat krańcowej stopy substytucji, czyli mówi jaką ilość dobra znajdującego się na osi Y konsument jest gotowy wymienić na dobro znajdujące się na osi X.
Założenia preferencji konsumenckich.
I Preferencje są kompletne. Konsument sklasyfikował wszystkie dostępne alternatywne kombinacje towarów pod względem satysfakcji, jaką mu zapewniają.
Załóżmy, że istnieją dwa koszyki dóbr konsumpcyjnych A i B, z których każdy zawiera dwa towary x i y. Konsument może jednoznacznie ustalić, że zachodzi jedna i tylko jedna z następujących sytuacji:
– A jest preferowane bardziej niż B, "A" p "B;"
– B jest preferowane bardziej niż A, "B" p "A;"
– A jest obojętne w stosunku do B, "A" I "B."
Ten aksjomat wyklucza możliwość, że konsument nie może podjąć decyzji. Zakłada, że konsument jest w stanie dokonać tego porównania w odniesieniu do każdego możliwego zestawu towarów.
II Preferencje są zwrotne
Oznacza to, że jeśli A i B są identyczne pod każdym względem, konsument to zauważy i będzie obojętny względem A i B.
– "A" = "B" ⇒ "A" I "B"
III Preferencje są przechodnie
– jeśli "A" p "B" oraz "B" p "C", to "A" p "C;"
– a także jeśli "A" I "B" oraz "B" I "C", to "A" I "C."
Jest to założenie dotyczące spójności.
IV Preferencje są ciągłe
– jeśli "A" jest preferowane od "B" oraz "C" jest wystarczająco zbliżone do "B" to "A" jest preferowane od "C";
"–" "A" p "B" oraz "C" → "B" ⇒ "A" p "C".
„Ciągły” oznacza nieskończenie podzielny – tak jak istnieje nieskończenie wiele liczb od 1 do 2, wszystkie pakiety są nieskończenie podzielne. To założenie sprawia, że krzywe obojętności są ciągłe.
V Preferencje wykazują silną monotoniczność
– Jeśli A ma więcej zarówno x oraz y niż B, wówczas A jest preferowane od B.
To założenie jest powszechnie nazywane założeniem „im więcej, tym lepiej”.
Alternatywna wersja tego założenia zakłada, że jeśli A i B mają taką samą ilość jednego towaru, ale A ma więcej tego drugiego, wówczas A jest preferowane zamiast B.
Oznacza to również, że towary są raczej dobre niż złe. Przykładami złych towarów mogą być choroby, zanieczyszczenia itp., Ponieważ zawsze pragniemy mniej takich rzeczy.
VI Krzywe obojętności wykazują malejące krańcowe stopy substytucji
– Krańcowa stopa substytucji mówi, ile „y” osoba jest gotowa poświęcić, aby uzyskać jeszcze jedną jednostkę „x”;
– To założenie zapewnia, że krzywe obojętności są ciągłe i wypukłe do początku.
– To założenie wyznaczyło również etap stosowania technik ograniczonej optymalizacji, ponieważ kształt krzywej zapewnia, że pierwsza pochodna jest ujemna, a druga dodatnia.
– Inną nazwą tego założenia jest założenie zastąpienia. Jest to najbardziej krytyczne założenie teorii konsumentów: konsumenci są gotowi zrezygnować z jednego dobra, aby uzyskać więcej drugiego. Fundamentalne twierdzenie jest takie, że istnieje maksymalna kwota, którą „konsument zrezygnuje z jednego towaru, aby otrzymać jedną jednostkę innego towaru, w takiej ilości, która pozostawi konsumenta obojętnym między nową a starą sytuacją”. Ujemne nachylenie krzywych obojętności reprezentuje gotowość konsumenta do dokonania kompromisu.

</doc>
<doc id="343393" url="https://pl.wikipedia.org/wiki?curid=343393" title="Droga krajowa nr 43 (Polska)">
Droga krajowa nr 43 (Polska)

Droga krajowa nr 43 (DK43) – droga krajowa klasy G przebiegająca przez województwa: łódzkie, opolskie i śląskie o długości 75,5 km. Łączy Wieluń z Częstochową. Droga ma wspólny odcinek z drogą nr 42 pomiędzy Rudnikami a Jaworznem o długości ok. 4 km oraz krótki wspólny odcinek z drogą nr 46 w Częstochowie.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
Wcześniej na całej długości drogi krajowej nr 43 był dopuszczalny ruch pojazdów o nacisku pojedynczej osi do 10 ton.
Historia.
Już w połowie XIX trakt ten był drogą bitą. W okresie międzywojennym szlak ten stanowił ważne połączenie drogowe. . Następnie w czasach PRL do 1985 roku istniała jako "droga państwowa", która pełniła funkcję łącznika Wielunia z ówczesnymi drogami międzynarodowymi E12 (Walichnowy) i E16 (Częstochowa). Od 1985 roku jest drogą krajową. W latach 1986 – 2000 numer 43 przypisany był do obecnej drogi krajowej nr 11 (Pleszew – Bytom).
W latach 2006-2007 droga została wyremontowana na odcinkach Wieluń – Kałuże oraz Dalachów – Rudniki. W latach 2007-2008 droga została przebudowana na odcinku Kłobuck – Lgota. Droga została zwężona zgodnie z wytycznymi GDDKiA, z 11 do 8 metrów, zyskała nową nawierzchnię, dobudowano drogi gospodarcze, chodniki, zatoki na przystankach autobusowych, pogłębiono po obu stronach rowy.
W listopadzie 2009 roku oddano do użytku obwodnicę miejscowości Krzepice. Obwodnica ma klasę drogi głównej przyspieszonej (GP), a w jej ciągu powstały dwa mosty, wiadukt oraz trzy skrzyżowania z wydzielonymi lewoskrętami.
Również w 2009 roku gruntownie przebudowano drogę na odcinku pomiędzy Rudnikami a Jaworznem.
Historia numeracji.
Na przestrzeni lat trasa posiadała różne oznaczenia i klasyfikacje:
Stan obecny.
Stan drogi jest najgorszy na terenie miasta Częstochowy. GDDKiA o/Katowice sfinansowała remont drogi pomiędzy Krzepicami a Kłobuckiem, w miejscowościach Opatów i Waleńczów – powstały m.in.: ciągi pieszo-rowerowe, wydzielone pasy do skrętu w lewo, wzmocniona została konstrukcja jezdni .
Łódzki oddział GDDKiA, zaplanował przebudowę jedynego niewyremontowanego odcinka drogi 43 na terenie województwa łódzkiego. Odcinek ten, składa się z wieluńskich ulic: Piłsudskiego oraz fragmentu Krakowskiego Przedmieścia. W tym celu dwukrotnie ogłoszono przetarg na wykonanie dokumentacji na przebudowę. Żadnego z przetargów nie udało się rozstrzygnąć, w związku z czym zdecydowano się jedynie na odnowę tego odcinka drogi. Odnowa drogi została przeprowadzona w sierpniu 2009.

</doc>
<doc id="343397" url="https://pl.wikipedia.org/wiki?curid=343397" title="Czarna Woda (dopływ Bystrzycy)">
Czarna Woda (dopływ Bystrzycy)

Czarna Woda (niem. ) – rzeka, prawy dopływ Bystrzycy o długości 43,82 km.
Płynie w województwie dolnośląskim. Źródła rzeki znajdują się na wysokości ok. 325 m n.p.m. na stokach góry Raduni w Masywie Ślęży, okrąża wzgórza od zachodu, uchodzi do Bystrzycy w rejonie Kątów Wrocławskich, ok. 500 m na płd. od autostrady A4. Nad Czarną Wodą leży miasto Sobótka.

</doc>
<doc id="343400" url="https://pl.wikipedia.org/wiki?curid=343400" title="Julio Borges">
Julio Borges

Julio Andres Borges (ur. 22 października 1969 w Caracas) – polityk wenezuelski, deputowany do Wenezuelskiego Zgromadzenia Narodowego z ramienia partii Primero Justicia.
Kandydat partii Primero Justicia w wyborach prezydenckich w Wenezueli w roku 2006.

</doc>
<doc id="343401" url="https://pl.wikipedia.org/wiki?curid=343401" title="Choleryk">
Choleryk

Choleryk (gr. "chole" – żółć) – jeden z temperamentów wyróżnianych w teorii humoralnej. Wiązany był z przewagą wpływu żółci na typ konstytucyjny człowieka. Wraz z rozwojem teorii humoralnej od starożytności do średniowiecza i wyróżnianego w niej podziału na cztery elementy, jako kolejne powiązania podawano młodość, lato, ogień (jako jeden z żywiołów), wątrobę, żółcień, smak gorzki. Astrologicznym skojarzeniem były Panna, Lew, Rak i Mars. Podobnie jak w przypadku żółci, miały mu odpowiadać cechy ciepła i wilgoci.
Choleryków opisywano jako osoby energiczne, porywcze i nieopanowane. Ich uczucia miały powstawać gwałtownie i przybierać dużą siłę.
Pojęcie czterech temperamentów utrzymywało się w protonauce i wczesnej nauce przez stulecia. 

</doc>
<doc id="343404" url="https://pl.wikipedia.org/wiki?curid=343404" title="Vannozza Cattanei">
Vannozza Cattanei

Vannozza (Vanozza) Cattanei (ur. 1442, zm. 26 listopada 1518) – metresa kardynała Rodriga Borgii, późniejszego papieża Aleksandra VI.
Życiorys.
Pochodziła prawdopodobnie z rodziny rzemieślniczej. Zdaniem części badaczy była luksusową kurtyzaną. Przypuszcza się, że pochodziła z Walencji lub Mantui. Najpewniej w 1466 lub 1467 poznała ówczesnego kardynała Rodriga Borgię, z którym nawiązała romans. W 1474 otrzymała od kochanka dom w pobliżu jego pałacu. W listach podpisywała się jako Vannozza Borgia. W tym samym czasie Rodrigo zaaranżował jej małżeństwo z Domenico d'Arignano, wspominanym w źródłach jako urzędnik Kościoła.
Po śmierci męża Vannozza poślubiła prawdopodobnie Antonia de Brescia. W 1480 trzecim mężem Cattanei został Giorgio della Croce, właściciel winnicy w S. Pietro w Vincoli. Małżeństwa stanowiły jedynie przykrywkę dla romansu Vannozzy i Borgii. Z ich związku pochodziło czworo dzieci:
Vannozza i Rodrigo kilkakrotnie spędzali wspólnie lato w Subiaco, gdzie prawdopodobnie urodziła się Lukrecja. Po urodzeniu Jofrè, kardynał porzucił Vannozzę. W 1484 urodziła zmarłego w dzieciństwie syna Ottaviana (Ottavia), pierwsze i jedyne dziecko niepochodzące ze związku z Rodrigiem. W 1486 zmarł mąż Vannozzy, Giorgio i owdowiała Vannozza poślubiła mantuańskiego humanistę i literata Carla Canale.
W 1493 Rodrigo zabronił Vannozzie uczestniczenia w ślubie ich córki Lukrecji. Po rozstaniu z Borgią, kilkakrotnie odwiedziła go w Watykanie. Były kochanek zadbał o jej sytuację materialną. Prowadziła bogatą korespondencję z dziećmi, najbardziej z córką Lukrecją.

</doc>
<doc id="343405" url="https://pl.wikipedia.org/wiki?curid=343405" title="Keri Russell">
Keri Russell

Keri Lynn Russell (ur. 23 marca 1976 w Fountain Valley) – amerykańska aktorka i tancerka. Grała m.in. główną rolę (nagrodzoną Złotym Globem) w serialu telewizyjnym "Felicity".
Jej rodzicami są David Russell i Stephenie Stephens. Ma młodszą siostrę Julie i starszego brata Todda. Dorastała w Dallas w Teksasie oraz w Mesie w stanie Arizona.
Dzieciństwo.
Ucząc się w "Poston Jr. High School" (w Mesie w Arizonie), zaczęła uczęszczać na lekcje baletu i jazzu. Występowała w zespole „Mesa Stars Dance and Drill”. Po rozpoczęciu szkoły średniej przeniosła się z rodzicami do Denver w Kolorado i chodziła do "Highlands Ranch High School". Niedługo potem została odkryta przez łowcę talentów Disneya i w 1991 zadebiutowała w "MMC" ("The All New Mickey Mouse Club"). Serial ten otworzył drzwi do kariery Britney Spears i Christinie Aguilerze.
Kariera.
W 1992 po raz pierwszy zadebiutowała na dużym ekranie w "Kochanie, zwiększyłem dzieciaka" ("Honey I Blew Up The Kid") jako opiekunka do dzieci. Pierwsza regularna rola Russell miała miejsce w 1994 w sitcomie telewizji CBS – "Daddy’s Girl", niestety serial nie utrzymał się zbyt długo. W 1996 otrzymała swoją pierwszą tytułową rolę w filmie NBC – "The Babysitter's Seduction" i pierwszą rolę przewodnią w serialu telewizyjnym Aarona Spellinga, "Plaże Malibu" ("Malibu Shores"). W 1997 Russell wystąpiła w swoim drugim filmie, "Dla ciebie wszystko" ("Eight Days a Week") oraz kolejnej roli telewizyjnej, "Nie stracić najważniejszego" ("When Innocencie Is Lost").
W 1998 zagrała w serialu WB Network – "Felicity", którego twórcami byli J.J. Abrams i Matt Reeves. Serial ten przyniósł jej nagrodę Złotego Globu w 1999 (dla najlepszej aktorki w telewizyjnym serialu dramatycznym). Tego samego roku wzięła udział w zdjęciach do filmu "Mambomania" ("Mad About Mambo") w Irlandii. W 2002 Russell wystąpiła u boku Mela Gibsona i Madeleine Stowe w filmie "Byliśmy żołnierzami" ("We Were Soldiers"), grając żonę żołnierza, który bierze udział w pierwszej wielkiej bitwie między USA a Wietkongiem podczas wojny wietnamskiej. Brała udział w filmie "Ostre słówka" ("The Upside Of Anger"), w którym zagrała razem z Kevinem Costnerem i Joan Allen. W 2003 w Kanadzie Russell rozpoczęła prace nad filmem telewizyjnym dla stacji Hallmark Channel – "Magia zwyczajnych dni" ("The Magic of Ordinary Days"). Rok później zagrała w miniserialu Stevena Spielberga i DreamWorks – "Into The West", który wszedł na ekrany stacji TNT w 2005.
W grudniu 2004 Russell zadebiutowała na off-Broadwayu, na deskach teatru Lucile Fortel w Nowym Jorku, w przedstawieniu Neila LaBute – "Fat Pig". Razem z nią występowali m.in. Andrew McCarthy, Jeremy Piven i Ashlie Atkinson.
Rok 2006 przyniósł aktorce udział w kolejnych filmach. Dramacie "Kanibal z Rotenburga", filmie akcji "" oraz komedii romantycznej "Kelnerka".
W roku 2007 wystąpiła w jednej z głównych ról w nominowanym do Oskara (za muzykę) filmie "August Rush", grając matkę głównego bohatera.
W 1994 roku wystąpiła w teledysku Bon Jovi do utworu "Always".

</doc>
<doc id="343407" url="https://pl.wikipedia.org/wiki?curid=343407" title="Smortawa">
Smortawa

Smortawa – rzeka, prawy dopływ Odry o długości 38,72 km.
Źródła rzeki znajdują się w okolicach Świerczowa na Równinie Opolskiej. Płynie przez Bory Stobrawskie, niemal cały odcinek wśród lasów: koło Książkowic, przez Barucice, koło Dobrzynia, przysiółka Leśna Woda. Na tym odcinku rzeczka jest stosunkowo wąska, ma od 2 do kilku metrów szerokości. Na Ziemi Brzeskiej w okolicach Dobrzynia płynie prawą krawędzią Pradoliny Wrocławskiej, zajmując starorzecza Odry. Za przysiółkiem Leśna Woda tworzy szeroki i długi aż do Bystrzycy zalew. Uchodzi do Odry w okolicy Jelcza-Laskowic. Jej dopływami są Śmieszka i Pijawka.
W Bystrzycy nad zalewem znajdują się małe ośrodki wypoczynkowe z domkami kempingowymi. 

</doc>
<doc id="343411" url="https://pl.wikipedia.org/wiki?curid=343411" title="Leon Birkholz">
Leon Birkholz

Leszek Leon Birkholz (ur. 7 lipca 1904 w Toninie, zm. 26 kwietnia 1968 w Kłodzku) – polski wioślarz, medalista olimpijski, z zawodu bankowiec, pod koniec życia zakonnik.
Życie prywatne.
Był synem Konstantego i Leokadii. Dzieciństwo spędził na wsi Toninek na Pojezierzu Krajeńskim, na gospodarstwie rolnym rodziców. Uczęszczał tam do szkoły ludowej. Po ukończeniu szkoły handlowej pracował od lipca 1921 w Poznańskim Banku Ziemian w Bydgoszczy jako buchalter i kasjer, potem (listopad 1927- 31 sierpnia 1939) w Komunalnej Kasie Oszczędności w Bydgoszczy. Zmobilizowany w końcu sierpnia 1939 otrzymał przydział jako płatnik w Ośrodku Zapasowym 15. Dywizji Piechoty. W czasie kampanii wrześniowej trafił 30 września do niemieckiej niewoli i był więźniem obozu jenieckiego w Radomiu. W październiku 1939 wrócił do Bydgoszczy i swej pracy w Komunalnej Kasie Oszczędności. Następnie (1940–1944) pracował w bydgoskim browarze jako kasjer. Ostatnie miesiące wojny spędził jako robotnik w przedsiębiorstwie handlującym drewnem.
Bezpośrednio po II wojnie światowej (jeszcze w 1945) zawarł ślub z Eleonorą Kulik. W latach 1945–1947, był wicedyrektorem Komunalnej Kasy Oszczędności w Bydgoszczy. Jednocześnie działał społecznie w Miejskiej Radzie Narodowej i Wojewódzkiej Komisji Powodzian. Na początku 1953 przeniósł się do Szczecina, gdzie mieszkał do września 1953. Pracę rozpoczął od fabryki wyrobów szklanych „Vitrogal”, a w latach 1949–1951 był kontrolerem-rzeczoznawcą w przedsiębiorstwie państwowym „Polcargo”. Później objął stanowisko kasjera w tamtejszym oddziale PKO. Przez kilka miesięcy (przełom 1953/1954) mieszkał w Katowicach. Na początku 1954 przeniósł się do Dusznik-Zdroju i pracował w sanatorium „Szarotka” oraz w schronisku „Pod Muflonem” (zbocze Kuźnickiej Góry). 
W listopadzie 1959 rozwiódł się. Wiosną 1960 wstąpił do Zgromadzenia Najświętszych Serc Jezusa i Maryi oraz Wieczystej Adoracji Najświętszego Sakramentu. Mieszkał w domu zakonnym w Sokołówce koło Polanicy-Zdroju, śluby czasowe złożył 22 listopada 1961, śluby wieczyste w 1964. Zmarł w wyniku obrażeń odniesionych w wypadku motocyklowym, do którego doszło 9 marca 1968. Pochowany został na cmentarzu w Starym Wielisławiu (ziemia kłodzka).
Kariera sportowa.
Całą karierę sportową związał z Bydgoskim Towarzystwem Wioślarskim, którego barwy reprezentował do 1935. Zdobył cztery tytuły mistrza Polski (1926 w czwórce ze sternikiem, 1929 w czwórce bez sternika, 1933 i 1935 w ósemce), ponadto miał na koncie osiem srebrnych i dwa brązowe medale mistrzostw Polski. Był również dwukrotnym brązowym medalistą mistrzostw Europy (1926 w Lucernie w czwórce ze sternikiem i 1929 w Bydgoszczy w czwórce bez sternika); startował na mistrzostwach Europy również w 1931 w Paryżu (gdzie ósemka odpadła w półfinale) i w 1933 w Budapeszcie (ósemka odpadła w eliminacjach).
Wraz z Franciszkiem Bronikowskim, Edmundem Jankowskim, Bernardem Ormanowskim i sternikiem Bolesławem Drewkiem zdobył na igrzyskach olimpijskich w Amsterdamie w 1928 pierwszy medal olimpijski w historii polskiego wioślarstwa – brąz w czwórce ze sternikiem.
Pośmiertnie został uhonorowany „Medalem 100-lecia Polskiego Wioślarstwa” (1978). W 1999 w plebiscycie na najlepszego zawodnika w 80-leciu Polskiego Związku Towarzystw Wioślarskich zajął 25. miejsce.

</doc>
<doc id="343412" url="https://pl.wikipedia.org/wiki?curid=343412" title="Vox (zespół muzyczny)">
Vox (zespół muzyczny)

Vox (nazwa stylizowana: VOX) – polski męski zespół wokalny, grający muzykę pop, istniejący w latach 1978−2022. 
Historia.
Historia grupy zaczęła się w 1978, kiedy to Witold Paszt założył męski kwartet wokalny Vox w składzie: Andrzej Kozioł, Ryszard Rynkowski oraz kuzyni Witold Paszt i Jerzy Słota. Jego członkowie występowali wcześniej w amatorskich i półzawodowych zespołach, m.in. Victoria Singers, Rh− i Sektor A. Zanim pojawił się na estradzie, przez kilka miesięcy zespół pracował z choreografem, kostiumologiem, lektorem języka angielskiego i reżyserem, przygotowując debiutancki repertuar. Po raz pierwszy wystąpił przed publicznością w kwietniu 1979 na Międzynarodowej Wiośnie Estradowej w Poznaniu, na której zaprezentował piosenkę „Dwa życia, dwa nieba”. Kwartet uczestniczył w radiowym plebiscycie Studia Gama oraz występował na krajowych i zagranicznych festiwalach piosenki. Wizytówką grupy stał się „Bananowy song”.
Na Festiwalu Interwizji w Sopocie w 1980 zespół otrzymał I Nagrodę Dnia Płytowego i Nagrodę Publiczności za wykonanie piosenki „Bananowy song”. Płyta „Monte Carlo Is Great” sprzedała się w nakładzie ponad 400 tys. egzemplarzy. W tym samym roku zespół zdobył Grand Prix na festiwalu Bratysławska Lira, a w 1982 roku – główną nagrodę w Rostocku.
Vox wygrywał plebiscyty radiowe, telewizyjne i prasowe. Koncertował w NRD, RFN, Holandii, Szwecji, na Kubie, w Czechosłowacji, ZSRR i Bułgarii oraz w ośrodkach polonijnych USA, Kanady i Australii.
Na jego repertuar składały się ballady, pieśni gospel, standardy jazzowe, utwory pop i funk. W 1987, po rozstaniu z Ryszardem Rynkowskim do zespołu dołączył Dariusz Tokarzewski. Od 1996 grupa występowała jako tercet, bez Andrzeja Kozioła, w składzie: Witold Paszt, Dariusz Tokarzewski, Jerzy Słota. W 2013 roku zespół otrzymał nagrodę „Ikona Festiwalu Opole – Nagrodę Honorową Prezesa Zarządu Telewizji Polskiej S.A., Prezydenta Miasta Opole oraz Dyrektora Muzeum Polskiej Piosenki w Opolu”.
W 2014 grupa obchodziła jubileusz 35-lecia pracy na estradzie. Zespół wystąpił podczas koncertu "SuperPremiery" na LI Krajowym Festiwalu Piosenki Polskiej w Opolu, gdzie wykonał wraz z projektem Legendarne Melodie utwór „Tęczowy most”.
25 września 2019 miała miejsce premiera singla „Porwij mnie”, który miał zapowiadać nowe wydawnictwo zespołu. 22 maja 2020 Paszt i Tokarzewski ogłosili, że nowym członkiem zespołu (w miejsce Jerzego Słoty) został Mariusz Matera. 
13 stycznia 2022 zmarł Andrzej Kozioł, członek pierwotnego składu zespołu, a 18 lutego 2022 Witold Paszt, lider i jego założyciel. Zespół wstrzymał działalność na kilka miesięcy. 28 maja 2022 Tokarzewski, Matera i Słota zagrali koncert w Mogielnicy pod szyldem After Vox. W czerwcu wystąpili jako Nowy Vox w ramach KFPP w Opolu, gdzie zagrali w hołdzie zmarłemu liderowi. W tym składzie i pod tą zmienioną nazwą grupa kontynuuje swoją działalność. Na przełomie marca i kwietnia 2023 wyszedł pożegnalny teledysk grupy Vox do utworu "Razem", którego pomysłodawcą był Witold Paszt. Teledysk powstał po jego śmierci, a wzięła w nim udział plejada gwiazd sceny polskiej oraz fani zespołu.

</doc>
<doc id="343413" url="https://pl.wikipedia.org/wiki?curid=343413" title="Prawo malejących przychodów">
Prawo malejących przychodów

Prawo malejących przychodów – prawo w ekonomii, zgodnie z którym zwiększając nakłady jednego czynnika o kolejne jednostki i utrzymując nakłady pozostałych czynników bez zmian, osiąga się punkt, począwszy od którego dalsze zwiększanie ilości tego czynnika powoduje zmniejszanie krańcowych przyrostów całkowitej produkcji.

</doc>
<doc id="343415" url="https://pl.wikipedia.org/wiki?curid=343415" title="Muarateweh">
Muarateweh

Muarateweh () – miasto w Indonezji na wyspie Borneo w prowincji Borneo Środkowe. Ośrodek administracyjny dystryktu "Barito Utara"; 59 tys. mieszkańców (2001).
Leży u ujścia rzeki Teweh do Barito, stąd nazwa miasta ("miejsce, w którym spotykają się dwie rzeki"). Port rzeczny, mały port lotniczy "Beringin".

</doc>
<doc id="343417" url="https://pl.wikipedia.org/wiki?curid=343417" title="Hawirzów">
Hawirzów



</doc>
<doc id="343418" url="https://pl.wikipedia.org/wiki?curid=343418" title="Diego Velazquez">
Diego Velazquez



</doc>
<doc id="343419" url="https://pl.wikipedia.org/wiki?curid=343419" title="Diego Velázquez">
Diego Velázquez

Diego Rodríguez de Silva y Velázquez (ochrzczony 6 czerwca 1599 w Sewilli, zm. 6 sierpnia 1660 w Madrycie) – hiszpański malarz, przedstawiciel baroku, portrecista, nadworny malarz króla Filipa IV.
Życie.
Był najstarszym synem z siedmiorga dzieci Juana Rodrígueza de Silva, wywodzącego się ze szlacheckiej rodziny portugalskiej i Jeronimy Velázquez. Do historii sztuki przeszedł pod nazwiskiem matki.
Początkowo odebrał wykształcenie humanistyczne, lecz ze względu na swe uzdolnienia artystyczne rozpoczął naukę w tym kierunku. Przez krótki czas jego pierwszym nauczycielem był znany ówczesny malarz Francisco de Herrera. Następnie przez 6 lat uczył się pod kierunkiem Francisca Pacheca. 14 maja 1617 został przyjęty do cechu malarzy w Sewilli i z pomocą Pacheco założył własną pracownię. W 1618 ożenił się z jego córką Juaną, z którą miał dwie córki (Francisca ur. w 1619 i Ignacia ur. w 1621). W 1622 roku wyjechał na krótko do Madrytu. W rok później został wezwany przez ministra króla Filipa IV Olivaresa (pochodzącego z Sewilli) i został mianowany nadwornym malarzem. W roku 1624 na stałe przeniósł się do Madrytu. W tym okresie poznał przebywającego w Madrycie Rubensa. Wtedy zapragnął udać się w podróż do Włoch i uzyskał na tę wyprawę królewskie pozwolenie.
W latach 1629–1631 przebywał we Włoszech, gdzie odwiedził kolejno Genuę, Mediolan, Weronę, Wenecję, Ferrarę, Cento, Loreto, Bolonię, Rzym i Neapol. Najwięcej czasu spędził w Rzymie. Wyprawa miała głównie charakter poznawczy. Malarz zetknął się bezpośrednio ze sztuką włoską, studiując i kopiując dzieła wielkich mistrzów: Rafaela, Michała Anioła, Tycjana i Tintoretta. W Neapolu poznał Riberę. Po powrocie do Madrytu został zaangażowany do prac dekoracyjnych w nowej siedziby królewskiej – Pałacu Buen Retiro oraz tzw. Salonu Królestw.
W 1645 r., wkrótce po otrzymaniu stanowiska nadintendenta, został zarządcą konstrukcji Pokoju Oktagonalnego w madryckim Alkazarze. Nominacja ta, uzyskana kosztem jednego z artystów, doprowadziła jednak do znacznych napięć między dworskimi malarzami. Velázquez, aby załagodzić spór, poprosił o zezwolenie na wyjazd do Włoch.
Podczas drugiej podróży włoskiej w latach 1649–1651 (głównie w celu zakupu obrazów i zgromadzenia informacji przydatnych dla utworzenia planowanej Hiszpańskiej Akademii Królewskiej) artysta odwiedził Genuę, Wenecję, Modenę, Parmę, Bolonię, Neapol i Rzym. Dokonał zakupu dzieł m.in. Veronesego i Tintoretta. Spotkał się z takimi artystami jak: Pietro da Cortona, Nicolas Poussin, Mattia Preti oraz rzeźbiarz Giovanni Lorenzo Bernini. W 1650 przyjęto go do rzymskiej Akademii św. Łukasza.
W 1659 został Rycerzem Zakonu Świętego Jakuba. Zmarł po krótkiej chorobie w wieku 61 lat. Pochowany został w madryckim kościele św. Jana. W siedem dni później zmarła jego żona. Na pomniku artysty w Sewilli znajduje się dedykacja: „Malarzowi prawdy”.
Twórczość.
Obok van Dycka i Rembrandta był najwybitniejszym portrecistą XVII w. Malował też obrazy religijne i mitologiczne, a także sceny rodzajowe.
Z okresu sewilskiego zachowało się 20 obrazów i 2 rysunki. Był to czas intensywnych poszukiwań formalnych i krystalizacji zainteresowań. Malował przede wszystkim obrazy religijne dla miejscowych kościołów i klasztorów. Powstało wtedy dziewięć obrazów rodzajowych, tzw. bodegonów (połączenie tematu rodzajowego z martwą naturą), tematycznie związanych z kuchnią i przygotowaniem posiłków (np. "Śniadanie, Stara kucharka, Dwaj mężczyźni przy posiłku"), wykazujących silny wpływ naturalizmu Caravaggia. Trzeci typ obrazów splatał oba te wątki tematyczne (np. "Chrystus w domu Marty i Marii, Wieczerza w Emaus") – z charakterystycznym motywem obrazu w obrazie na drugim planie. Obrazy sewilskie cechuje silny modelunek światłocieniowy, intymny nastrój, oszczędność środków wyrazu, ciemna nasycona tonacja barwna.
W 1623 został malarzem nadwornym króla Filipa IV. Zarzucił tematykę rodzajową i zajął się przede wszystkim portretem. Wykonywał portrety reprezentacyjne i dworskie, głównie króla Filipa IV (ponad 30) i członków jego rodziny, dworzan (seria karłów i błaznów) oraz znanych postaci bywających na dworze hiszpańskim. Były to najczęściej figury pojedyncze, całopostaciowe i dość statyczne. Artysta unikał patosu, gwałtownych ruchów i wyszukanych póz. Malując członków rodziny królewskiej nawiązywał do schematu portretu reprezentacyjnego, wypracowanego w XVI w. przez takich portrecistów, jak Alonso Sánchez Coello i Juan Pantoja de la Cruz. Do najbardziej reprezentatywnych jego płócien należą portrety konne, choć artysta słabo sobie radził z przedstawianiem koni. Jego konie są niezgrabne, nieforemne, równie słabe jak konie Goi. Najbardziej poruszające, najgłębsze od strony psychologicznej są portrety karłów i błaznów królewskich, powstałe głównie w latach 30. i 40. XVII w.
Jedynym zachowanym obrazem historycznym Velázqueza jest olbrzymie płótno "Poddanie Bredy (Lance)", namalowane na zamówienie królewskie do rezydencji Buen Retiro, dla upamiętnienia zakończonego sukcesem oblężenia Bredy przez Spinolę w 1625 r., zaliczane do arcydzieł malarstwa europejskiego. Spośród kilku namalowanych przez niego aktów zachował się tylko jeden – "Wenus z lustrem" (leżący akt kobiety ujęty z tyłu). W 1628 sięgnął do tematyki mitologicznej ("Triumf Bachusa"), w następnych latach wątki te kilkukrotnie pojawiały się w jego twórczości. Podczas drugiego pobytu we Rzymie powstały dwa krajobrazy – widoki ogrodów Villi Medici, jedyne tego rodzaju w twórczości artysty, oraz znakomity portret papieża Innocentego X.
W ostatnich latach życia namalował niewiele obrazów, ale powstały wtedy takie arcydzieła, jak "Panny dworskie" (jedno z najważniejszych dzieł Velázqueza, kwintesencja malarstwa barokowego, które Luca Giordano nazwał „teologią malarstwa”), "Prządki" i "Infantka Małgorzata w błękicie". Jego portrety drugiej żony Filipa IV, Marianny Austriackiej oraz infantki Małgorzaty Teresy łączą w sobie subtelną kolorystykę z pełną rozmachu kompozycją. Charakterystyczna dla jego obrazów jest niezwykła siła kolorytu i światłocienia.
Poczynając od XIX wieku, dzieła Velázqueza stały się inspiracją dla wielu malarzy, szczególnie Francisca Goi i Édouarda Maneta (nazwał go „malarzem nad malarzami”). Wielu współczesnych artystów, między innymi Pablo Picasso i Salvador Dalí, złożyli hołd Velázquezowi, powołując się na jego obrazy w niektórych swoich sławnych dziełach. Oddziałał też na polskich artystów m.in. na Piotra Michałowskiego i Olgę Boznańską.
Najwięcej jego płócien (ponad 1/3 dorobku) znajduje się obecnie w muzeum Prado w Madrycie. Imponująca jest także seria portretów w Kunsthistorisches Museum w Wiedniu.

</doc>
<doc id="343420" url="https://pl.wikipedia.org/wiki?curid=343420" title="Kościół Garnizonowy w Rzeszowie">
Kościół Garnizonowy w Rzeszowie

Kościół Garnizonowy pw. Matki Boskiej Królowej Polski – kościół usytuowany jest w Śródmieściu Rzeszowa. Należy zarówno do diecezji rzeszowskiej, jak i do ordynariatu polowego WP, gdyż kościół jest świątynią parafii cywilno-wojskowej. Budynek chroniony prawem, posiada status zabytku (nr rej. A-1194).
Historia.
Fundacja kościoła i pierwsza parafia (1712–1787).
W 1709 roku do Rzeszowa z Jarosławia oo. reformatów sprowadził bogaty miejski kupiec pochodzenia ormiańskiego, Andrzej Passakowicz.
W początkach roku 1711 konwent wprowadził się do darowanego przez Passakowicza domu. W tym samym roku rozpoczęły się przygotowania do budowy kościoła poza miastem, nad brzegiem Wisłoka. Ze względu na częste wylewy rzeki, a zwłaszcza powódź z 1712 roku zakonnicy podjęli próby mające na celu zmianę lokalizacji potencjalnej budowy kościoła i klasztoru, jeden z nich pisze do Lubomirskiego, ówczesnego właściciela dób rzeszowskich tak:
Na prośbę reformatów Lubomirski ofiarował zgromadzeniu nowe włości, tym razem w pobliżu zamku na miejsce ówcześnie zwane Wygnaniec. Na tym nie skończyła się pomoc magnackiej rodziny. Jerzy Ignacy na budowę kościoła ofiarował dziesięcioletnie dochody z „targówki miejskiej”, „dachówkarni”, cegielni i siedmioletnią tzw. „stawarkę zamkową”. W szczególności pierwsza żona księcia Marianna "de domo" Bielańska, ofiarując kilka tysięcy złotych polskich. Kościół miał być wotum powiększenia się ich rodziny, gdyż para jak dotąd była bezdzietna. Swoimi datkami nowy klasztor obdarowała duża grupa miejscowej szlachty, m.in. Jan Romer, Paweł Karol Sanguszko, Teodor Lubomirski – kuzyn Jerzego Ignacego, którzy ufundowali boczne ołtarze (śś. Anny, Jerzego, Franciszka i Antoniego). Projektantami świątyni byli Jan Chrzciciel Belotti, którego w 1720 zastąpił Karol Henryk Wiedemann.
27 kwietnia 1722 świątynia i klasztor zostały oficjalnie konsekrowane. Według różnych źródeł aktu tego dokonał bp de Bokum, lub też sufragan przemyski bp Jan Piechowski. Majątek kościoła i klasztoru nie należał do największych. Liczył ok. 6 mórg ziemi i 1001 sążni ogrodu, choć w „fastyi podatkowej” konwent nie posiadał żadnych pasywów, ani aktywów. Kościół i klasztor utrzymywały się z datków na msze wypominkowe i za posługi kościelne. Ich niewielkim majątkiem zarządzał syndyk apostolski lub w jego zastępstwie tercjarz klauzulowy. Na co dzień zakonnicy zajmowali się uprawą warzyw, owoców i ryb, choć reformatów obowiązywał całkowity zakaz hodowli koni i bydła domowego rzeszowscy zakonnicy dostali zezwolenie na posiadanie 2 mułów.
W 1730 roku zmarła główna dobrodziejka kościoła Marianna Lubomirska, której zwłoki złożono w tym kościele.
W 1772 roku konwent liczył 11 księży, 6 kleryków i 6 braci, natomiast w 1784 9 księży i 5 kleryków. Zmarłych chowano najczęściej w katakumbach świątyni, choć możliwe jest istnienie przyklasztornego cmentarza ziemnego, na co zdaje się wskazywać niewielka ilość pochówków w kryptach.
Kasata klasztoru i kościoła (1787–1922).
W 1787 w okresie rozbiorów władzę wydały rozkaz kasacji jednego z rzeszowskich zakonów, biskup przemyski – Józef Sebastian Pelczar podjął decyzje o oddaniu budynków reformackich. Po uprzednim usunięciu elementów kultu żołnierze utworzyli w kościele magazyn. Wedle legendy w opisanej wnęce na absydzie prezbiterium znajdował się wizerunek MB Królowej Polski, którego zamalowanie kosztowało wiele zachodu władze austriackie. W trakcie tego zabiegu, który ostatecznie budynek miał być pozbawiony „oznak sakralności”, malarz, któremu zlecono jego wykonanie, kilkakrotnie spadał z drabiny, co poczytane zostało za znak „niewłaściwego postępowania względem kościoła”.
Parafia wojskowa (1922–1968).
W 1922 władze polskie postanowiły rozlokować w Rzeszowie polskie siły zbrojne. W kościele powstała parafia garnizonowa, budynek odnowiono i zrekonstruowano. Pierwszym kapelanem został ks. płk Franciszek Kisiel.
W listopadzie 1938 odsłonięto tablicę ku czci poległych 90 Legionistów z Rzeszowa i okolicy.
W czasie II wojny światowej ponownie utworzono tu magazyn, wyposażenie kościoła zostało ukryte przez partyzantów, natomiast tablice, m.in. upamiętniającą Nieznanego Żołnierza postanowiono zostawić jako świadectwo „walki z radzieckim komunizmem”. W 1944 roku w trakcie bombardowań do kościoła wpadła bomba, która uszkodziła znaczną połać dachu i sklepienia. Duże uszkodzenie spowodowały też materiały spożywcze, jakie przechowywano wewnątrz kościoła (zawilgotnienie fundamentów).
Po zakończeniu wojny, w 1946 roku doszło do odnowienia parafii wojskowej, a pierwszym powojennym zarządcą został ks. kpt. Franciszek Wojtyłko. Po wojnie w latach 1955–1960 budynek odbudowano.
Parafia wojskowa i cywilna (od 1968).
W 1968 roku z inicjatywy bp. przemyskiego Ignacego Tokarczuka przy kościele wojskowym utworzona została parafia cywilna. W 1976 parafianie ufundowali nowe dzwony kościelne. W rok później dzięki osobistemu zaangażowaniu ks. mjr. Józefa Pałęgi powstała zakrystia. W latach 80. zbudowano dzwonnicę, która łączyła kościół z nowo wybudowanym budynkiem z salami katechetycznymi, na powstałym placu przykościelnym ustawiono figurę Matki Boskiej, a przy samym kościele powstała mała kaplica. W 2008 roku kościół przeszedł gruntowną renowację. Obecnie zakończono prace nad rekonstrukcją fresków na bokach nawy głównej i za organami.
Architektura.
Statutowe prawo reformackie narzuca surowe reguły dotyczące budowy kościołów zgromadzenia. Tak więc, mimo że budynek utrzymany jest w stylu baroku, pozbawiony jest nadmiernych dekoracji i ozdób. Obecny budynek niemal całkowicie pokrywa się z zarysem pierwotnej budowli z 1722 roku. Zlikwidowano jednak frontowy przedsionek, a dodano małą kaplicę „przyklejoną” do prezbiterium.
Jest to jednonawowy budynek na planie prostokąta z katakumbami, w których chowani byli księża oraz główna fundatorzy. Wyraźnie mniejsze jest prezbiterium, umieszczone na podwyższeniu. Z pierwotnego wyposażenia kościoła praktycznie nic się nie zachowało, choć wiadomo, że główny ołtarz był pod wezwaniem św. Antoniego. Po kasacie klasztoru częścią dóbr „obdarowano” inne kościoły, m.in. w Trzcianie, a w dawnych zakonnych budynkach umieszczono szpital wojskowy, a w samym kościele magazyn. Klasztor okazał się jednak być w tak złym stanie, że zdecydowano się go rozebrać, a z pozyskanego materiału budowlanego przy „magazynie” zbudować piekarnię wojskową, która funkcjonuje po dziś dzień. Powstał również 2. magazyn (który spłonął w latach 90. XX wieku, a jego ruiny znajdują się po dziś dzień w pobliżu kościoła). W latach 20. XX wieku kościół przystosowano do funkcji świątyni garnizonowej, odtworzono sygnaturę, choć okazalszą, wcześniejsza została usunięta po kasacie kościoła, wybudowano prospekt organowy, który utworzył kruchtę, zamontowano sam instrument pochodzący z piotrkowskiej fabryki Krukowskich (1934), sprowadzono nowe ołtarze.
Prezbiterium.
Pierwotnie malowidła przedstawiające kult NMP pokrywały wszystkie ściany prezbiterium, łuk tęczowy oraz część nawy, choć możliwe jest, że freski znajdowały się tylko na łuku tęczowym. Najbardziej prawdopodobne jest przedstawienie adoracji Trójcy Świętej przez świętych Dominika i Franciszka Serafickiego. Obecnie zachowały się fragmenty malowidła przedstawiające tych 2 świętych ukazanych na tle pejzażu. Jedynie w prezbiterium zachowały się nowoczesne malowidła, które niegdyś były w całym kościele. Zostały one wykonane Irenę Wojnicką-Markielowską, we współpracy z Marią Markowską, Andrzeja Kotarbę, Alfreda Kud i Bolesława Duszę. Na sklepieniu przedstawiają Koronację NMP, w otoczeniu aniołów, na ścianach bocznych zaś mszę rycerską „Od Piastów do AK” (ściana północna) i „Chrzest Polski” (ściana południowa).
Za zgodą lwowskiego Urzędu Konserwatorskiego w trakcie odbudowy kościoła w 1922 roku do rzeszowskiego kościoła garnizonowego trafił ołtarz główny (wykonany w latach 1745–1746 w pracowni Sebastiana Festingera) z remontowanej katedry ormiańskiej, ambona zaś z kościoła Świętej Trójcy i świętego Mikołaja. Najciekawszym elementem głównego ołtarza jest złocone "retabulum" z płaskorzeźbą Matki Boskiej z Dzieciątkiem Jezus siedzącą na obłoku i wręczającą różaniec świętemu Dominikowi. po bokach znajdują się naturalnej wielkości barokowe rzeźby św. Augustyna i jego matki – św. Moniki.
Ambona jest to rokokowa, sześciokątna konstrukcja, zwieńczona baldachimem podtrzymywanym przez 2 serafiny. Dookoła rozmieszczone są postacie czterech ewangelistów i Ojców Kościoła, a baldachim zwieńczony jest XVIII-wieczną figurą nauczającego Chrystusa.
Nawa.
Na filarach przyściennych północnej ściany zachowały się oryginalne XVIII-wieczne freski przedstawiające świętych Bernardyna ze Sieny i Jana Kapistrana (choć według interpretacji J. Kawałka mogą to być Cud św. Jana Kantego i Wizja św. Antoniego Padewskiego). Trzeci obraz został częściowo zabudowany przez prospekt organowy powstały w okresie międzywojennym. Wyobrażał on postać św. Piotra.
W 2003 podczas renowacji wnętrz świątyni zdecydowano się na stworzenie nawiązujących formą malowideł na ścianie południowej, które przedstawiają świętych Antoniego Padewskiego i Piotra de Alcantara. Na prospekcie organowym znajduje się przedstawienie świętych Piotra i Pawła na tle panoramy Jerozolimskiej.
Lewy ołtarz to oryginalna, późnobarokowa konstrukcja, pochodząca z nieczynnej cerkwi z Kańczugi koło Przeworska, najprawdopodobniej również z warsztatu S. Festingera. Umieszczona jest na drewnianym podwyższeniu. W "retabulum" umieszczony jest wizerunek Chrystusa Miłosiernego (możliwe, że autorstwa Antoniego Józefa Kamińskiego, a powstał przed połową 1939, na co zdaje się wskazywać nietypowe tło, nie czarne jak przyjęto ogólnie, a wiosenny krajobraz). Nad nim znajduje się owalny obraz św. Teresy od Dzieciątka Jezus, tegoż samego autora.
Prawy ołtarz jest kopią lewego i został wykonany w latach 1954–1956 wraz z przedstawieniem Matki Boskiej Królowej Polski. Do górnej części wprawiono XIX-wieczny ujęcie rodzajowe św. Józefa z Dzieciątkiem. Wcześniej miejsce to zajmował mniejszy ołtarz św. Antoniego, który przeniesiono do kruchty.
Podziemia.
Podzielone na trzy nawy katakumby rozlokowane są dokładnie pod nawą kościoła, a ich sklepienie podtrzymuje podłogę świątyni. W miejscu tym pochowano Mariannę Lubomirską, Andrzeja Passakowicza – dobroczyńców kościoła i sześciu zakonników. Śladem po tym są marmurowe epitafium Marianny i grobowiec, choć pusty głównego fundatora. Wedle hipotezy Franciszka Kotuli szczątki Passakowicza wraz z innymi złożono w jednej zbiorowej trumnie, gdyż stare, drewniane sarkofagi ze względu na złe warunki w latach 1787–1922 uległy zniszczeniu. Złożono tu również szczątki konfederatów barskich i obrońców miasta w trakcie walk, jakie miały miejsce na Pobitnym 11–15 sierpnia 1769 roku.
Ogród klasztorny (obecnie Ogród miejski im. Solidarności).
Poreformacki ogród wydzierżawiono Towarzystwu Strzeleckiemu i rodzinie Kalinowskich. W 1871 Rada Miejska zdecydowała się na utworzenie w tym miejscu parku, plany obejmowały budowę sokolni i pomnika A. Mickiewicza. Ostatecznie w ogrodzie powstała tylko altana, w której grywała wojskowa orkiestra i odbywały się festyny. Domek ogrodnika i mała oranżeria mieściły się w północno-wschodniej części parku. Pomnik Mickiewicza ostatecznie powstał przy ulicy jego imienia, a nie w parku, ale w 1927 wmurowano kamień węgielny pod pomnik innego wieszcza – J. Słowackiego (pomnik powstał w 70 lat po tym podniosłym wydarzeniu w miejscu oddalonym o ok. 10 m, od pierwotnego cokołu. W 1944 Park był miejscem przywitania polskich żołnierzy idących od wschodu, którzy oswobodzili Rzeszów. W 1952 park przyozdobiono zrabowanymi rzeźbami z pałacu w Siarach. Rzeźby przedstawiały: Apollina, Dianę, Demeter, Atenę i Marka Aureliusza. Zamontowano też pochodzącą podobnie jak rzeźby z pałacowego parku fontannę Dionizosa (rzeźby i fontannę zwrócono w 1972 roku). W latach 1996–2000 powstał Instytut Jana Pawła II, obok mieści się też diecezjalna drukarnia. Obecnie trwają pracę mające na celu rewitalizację parku. W 2007 roku ustawione zostały rzeźby przedstawiające 4 pory roku, rok później uruchomiona została nowa fontanna.
Bibliografia.
zostały zaczerpnięte również z książki W. Trojanowskiego „Kościół Garnizonowy w Rzeszowie"

</doc>
<doc id="343424" url="https://pl.wikipedia.org/wiki?curid=343424" title="Żurek">
Żurek

Osoby o nazwisku Żurek:

</doc>
<doc id="343428" url="https://pl.wikipedia.org/wiki?curid=343428" title="Kocimiętka">
Kocimiętka

Kocimiętka ("Nepeta" L.) – rodzaj roślin z rodziny jasnotowatych. Obejmuje ok. 290 gatunków. Występują one w strefie umiarkowanej Europy, Azji oraz w północnej Afryce i na obszarach górskich w Afryce tropikalnej. W Polsce rodzimym gatunkiem jest tylko kocimiętka naga "N. pannonica", kilka innych dziczeje trwale lub przejściowo. 
Rośliny zasiedlają zwykle suche, skaliste siedliska. Niektóre gatunki uprawiane są jako rośliny ozdobne, zwłaszcza kocimiętka Faassena "N. × faasenii". Kocimiętka właściwa "N. cataria" stosowana jest w formie naparów w ziołolecznictwie, ma także działanie psychodeliczne. Niektóre gatunki zawierają nepetalakton, substancję wprawiającą wrażliwe na nią koty w stan euforyczny, w efekcie zwierzęta te tarzając się mogą zniszczyć rośliny. Z kolei króliki nie stanowią zagrożenia dla kocimiętek.
Rozmieszczenie geograficzne.
Rośliny z tego rodzaju występują w strefie umiarkowanej Europy (24 gatunki), bez północnej części kontynentu, w Azji (z wyjątkiem południowo-wschodniej jej części) oraz w północnej Afryce i na obszarach górskich w Afryce tropikalnej. Rośliny introdukowane z tego rodzaju występują w północnej Europie, na obu kontynentach amerykańskich oraz w Nowej Zelandii. 
W Polsce rośnie jako rodzimy jeden gatunek, kilka innych jest uprawianych i niektóre dziczeją trwale lub przejściowo.
Systematyka.
Rodzaj z podplemienia "Nepetinae" z plemienia "Mentheae", podrodziny "Nepetoideae" w rodzinie jasnotowatych "Lamiaceae".
Zastosowanie.
Kocimiętki znajdują zastosowanie w ziołolecznictwie.
Są to również ważne rośliny miododajne (wydajność z 1 hektara wynosi 150–200 kilogramów miodu), dlatego warto sadzić je w pobliżu pasiek. Niektóre gatunki i mieszańce są uprawiane jako rośliny ozdobne.
Wpływ na koty i muchy.
Kocimiętka znana jest także z wpływu, jaki wywiera na koty, od czego pochodzi nazwa rodzaju. Około 2/3 kotów jest podatnych na działanie kocimiętki, cecha ta jest dziedziczna.
Rośliny zawierają nepetalakton, będący prawdopodobnie kocim feromonem. Kiedy kot wyczuwa kocimiętkę, zaczyna się w niej tarzać, chwytać łapami, gryźć, lizać, następnie głośno mruczy i miauczy. Trwa to około 10 minut, po czym zwierzę traci zainteresowanie rośliną. Po kolejnych 2 godzinach cały proces może zajść na nowo. Małe kocięta i starsze koty wykazują mniejsze zainteresowanie kocimiętką, bardzo wyczulone na jej działanie wydają się osobniki w wieku rozrodczym.
Kocimiętka skutecznie odstrasza także niektóre owady: muchy bolimuszki kleparki ("Stomoxys calcitrans", które żywią się krwią dużych ssaków, np. koni i krów), muchy domowe i karaczany.

</doc>
<doc id="343434" url="https://pl.wikipedia.org/wiki?curid=343434" title="Teplice nad Metują">
Teplice nad Metują



</doc>
<doc id="343440" url="https://pl.wikipedia.org/wiki?curid=343440" title="Pierściec">
Pierściec

Pierściec (cz. "Prstec", niem. "Perstetz") – wieś w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego, geograficznie znajduje się w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 709 ha, a liczba ludności 1756, co daje gęstość zaludnienia równą 247,7 os./km².
Geografia.
Od zachodu sąsiaduje z Kiczycami, od południa ze Skoczowem, od południowego wschodu z Kowalami, od wschodu z Roztropicami, od północnego wschodu z Iłownicą a od północy z Zaborzem.
Historia.
Nazwa Pierściec po raz pierwszy pojawia się w dokumencie z 1545 r., którym książę cieszyński Wacław III Adam odstąpił wieś świeżo nobilitowanemu burmistrzowi Cieszyna, Andrzejowi Samuelowi Kecherlemu. Z kolei 7 września 1550 r. książę potwierdził poprzednie przywileje Pierśćca, co wskazuje, że wieś mogła być dużo starsza . Na mapie księstwa oświęcimsko-zatorskiego, wykonanej przez polskiego kartografa Stanisława Porębskiego, a wydanej w Wenecji w 1563 r. wieś figuruje jako "Piestreze" wraz z oznaczeniami kościoła (""Pagus cum Templo") i dworu rycerskiego ("Arces"). Później wieś dzierżyli potomkowie Andrzeja Kecherlego: "Kaspar Kecherle z Perstce a na Perstci"" figuruje jako świadek w dokumencie wystawionym we Frysztacie 1 sierpnia 1588 r.
Zapewne na początku XVII w. właścicielem wsi został Jan Seidensdorf, którego nazwisko (w zniekształconej postaci "de Dadirzdorff") pojawia się w dokumencie z 1616 r. Po wielkim pożarze wsi z 1616 r. Pierściec odkupił za 20 tys. śląskich złotych od żony Seidensdorfa (lub wdowy po nim), Jadwigi Kreydnarowej, niejaki Lewin Kardinal z Widernu. W roku 1624 transakcję tę potwierdził książę Fryderyk Wilhelm. Kolejnym znanym właścicielem był Krzysztof Wilhelm Mitmayer z Błogocic, który kupił wieś w roku 1692. Kilka lat później, 14 września 1704 r., Pierściec oraz sąsiednie Zaborze (wówczas "Podpierściec") kupił baron Jerzy Fryderyk Bludowski. W kwietniu 1737 r. pierściecki majątek nabył od Agnetty Manteufel z Bludowskich za 156 tys. złotych baron Krzysztof Kalisch.
W 1798 r. Komora Cieszyńska odkupiła włości pierścieckie od spadkobierców Kalischa. Pod jej zarządem znajdowały się one do rozpadu monarchii austro-węgierskiej po I wojnie światowej. Wtedy to majątek przejął Zarząd Dóbr Państwowych, który w 1922 r. wydzierżawił go Karolowi Tomankowi. Taki stan utrzymał się do zakończenia II wojny światowej.
Dawniej Pierściec nie posiadał w swoich granicach Uchylanów, które w 1900 były częścią gminy Zaborze. Według austriackiego spisu ludności z 1900 Pierściec miał obszar 575 hektarów, gdzie znajdowało się 78 budynków zamieszkałych przez 531 osób, co dawało gęstość zaludnienia równą 92,3 os./km². z tego 350 (65,9%) mieszkańców było katolikami, 169 (31,8%) ewangelikami a 12 (2,3%) wyznawcami judaizmu, 519 (97,7%) było polsko-, 9 (1,7%) niemiecko- a 2 czeskojęzycznymi. Do 1910 roku liczba mieszkańców wzrosła do 539. Gdyby doliczyć Uchylany łączna powierzchnia wyniosłaby 688 ha (114 w Uchylanach), liczba budynków 90 (12 w Uchylanach) a mieszkańców 622 (114 w Uchylanach), z czego 419 (66,9%) było katolikami, 196 (31,3%) ewangelikami, 11 (1,8%) żydami, 610 (97,4%) polsko-, 14 (2,2%) niemiecko- a 2 (0,3%) czeskojęzycznymi.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
W latach 1975–1998 miejscowość położona była w województwie bielskim.
Religia.
Na terenie wsi działalność duszpasterską prowadzą następujące kościoły:
Katolicki kościół parafialny stanowi Sanktuarium św. Mikołaja (jedno z nielicznych w Polsce). Historia wioski jest ściśle związana z kultem objętym łaskami słynącej figury św. Mikołaja, trwającym ponad 400 lat. W 1616 r. pożar strawił całą wieś i uratowano jedynie figurę Św. Mikołaja –co uznano za fakt cudowny i znak. Przybywają tu pielgrzymki oraz indywidualni pielgrzymi.
Szkoła.
Znajduje się tu szkoła podstawowa im. Zofii Kossak. Szkoła związana jest po części z Sanktuarium św. Mikołaja, gdyż Zofia Kossak napisała legendę o Mikołaju. Szkoła Podstawowa obchodziła swoje stulecie w 2006 r.

</doc>
<doc id="343443" url="https://pl.wikipedia.org/wiki?curid=343443" title="Kiczyce">
Kiczyce

Kiczyce (, ) – wieś sołecka w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 730 ha, a liczba ludności 983, co daje gęstość zaludnienia równą 134,7 os./km².
Historia.
Po raz pierwszy wzmiankowana w 1316. Wieś politycznie znajdowała się wówczas w granicach utworzonego w 1290 piastowskiego (polskiego) Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W latach 1573/1577–1594 Kiczyce znajdowały się w granicach wydzielonego z księstwa cieszyńskiego skoczowsko-strumieńskiego państwa stanowego.
Księga gruntowa wsi ("Registra diediny Kyczic") powstała w 1645 roku. 
Według austriackiego spisu ludności z 1900 w 81 budynkach w Kiczycach na obszarze 731 hektarów mieszkało 478 osób, co dawało gęstość zaludnienia równą 65,4 os./km², z czego wszyscy byli polskojęzyczni; 338 (70,7%) mieszkańców było katolikami, 132 (27,6%) ewangelikami, a 8 (1,7%) wyznawcami judaizmu. Do 1910 roku liczba mieszkańców wzrosła do 499, z czego 368 (73,7%) było katolikami, 128 (25,7%) ewangelikami, a 3 (0,6%) żydami, 496 (99,8%) polsko-, a 1 niemieckojęzyczna.
Po zakończeniu I wojny światowej tereny, na których leży miejscowość – Śląsk Cieszyński, stały się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
W latach 1975–1998 miejscowość położona była w województwie bielskim.
W miejscowości znajdują się m.in.: Szkoła Podstawowa nr 4 im. Orła Białego, Przedszkole Publiczne, zbór Świadków Jehowy.

</doc>
<doc id="343447" url="https://pl.wikipedia.org/wiki?curid=343447" title="Harbutowice (województwo śląskie)">
Harbutowice (województwo śląskie)

Harbutowice (cz. "Harbutovice", niem. "Harbutowitz") – wieś w Polsce, położona na południe od Skoczowa w województwie śląskim, w powiecie cieszyńskim, w gminie Skoczów. Wieś leży na Pogórzu Śląskim, w granicach historycznego regionu Śląska Cieszyńskiego. Powierzchnia sołectwa wynosi 177 ha, a liczba ludności 883, co daje gęstość zaludnienia równą 498,9 os./km².
Historia.
Wieś została po raz pierwszy pisemnie wzmiankowana w 1521 jako "Harburtowice". Nazwa wsi pochodzi od męskiego imienia "Harburt" ("Herburt"). Dawna wieś usytuowana była w dolinie Wisły, na wysokości ujścia do niej Brennicy. U schyłku średniowiecza należała do książąt cieszyńskich.
Według austriackiego spisu ludności z 1900 w 43 budynkach w Harbutowicach na obszarze 176 hektarów mieszkało 344 osób, co dawało gęstość zaludnienia równą 195,5 os./km². z tego 163 (47,4%) mieszkańców było katolikami, 169 (49,1%) ewangelikami a 12 (3,5%) wyznawcami judaizmu, 331 (69,2%) było polsko- a 12 (3,5%) niemieckojęzycznymi. Do 1910 roku liczba mieszkańców wzrosła do 369, z czego 188 (50,9%) było katolikami, 170 (46,1%) ewangelikami, 11 (3%) żydami, 353 (97%) polsko- a 11 (3%) niemieckojęzycznymi.
W latach 1975–1998 miejscowość położona była w województwie bielskim.
Przyroda.
Na terenie Harbutowic rośnie sporo pomnikowych drzew, m.in. 500-letnia lipa drobnolistna.
Turystyka.
Przez Harbutowice, brzegiem Wisły, biegną znakowane szlaki turystyczne ze Skoczowa w Beskid Śląski:
Przez miejscowość przechodzą także następujące trasy rowerowe:

</doc>
<doc id="343448" url="https://pl.wikipedia.org/wiki?curid=343448" title="Alnair">
Alnair

Alnair ("Alfa Gruis", "α Gru") – najjaśniejsza gwiazda w gwiazdozbiorze Żurawia. Odległa od Słońca o około 101 lat świetlnych.
Nazwa.
Arabska nazwa gwiazdy pochodzi od arabskiej frazy co oznacza „ta jasna należąca do ogona ryby”. Arabowie zaliczali tę gwiazdę do konstelacji Ryby Południowej. Międzynarodowa Unia Astronomiczna w 2016 formalnie zatwierdziła użycie nazwy Alnair dla określenia tej gwiazdy.
Charakterystyka obserwacyjna.
Jest to jasna gwiazda nieba południowego, niewidoczna na szerokościach geograficznych powyżej 42° N (m.in. z terytorium Polski). Jej obserwowana wielkość gwiazdowa to 1,73, zaś wielkość absolutna jest równa –0,72.
Właściwości fizyczne.
Jest to błękitna gwiazda należąca do typu widmowego B6. Ma temperaturę i jasność 380 razy większą niż jasność Słońca. Jej promień jest 3,3 razy większy niż promień Słońca, a masa około czterokrotnie większa niż masa Słońca. Jak wiele gwiazd tego typu, szybko obraca się wokół osi, z prędkością równą na równiku 236 km/s, 120 razy większą niż Słońce. Jej widmo jest nieskomplikowane, z niewieloma liniami absorpcyjnymi i stanowi punkt odniesienia do badań materii międzygwiazdowej. Gwiazda kończy lub zakończyła okres syntezy wodoru w hel w jądrze, jest na etapie pośrednim między gwiazdami ciągu głównego a podolbrzymami.

</doc>
<doc id="343449" url="https://pl.wikipedia.org/wiki?curid=343449" title="Kowale (powiat cieszyński)">
Kowale (powiat cieszyński)

Kowale (cz. "Kovále", niem. "Kowali") – wieś w Polsce, położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 349 ha, a liczba ludności 611, co daje gęstość zaludnienia równą 175,1 os./km².
Nazwa wsi jest nazwą służebną odnoszącą się do ludzi wykonujących powinności kowalskie [dla dworu książęcego].
Historia.
W przeprowadzonych w latach 90. XX wieku powierzchniowych badaniach na obszarze miejscowości odkryto ślady osiedla z okresu lateńskiego. Brak jednak przeprowadzonych badań wykopaliskowych nie pozwala na przypisanie ich konkretnym kulturom. Z kolei jesienią 1999 podczas prac archeologicznych odkryto tutaj rycerski gródek sięgający być może XIV wieku. W związku z tym historia sama miejscowość może być o wiele starsza niż data jej pierwszej pisemnej wzmianki, w 1592 jako "Kowalie". Nazwa miejscowości może sugerować jej służebny wobec gródku charakter. W dobie pierwszej wzmianki do 1594 miejscowość znajdowała się w granicach wydzielonego z księstwa cieszyńskiego skoczowsko-strumieńskiego państwa stanowego, po czym powróciła do domeny książęcej. W początkowym okresie występowała również pod nazwą "Kowalowice". W 1766 należała do Komory Cieszyńskiej.
Według austriackiego spisu ludności z 1900 w 59 budynkach w Kowalach na obszarze 359 hektarów mieszkało 385 osób, co dawało gęstość zaludnienia równą 107,2 os./km². z tego 296 (76,9%) mieszkańców było katolikami, 83 (21,6%) ewangelikami a 6 (1,6%) wyznawcami judaizmu, 374 (97,1%) było polsko- a 11 (2,9%) niemieckojęzycznymi. Do 1910 roku liczba mieszkańców spadła do 362, z czego 239 (66%) było katolikami, 112 (30,9%) ewangelikami a 11 (3%) żydami, 339 (93,6%) polsko- a 23 (6,4%) niemieckojęzycznymi.
W latach 1975–1998 miejscowość położona była w województwie bielskim.
24 maja 2015 roku podczas wyborów prezydenckich w lokalu wyborczym w Kowalach zasłabła, a następnie zmarła 80-letnia kobieta. Spowodowało to 1,5-godzinną przerwę w pracy obwodowej komisji wyborczej przez co przedłużono głosowanie do 22:30. W związku z tym Państwowa Komisja Wyborcza przedłużyła do tej godziny ciszę wyborczą.
Urodził się tu Franciszek Kałuża – polski duchowny rzymskokatolicki, Sługa Boży, męczennik za wiarę, działacz społeczny i obrońca polskości Śląska
Religia.
Po I wojnie światowej, od 1927 r. we wsi Kowale (nr 9) mieszkał Józef Rogala,który był przywódcą wspólnoty Adwentystów Dnia Siódmego Trzeciej Części, odłamu od adwentystów reformowanych. Od tego czasu znajduje się tam centrala i jedyna istniejąca w Polsce kaplica tej wspólnoty. Miejscowi ewangelicy przynależą do parafii w Wieszczętach-Kowalach.

</doc>
<doc id="343451" url="https://pl.wikipedia.org/wiki?curid=343451" title="Luwuk">
Luwuk

Luwuk – miasto w Indonezji na wyspie Celebes w prowincji Celebes Środkowy. Ośrodek administracyjny dystryktu Banggai; 49 tys. mieszkańców (2001).
Leży na wschodnim półwyspie u podnóża gór Batui nad cieśniną Peleng. Port rybacki, mały port lotniczy "Bubung"; ośrodek turystyczny.

</doc>
<doc id="343453" url="https://pl.wikipedia.org/wiki?curid=343453" title="Huta Stalowa Wola">
Huta Stalowa Wola

Huta Stalowa Wola – polskie przedsiębiorstwo przemysłu maszynowego i zbrojeniowego powstałe w ramach Centralnego Okręgu Przemysłowego na północny zachód od miasta Nisko, w okolicach wsi Pławo – obecnie Stalowa Wola.
Historia.
Lata 30. i 40. XX w..
Budowę zakładów, których głównym przeznaczeniem miała być produkcja artyleryjska, rozpoczęto od podstaw, na terenie wykarczowanej puszczy w marcu 1937 roku, w ramach Centralnego Okręgu Przemysłowego, pod nazwą Zakłady Południowe. Uroczystego otwarcia dokonał Prezydent RP prof. inż. Ignacy Mościcki w czerwcu 1939 roku. Zakład produkował wtedy stal szlachetną, sprzęt zbrojeniowy oraz rolniczy. Poczyniono także starania w celu uzyskania szwedzkiej licencji na produkcję nowoczesnych turbin parowych. Umowa ze stroną szwedzką została podpisana, jednakże Szwedzi ociągali się z przekazaniem dokumentacji do wybuchu II wojny światowej, przez co idea produkcji turbin w HSW została zaniechana. W ekspresowym tempie powstawała elektrownia oraz osiedle pracownicze Stalowa Wola. Inwestycje nie zostały całkowicie zakończone przed wybuchem drugiej wojny światowej.
Podczas okupacji niemieckiej zakłady zostały przejęte przez Niemcy i włączone do koncernu Reichswerke Hermann Göring jako "Werk Stalowa Wola". Produkowano tam m.in. działa przeciwlotnicze 88 mm. Kiedy w lipcu 1944 roku region wyzwoliła Armia Czerwona, HSW była największym zakładem przemysłu ciężkiego w zdobytej części Polski. Zakłady i ich wyposażenie zostały jednak w dużym stopniu zniszczone lub ewakuowane przez odchodzących okupantów.
Po II wojnie światowej zakłady, przemianowane 20 marca 1948 roku na przedsiębiorstwo państwowe Huta Stalowa Wola, dalej zajmowały się produkcją zbrojeniową, poszerzając stopniowo asortyment. Produkowano głównie armaty i haubice na licencji radzieckiej, kalibru do 122 mm, dla Wojska Polskiego i na eksport. Jednym z głównych produktów stała się armata czołgowa 100 mm D-10T czołgów rodziny T-54/T-55. Oprócz dział, produkowano też wyrzutnie rakietowe kalibru 140 mm WP-8z i morskie WM-18.
Lata 60. i 70. XX w..
Na przełomie lat 60 i 70 XX wieku HSW nawiązała współpracę z firmami zachodnimi i uruchomiła również produkcję cywilną w postaci maszyn budowlanych, zupełnie nową gałąź polskiego przemysłu. Dzięki współpracy kooperacyjnej z przedsiębiorstwami brytyjskimi, amerykańskimi i niemieckimi uzyskano nowe w Polsce technologie, w tym technologie produkcji spycharek gąsienicowych i ładowarek kołowych. W sierpniu 1967 weszła w skład Zjednoczenia Przemysłu Maszyn Budowlanych „Bumar”.
W grudniu 1974 sztandar Huty Stalowa Wola został odznaczony Orderem Sztandaru Pracy I klasy.
Lata 80. XX w..
W latach osiemdziesiątych XX w. Huta Stalowa Wola, oprócz produkcji sprzętu artyleryjskiego, stała się znaczącym producentem opancerzonych pojazdów bojowych, a także stali jakościowych dla potrzeb prawie całego krajowego przemysłu obronnego. Wdrożono do produkcji m.in. transporter gąsienicowy MT-LB i haubicę samobieżną 2S1 Goździk, na licencji radzieckiej.
W lipcu 1984 Kombinat Przemysłowy „Huta Stalowa Wola” został wyróżniony wpisem do „Księgi zasłużonych dla województwa tarnobrzeskiego”.
Lata 90. XX w..
29 kwietnia 1988 r. w Hucie Stalowa Wola rozpoczęła się pierwsza tego roku fala strajków zorganizowanych przez zdelegalizowany związek zawodowy „Solidarność”. Po przemianach ustrojowych przystąpiono do restrukturyzacji i komercjalizacji spółki. 15 lipca 1991 roku przedsiębiorstwo państwowe Huta Stalowa Wola Kombinat Przemysłowy stało się jednoosobową spółką akcyjną Huta Stalowa Wola SA (HSW SA), w której całość akcji posiadał Skarb Państwa. Pod względem organizacyjnym zakład przeorganizowano w grupę kapitałową złożoną ze spółki dominującej i spółek zależnych.
Zakład Hutniczy i walcownia blach Huty Stalowa Wola zostały sprywatyzowane i w 2006 roku utworzyły odrębną spółkę, należącą do grupy Złomrex, HSW-Huta Stali Jakościowych SA (obecnie pod firmą Cognor SA Oddział HSJ w Stalowej Woli).
XXI wiek.
W wyniku restrukturyzacji HSW SA stała się największym polskim producentem maszyn budowlanych. Wieloletnie doświadczenie w produkcji sprzętu wojskowego uczyniło także z HSW SA wiodącego producenta dla krajowego przemysłu obronnego. Produkcja i sprzedaż maszyn budowlanych została przekazana w 2004 r. do nowo powstałej spółki HSW – Trading Sp. z o.o. Produkowane maszyny sprzedawane są pod marką HSW. Z dniem 1 kwietnia 2007 r. HSW-Trading Sp. z o.o. został włączony w struktury Huty Stalowa Wola SA.
W 2008 roku, w wyniku kontraktu z MON, rozpoczęto rozwijanie produktów wojskowych, takich jak samobieżna armatohaubica Krab, transporter minowania narzutowego Kroton oraz najnowszego wyrobu Centrum Produkcji Wojskowej (część HSW): wyrzutni rakiet Langusta.
Zdecydowano następnie pozostawić w HSW jedynie produkcję zbrojeniową i 1 lutego 2012 roku część produkująca maszyny cywilne HSW została sprzedana chińskiemu koncernowi Guangxi LiuGong Machinery Co. Ltd. Dzięki temu, spółka w okresie 2012-2016 przeprowadziła inwestycje w zakresie zwiększenia możliwości produkcji zbrojeniowej i unowocześnienia zakładu.
2 kwietnia 2012 Huta Stalowa Wola kupiła 100% udziałów w fabryce samochodów ciężarowych i specjalizowanych podwozi dla wojska Jelcz-Komponenty. W marcu 2016 HSW przejęła spółkę motoryzacyjną Autosan.
W styczniu 2014 roku właściciel – Skarb Państwa zdecydował o wniesieniu akcji Huty Stalowa Wola SA do powstałej krótko przed tym spółki akcyjnej Polska Grupa Zbrojeniowa w Radomiu, mającej być największym polskim producentem broni.
HSW SA weźmie udział w budowie działa samobieżnego 155 mm na podstawie kołowej "Kryl".
W 2016 roku ukończono rozbudowę lufowni dla potrzeb programu haubicoarmaty Krab, co umożliwiło produkcję luf kalibru do 155 mm i długości do 11 m, przez co HSW dołączyła do nielicznych producentów w Europie Zachodniej posiadających takie możliwości. W 2021 roku HSW otrzymała licencję na produkcję luf armat czołgowych 120 mm Rh120 L/44 czołgu Leopard 2, z chromowanym przewodem lufy.
1 grudnia 2021 roku z HSW połączono spółkę Wojskowe Zakłady Inżynieryjne w Dęblinie, włączając ją jako oddział w skład HSW.
Produkcja historyczna.
Produktem końcowym Huty Stalowa Wola SA były maszyny budowlane do prac ziemnych i drogowych (produkcja przejęta w 2012 przez Guangxi LiuGong Machinery Co. Ltd. w Stalowej Woli, który obecnie produkuje maszyny pod marką "Dressta – Stalowa Wola"):
jak również sprzęt wojskowy:
Struktura własnościowa HSW.
Kapitał zakładowy Huty Stalowa Wola SA w styczniu 2021 r. wynosił 267 077 390,25 zł i dzielił się na 56 226 819 akcji o wartości nominalnej 4,75 zł każda.
Akcjonariat.
Udziałowcy (styczeń 2021):
HSW a region.
Wokół Huty Stalowa Wola na przestrzeni ostatnich siedemdziesięciu lat wyrosło nowe miasto – Stalowa Wola, będące ważnym centrum regionu oraz węzłem komunikacyjnym Podkarpacia. Z powodu restrukturyzacji i niepewności co do dalszych losów HSW, miasto czyni starania w celu uniezależnienia się od istnienia HSW. Obecnie Huta Stalowa Wola skupiła się na kontynuacji i rozwijaniu produkcji Centrum Produkcji Wojskowej. Zainteresowanie przejęciem sekcji produkującej maszyny budowlane wyraziły m.in. JCB, Hyundai i Hitachi. Ostatecznie, 1 lutego 2012 roku, biznes maszyn cywilnych HSW został zakupiony przez światowy koncern operujący w branży maszyn do robót drogowych i ziemnych – Guangxi LiuGong Machinery Co. Ltd.

</doc>
<doc id="343454" url="https://pl.wikipedia.org/wiki?curid=343454" title="Wiślica (województwo śląskie)">
Wiślica (województwo śląskie)

Wiślica (cz. "Vislice", niem. "Wislitz") – wieś w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 357 ha, a liczba ludności 764, co daje gęstość zaludnienia równą 214 os./km².
Historia.
Można się spotkać ze stwierdzeniem, że Wiślica była jedną z najdalej na zachód osadą plemienia Wiślan, jednak jest to zupełnie nie potwierdzone ani źródłowo ani archeologicznie, a pierwsza wzmianka pochodzi dopiero z 1447. Znajdowała się wówczas w granicach księstwa cieszyńskiego. Z kolei w latach 1573/1577-1594 Wiślica znajdowała się w granicach wydzielonego z niego skoczowsko-strumieńskiego państwa stanowego.
Miejscowość wraz z jej częściami: Kałuże, Łonice, Międzykrzyże, Stawiska oraz Przyczyny wymienia pod koniec XIX wieku "Słownik geograficzny Królestwa Polskiego". W 1890 roku wieś zajmowała obszar 357 hektarów i miała 371 mieszkańców - Polaków wyznania rzymskokatolickiego. Znajdowała się w niej parafia katolicka oraz szkoła ludowa.
Według austriackiego spisu ludności z 1900 w 54 budynkach w Wiślicy na obszarze 357 hektarów mieszkało 435 osób, co dawało gęstość zaludnienia równą 121,8 os./km². z tego 426 (97,9%) mieszkańców było katolikami a 9 (2,1%) ewangelikami, 433 (99,5%) było polsko- a 2 (0,5%) niemieckojęzycznymi. Do 1910 roku liczba budynków wzrosła do 56 a mieszkańców spadła do 425, z czego wszyscy byli polskojęzycznymi katolikami.
W wyborach na XI kadencję austriackiej Rady Państwa w 1907 jak i w 1911 dwukrotnie wygrał Józef Londzin ze Związku Śląskich Katolików zdobywając praktycznie wszystkie głosy (51 z 52 głosów w 1907 i 50 głosów w 1911).
Po zakończeniu I wojny światowej Wiślica wraz z całym Śląskiem Cieszyńskim stała się punktem sporu pomiędzy Polską i Czechosłowacją. W 1918 roku na bazie Straży Obywatelskiej lokalni Polacy utworzyli lokalny oddział Milicji Polskiej Śląska Cie­szyńskiego podlegający 14 kompanii Milicji w Skoczowie pod dowództwem ppor. Bączka.
W latach 1975–1998 miejscowość należała administracyjnie do województwa bielskiego.
Transport.
Wzdłuż wschodniego krańca sołectwa przebiega droga krajowa nr 81.
Przyroda.
Pomiędzy centrum miejscowości a DK-81 znajduje się rezerwat przyrody Skarpa Wiślicka.

</doc>
<doc id="343455" url="https://pl.wikipedia.org/wiki?curid=343455" title="Wyliny-Ruś">
Wyliny-Ruś

Wyliny-Ruś – wieś w Polsce, położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
W miejscowości: szkoła podstawowa, leśniczówka, sklep spożywczo-przemysłowy oraz remiza Ochotniczej Straży Pożarnej. Wieś dzieli się na starszą część oraz nowszą, wybudowaną po II wojnie światowej, zwaną potocznie "Budowa" (miał to być kołchoz).
Wierni kościoła rzymskokatolickiego należą do parafii Narodzenia NMP w Wyszonkach Kościelnych.
Historia wsi.
Miejscowość nad rzeczką Dzierżą.
W 1827 r. Wiliny Ruś, wieś prywatna, 14 domów i 139 mieszkańców. Powierzchnia użytków rolnych 1411 mórg. W roku 1867 awuls Wyliny należał do dóbr Wyszonki.
Pod koniec XIX w. "Wilinyruś" albo "Wyliny", wieś i folwark w powiecie mazowieckim, gminie Piekuty, parafii Wyszonki
2 stycznia 1919 r. w pobliżu wsi polscy żandarmi zamordowali 4 z 5 członków misji Rosyjskiego Czerwonego Krzyża; 5 osoba zdołała zbiec.
W 1921 r. wyszczególniono:
Zabytki.
Obszary i obiekty chronione znajdujące się na terenie wsi:
Obiekty znajdujące się w ewidencji zabytków:
Stanowiska archeologiczne objęte ochroną konserwatorską:
Środowisko.
Niedaleko od wsi przepływa rzeka Mianka.
W leśnictwie Wyliny Ruś duży udział stanowią drzewostany w średnich i starszych klasach wieku.
W kompleksie leśnym Wyliny (fragment przewidziany do ochrony jako rezerwat przyrody) występuje 15 gatunków chronionych roślin naczyniowych i kilkanaście gatunków chronionych porostów oraz kilka siedlisk podlegających ochronie.
Chronione gatunki flory:
Chronione gatunki fauny:
We wsi znajdują się złoża żwiru kategorii B1.

</doc>
<doc id="343459" url="https://pl.wikipedia.org/wiki?curid=343459" title="Wilamowice (powiat cieszyński)">
Wilamowice (powiat cieszyński)

Wilamowice – wieś w Polsce położona w województwie śląskim, w powiecie cieszyńskim, w gminie Skoczów. Wieś leży w historycznych granicach regionu Śląska Cieszyńskiego. Powierzchnia sołectwa wynosi 278 ha, a liczba ludności 457, co daje gęstość zaludnienia równą 164,4 os./km².
Geografia.
Miejscowość położona jest na południowo-zachodnich stokach Górki Wilamowickiej (388 m n.p.m.) na Pogórzu Cieszyńskim. Od wschodu sąsiaduje ze Skoczowem, od południa z Międzyświeciem, od zachodu z Iskrzyczynem a od północy z Simoradzem.
Historia.
Pierwsza wzmianka pochodzi z 1331 roku. Wieś politycznie znajdowała się wówczas w granicach piastowskiego Księstwa Cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Już w połowie XV wieku wieś była własnością szlachecką. W 1559 Wilamowice wraz z Międzyświeciem zostały podarowane przez księcia Wacława III Adama Janowi zwanemu Skoczowskim, mieszczaninowi skoczowskiemu, w 1553 podniesionemu do stanu szlacheckiego. Wilamowice zostały jego nową siedzibą, a w latach 1565-1566 przebudował on miejscowy zameczek na dwór ziemiański. Po śmierci Jana w 1585 wilamowickie dobra odziedziczyli kolejno jego potomkowie, syn Wacław, wnuk Adam i prawnuk Wacław Jerzy. Wilamowice przestały być własnością tego rodu po tym jak praprawnuk Jana, Ludwik Maurycy, uciekając przed prześladowaniami religijnymi (był ewangelikiem) wyjechał do Brandenburgii uprzednio sprzedając w 1695 wieś. Następnymi właścicielami miejscowości byli Gureccy z Kornic, Larischowie z Lhoty i Radoccy z Radoczy. Ci ostatni odsprzedali wieś księciu Albertowi Sasko-Cieszyńskiemu w 1802 roku.
Według austriackiego spisu ludności z 1900 w 23 budynkach w Wilamowicach na obszarze 279 hektarów mieszkało 219 osób, co dawało gęstość zaludnienia równą 61,3 os./km². z tego 87 (39,7%) mieszkańców było katolikami, 128 (58,4%) ewangelikami a 4 (1,8%) wyznawcami judaizmu, 209 (95,4%) było polsko- a 10 (4,6%) niemieckojęzycznymi. Do 1910 roku liczba mieszkańców spadła do 178 osób, z czego 46 (25,8%) było katolikami, 130 (73%) ewangelikami a 2 (1,1%) żydami, 163 (91,6) polsko- a 15 (8,4%) niemieckojęzycznymi.
W latach 1975–1998 miejscowość należała administracyjnie do województwa bielskiego.

</doc>
<doc id="343469" url="https://pl.wikipedia.org/wiki?curid=343469" title="Trylogia w pięciu częściach">
Trylogia w pięciu częściach



</doc>
<doc id="343470" url="https://pl.wikipedia.org/wiki?curid=343470" title="Gleby brunatne kwaśne">
Gleby brunatne kwaśne

Gleby brunatne kwaśne (dystroficzne) zawierają największe ilości ogólnych form fosforu, potasu, wapnia i magnezu. Są one bardzo mało żyzne. Występują w całej Polsce, jednak najliczniej w województwach: zachodniopomorskim, pomorskim, warmińsko-mazurskim.
Gleby brunatne, bielicowe i płowe zajmują niemal 82% powierzchni Polski.

</doc>
<doc id="343476" url="https://pl.wikipedia.org/wiki?curid=343476" title="Palu">
Palu

Palu – miasto w Indonezji na wyspie Celebes; ośrodek administracyjny prowincji Celebes Środkowy; powierzchnia 395,06 km²; 310 tys. mieszkańców (2010).
Leży u ujścia rzeki Palu do Cieśniny Makasarskiej w głębokiej dolinie pomiędzy górami, co powoduje, że tutejszy klimat jest bardzo suchy.
Port morski, port lotniczy "Mutiara".

</doc>
<doc id="343477" url="https://pl.wikipedia.org/wiki?curid=343477" title="Arnold Sommerfeld">
Arnold Sommerfeld

Arnold Johannes Wilhelm Sommerfeld (ur. 5 grudnia 1868 w Królewcu, zm. 26 kwietnia 1951 w Monachium) – niemiecki fizyk teoretyk specjalizujący się w fizyce atomowej, profesor Uniwersytetu Ludwika i Maksymiliana (LMU) w Monachium. Laureat prestiżowych nagród fizycznych ustępujących głównie Nagrodzie Nobla jak Medal Maxa Plancka (1931) i Medal Lorentza (1939).
Sommerfeld to jeden z ojców mechaniki kwantowej. Rozwinął półklasyczny model atomu Bohra za pomocą szczególnej teorii względności Einsteina, wprowadzając tak m.in.:
Sommerfeld miał też wkład do fizyki ciała stałego przez rozwinięcie klasycznego modelu Drudego o elementy kwantowe. Zasłynął też jako wybitny dydaktyk – wypromował dziesiątki doktorów, w tym kilku późniejszych noblistów jak Peter Debye, Wolfgang Pauli, Werner Heisenberg i Hans Bethe.
Życiorys.
1886 rozpoczął studia na Albertynie w Królewcu. Po odbyciu służby wojskowej 1893 kontynuował studia w Getyndze.
Od 1897 roku był profesorem Akademii Górniczej w Clausthal, od 1900 politechniki w Akwizgranie i w latach 1906–1938 Uniwersytetu Ludwika i Maksymiliana w Monachium.
Jest autorem prac fundamentalnych z teorii atomu, w tym współautorem modelu atomu Bohra-Sommerfelda, według którego elektrony w atomie poruszają się po orbitach. W 1916 wprowadził pojęcie pobocznej liczby kwantowej, co w teorii atomu dopuszczało istnienie nie tylko kołowych, ale i eliptycznych torów (orbit) elektronów.
Prowadził także prace dotyczące promieniowania rentgenowskiego, teorii rozchodzenia się fal radiowych i akustycznych, teorii budowy materii oraz z dziedziny optyki.
Do uczniów Sommerfelda należeli polscy fizycy teoretycy: Wojciech Rubinowicz i Jan Blaton.
Nagrody.
Był nominowany do Nagrody Nobla 84 razy, ale nigdy mu jej nie przyznano. Laureat Medalu Oersteda za nauczanie fizyki (1949).

</doc>
<doc id="343478" url="https://pl.wikipedia.org/wiki?curid=343478" title="Żabianka (Gdańsk)">
Żabianka (Gdańsk)

Żabianka (kaszb. "Żabiónka", niem. "Poggenkrug") – część gdańskiej dzielnicy administracyjnej Żabianka-Wejhera-Jelitkowo-Tysiąclecia.
Położenie.
Żabianka położona jest nad Potokiem Oliwskim, na północnym krańcu Gdańska, graniczy z sopockim osiedlem Karlikowo. Od wschodu graniczy z innymi częściami dzielnicy administracyjnej: Osiedlem Wejhera i Osiedlem Tysiąclecia. Od południa graniczy z Przymorzem Małym a od zachodu z dzielnicą Oliwa.
Historia.
Dawne nazwy: "Frischwasser" (XVIII wiek), "Poggenkrug" (1874, 1938).
Najwcześniejsze dzieje osadnictwa na terenie Żabianki sięgają prawdopodobnie XVII/XVIII wieku. Wtedy to istniał na tych terenach staw, zwany "Żabim Stawem". Powstała nad nim osada, która w niemieckich przekazach nosiła nazwę "Poggenkrug" – po polsku Żabia Karczma. Obecna nazwa powstała od pierwszego członu nazwy stawu – przymiotnika "Żabi", po dodaniu doń popularnego ówcześnie formantu toponimicznego "-anka". Osada była niewielkich rozmiarów, jednakże istniała tu gospoda. Od niej bierze nazwę ulica "Gospody", która przebiega przez miejsce jej lokalizacji.
Na terenie osiedla, przy ulicy Pomorskiej 94, nad stawem zasilanym przez Potok Oliwski, znajduje się zabytkowy młyn, tzw. Dwór Günthera (niem. "Günthershof"). W tym budynku 7 października 1697 roku ze swoimi polskimi stronnikami spotkał się brat Ludwika XIV, książę Conti Franciszek Ludwik Burbon, wybrany 27 czerwca sejmie elekcyjnym na króla polski.
Znajdowały się tu pola na gruntach wsi Jelitkowo (1794) oraz karczma na gruntach Jelitkowa (XIX wiek).
Żabianka została włączona w granice administracyjne Gdańska w 1926.
Spółdzielnia Mieszkaniowa "Osiedle Młodych" przystąpiła w 1966 do budowy osiedla przy ul. Pomorskiej i ul. Wejhera. Osiedle, posiadające cechy wielkiego zespołu mieszkaniowego, powstało na początku lat 70. XX wieku. W połowie lat 70. został otwarty przystanek Szybkiej Kolei Miejskiej Gdańsk Żabianka; pierwotnie planowaną nazwą przystanku była Gdańsk Bitwy Oliwskiej. Dziś przystanek nosi nazwę Gdańsk Żabianka-AWFiS.
W okresie PRL na osiedlu znajdował się szybowiec IS-4 Jastrząb - przedstawiciel pierwszej powojennej serii polskich szybowców akrobacyjnych, stacjonujący wcześniej na lotnisku we Wrzeszczu; a także dekoracyjna gwiazda.
W latach 2009-2010 została zbudowana Wieża Leszka Białego, jedenastokondygnacyjny budynek wielorodzinny przy ul. Chłopskiej.
Mieszkańcy.
Obecnie mieszkańcy osiedla "Żabianka" zasiedlają 4210 mieszkań w 34 budynkach. Spółdzielnia prowadzi klub osiedlowy "Feluka". Krajobraz Żabianki w 1992 wzbogacił kolejny, 11-kondygnacyjny blok ze 168 mieszkaniami, wybudowany przy ul. Pomorskiej 13, gdzie wcześniej mieściła się fabryka lamp „Polam”.
Miejscem spotkań mieszkańców jest szeroki deptak łączący skrzyżowanie ulicy Pomorskiej z Chłopską z przystankiem SKM Gdańsk Żabianka-AWFiS. Na terenie osiedla znajduje się wiele punktów handlowo-usługowych, dwa ośrodki zdrowia, Wyższa Szkoła Zdrowia, a także przedszkola, szkoły, kilka boisk oraz place zabaw.
Komunikacja.
Na ul. Pomorskiej znajdują się linie tramwajowe, wokół osiedla przystanki autobusów miejskich, w zachodniej części przystanek SKM Gdańsk Żabianka-AWFiS. Wzdłuż południowej granicy osiedla prowadzi Potok Oliwski.

</doc>
<doc id="343479" url="https://pl.wikipedia.org/wiki?curid=343479" title="Miroslav Šubrt">
Miroslav Šubrt

Miroslav Šubrt (ur. 16 lipca 1926 w Vlči u Loun, zm. 6 kwietnia 2012), czeski działacz sportowy, związany z hokejem.
Uprawiał hokej jako amator. Był jednym z współzałożycieli klubu HC Hvezda Praga, zajmującego się hokejem młodzieżowym. Wieloletni działacz Czechosłowackiego Stowarzyszenia Hokeja na Lodzie, brał udział w pracach jego Komisji Międzynarodowej, od 1956 był członkiem władz. Wchodził w skład komitetów organizacyjnych turniejów o mistrzostwo świata, przewodniczył komitetowi mistrzostw 1959. W 1959 został członkiem Rady, a w 1966 wiceprezydentem Międzynarodowej Federacji Hokeja. Przeszedł na emeryturę w 2003; Międzynarodowa Federacja Hokeja nadała mu wówczas tytuł honorowego prezydenta.
W 1980 rekomendował w Polsce trenera Karela Macha, który doprowadził Zagłębie Sosnowiec do czterech tytułów hokejowego mistrza Polski.

</doc>
<doc id="343481" url="https://pl.wikipedia.org/wiki?curid=343481" title="Barszcz biały">
Barszcz biały



</doc>
<doc id="343482" url="https://pl.wikipedia.org/wiki?curid=343482" title="Kodeks pracy">
Kodeks pracy

Kodeks pracy – akt normatywny stanowiący zbiór przepisów regulujących prawa i obowiązki objęte stosunkiem pracy w odniesieniu do wszystkich pracowników, bez względu na podstawę prawną ich zatrudnienia (w niektórych przypadkach tylko w zakresie nieuregulowanym przez ustawodawstwo szczególne, np. ustawa o służbie cywilnej) oraz pracodawców.
Obecnie w Polsce obowiązuje ustawa z dnia 26 czerwca 1974 r. – Kodeks pracy (). Zgodnie z jego art. 1 – „Kodeks pracy określa prawa i obowiązki pracowników i pracodawców”.
Niezgodne z art. 92 ust. 1 Konstytucji RP z 1997 r. były art. 237 § 1 pkt 2 i 3 Kodeksu pracy w zakresie, w jakim nie określały wytycznych dotyczących treści rozporządzenia oraz wykonawcze do tych przepisów rozporządzenie Rady Ministrów z dnia 30 lipca 2002 r. w sprawie wykazu chorób zawodowych, szczegółowych zasad postępowania w sprawach zgłaszania podejrzenia, rozpoznawania i stwierdzania chorób zawodowych oraz podmiotów właściwych w tych sprawach () – wyrok Trybunału Konstytucyjnego z dnia 19 czerwca 2008 r., sygn. P 23/07. Niekonstytucyjność usunięto ustawą z dnia 22 maja 2009 r. o zmianie ustawy – Kodeks pracy oraz o zmianie niektórych innych ustaw ().
Zawartość kodeksu pracy.
Kodeks pracy składa się z 15 działów:
Działy dzielą się na rozdziały, a niektóre rozdziały – na oddziały.

</doc>
<doc id="343484" url="https://pl.wikipedia.org/wiki?curid=343484" title="Edie Sedgwick">
Edie Sedgwick

Edie Sedgwick, właśc. Edith Minturn Sedgwick (ur. 20 kwietnia 1943 w Santa Barbara, zm. 16 listopada 1971 tamże) – amerykańska aktorka, gwiazda filmów Andy’ego Warhola z lat 60. XX w.
Życiorys.
Urodzona w Santa Barbarze w Kalifornii. Była córką Francisa Minturna Sedgwicka, rzeźbiarza i ranczera, oraz jego żony Alice Delano de Forest. Edith nosiła imię na cześć córki ojca, która zmarła zaraz po urodzeniu. Jej dziadek od strony ojca Henry Dwight Sedgwick III był historykiem i pisarzem. Rodzina Sedgwicków, na stałe zakorzeniona w historii Massachusetts, której członkowie byli nieustannie uwieczniani na obrazach Johna Singera Sargenta, była niespokojna, ekscentryczna i cierpiała z powodu alkoholizmu i zaburzeń psychicznych. Sama Edith przyznawała później, że w młodości doświadczała przemocy na tle seksualnym. Jako młoda kobieta cierpiała na depresję i anoreksję.
W 1964 Sedgwick przeprowadziła się do Nowego Jorku, by rozpocząć karierę modelki. W latach 1963–1965 jej zdjęcia ukazywały się w „Time”, „LIFE” i „Vogue”. Redaktor naczelna „Vogue” Diana Vreeland nazywała ją idealnym wzorcem nowej kultury. W 1965 Sedgwick spotkała Warhola i szybko stała się jego ulubioną gwiazdą ("Warhol superstar"), występując w wielu jego filmach, w tym w "Poor little rich girl", "Vinyl", "Beauty#2" czy "Chelsea Girls". Mniej więcej w tym samym czasie Edie zaczęła eksperymentować z narkotykami, głównie amfetaminą.
W 1965 została dziewczyną roku Warhola. Towarzyszyła mu niemal wszędzie na nowojorskiej scenie artystycznej. W tym czasie para ubierała się niemal identycznie i Sedgwick często nazywała się „panią Warhol”. Przyjaźń aktorki z artystą trwała do 1966, w którym publicznie się ze sobą rozstali.
Po rozstaniu z Warholem zamieszkała w hotelu Chelsea, gdzie poznała Boba Dylana, który przekonał ją, by podpisała kontrakt z jego menedżerem Albertem Grossmanem. Niektórzy utrzymują, że Sedgwick zainspirowała Dylana do nagrania albumu "Blonde on Blonde", utworów "Just Like a Woman", "Leopardskin Pillbox Hat" czy "Lay Lady Lay". Jej postać była także głównym tematem "Like a Rolling Stone", w którym sam Warhol występuje jako „Napoleon w łachmanach” ("Napoleon in rags").
W tym samym roku rozpoczął się burzliwy związek Sedgwick z Bobem Neuwirthem, prawą ręką Dylana. Podczas niego uzależniła się od heroiny i barbituranów. W 1967 ich relacje zakończyły się. W kwietniu 1967 Sedgwick otrzymała główną rolę w "Ciao! Manhattan", lecz produkcja filmu szybko się zakończyła z powodu zbyt niskiego budżetu i utrudnień natury prawnej.
Sedgwick wróciła do rodziny w Kalifornii, gdy stan jej zdrowia zaczął się dramatycznie pogarszać, kilkakrotnie przebywała w różnych instytucjach psychiatrycznych. W sierpniu 1969 trafiła do szpitala w Santa Barbarze, gdzie poznała Michaela Bretta Posta, za którego wyszła za mąż 24 lipca 1971. Została poddana terapii elektrowstrząsów oraz innym zabiegom mającym na celu uniezależnienie jej od narkotyków.
W 1970 rozpoczęła się ponownie produkcja "Ciao! Manhattan", zakończona w 1971.
Sedgwick zmarła w listopadzie 1971 z powodu zatrucia barbituranami w połączeniu z przedawkowaniem alkoholu. Po przyjęciu mąż Sedgwick obudził się i znalazł ją martwą tuż koło siebie. Jej śmierć została oficjalnie uznana za samobójstwo w wyniku przedawkowania narkotyków. Sedgwick – młoda kobieta z niekwestionowanym talentem do budzenia ukrytych talentów u innych – została uwieczniona w wielu utworach rockowych i cały czas jest symbolem swojego gatunku. Została pochowana w nieozdobionym grobie na cmentarzu Oak Hill w Ballard w Kalifornii.
Sedgwick w kulturze.
Sedgwick została sportretowana w filmie "Dziewczyna z fabryki" (2006), zagrała ją Sienna Miller.
Jej życie było inspiracją do napisania dwóch piosenek: "Little Miss S", pochodzącej z albumu "Shooting Rubberbands at the Stars" (1988) Edie Brickell &amp; The New Bohemians, oraz "Edie" ("Ciao Baby") z albumu "Sonic Temple" (1989) zespołu The Cult. Jej zdjęcie wykorzystał zespół Dramarama, reprezentujący rock alternatywny, na okładce albumu "Cinéma Vérité".

</doc>
<doc id="343487" url="https://pl.wikipedia.org/wiki?curid=343487" title="Umowa o dzieło (Polska)">
Umowa o dzieło (Polska)

Umowę o dzieło w Polsce określa kodeks cywilny (art. 627–646). Zawierana jest pomiędzy zlecającym dzieło i przyjmującym zlecenie wykonania dzieła.
Wykonawca umowy nie podlega składkom na ubezpieczenie emerytalne, rentowe, chorobowe, wypadkowe i zdrowotne, chyba że umowa o dzieło zostanie zawarta z własnym pracownikiem.
Strony umowy.
Stronami umowy o dzieło są dowolne osoby fizyczne lub osoby prawne (pod warunkiem posiadania zdolności do czynności prawnych), a również jednostki organizacyjne nieposiadające osobowości prawnej (np. spółka jawna, wspólnota mieszkaniowa). Przez umowę o dzieło przyjmujący zamówienie zobowiązuje się do wykonania oznaczonego dzieła a zamawiający do zapłaty wynagrodzenia.
Elementy danych umowy.
Kodeks cywilny nie zastrzega dla ważności umowy o dzieło żadnej konkretnej formy. Można ją więc zawrzeć, chociażby ustnie czy nawet w sposób dorozumiany. Umowa o dzieło powinna posiadać podstawowe elementy danych:

</doc>
<doc id="343488" url="https://pl.wikipedia.org/wiki?curid=343488" title="Karabin HK G3">
Karabin HK G3

Gewehr 3 (G3) – niemiecki karabin automatyczny, wersja karabinu automatycznego CETME Modelo B. Od 1959 roku przepisowy karabin Bundeswehry, od 1997 roku zastępowany przez karabin G36.
Historia.
W 1949 roku Werner Heynen (do 1945 roku dyrektor generalny firmy Gustloff-Werke) stworzył za pieniądze rządu hiszpańskiego "Centro de Estudios Tecnicos de Materiales Espaciales" (CETME) (pol. "Ośrodek Badań Technicznych Sprzętu Specjalnego") w Madrycie. W nowym ośrodku badawczym zatrudnienie znalazła spora grupa byłych pracowników zakładów Mauser-Werke, którzy przywieźli ze sobą dokumentację opracowanych pod koniec wojny prototypów karabinów szturmowych. W 1950 roku dołączył do nich Ludwig Vorgrimler.
Konstruktorzy zatrudnieni w CETME skonstruowali w latach 50. XX wieku kilka wzorów karabinów automatycznych wzorowanych na StG45(M). W 1956 roku rozpoczęto produkcję seryjną karabinu CETME Modelo A. W uruchomieniu produkcji pomagali pracownicy firmy Heckler und Koch. W zamian za pomoc otrzymała ona prawa do licencyjnej produkcji karabinu CETME. W 1956 roku partię 400 sztuk Modelo A zakupiła do testów Bundeswehra. Licencję na produkcję tych karabinów zakupiła też holenderska firma Nederlansche Wapen en Munitiefabrik (NWM) z Hetogenbos, która zamierzała zainteresować nim armię holenderską (ostatecznie zakupiła ona w Belgii karabiny FN FAL).
Próby CETME w Niemczech były pomyślne, ale produkcja nie została uruchomiona z powodu protestu firmy Rheinmetall AG posiadającej patent na zamek półswobodny hamowany rolkami. Prawdopodobnie Rheinmetall próbował w ten sposób wymusić na armii niemieckiej zakupy CETME modelo A w firmie NWM (blisko związanej z Rheinmetalem). Ostatecznie uznano, że zamek CETME działa na tej samej zasadzie co zamek rolkowy opatentowany przez Rheinmetall, ale jego konstrukcja jest na tyle odmienna, że nie narusza praw patentowych tej firmy.
W 1958 roku rozpoczęto produkcję zmodernizowanej wersji karabinu CETME oznaczonej jako Modelo B. Została ona przystosowana przez konstruktorów firmy Heckler und Koch do zasilania amunicją 7,62 x 51 mm NATO i w 1959 przyjęta do uzbrojenia armii niemieckiej jako G3.
W następnych latach w firmie HK powstawały kolejne wersje G3. Powstał wtedy karabinek G3K i karabin wyborowy G3ZF.
Konstrukcja karabinu G3 stała się podstawą do opracowania pistoletu maszynowego MP5, karabinów kalibru 5,56 x 45 mm HK 33 (oraz jego wersji nabój 7,62 x 39 mm HK 32) i G41, subkarabinka HK 53, a także karabinów maszynowych kalibru 7,62 mm NATO HK 21, HK 21A1, HK 11A1, HK 11E, HK 21E, karabinu maszynowego kalibru 5,56 mm NATO HK 23E oraz karabinu wyborowego PSG-1.
Karabin G3 został przyjęty do uzbrojenia w 50 krajach, a produkowany był w 15. Obecnie nie jest już produkowany w macierzystych zakładach HK, ale produkcja w innych krajach (np. Turcji) trwa.
Opis.
G3 jest bronią samoczynno-samopowtarzalną. Zasada działania oparta o odrzut zamka półswobodnego hamowanego rolkami. G3 strzela z zamka zamkniętego. Zamek składa się z tłoka zaporowego i trzonu zamkowego pomiędzy którymi znajdują się rolki opóźniające otwarcie zamka. Mechanizm spustowy tylko do ognia ciągłego i pojedynczego. Bezpiecznik nastawny, połączony z przełącznikiem rodzaju ognia.
G3 jest bronią zasilaną przy pomocy magazynków o pojemności 20 nab.
Lufa zakończona szczelinowym tłumikiem płomienia. Przewód lufy ma 4 bruzdy prawoskrętne o skoku 305 mm. Wewnątrz komory nabojowej wykonane jest 12 rowków Revellego o długości 6 mm ułatwiających wyrzut łuski.
Kolba stała, z tworzywa sztucznego (G3A3), lub składana (G3A4 i G3KA4). Przyrządy celownicze mechaniczne (celownik bębnowy z przeziernikami, o nastawach 200, 300 i 400 m, oraz szczerbinką o nastawie 100 m).
G3 jest przystosowany do miotania granatów nasadkowych.

</doc>
<doc id="343493" url="https://pl.wikipedia.org/wiki?curid=343493" title="Socynianizm">
Socynianizm



</doc>
<doc id="343499" url="https://pl.wikipedia.org/wiki?curid=343499" title="Jan z Lutogniewa">
Jan z Lutogniewa

Jan V z Lutogniewa herbu Doliwa (zm. 14 lutego 1374) – polski duchowny katolicki, biskup poznański.
Kanonik wrocławski, później poznański, gnieźnieński i śremski. Od 1355 biskup poznański. Uchodził za dobrego gospodarza. Udzielał ślubu Kazimierzowi III Wielkiemu i Jadwidze żagańskiej. Po śmierci króla poparł, wbrew większości Wielkopolan, Andegawenów.
Pochowany został w katedrze św. Piotra i Pawła w Poznaniu.

</doc>
<doc id="343505" url="https://pl.wikipedia.org/wiki?curid=343505" title="Międzynarodowy Trybunał Karny ds. Zbrodni w Byłej Jugosławii">
Międzynarodowy Trybunał Karny ds. Zbrodni w Byłej Jugosławii



</doc>
<doc id="343506" url="https://pl.wikipedia.org/wiki?curid=343506" title="Jan V z Lutogniewa">
Jan V z Lutogniewa



</doc>
<doc id="343507" url="https://pl.wikipedia.org/wiki?curid=343507" title="Gamma Velorum">
Gamma Velorum

Gamma Velorum ("γ Vel") – najjaśniejsza gwiazda w gwiazdozbiorze Żagla, odległa od Słońca o około 1120 lat świetlnych.
Nazwa.
Oznaczenie Bayera Gamma Velorum wiąże się z faktem, że była ona trzecią co do jasności w historycznym gwiazdozbiorze Okrętu Argo, który w XIX wieku został podzielony na Żagiel, Kil i Rufę.
Starożytni Arabowie nazywali tę gwiazdę Suhail al Muhlif ( "", „Suhail Przysięgi”). Nazwą Suhail określano kilka gwiazd widocznych z Arabii tuż nad południowym horyzontem, w tym Kanopusa i Lambda Velorum. Gamma Velorum ma także nowoczesną nazwę Regor, która została nadana przez astronautów programu Apollo. Spośród 36 gwiazd wykorzystywanych przez nich w astronawigacji, trzy nie miały powszechnie używanych nazw własnych. Astronauci nazwali je na cześć kolegów, którzy zginęli w 1967 roku w pożarze podczas rutynowego testu na pokładzie statku Apollo 1. Czytana wspak nazwa „Regor” upamiętnia astronautę Rogera Chaffeego. Międzynarodowa Unia Astronomiczna w 2016 roku orzekła, że nazwa Suhail odnosi się wyłącznie do Lambda Velorum, na razie nie rozstrzygając kwestii oficjalnej nazwy Gamma Velorum.
Charakterystyka obserwacyjna.
Obserwowana wielkość gwiazdowa Gamma Velorum to 1,75. Przez niewielki teleskop można rozdzielić dwa składniki tego układu wielokrotnego, z których jaśniejszy (Gamma Velorum A, γ² Vel) ma wielkość obserwowaną 1,83m, a słabszy, wschodni (Gamma Velorum B, γ¹ Vel) ma wielkość 4,17m.
Ta gwiazda nieba południowego jest widoczna dla obserwatorów na południe od równoleżnika 42° N (nie jest widoczna z terenu Polski).
Charakterystyka fizyczna.
Gamma² Velorum.
Jaśniejszy składnik jest gwiazdą spektroskopowo podwójną, którą tworzy gwiazda typu widmowego O oraz gwiazda Wolfa-Rayeta. Składniki układu okrążają wspólny środek masy w czasie 78,5 doby, orbity mają mimośród 0,3. Gwiazdy średnio dzieli 1,2 au, ale mogą zbliżać się na 0,8 au.
Do tego układu należy najjaśniejsza na niebie i najbliższa Słońca gwiazda Wolfa-Rayeta. Jest ona bardzo gorąca (57 000–), jej jasność jest 100 tysięcy razy większa niż jasność Słońca i większość promieniowania emituje ona w ultrafiolecie. Ma obecnie masę 8,4–9,6 razy większą niż Słońce, ale początkowo miała masę około 35 . Jest to związane z bardzo dużą utratą masy poprzez wiatr gwiazdowy – obecnie gwiazda traci masę ponad sto milionów razy szybciej niż Słońce (w tempie 10−5 M☉ na rok). Odrzuciła już całą otoczkę wodorową i większość helu, przez co jej atmosfera jest bogata w węgiel, produkt reakcji termojądrowych. Gwiazda jest w ostatnich fazach swojej ewolucji i zakończy życie jako supernowa.
Klasa spektralna składnika typu O nie jest pewna, może być jeszcze na ciągu głównym lub już w stadium błękitnego olbrzyma. Ma on masę 27–30 , początkowo była ona wyższa, choć mniejsza niż masa towarzyszącej mu gwiazdy Wolfa-Rayeta. Temperatura tego składnika to około , jasność jest około 180 tysięcy razy większa niż jasność Słońca, a promień to około 13 . Składnik ten także emituje silny wiatr gwiazdowy, choć tempo utraty masy jest około 25 razy niższe niż w przypadku towarzyszki. Zderzające się wiatry obu gwiazd powodują emisję promieniowania rentgenowskiego. Ten składnik także zakończy życie jako supernowa.
Gamma¹ Velorum.
Oddalony o 40,3 sekundy kątowej (w 2009 r.) składnik Gamma Velorum B również jest gwiazdą spektroskopowo podwójną. Jej głównym składnikiem jest błękitny olbrzym, gwiazda typu widmowego B2. Dwa składniki tego systemu obiegają wspólny środek masy w czasie 1,48 doby.
Pozostali towarzysze.
Washington Double Star Catalog wymienia trzy dalsze, optyczne składniki, które mogą być związane z układem Gamma Velorum. Składnik C ma wielkość 7,3 i jest niebieskobiałą gwiazdą typu B6 V, oddaloną o 61,5″ (pomiar z 2009 r.) od Gamma Velorum A. Składnik D jest odległy o 93,9″ od gwiazdy A i ma wielkość 9,4m; towarzyszy mu składnik E o wielkości 12,8m, oddalony o 1,5″ (pomiar z 1949 roku).
Gamma Velorum i pobliskie gwiazdy należą do asocjacji gwiazdowej, stanowiącej część większej asocjacji Vela OB2. Powstanie tego systemu, najmasywniejszego w asocjacji, prawdopodobnie doprowadziło do usunięcia gazu międzygwiazdowego i zatrzymania procesu powstawania gwiazd.

</doc>
<doc id="343509" url="https://pl.wikipedia.org/wiki?curid=343509" title="Most Bartoszowicki">
Most Bartoszowicki

Most Bartoszowicki – (niem. "Barthelner Brűcke") most konstrukcji stalowej, we Wrocławiu, położony w pobliżu osiedli Bartoszowice i Strachocin nad jazem stopnia wodnego Kanału Powodziowego.
Powstał w latach 1913-1917 w związku z budową infrastruktury kanałów Powodziowego i Żeglugowego. Stalowa trójprzęsłowa konstrukcja wsparta została na betonowo-ceglanych przyczółkach. Most ma długość 110,2 m, wysokość 3,8 m i szerokość 5,5 m i jest najwęższym mostem we Wrocławiu. Po powodzi tysiąclecia w roku 1997 został wyremontowany. W nocy most jest oświetlony.

</doc>
<doc id="343510" url="https://pl.wikipedia.org/wiki?curid=343510" title="Kukułka plamista">
Kukułka plamista

Kukułka plamista, storczyk plamisty, stoplamek plamisty ("Dactylorhiza maculata" (L.) Soó) – gatunek rośliny z rodziny storczykowatych ("Orchidaceae"). Występuje tylko w Europie, od Wysp Brytyjskich po europejską część Rosji. Brak go w Norwegii oraz w południowo-wschodniej części Europy. W Polsce występuje dość często na terenie całego kraju.
Biologia i ekologia.
Bylina, geofit. Kwitnie od maja do lipca. Jest owadopylna. Kwiaty zwodnicze – imitują kwiaty roślin owadopylnych, nie oferują jednak owadom nektaru. Nasiona nie zawierają żadnych substancji odżywczych i ich kiełkowanie i dalszy rozwój jest uzależniony od grzybni, której strzępki znajdują się już w nasionach. Grzybnia rozrastając się wewnątrz tkanek rośliny dostarcza jej substancji odżywczych.
Rośnie na mokrych łąkach, na torfowiskach niskich i przejściowych, a także w zbiorowiskach lasów łęgowych. Zasiedla miejsca otwarte lub umiarkowanie zacienione. W górach występuje po regiel dolny.
Liczba chromosomów 2n = 80.
Zmienność.
Gatunek zróżnicowany na 10 podgatunków:
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 1983–2014 gatunek znajdował się pod ochroną ścisłą. W opracowaniu Czerwona lista roślin i grzybów Polski kukułka plamista jest umieszczona w grupie gatunków narażonych na wyginięcie (kategoria zagrożenia V). Zagrożeniem dla gatunku jest zanikanie siedlisk powodowane przez osuszanie terenów podmokłych, regulację rzek oraz wskutek wycinania lasów łęgowych i zarastania torfowisk i łąk przez trzcinę lub roślinność krzewiastą. Występuje w większości parków narodowych i w licznych rezerwatach przyrody na terenie całej Polski.

</doc>
<doc id="343516" url="https://pl.wikipedia.org/wiki?curid=343516" title="7. Międzynarodowy Festiwal Filmowy w Berlinie">
7. Międzynarodowy Festiwal Filmowy w Berlinie

Nagrody przyznane na festiwalu filmowym w Berlinie w roku 1957
Jury.
W skład jury wchodzili:

</doc>
<doc id="343520" url="https://pl.wikipedia.org/wiki?curid=343520" title="Darż">
Darż

Darż (do 1945 roku niem. "Daarz") – wieś w Polsce położona w województwie zachodniopomorskim, w powiecie goleniowskim, w gminie Maszewo.
Leży w odległości 4 km od Maszewa, przy drodze wojewódzkiej nr 141.
Historia.
Pierwsza wzmianka o wsi w dokumentach pochodzi z 1493 roku, ale archaiczna forma wsi wskazuje na jej znacznie wcześniejszą metrykę. 
W 1580 roku wieś ta została odnotowana w wykazie dóbr hrabiego von Eberstein. W danych z 1628 roku część majątku wchodzącego w skład wsi była w posiadaniu członków rodów von Stettin i von Flemming. Po wygaśnięciu rodu Eberstein wieś Darż przejęty został przez domenę. Miał wówczas wielkość 1433 mórg. W spisach z 1749 roku domena składała się z wsi, folwarku i młyna w Darżu.
Wieś Darż była wsią rycerską, potem domenalną. W XVII wieku liczyła 18 gospodarstw chłopskich i 2 zagrodników. W 1815 roku gospodarstwa stały się własnością dziedziczną. W 1872 roku we wsi było już 32 właścicieli ziemi. W 1932 roku w Darżu znajdowało się 61 budynków mieszkalnych i 91 gospodarczych oraz zamieszkiwały 454 osoby. Areał gruntów wynosił 1144 ha. Wśród zagród chłopskich wyróżniał się chłopski folwark wielkości 143 ha. Średniowieczny kościół, wzmiankowany w 1493 roku został rozebrany, a w 1885 wybudowano nowy. 
"Folwark" – w 1825 roku młynarz J. CH. Pinno zakupił folwark i na jego ziemiach w 1840 roku założył dodatkowo folwark o areale 540 morgów nazwany Nowym Darżem. W 1844 oba folwarki zostały sprzedane. W 1851 zakupił je właściciel Parlina, W. F. Schumann. W ich posiadaniu Darż był do roku 1945.
Około roku 1862 przebudowano część budynków majątku i wzniesiono nowe. Areał majątku w wielkości 563 ha nie uległ zmianie do 1945 r.
W 1945 roku wieś znalazła się w granicach Polski. Po 1945 roku we wsi utworzono PGR, istniały tu także gospodarstwa rolników indywidualnych.

</doc>
<doc id="343523" url="https://pl.wikipedia.org/wiki?curid=343523" title="Joanna Racewicz">
Joanna Racewicz

Joanna Racewicz (ur. 24 maja 1973 w Hrubieszowie) – polska dziennikarka i prezenterka telewizyjna.
Życiorys.
Wykształcenie.
Uczyła się w Szkole Podstawowej nr 3 im. mjr. Henryka Dobrzańskiego „Hubala” w Hrubieszowie i tamtejszym Liceum Ogólnokształcącym im. Stanisława Staszica. Po przeprowadzce do Zamościa kontynuowała naukę w tamtejszym I Liceum Ogólnokształcącym im. Jana Zamoyskiego. Ukończyła polonistykę i studia podyplomowe na Wydziale Dziennikarstwa Uniwersytetu Warszawskiego.
Kariera dziennikarska.
Na początku kariery współpracowała z lokalnymi mediami w Zamościu, pisząc artykuły do „Kroniki Tygodnia” oraz przygotowując reportaże dla zamojskiego oddziału RMF FM. Następnie przeprowadziła się do Warszawy, gdzie odbyła staż w redakcji "Teleexpressu".
W latach 1999–2006 pracowała na stanowisku reportera i prezentera w "Panoramie" (TVP2). W 2004 została nominowana do nagrody Telekamery magazynu „Tele Tydzień”. Jesienią 2004 udzieliła tygodnikowi „Gala” wywiadu, który spotkał się z reakcją Komisji Etyki TVP, która stwierdziła, iż publikacja „została opatrzona informacjami o charakterze reklamowym” (chodziło o sponsorowaną aranżację strojów i wnętrz), naruszając tym samym punkt 13. oraz 14. „Zasad etyki dziennikarskiej w Telewizji Polskiej”. W październiku 2006 Racewicz odeszła z TVP.
W latach 2007–2010 była dziennikarką TVN prowadzącą cykl „Dom otwarty” w programie "Dzień dobry TVN". W TVN Style prowadziła program "Sekrety Mądrej Niani" wspólnie z Aleksandrą Wielgus. Po śmierci męża w kwietniu 2010 zawiesiła karierę w mediach.
6 kwietnia 2011 wydała książkę zadedykowaną mężowi Pawłowi i synowi Igorowi, "12 rozmów o miłości. Rok po katastrofie", zawierającą przeprowadzone przez nią rozmowy z kobietami, których bliscy zginęli w katastrofie smoleńskiej. 4 kwietnia 2012 miała premierę druga część dyptyku jej autorstwa, "12 rozmów o pamięci. Oswajanie nieobecności", w której o stracie opowiedzieli mężczyźni – synowie, mężowie, bracia i przyjaciele ofiar.
Od stycznia 2011 do marca 2016 ponownie prowadziła "Panoramę" w TVP2, dla której w latach 2011–2012 prowadziła również „Autorski przegląd prasy” w porannym magazynie "Pytanie na śniadanie". Od listopada 2012 do czerwca 2014 była gospodynią programu "Reporter Polski". Od kwietnia do czerwca 2013 na zmianę z Hanną Lis w "Pytaniu na śniadanie" przeprowadzała wywiady w ramach cyklu „Kobiecy punkt widzenia”. W TVP Info od września 2013 do marca 2014 prowadziła "Panoramę dnia", a od kwietnia 2014 do marca 2016 przeprowadzała wywiady w programie "Po przecinku". Od czerwca do sierpnia 2016 prowadziła programy "Halo Polonia" i "Polonia 24" w TVP Polonia, a od września 2016 do marca 2018 była jedną z prowadzących program "Pytanie na śniadanie" w TVP2. 15 marca TVP wydała oświadczenie, w którym poinformowała o zakończeniu współpracy z dziennikarką z powodu „wykorzystywania przez panią redaktor marki «Pytanie na śniadanie» do promocji produktów bez wiedzy i zgody kierownictwa programu, co powtarzało się mimo upomnień ze strony przełożonych”, co „kolidowało z obowiązującymi w Spółce zasadami dotyczącymi reklamy i promocji, a także stało w sprzeczności z zasadami etyki dziennikarskiej”.
Jesienią 2018 dołączyła do zespołu prowadzących Polsat News. Od listopada 2019 jest także spikerką Polsatu.
W styczniu 2020 zadebiutowała na antenie radiowej Jedynki, współprowadząc audycję "Cztery pory roku". Współprowadzi także poranny program emitowany przez Polskie Radio Program I.
W maju 2021 została wydana jej trzecia książka pt. "Poczekalnia. 13 rozmów o pandemii", a we wrześniu 2022 czwarta – "To nie kraj, to ludzie" – będąca zbiorem historii i relacji zebranych na granicy polsko-ukraińskiej na początku inwazji Rosji na Ukrainę. W styczniu 2023 ukazała się jej piąta książka "Sypiając z prezesem", której jest współautorką.
Życie prywatne.
We wrześniu 2004 wyszła za mąż, pozostając jednak przy dotychczas używanym nazwisku Racewicz. 23 kwietnia 2008 urodziła syna Igora. Jej mąż, porucznik Paweł Janeczek, pełniący funkcję oficera BOR przy prezydencie Polski, zginął w katastrofie lotniczej w Smoleńsku 10 kwietnia 2010.

</doc>
<doc id="343526" url="https://pl.wikipedia.org/wiki?curid=343526" title="Kościół św. Karola Boromeusza we Wrocławiu">
Kościół św. Karola Boromeusza we Wrocławiu

Kościół św. Karola Boromeusza we Wrocławiu został zbudowany w latach 1911–1913 według projektu architekta J. Maasa w trójkącie pomiędzy "Gabitzstraße" (ulicą Gajowicką), "Charlottenstraße" (Kruczą) i "Herderstraße" (Grochową).
Historia.
Kościół powstał w związku z przybywającą liczbą parafian w byłych wsiach, a od 1868 nowych wrocławskich osiedlach: "Höfchen" (Dworek) i "Gabitz" (Gajowice). Katoliccy mieszkańcy tych wsi aż do późnych lat XIX wieku należeli do odległej parafii przy kościele Najświętszej Marii Panny na Wyspie Piasek; dopiero w 1892 przy klasztorze boromeuszek trzebnickich, mieszczącym się przy dzisiejszej ul. Stysia zbudowano na potrzeby mieszkańców obu osiedli kaplicę katolicką (przetrwała ona do lat 70. XX wieku, kiedy zbudowano tam nowy kościół św. Ignacego Loyoli). Wezwanie św. Karola Boromeusza przeniesiono na nowy kościół.
Podczas oblężenia "Festung Breslau" w 1945 niemieccy obrońcy urządzili w kościele punkt oporu, korzystając z ułatwiającej obserwację przedpola wieży i solidnej konstrukcji budowli. Decyzję podjął dowódca obrony twierdzy, generał Hans von Ahlfen. Ksiądz Paul Peikert z parafii św. Maurycego, zapisał w swoim dzienniku pod datą 22 lutego 1945:
pięć dni później:
Proboszczowi kościoła św. Karola nakazano opuszczenie kościoła (przeniósł się wraz z innymi osobami w piwnicach pobliskiej kaplicy przy dzisiejszej ul. Stysia, od 1923 mającej nowego patrona – św. Ignacego Loyolę). Z relacji polskich księży, którzy się tam schronili wynika, że bombardowania i ostrzał kościoła był bardzo poważny i spodziewano się – tak jak to oceniał i opisał ks. Peikert – iż został zrównany z ziemią. W istocie uszkodzenia kościoła były jednak nieco mniejsze, sięgnęły 50%. Największych szkód kościół doznał od kilkunastu bomb burzących, które zrujnowały dach i więźbę dachową, trzy wieże, zakrystię i organy.
Początkowo, bezpośrednio po wojnie, poważnie rozważano jego rozbiórkę. Pomysł ten wydawał się tym bardziej uzasadniony, że w tym czasie praktycznie całe Gajowice, jak i sąsiadujące z nimi osiedla Dworek i Południe zamienione były w morze ruin i tylko nieliczne z tutejszych budynków nadawały się do zamieszkania. Nie odczuwało się więc potrzeby odbudowywania kościoła, skoro jeszcze w 1952 roku oceniano, że w granicach parafii mieszka jedynie 200 wiernych. Przez pierwsze lata po wojnie resztki wyposażenia były systematycznie szabrowane i dewastowane; władze kościelne także zezwoliły wrocławskim księżom na demontaż wyposażenia w celu przeniesienia do innych obiektów sakralnych na terenie miasta. Przez pewien czas rozważano możliwość urządzenia tu kościoła garnizonowego (w pobliżu znajdują się do dziś obiekty koszarowe i sztabowe), wreszcie w 1947 odbudowę podjęli franciszkanie; w roku 1950 wznowiono tu (początkowo w bocznej kaplicy) nabożeństwa, w 1951 zakończono naprawę dachu, oszklono okna, wyremontowano wieżę główną i dwie boczne. W latach 1985–1987 przeprowadzono kolejny duży remont, zaopatrując dach i wieże w pokrycie z blachy miedzianej. 
Architektura.
Kościół nawiązuje swoją neoromańską bryłą do architektury Nadrenii, a wnętrzem do śląskiego gotyku. Halowa, trójnawowa konstrukcja wykonana jest z kamienia ciosowego, po zachodniej stronie (przy Gajowickiej) góruje nad nim czworoboczna wieża, a całość wzbogacają cztery narożne wieżyczki. We wnętrzu zastosowano sklepienie krzyżowo-żebrowe podparte na ośmiu filarach.
Pod prezbiterium kościoła znajduje się kaplica ze względu na kształt nazwana „Porcjunkulą” – od 3 maja 1993 Sanktuarium Matki Bożej Łaskawej. Trzymany jest tutaj słynący łaskami Obraz Matki Bożej Łaskawej Patronki Małżeństwa i Rodzin koronowany 11 września 1994 r., za zezwoleniem papieża Jana Pawła II, kard. Antoni Maria Javierre Ortas, prefekt Kongregacji Kultu Bożego i Dyscypliny Sakramentów, wraz z kard. Henrykiem Gulbinowiczem, dokonał koronacji obrazu koronami papieskimi, uznając go w ten sposób za cudowny.
Organy.
Na początku organy znajdowały się w Kościele Ewangelickim w Strzegomiu. Gdy w 1957 roku przestał pełnić swoją funkcję i popadał w ruinę organy zostały zabrane do Wrocławia i zmontowane w kościele św. Karola Boromeusza
Organy te od wielu lat były w coraz gorszym stanie. Dopiero w roku 2008 firma Chrobaków przeprowadziła remont. Oprócz prac czysto remontowych zmieniono dyspozycję, a kontuar wstawiono w cokół XVIII barokowej szafy organowej.
Dzwony.
Poprzedni zestaw 3 dzwonów datowany jest na 1912 rok. Poświęcone były Św. Karolowi, Św. Jerzemu i Matce Bożej. Obecnie na wieży wiszą trzy dzwony z 1966 roku. Znajdują się na niej także pozostałości po starych dzwonach, które uległy rekwizycji w czasach wojennych.

</doc>
<doc id="343527" url="https://pl.wikipedia.org/wiki?curid=343527" title="Jan Kamiński">
Jan Kamiński



</doc>
<doc id="343535" url="https://pl.wikipedia.org/wiki?curid=343535" title="Góry Śnieżne (Indonezja)">
Góry Śnieżne (Indonezja)

Góry Śnieżne (indonez. "Pegunungan Maoke") – najwyższe pasmo Gór Centralnych, pochodzenia wulkanicznego, położone na wyspie Nowa Gwinea.
Najwyższe góry Australii i Oceanii. Przebiegają równoleżnikowo przez środek indonezyjskiej prowincji Papua. Długość pasma wynosi około 700 kilometrów. 
Góry dzielą się na dwa mniejsze pasma: zachodnie Sudirman (najwyższy szczyt Puncak Jaya – 4884 m n.p.m.) i wschodnie Jayawijaya (najwyższe szczyty Puncak Mandala – 4760 m n.p.m., Puncak Trikora – 4750 m n.p.m.). 
Górna granica lasu znajduje się na wysokości 3700 m; linia wiecznego śniegu na wysokości 4400 m. Znajdują się tutaj źródła większości rzek prowincji Papua.
Góry bogate w rudy metali. Znajduje się tu największa na świecie kopalnia złota – Grasberg.

</doc>
<doc id="343540" url="https://pl.wikipedia.org/wiki?curid=343540" title="Gabriel Fleszar">
Gabriel Fleszar

Gabriel Amadeusz Fleszar (ur. 27 września 1979 w Złotoryi) – polski muzyk, wokalista i autor tekstów. Członek zespołu Candida.
Życiorys.
Kariera muzyczna.
W szkole podstawowej uczył się grać na fortepianie i gitarze, a w szkole średniej śpiewał w chórze Państwowego Liceum Muzycznego w Legnicy. Wygrał Ogólnopolskie Przesłuchania Wokalistów zorganizowane przez firmę Universal Music Polska. W nagrodę podpisał kilkuletni kontrakt fonograficzny.
Był uczestnikiem pierwszej edycji programu TVP2 "The Voice of Poland" (2011) i jednym z jurorów drugiej edycji programu Polsatu "Śpiewajmy razem. All Together Now" (2019).
8 września 2018 wziął udział w jubileuszu Michała Wiśniewskiego.
Pozostałe przedsięwzięcia.
W 1998 wraz z przyjaciółmi założył grupę teatralną „300 Chwil Do Deja Vu”, z którą wystawił spektakl "4/4" nagrodzony na Festiwalu Teatrów Amatorskich w Legnicy.
Zagrał główną rolę w filmie "Sezon na leszcza" w reżyserii Bogusława Lindy.
Życie prywatne.
Ma syna Miłosza (ur. 2002).

</doc>
<doc id="343541" url="https://pl.wikipedia.org/wiki?curid=343541" title="Henryk Kowalówka">
Henryk Kowalówka

Henryk Kowalówka, ps. „Dziedzic”, „Kosiarz”, „Oset”, „Profesor”, „Skarb”, „Skawa”, „Topola”, „Zrąb” (ur. 5 stycznia 1897 w Brzezince, zm. 2 czerwca 1944 Żabikowo) – pułkownik piechoty Wojska Polskiego.
Życiorys.
Urodził się 5 stycznia 1897 roku w Brzezince, w powiecie wadowickim, w rodzinie Franciszka, działacza ludowego, i Marianny z domu Ciepły. Po ukończeniu szkoły powszechnej w Jaśkowicach kontynuował naukę w Seminarium Nauczycielskim w Krakowie. W 1913 roku wstąpił do Związku Strzeleckiego. W latach 1914–1917 był żołnierzem 5 pułku piechoty Legionów. W lipcu 1917 roku, po kryzysie przysięgowym wcielony został do cesarskiej i królewskiej armii, w której ukończył szkołę oficerską. Walczył na froncie włoskim. Kontuzjowany, uciekł ze szpitala i ukrywał się w Kielcach, gdzie działał w Polskiej Organizacji Wojskowej.
W 1918 roku przyjęty został do Wojska Polskiego i przydzielony do 25 pułku piechoty. Jako adiutant tego pułku walczył na wojnie z bolszewikami. Z dniem 15 lipca 1924 roku został przydzielony do dowództwa 7 Dywizji Piechoty w Częstochowie na stanowisko I oficera sztabu. 26 kwietnia 1928 roku otrzymał przeniesienie do 27 pułku piechoty w Częstochowie na stanowisko dowódcy III batalionu. W 1930 roku pełnił służbę w 7 Okręgowym Urzędzie Wychowania Fizycznego i Przysposobienia Wojskowego w Poznaniu, a dwa lata później w 5 Okręgowym Urzędzie WF i PW w Katowicach, będącym jedną z komórek organizacyjnych Dowództwa Okręgu Korpusu Nr V w Krakowie. W 1934 roku objął dowództwo II batalionu 73 pułku piechoty detaszowanego w Oświęcimiu. Od 1938 roku do sierpnia 1939 roku był I zastępcą dowódcy 73 pp w Katowicach. W czasie kampanii wrześniowej dowodził Ośrodkiem Zapasowym 23 Górnośląskiej Dywizji Piechoty.
Był organizatorem Zagłębiowskiego Rejonu Organizacyjnego Organizacji Orła Białego jednej z pierwszych okupacyjnych organizacji niepodległościowych po przegranej kampanii wrześniowej. W listopadzie 1939 roku wyznaczony został na stanowisko komendanta Podokręgu SZP-ZWZ w Zagłębiu Dąbrowskim. W 1941 roku mianowany został komendantem Okręgu Śląskiego ZWZ. W lutym 1942 roku przeniesiony został na stanowisko komendanta Okręgu Poznańskiego AK. Kierowany przez niego okręg należał do najlepiej zorganizowanych. W styczniu 1944 roku został zdradzony przez konfidenta, aresztowany i więziony w siedzibie Gestapo w Poznaniu, a następnie w Forcie VII. W kwietniu przeniesiony został do obozu w Żabikowie i tam 2 czerwca 1944 roku stracony. Komendant Główny AK nadał pośmiertnie Henrykowi Kowalówce Złoty Krzyż Orderu Virtuti Militari.
W listopadzie 1995 roku Prezydent RP, Lech Wałęsa mianował go pośmiertnie generałem brygady
Henryk Kowalówka był żonaty z Izabellą z Mystkowskich, z którą miał dwoje dzieci. Syn Jerzy ps. „Okrzeja” poległ 16 sierpnia 1944 w bitwie pod Diablą Górą jako żołnierz 25 pułku piechoty AK. Córka Żywia także walczyła w konspiracji.

</doc>
<doc id="343543" url="https://pl.wikipedia.org/wiki?curid=343543" title="Krzepice">
Krzepice

Krzepice (, , niem. "Krzepitz") – miasto w południowej Polsce, w obecnym województwie śląskim, w powiecie kłobuckim, siedziba władz gminy miejsko-wiejskiej Krzepice.
Krzepice leżą na terenie Małopolski, w pobliżu jej historycznej granicy z Wielkopolską i Śląskiem, którą stanowią rzeki Liswarta oraz Prosna. Były miastem królewskim Korony Królestwa Polskiego położonym w końcu XVI wieku w tenucie krzepickiej w powiecie lelowskim województwa krakowskiego. W latach 1918-1939 Krzepice wchodziły w skład województwa kieleckiego, później po wojnie w latach 1945-1950 również były częścią województwa kieleckiego, a w latach 1950-1975 włączono je do województwa katowickiego. Według podziału administracyjnego z lat 1975–1998 miasto należało do województwa częstochowskiego. W wyniku reformy administracyjnej w 1999 roku włączone zostało do województwa śląskiego, z siedzibą w Katowicach, ale mimo tego Krzepice nie są częścią Śląska.
Krzepice są ośrodkiem administracyjnym, kulturalnym i gospodarczym o znaczeniu lokalnym.
Według danych z 31 grudnia 2012 roku miasto miało 4492 mieszkańców.
Położenie.
Miasto położone jest w Obniżeniu Krzepickim, stanowiącym środkowo-północną część Wyżyny Woźnicko-Wieluńskiej. Krzepice leżą nad trzema rzekami: Piskarą, Piszczką i najdłuższą z nich Liswartą.
Podział administracyjny.
Teren miasta Krzepice podzielony jest na 3 jednostki pomocnicze gminy, nazwane osiedlami. Są to:
W rejestrze TERYT wyróżnionych jest 7 integralnych części miasta. Są to:
Nazwa.
Miejscowość ma metrykę średniowieczną i notowana jest po raz pierwszy na przełomie XIII i XIV wieku. W 1356 jako "Crzepycze", 1357 "in Crzepicz", 1360-1364 "Krzepicze", 1384 "Crepitz", 1391 "Crepicz", 1419 "Creppicze", 1470-80 "Krzyepycze", 1530 "Krzepice".
Nazwa pochodzi od nazwy osobowej "Krzepa" i oznacza miejsce zamieszkania potomków lub członków rodu osoby, którą tak nazywano.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna w latach 1295–1305, miejscowość została wymieniona w zlatynizowanej formie "Crippicz antiquum".
Nazwę miejscowości w zlatynizowanej staropolskiej formie "oppidum Krzepycze" wymienił w latach 1470–1480 Jan Długosz w księdze "Liber beneficiorum dioecesis Cracoviensis".
Historia.
W XII w. w miejscu obecnego miasta, ze względu na jego pograniczne położenie, założono drewniany gród warowny, który położony był na wzgórzu wśród bagnistych łąk zalewanych wodami Liswarty. Krzepice były miastem królewskim, które zostało założone na surowym korzeniu około 1347 roku przez Kazimierza Wielkiego, choć historyczne dokumenty potwierdzające ten fakt zachowały się z 1527 roku. W 1364 w miejscu grodu król polski Kazimierz Wielki polecił zbudować z wypalanej cegły murowany zamek, w którym wielokrotnie przebywał. Dziś z tej budowli pozostał głównie zarys fosy i wałów.
W 1370 Ludwik Węgierski król Polski i Węgier nadał Krzepice oraz inne pograniczne grody jako lenno swemu siostrzeńcowi Władysławowi Opolczykowi. W 1396 miasto z powrotem do Korony Królestwa Polskiego przyłączył król Polski Władysław Jagiełło. W 1407 wydał on przywilej dla Krzepic zezwalający na trzebież okolicznych lasów oraz zakładanie w jego miejscu pól i ogrodów. Miasto objął wolnizną na zagospodarowanie po upływie, której posiadający te ogrody mieli płacić czynsz. Później czynsz ten w połowie przeznaczony był na potrzeby miasta, a druga połowa na potrzeby starosty zamku krzepickiego. Przez miejscowość biegł ważny trakt komunikacyjny z Krakowa i Wiślicy do Wielkopolski. Odnotowane zostały przejazdy króla polskiego Władysława Jagiełły przez Miechów, Lelów, Kłobuck, Krzepice i Wieluń zmierzającego tą drogą do Wielkopolski.
Dokumenty historyczne z lat 1429–1431 odnotowują istnienie rady miejskiej oraz pierwszego burmistrza Mikołaja Kosiska. W 1436 odnotowano ratusz, radę oraz pieczęć miejską. Tego samego roku wojewoda lwowski oraz starosta krzepicki Jan Mężyk z Dąbrowy razem z rajcami miasta Krzepice ufundowali i uposażyli nowy szpital pod wezwaniem Ś. Ducha, Ś. Trójcy, Ś. Krzyża i Ś. Stanisława. Szpital ten umiejscowiony był na Nowym Rynku w Krzepicach. Ubodzy zamieszkujący w szpitalu utrzymywali się z jałmużny dawanej przez krzepickich mieszczan na ręce miejscowych rajców, którzy przekazywali je tej instytucji. Szpital posiadał także własne zabudowania gospodarcze oraz przyznano mu również 1 łan z łąkami, z których zbierano siano dla wyżywienia własnego bydła.
W 1450 król polski Kazimierz Jagiellończyk potwierdził przywileje miejskie w tym od dawna odbywające się targi oraz celem poprawienia stanu gospodarczego miasta ustanowił wolny targ tygodniowy we czwartki, na którym mogli swobodnie sprzedawać swoje towary kupcy z Królestwa oraz ze Śląska. Przywileje miejskie zostały także potwierdzone przez kolejnych królów polskich w 1493 przez Jana Olbrachta oraz w latach 1506, 1523-27 przez Zygmunta I Starego. W 1456 podczas wojny trzynastoletniej miasto wraz z Kłobuckiem wysyłały na wyprawę wojenną przeciw Krzyżakom 12 pachołków, 1 wóz i 2 łuczników.
Od 1552 w miejscowym zamku wraz z synem Janem II Zygmuntem Zápolyą mieszkała polska królewna Izabela Jagiellonka. Odwiedzał ją w Krzepicach jej brat król polski Zygmunt August. W 1556 w mieście Marcin Zborowski zatrzymał polską królową Bonę Sforzę, która z ogromnymi skarbami chciała wyjechać do Włoch.
W XV i XVI wieku w mieście rozwijał się handel oraz rzemiosło. Zachowane dokumenty historyczne z lat 1553–1554 odnotowały istnienie w mieście pięciu cechów rzemieślniczych: szewców, piekarzy, prasołów, rzeźników, kowali oraz sukienników. W mieście były 24 jatki rzeźnicze, 8 garnców gorzałczanych gdzie warzono gorzałkę, młyny, folusz, słodownia oraz lokalny browar. W Krzepicach pracowało wówczas 24 szewców, 24 piekarzy oraz 8 prasołów. W 1559 w mieście 64 mieszczan uprawiało 88 łanów długich, a 39 krzepiczan 59 łanów krótkich. Kolejnych 8 posiadało 8 łąk, a 36 z całej liczby mieszczan posiadało 36 ogrodów.
Tutejszy kościół parafialny pod wezwaniem św. Jakuba Apostoła wzniesiony został w 1357 roku przez Kazimierza III Wielkiego, przebudowany w XV w. i w II połowie XVII w.; stanowi obecnie przykład architektury sakralnej baroku. W XVI w. tutejszy zamek przebudowano w stylu renesansowym.
Rzeczpospolita Obojga Narodów.
W 1569 w wyniku unii lubelskiej miejscowość znalazła się w granicach Rzeczypospolitej Obojga Narodów jako niegrodowe starostwo krzepickie. Leżało w powiecie lelowskim w województwie krakowskim, które obejmowało dużą część ziemi częstochowskiej. Według lustracji z 1660 starostwo krzepickie składało się z miasta Krzepice z zamkiem oraz dwóch folwarków, miasteczka Kłobuck oraz wsi: Starokrzepice, Rembielice, Opatów, Złochowice, Truskolasy, Dankowice, Wręczyce, Zagórze, Zakrzów, Łobodno, Miedzno, Ostrów, Kocin, Dobra, Brzoska, Kawki, Cyganka, Pacanówek, Kostrzyna, Podleżany, Zwierzyniany, Zajączki. Na terenie starostwa znajdowały się również trzy kuźnice.
W okresie I Rzeczypospolitej dzięki licznym królewskim przywilejom w mieście rozwijał się handel oraz działalność gospodarcza. Do pierwszej wojny polsko-szwedzkiej miasto należało do najludniejszych w okolicy. W XVI-XVII wieku znacznie rozwinął się przemysł metalurgiczny. W 1612 roku polską nazwę miejscowości i krzepickie kuźnice wspominał Walenty Roździeński w swoim staropolskim poemacie o śląskim hutnictwie pt. "Officina ferraria, abo huta y warstat z kuźniami szlachetnego dzieła żelaznego", m.in. we fragmencie: "Po krzepickich kuźnicach – niweckie nastały. Kuźnice, które w Polszcze nasławniejsze były. Prze żelazo, które w nich tak dobre robili". W mieście pracowały duże kuźnice produkujące działa, kule armatnie oraz różne machiny. Funkcjonowała również fabryka drutu.
W czasie potopu szwedzkiego w połowie XVII w. miasto i zamek zajęli na krótko Szwedzi, jednak wyparły ich oddziały miejscowej szlachty i kasztelana Stanisława Warszyckiego.
Zabory Polski.
W 1795 za rzeką Liswartą wzniesione zostało osobne miasto dla starozakonnych, które miało osobną lokację oraz nazwane zostało "Nowokrzepicami". W 1812 w mieście znajdowało się 214 domów zamieszkanych przez 1139 mieszkańców. W 1807 r. Krzepice zostały włączone do Księstwa Warszawskiego, w 1813 r. został zajęte przez wojska rosyjskie, a w 1815 roku w wyniku postanowień kongresu wiedeńskiego Krzepice znalazły się w zaborze rosyjskim. W 1827 liczba domów -wzrosła do 298, a mieszkańców do 1315. W 1847 zanotowano 2207 mieszkańców w tym 1054 żydów. W 1860 z 242 domów tylko 14 było murowanych. Miasto zamieszkiwało w tym roku 2163 mieszkańców w tym 1069 żydów.
W okresie powstania styczniowego krzepiczanie aktywnie zaangażowali się w walkę przeciwko zaborcy rosyjskiemu. Już przed wybuchem powstania założono tu tajną organizację, a ówczesny proboszcz – ks. Wawrzyniec Brzeziński – w 1861 r. prowadził procesję manifestacyjną do klasztoru jasnogórskiego, w wyniku czego pozostawał pod tajnym dozorem policji. W trakcie trwania walk kolejny krzepicki proboszcz – ks. Gabriel Krasicki – zgłosił się do oddziału powstańczego. 21 marca 1864 roku odbyła się tu potyczka, jedna z ostatnich w czasie powstania w tym regionie, w której powstańcy zostali pokonani i przez wiele tygodni musieli ukrywać się w lasach. W ramach represji popowstaniowych postanowieniem z miastu odebrano prawa miejskie. Krzepice odzyskały je dopiero po I wojnie światowej.
16 sierpnia 1881 roku w Krzepicach doszło do wielkiego pożaru, w którym doszczętnie spłonęło 75 domów i 47 stodół napełnionych zbożem.
Miasto wymienione zostało w XIX wiecznym Słowniku geograficznym Królestwa Polskiego jako osada miejska leżąca w powiecie częstochowskim w gminie i parafii Krzepice. W 1883 w mieście znajdowało się 242 domy zamieszkiwane przez 2207 mieszkańców. Miasto liczyło w sumie 3036 morg ziemi miejskiej w tym 2162 rolnej. W miejscowości znajdował się wówczas parafialny, murowany kościół katolicki, szpital, dom schronienia dla 10 starców i kalek, szkoła początkowa, stacja pocztowa, browar oraz młyn wodny.
II RP.
Po odzyskaniu przez Polskę niepodległości miejscowość w 1919 odzyskało utracone prawa miejskie. Krzepice znalazły się w powiecie częstochowskim województwa kieleckiego. W 1926 w mieście wybudowano linię kolejową. W okresie międzywojennym w II Rzeczypospolitej stacjonowała w miejscowości placówka Straży Celnej II linii „Krzepice”.
Do wybuchu II wojny światowej liczącą się grupę społeczną Krzepic stanowili Żydzi (około 40% mieszkańców Krzepic stanowili Żydzi). Pamiątką po tym pozostaje zabytkowy cmentarz żydowski i ruiny bożnicy (usytuowane w lewobrzeżnej części miejscowości o historycznej nazwie Kuźniczka). W pierwszej połowie 1936 roku doszło do ekscesów o podłożu antysemickim.
II wojna światowa.
Krzepice zostały zajęte przez wojska niemieckie już 1 września 1939 r. pomimo polskiego oporu. Ostatecznie w październiku 1939 r. Krzepice i zachodnia część powiatu częstochowskiego w województwie kieleckim zostały włączone bezpośrednio do III Rzeszy (Częstochowę i pozostałą część powiatu włączono już do Generalnego Gubernatorstwa). Na początku okupacji Niemcy nadal używali polskiej nazwy miasta, a w 1941 planowali zmianę na "Krippitz O.S." Ostatecznie zniemczyli ją tylko częściowo i od 1941 do końca okupacji używali nazwy "Krzepitz". Poczta używała odtąd nazwy "Krzepitz (Oberschl)".
Czas okupacji był trudny dla mieszkańców Krzepic, strach, głód, obawa przed aresztowaniem i wywiezieniem towarzyszyły ludziom każdego dnia. W czasie wojny wielu mieszkańców doświadczyło wielu jej okrucieństw. Dziesiątki ludzi zmarło po wojnie na skutek wycieńczenia organizmu i nabytych chorób. 
Na wiosnę 1940 r. Niemcy utworzyli w Krzepicach otwarte getto, w którym zgromadzili około 1,8 tys. Żydów. Getto obejmowało ulice Rebielską, Krakowską, Solną i Dzielną. Na polecenie Niemców powstał Judenrat oraz policja żydowska. Do obowiązków Judenratu należało między innymi dostarczanie robotników wysyłanych do obozów pracy przymusowej dla Żydów. W 1941 i na początku 1942 r. przeprowadzono selekcję. Wybranych, wykwalifikowanych robotników przesiedlono wówczas do getta w Częstochowie, aby uzupełnić tamtejsze niedobory siły roboczej. W czerwcu i lipcu 1942 r. większość Żydów z Krzepic wywieziono do niemieckiego nazistowskiego obozu zagłady Auschwitz-Birkenau; pozostałych wywieziono do getta w Sosnowcu. Później również oni zostali wysłani „transportami śmierci” do obozu Auschwitz-Birkenau. Ostatnim dniem istnienia getta był 22 czerwca 1942 roku.
Okres powojenny.
W styczniu 1945 do miasta wkroczyła Armia Radziecka kładąc kres okupacji niemieckich nazistów. Rok 1945 był przełomowy zmienił się ustrój, położenie miasta, które straciło charakter przygraniczny. Mieszkańcy rozpoczęli odbudowę ze zniszczeń wojennych. W okolicy znajdują się zasoby gliny ceramicznej w wyniku czego rozwinęła się po wojnie produkcja cegieł. W okresie PRL w mieście znajdowała się szkoła ogólnokształcąca oraz 3 szkoły podstawowe. Funkcjonował szpital oraz placówki socjalne. W 1961 miasto miało 29,07 km² obszaru zamieszkiwanego przez 4229 mieszkańców
Demografia.
Piramida płci i wieku mieszkańców Krzepic w 2014 roku:
Transport.
Przez obrzeża Krzepic przebiega droga krajowa nr 43 łącząca Częstochowę z Wieluniem.
W listopadzie 2009 roku została oddana do użytku obwodnica w ciągu drogi krajowej. Obwodnica posiada klasę drogi głównej przyspieszonej (GP), a w jej ciągu powstały wiadukt, dwa mosty oraz trzy skrzyżowania z wydzielonymi lewoskrętami.
Przez miasto przebiega również wybudowana w 1926 roku linia kolejowa nr 181 relacji Herby Nowe – Wieluń Dąbrowa. Pasażerska komunikacja kolejowa obsługiwana jest przez stację Krzepice.
Komunikację autobusową z większymi ośrodkami miejskimi zapewniają PKS Częstochowa, PKS Wieluń, PKS Lubliniec oraz inni przewoźnicy (również prywatni).
Przepływająca przez Krzepice rzeka Liswarta oraz uchodzące do niej Piskara i Piszczka nie były nigdy rzekami spławnymi (żeglownymi), stanowiły za to przeszkody w budowie komunikacyjnych szlaków lądowych (dróg).
Zabytki.
Na terenie Krzepic znajduje się wiele obiektów wpisanych do rejestru zabytków. Są to:
Sport.
W Krzepicach działa klub piłkarski Liswarta Krzepice. Klub założony został w 1946 roku pod nazwą Ogniwo Krzepice. Obecnie występuje w rozgrywkach częstochowskiej klasy okręgowej. Drużyna Liswarty rozgrywa swoje mecze na stadionie miejskim przy ulicy Sportowej 1.

</doc>
<doc id="343545" url="https://pl.wikipedia.org/wiki?curid=343545" title="Heinz Karl Fanslau">
Heinz Karl Fanslau

Heinz Karl Fanslau (ur. 6 czerwca 1909, zm. 10 marca 1987) – zbrodniarz hitlerowski, jeden z najwyższych funkcjonariuszy WVHA (Głównego Urzędu Gospodarczo-Administracyjnego SS) oraz SS-Brigadeführer.
Urodzony w Bogdańcu (niem. "Dühringshof"). Członek NSDAP i od lipca 1931 SS. W latach 1932-1934 zajmował się sprawami administracyjnymi SS-Regionu XII ("SS-Abschnitt XII"), następnie przez krótki okres znajdował się w sztabie Heinricha Himmlera. Od 1934 do 1938 Fanslau kierował administracją w SS-Nadregionach "Nord", "Mitte" i "Elbe". W 1938 był oficerem sztabowym w dziale administracji w sztabie Himmlera, a od 1939 pełnił funkcję inspektora w SS-Verfügungstruppe.
W październiku 1941 rozpoczął pracę w głównych urzędach SS. Początkowo zajmował się sprawami administracyjnymi w "SS-Hauptamt", a od 1942 przeszedł do służby w WVHA, gdzie pozostał do końca wojny. Najpierw był szefem Wydziału V (zajmującego się personelem) w Zespole A ("Amtsgruppe A"), a od 16 września 1943 do 8 maja 1945 był szefem całego Zespołu A. Był współodpowiedzialny za zbrodnie popełnione w hitlerowskich obozach koncentracyjnych.
Fanslau został schwytany przez aliantów i następnie osądzony przez Amerykański Trybunał Wojskowy w Norymberdze w tzw. procesie Pohla. Proces ten dotyczył najwyższych funkcjonariuszy WVHA zamieszanych w zbrodnie popełnione w obozach koncentracyjnych, na czele z szefem urzędu Oswaldem Pohlem. Fanslau skazany został początkowo 3 listopada 1947 na 25 lat pozbawienia wolności, lecz w wyroku uzupełniającym z 11 sierpnia 1948 karę zmniejszono do 20 lat więzienia. Ostatecznie zwolniony został w 1955.

</doc>
<doc id="343550" url="https://pl.wikipedia.org/wiki?curid=343550" title="Góry Van Reesa">
Góry Van Reesa

Góry Van Reesa () – góry w Indonezji na Nowej Gwinei, w północno-zachodniej części prowincji Papua; na południu od gór Śnieżnych oddzielone doliną rzeki Tariku, na wschodzie od gór Gauttiera doliną rzeki Mamberamo.
Długość pasma około 150 km, najwyższy szczyt: Gunung Dom (1430 m n.p.m.).

</doc>
<doc id="343553" url="https://pl.wikipedia.org/wiki?curid=343553" title="Biskupi Moskwy">
Biskupi Moskwy



</doc>
<doc id="343556" url="https://pl.wikipedia.org/wiki?curid=343556" title="Herkules I d’Este">
Herkules I d’Este

Herkules I d’Este (ur. 26 października 1431 w Ferrarze, zm. 15 czerwca 1505 tamże) – syn Mikołaja III d’Este, książę Ferrary i Modeny w latach 1471–1505.
Władzę przejął po śmierci Borsa d’Este i pokonaniu syna Leonella d’Este, Mikołaja. W 1473 roku dla umocnienia swej pozycji poślubił córkę króla Neapolu, Eleonorę Aragońską. W 1476 roku ostatecznie rozprawił się z pretendentem do tronu Mikołajem d’Este. W latach 1478–1479 dowodził wojskami florenckimi w wojnie z papiestwem i Królestwem Neapolu. W 1482 roku zaniepokojona wzrostem znaczenia Ferrary Wenecja wypowiedziała Herkulesowi I wojnę. Jesienią wojska weneckie obległy miasto, które z trudem się obroniło. Sytuację odmieniło przejście papieża na stronę Ferrary. Sprzymierzonym nie udało się ostatecznie pokonać Wenecjan. W wyniku zawartego w 1484 roku pokoju Herkules I utracił Rovigo i Polesine. W latach 1490–1491 umocnił przez małżeństwa swych dzieci związki Ferrary z Mantuą i Mediolanem. Dwukrotnie w 1494 i 1499 roku poparł wkraczających do Włoch Francuzów. W 1501 roku poprzez małżeństwo syna Alfonsa z Lukrecją Borgią zawarł przymierze z władającymi Rzymem Borgiami.
Za panowania Herkulesa Ferrara doszła do najwyższego stopnia swego rozwoju, osiągając sto tysięcy mieszkańców. Herkules wybudował część miasta, na północ od strada della Giuvecca, większą od całej dawniejszej Ferrary. Za panowania Herkulesa I w pełni wykształcił się system skarbowy uznawany, obok weneckiego i florenckiego za najlepszy we Włoszech. Dwór Herkulesa i Eleonory należał do najgłośniejszych ognisk literackich we Włoszech i wywarł niemały wpływ na rozwój ideowy późnego renesansu. Byli z nim związani Tito Strozzi, Matteo Maria Boiardo, Giovanni Pico della Mirandola, Albert Pio, Pietro Bembo.
Zdobycie władzy.
Herkules urodził się 26 października 1431 roku jako syn Mikołaja III d’Este i jego trzeciej żony Ricciardy Saluzzo. Wykształcenie odebrał na dworze Alfonsa I w Neapolu. W 1462 roku powrócił do Ferrary i został gubernatorem Modeny. W 1466 roku rządzący Ferrarą Borso, niezadowolony z przymierza florencko-mediolańskiego poparł opozycję próbującą odebrać władzę nad Florencją Medyceuszom. Herkules wyruszył wówczas na czele blisko czterech tysięcy wojska na pomoc opozycji. Ostatecznie, ponieważ sytuacja rozwiązała się po myśli Medyceuszy, zawrócił.
Herkules został wyznaczony przez swego brata Borsa na jego następcę. Po śmierci Borsa 19 sierpnia 1471 roku doszło jednak do walki o władzę pomiędzy nim a młodszym odeń o siedem lat synem jego brata, Leonella, Mikołajem. Mikołaj uważał się za prawowitego następcę tronu, zebrawszy swoich stronników, próbował zdobyć siedzibę książęcą – castello. Zawołanie Mikołaja „żagiel” ("vela") nie znalazło jednak takiego poparcia wśród ludności Ferrary jak „diament” ("diamante") Herkulesa. Uprzejmego, wesołego i bardzo przystojnego, otoczonego nimbem wychowania w Neapolu i stosunków z Andegawenami młodego księcia poparła zdecydowana większość mieszkańców. Korzystając z ogólnego zamętu pospólstwo ferraryjskie wpadło do Palazzo della Ragione, zdemolowało stalle sędziowskie i spaliło sądowe papiery.
Mikołaj schronił się w Mantui na dworze Ludwika II Gonzagi. Herkules próbował pojednać się z bratankiem wysyłając mu w darze piękny, żałobny strój, którego Mikołaj potrzebował po śmierci stryja Borsa. Kiedy te działania nie odniosły skutku Herkules wysłał do Mantui hrabiego Mikołaja di Rinaldo Ariosti z poleceniem otrucia krewniaka, obiecując mu za tę przysługę dwa zamki, pałac w Ferrarze i roczną pensję. Ariosti przybył na dwór Gonzagów pod pozorem zawiezienia podarunków mantuańskiej markizie. Udało mu się pozyskać marszałka dworu Mikołaja, Cezara Pirandoliego, który miał podać swemu panu truciznę w potrawie. Pech chciał, że Pirandoli zachorował tego dnia, gdy miał otruć swego pana. Przypuszczając, że sam się otruł, wyznał wszystko Mikołajowi i Fryderykowi Gonzadze. Ariostiemu udało się zbiec, Pirandoliego zaś powieszono.
Małżeństwo z Eleonorą Aragońską.
Związki z Neapolem i konieczność szukania sojuszników przeciw Wenecji skłoniły Herkulesa w następnym roku do podjęcia starań o rękę córki Ferrante Neapolitańskiego, Eleonory. W 1472 roku papież Sykstus IV unieważnił jej zrękowiny z bratem Galeazza Sforzy i Eleonora była znowu wolna. W czerwcu 1473 roku Herkules wysłał do Neapolu braci Zygmunta i Alberta w towarzystwie możnych ferraryjskich. 3 lipca Eleonora na czele 50-osobowego orszaku wjechała do Ferrary. Następnego dnia w katedrze ferraryjskiej odbył się ślub książęcej pary. Uroczystości trwały osiem dni.
18 maja 1474 roku Eleonora urodziła Herkulesowi córkę Izabelę, a rok później, 29 czerwca 1475 – Beatrycze. W kolejnych latach urodziła jeszcze czterech synów. Małżeństwo Herkulesa i Eleonory współcześni uważali za wzorowe. Książę uchodził za wiernego małżonka. Raz tylko, gdy żona w 1477 roku wyjechała na kilka miesięcy do Neapolu, odwiedzić rodziców, nawiązał romans z damą dworu, Izabelą Arduino, która w marcu 1478 roku powiła mu syna Giulia. W trzy miesiące później wyszła za mąż za Jacoma Mainente z Ferrary.
W trudnych chwilach Eleonora potrafiła okazać sporo odwagi i przytomności umysłu. W 1476 roku, podczas pobytu Herkulesa w Belriguardo, Mikołaj d’Este spróbował śmiałym atakiem zdobyć Ferrarę. Na łodziach wiozących słomę ukrył 700 zbrojnych i podpłynął Padem pod samo miasto. Zdołał się wedrzeć do środka, okrzyk „vela” ("żagiel") i tym razem nie znalazł jednak echa wśród ferraryjczyków. Eleonora, porozumiawszy się z braćmi męża: Zygmuntem, Albertem i Rinaldem, zebrała oddział wojska, który wyparł Mikołaja z miasta, zepchnął na okoliczne bagna i tam go schwytał. Herkules kazał Mikołaja ściąć, 20 jego stronników powiesić dla postrachu w oknach Palazzo della Ragione, a dalszych pięciu na murach Castello Vecchio. Pozostałym darował życie pod warunkiem złożenia mu przysięgi wierności.
Wódz wojsk florenckich.
Latem 1478 roku doszło do wojny pomiędzy Papiestwem i Neapolem a Florencją wspieraną przez Mediolan i Wenecję. Florentyńczykom udało się, z niemałym trudem, zwerbować jako naczelnego wodza Herkulesa. 13 września książę przybył do obozu pod Poggio Imperiale. 27 tego miesiąca otrzymał buławę. Wojsko było niezdyscyplinowane, różnego autoramentu, nie więcej niż 150 żołnierzy było należycie uzbrojonych. Żołnierze mediolańscy służyli niedawno papieżowi i nie byli teraz skłonni występować przeciw niemu. To samo dotyczyło Herkulesa, który był wszak zięciem króla Neapolu i prowadził całą kampanie raczej nieudolnie: tracił czas na niepotrzebne manewry; pozwolił zdobyć przeciwnikowi w listopadzie Monte San Saviano i rozłożyć się na leże zimowe w rejonie Chianti. Jesienią następnego roku przeciw Florencji skierował swą armię, pod dowództwem Roberta da San Severino, również Ludwik Sforza. 7 września 1479 roku na widok nadciągającego przeciwnika, rozdzielone wcześniej wojska Herkulesa, ogarnięte paniką, w popłochu uciekły do Florencji, pociągając za sobą miejscowe chłopstwo. Herkules ustąpił z funkcji naczelnego wodza na rzecz brata Zygmunta. Podejrzewano go o zdradę interesów Florencji. Mimo to Medyceusze wypłacali mu 60 tysięcy florenów rocznie w czasie operacji wojennych i jeszcze 40 tysięcy, gdy zawarto pokój, by zagwarantować sobie jego przychylność.
Wojna z Wenecją.
Wzrastająca potęga Estów, szczególnie po zawarciu przez Herkulesa małżeństwa z córką króla Neapolu, skłonił Wenecję do podjęcia w 1481 roku kroków przeciwko Ferrarze. Za pretekst do wypowiedzenia wojny miała posłużyć ekskomunika rzucona przez arcybiskupa Ferrary na reprezentanta interesów weneckich w Ferrarze. Herkules zorientowawszy się, co się święci, w porę nakłonił arcybiskupa, by cofnął ekskomunikę. W tej sytuacji Wenecja wyszukała nowy powód do wojny: zażądała monopolu na wydobycie soli, którą Ferrara eksploatowała z lagun Comacchio. Odprawiona z kwitkiem 3 maja 1482 roku Wenecja wypowiedziała wojnę Ferrarze. Herkules dzięki rozmaitym sojuszom zapewnił sobie pomoc Neapolu, Florencji, Mediolanu, Mantui i Bolonii. Po stronie Wenecji opowiedział się papież, Girolamo Riaro, Siena, Genua i markiz di Monferrato. Na czele wojsk weneckich stanął poróżniony z Ludwikiem Sforzą Robert da San Severino. Herkules powierzył swoją obronę księciu Alfonsowi z Kalabrii i Fryderykowi da Montefeltro, księciu Urbino. Obeznani z bagnistą doliną Padu Wenecjanie zajęli Adrię, Comacchio, zamek Fizarolo, Rovigo i Lendinarę. Oddziały Montefeltra dostały się do niewoli. Tysiące żołnierzy zmarły na malarię. Zapadł na nią sam Montefeltro i 10 września zmarł w Ferrarze. Wenecjanie oblegli Ferrarę, której mieszkańcy umierali od zarazy. Choroba powaliła również Herkulesa. W sytuacji ostatecznego zagrożenia rządów Estów, władzę w mieście objęła silną ręką Eleonora. Dzieci wysłała do Modeny, a chorego męża umieściła w bezpiecznym miejscu. Zastawiła prawie wszystkie klejnoty, wezwała mieszkańców do obrony miasta i ostatecznie je uratowała.
Ratunek przyszedł ze strony papiestwa. W drugiej połowie sierpnia wojska neapolitańskie podeszły pod sam Rzym. 21 sierpnia pod Campo Mato na bagnach Nettuno doszło do rozstrzygającej bitwy. Zwyciężył ostatecznie dowodzący wojskami papieskimi Robert Malatesta, zięć księcia Urbino. Zmarł jednak na malarię 10 września i tego samego dnia w Ferrarze umarł jego teść. Ponieważ walczący na północy z Florencją hrabia Riaro pokłócił się z papieżem, ten został bez wodzów. W tym czasie król Neapolu i Medyceusze poparli awanturę arcybiskupa Słowenii Andreasa Zamanaticia, mającą na celu zwołanie soboru do Bazylei. Zagrożony możliwością obioru antypapieża Sykstus IV zawarł 12 grudnia pokój z Neapolem. Papież został zobowiązany do dwudziestoletniego sojuszu z Ferrarą. Zaproponował również przystąpienie do sojuszu Wenecji. Ta jednak propozycję odrzuciła. 23 lutego 1483 roku sprzymierzeńcy: Wawrzyniec Wspaniały, Ludwik Sforza, markiz Mantui Fryderyk Gonzaga, Giovanni Bentivoglio z Bolonii, Herkules i legat papieski Francesco Gonzaga zebrali się w Cremonie dla uzgodnienia ofensywy przeciw Wenecji.
Wojska sprzymierzonych zgromadziły się na początku marca w Ferrarze w sile 4 tysięcy jezdnych i 8 tysięcy piechoty. 7 marca nad Padem 8-tysięczna armia wenecka została pobita. Wenecji udało się w tym czasie zaangażować kondotiera René d’Anjou, który powstrzymał armię sprzymierzonych. Nie przyniosły również rezultatu działania podjęte przez sprzymierzonych na morzu. W tej sytuacji, 24 maja, papież zdecydował się opublikować bullę, w której nakładał na Wenecję interdykt. Latem Alfons kalabryjski na czele 17-tysięcznej armii, zostawiwszy dla obrony Ferrary 6 tysięcy wojska, wkroczył w rejon Bergamo, Brescii i Werony. Wenecjanie bronili się z największym trudem. We wrześniu 1483 roku wygasł kontrakt Wenecjan z Reném, który wycofał się do Lotaryngii.
Zagrożoną w swym istnieniu Wenecję uratowały niesnaski w obozie zwycięzców. W Rzymie wybuchły walki między Orsinimi i Colonnami. Zmarł Fryderyk Gonzaga, jedyny, który mógł uśmierzyć zwadę pomiędzy księciem Kalabrii a Ludwikiem Sforzą. 7 sierpnia 1484 roku Sforza podpisał w Brescii pokój z Wenecją. Wenecjanie odzyskiwali swoje posiadłości, przyłączali Rovigo i Polesine i zmuszali Ferrarę do uznania swego zwierzchnictwa. Herkules uratował swoje państwo przed zagładą, ale wojna z potężną Rzeczpospolitą Wenecką zadała Ferrarze poważny cios, na jakiś czas niwecząc jej dobrobyt.
Dyplomata.
W następnych latach Herkules nie wystawiał już swego państwa na hazard wojny. W zmieniających się okolicznościach politycznych umacniał swoją pozycję, wzorem Borsa, poprzez układy. Jeszcze w 1480 roku przyrzekł rękę 6-letniej Izabeli synowi Fryderyka Gonzagi. W 1483 roku ogłosił zaręczyny Izabeli i Beatrice, o której rękę zaczął zabiegać Ludwik Sforza. 11 lutego 1490 roku sojusz z Mantuą umocnił ślub Izabeli z Franciszkiem Gonzagą. Rok później podwójne małżeństwo utrwaliło sojusz Ferrary z mediolańskimi Sforzami. 17 stycznia Beatrice poślubiła w Pawii Ludwika Sforzę, 22 stycznia – syn Herkulesa, Alfons, poślubił w Mediolanie Annę Sforzę. Kiedy trzy lata później, na początku września 1494, król Francji Karol VIII przekroczył Alpy, Herkules był jednym z pierwszych władców włoskich, który przybył do Asti, by złożyć mu hołd. Kiedy w 1499 roku kolejny król Francji Ludwik XII wkroczył do Włoch celem zdobycia Mediolanu, Herkules powiadomiony o zamierzonym przez Cezara Borgię zajęciu księstwa Ferrary, postarał się o to, by znaleźć się w triumfalnym orszaku francuskiego króla. Na początku 1500 roku Herkules otrzymał propozycję ożenienia niedawno owdowiałego Alfonsa z Lukrecją Borgią. Wspierany w tym przez króla francuskiego, grał na zwłokę. Ostatecznie jednak zmuszony był ulec, Ludwik XII potrzebował bowiem poparcia Borgiów dla swoich planów podboju południowych Włoch. W zamian za małżeństwo wynegocjował sto tysięcy dukatów posagu i prawie drugie tyle w klejnotach, strojach i srebrach, przyłączenie do Ferrary zamków Cento i Pieve, obniżenie rocznej daniny składanej przez Ferrarę papieżowi z czterech tysięcy do stu dukatów oraz tytuł książąt Ferrary dla wszystkich męskich potomków Lukrecji i Alfonsa.
Gospodarz.
Za panowania Herkulesa Ferrara doszła do najwyższego stopnia swego rozwoju, osiągając sto tysięcy mieszkańców. Herkules wybudował część miasta, na północ od strada della Giuvecca, większą od całej dawniejszej Ferrary. Nowe miasto, zwane później herkulańskim, o długich, szerokich i prostych ulicach, krzyżujących się pod kątem prostym i nie dających cienia w lecie, ani schronienia przed wiatrem w zimie, stało się wzorem dla nowożytnego budownictwa europejskiego.
Miastem rządziło dwunastu "Savich", „mądrych ludzi”, na czele których stał "Giudice de’Savi". Naczelnika "Savich" książę mianował i odwoływał wedle własnego upodobania. Kolegium "Savich" zajmowało się administracją cywilną, ekonomiczną i finansową komuny, a także sądownictwem w sprawach cywilnych i karnych, z wyjątkiem spraw zastrzeżonych podeście. "Savi" nakładali podatki miejskie, czuwali nad bezpieczeństwem publicznym, utrzymywaniem dróg, kanałów i mostów, szkolnictwem, policją, zdrowiem, a nawet biciem monet. Z dawnych czasów został też zachowany urząd podesty, który był przewodniczącym sądu w ważniejszych sprawach karnych i wykonawcą rozkazów księcia.
Za panowania Herkulesa I w pełni wykształcił się system skarbowy uznawany, obok weneckiego i florenckiego, za najlepszy we Włoszech. Jego instytucje finansowe stały się wzorem dla nowożytnych państw. Na czele administracji skarbowej stało dwóch faktorów generalnych, mianowanych przez księcia, do jednego należała skarbowość stolicy, do drugiego – prowincji. Dochody państwa wpływające do ogólnej kasy książęcej pochodziły z dzierżawy dóbr książęcych, monopoli, sprzedaży urzędów, wyrobów fabryk książęcych: sukna, kobierców, majolik oraz z handlu zbożem. Gminy utrzymywały się generalnie z własnego podatku, tylko w sytuacjach nadzwyczajnych klęsk lub festynów były wspomagane z kasy książęcej. Księgi w faktoriach generalnych prowadzono osobno dla wydatków publicznych, osobno dla wydatków dworu książęcego.
Spore fundusze z wydatków gminnych Herkules przeznaczał na cele dobroczynne. Założył Towarzystwo Dobroczynności, "Associazione dei poveri di Christo", oraz zakład dla ludzi wstydzących się żebrać, "Scuola o regola dei poveri vergognosi".
Mecenas.
Dwór Herkulesa i Eleonory należał do najgłośniejszych ognisk literackich we Włoszech i wywarł niemały wpływ na rozwój ideowy późnego renesansu. Herkules, chociaż nie tak wykształcony jak Leonello, bardzo lubił teatr i muzykę i zabiegał o to, by mieć najświetniejszą scenę w całych Włoszech. Eleonora, bardziej od męża rozmiłowana w literaturze, wyniosła ponadto z Neapolu tradycję uświetniania książęcego dworu kołem artystów i literatów. Blisko związany z dworem pozostawał przez całe życie ferraryjczyk Tito Strozzi (1422-1505), jeden z najznakomitszych poetów łacińskich XV wieku, autor cyklu elegii zatytułowanych "Erotica" oraz licznych wierszy wychwalających księcia i jego rodzinę. W 1497 roku Strozzi został mianowany przez Herkulesa naczelnikiem "Savich" i pełnił tą odpowiedzialną funkcję aż do śmierci. Dworzaninem i urzędnikiem książęcym był też, urodzony w należącym do Ferrary Scandiano, Matteo Maria Boiardo (1434-1494), najwybitniejszy poeta włoski XV wieku, autor poematu rycerskiego "Roland zakochany". Boiardo, który poznał Herkulesa, gdy ten był gubernatorem Modeny, pod koniec życia sam został najpierw gubernatorem Modeny, a następnie Reggio. W Ferrarze zdobywał wykształcenie i przez jakiś czas działał filozof i polihistor Giovanni Pico della Mirandola (1463-1494). Z dworem Estów był też związany, pochodzący z sąsiadującego z Księstwem Ferrary Carpi, Albert Pio (1475-1531) zasłużony dla edycji greckich i łacińskich klasyków. W latach 1497–1503 przebywał w Ferrarze wybitny włoski uczony i pisarz Pietro Bembo (1470-1547). Adorator przyszłej księżnej Lukrecji Borgii, w Ferrarze napisał swoje słynne "Rozmowy w Asolo". Z dworem Herkulesa I byli też związani: modeńczyk Jacopo Sadoleto, prawnik i poeta ferraryjski Celio Calcagnini, poeci Antonio Tebaldi, Antonio Camelli zwany Pistoją oraz Pandolfo Collenuccio.
Sam Herkules I niemało zasłużył się dla rozwoju nowożytnego teatru. Podobno już jako chłopak rozczytywał się w starożytnych komediopisarzach i marzył o wskrzeszeniu teatru. Zachęcił ferraryjskich literatów do tłumaczenia i przerabiania starożytnych komedii, do układania eklog, scen pasterskich i baletów. Pracowali nad tym Boiardo, Battista Guarino, Niccolo da Corregio, Collenuccio, Tebaldi. Szereg przedstawień, dawanych przy okazji festynów dworskich, rozpoczął Herkules I w 1486 roku "Menechmami" Plauta, wystawionymi na zamkowym podwórzu. Rok później z okazji ślubu Lukrecji d’Este z Hannibalem II Bentivoglio odegrano oryginalną komedię Corregia "Cefalo". Aktorzy i widzowie zmokli wówczas z powodu ulewnego deszczu. Następne przedstawienia organizowano w ogrodach Schifanoi, aż wreszcie w 1499 roku Herkules I kazał urządzić, niemałym kosztem, scenę w wielkiej sali pałacu. Pomiędzy aktami komedii klasycznych grano balety, farsy i burleski. Na przedstawienia w Ferrarze zjeżdżano z dalekich stron. Stały się one znaczącymi wydarzeniami kulturalnymi w całych Włoszech. Teatr Estów stał się przykładem dla innych, szczególnie dla markiza Mantui i księcia Mediolanu, którzy utworzyli własne sceny. Herkules dorobił się też własnej trupy teatralnej, w której grywał między innymi Ariosto. W późniejszym czasie wymieniał się aktorami z mantuańskimi Gonzagami.
Rodzina.
Herkules I miał z Eleonorą Aragońską, córką króla Ferdynanda I Neapolitańskiego 6. dzieci:
Z Izabellą Arduino miał nieślubnego syna Giulia, urodzonego w marcu 1478 roku.

</doc>
<doc id="343558" url="https://pl.wikipedia.org/wiki?curid=343558" title="Reinhard Schwarzenberger">
Reinhard Schwarzenberger

Reinhard Schwarzenberger (ur. 7 stycznia 1977 w Saalfelden) – austriacki skoczek narciarski, brązowy medalista olimpijski, brązowy medalista mistrzostw świata oraz trzykrotny medalista mistrzostw świata juniorów.
Przebieg kariery.
W zawodach Pucharu Świata odniósł dwa zwycięstwa, oba w konkursach Turnieju Czterech Skoczni – w grudniu 1994 w Oberstdorfie i w styczniu 1996 w Garmisch-Partenkirchen. Zwycięstwo w Oberstdorfie było jednocześnie jego debiutem w konkursie Pucharu Świata (wcześniej, w styczniu 1994, nie przeszedł kwalifikacji do zawodów Turnieju w Innsbrucku i Bischofshofen). Był ponadto pięć razy na podium zawodów pucharowych, po raz ostatni w marcu 1999 w Lahti. W klasyfikacji Pucharu Świata zajął 9. miejsce w sezonie 1995/1996 oraz 15. miejsce w sezonie 1998/1999. Był zawodnikiem z pogranicza pierwszej i drugiej reprezentacji austriackiej, wielokrotnie rywalizował również w Pucharze Kontynentalnym, odnosząc osiem zwycięstw w zawodach tej rangi.
Obok zwycięstw pucharowych do jego największych sukcesów należy zaliczyć brązowy medal w drużynie na igrzyskach olimpijskich w Nagano w 1998 oraz brązowy medal w drużynie na mistrzostwach świata w Ramsau w 1999. Indywidualnie na igrzyskach w Nagano w był siódmy na dużej skoczni oraz dwunasty na normalnej. W Ramsau był dziesiąty na normalnym obiekcie i trzynasty na dużym. Uczestniczył również w mistrzostwach świata w Thunder Bay w 1995, gdzie w konkursie na normalnej skoczni był siódmy, a na dużej skoczni zajął 22. miejsce.
W 1995 zdobył srebrny medal zarówno indywidualnie jak i drużynowo na mistrzostwach świata juniorów w Gällivare. Rok wcześniej, podczas mistrzostw świata juniorów w Breitenwang wraz z kolegami z reprezentacji wywalczył brązowy medal w konkursie drużynowym. Na Zimowej Uniwersjadzie w Innsbrucku w 2005 wywalczył srebro na normalnej skoczni, przegrywając jedynie z rodakiem Manuelem Fettnerem. Na dużej skoczni zajął piąte miejsce. Był ponadto trzeci w klasyfikacji końcowej 44. edycji Turniej Czterech Skoczni, plasując się za Jensem Weißflogiem i Ari-Pekką Nikkolą.
Startował ponadto na mistrzostwach świata w lotach w Tauplitz w 1996, gdzie był trzynasty oraz na mistrzostwach świata w lotach w Oberstdorfie w 1998, gdzie zajął 21. miejsce. Swój rekord życiowy w długości skoku ustanowił w Oberstdorfie. Było to w 2001, kiedy skoczył 202 m.
Jego ostatni występ na międzynarodowej arenie miał miejsce 1 stycznia 2007 w zawodach FIS Cup w Seefeld in Tirol. Był to jego jedyny występ w sezonie 2006/2007, po którym zakończył karierę.

</doc>
<doc id="343561" url="https://pl.wikipedia.org/wiki?curid=343561" title="Wacław Kotecki">
Wacław Kotecki

Wacław Kotecki (ur. 3 marca 1897 w Piaskach, zginął 31 marca 1943 w Dreźnie) – kapitan piechoty Wojska Polskiego, komendant Okręgu Poznań Związku Walki Zbrojnej od 1941 roku, komendant Okręgu Poznań Armii Krajowej do 27 kwietnia 1942 roku.
Życiorys.
Wacław Kotecki urodził się w Piaskach 3 marca 1897 i był synem Romana (kupiec) i Pelagii z domu Sierszulska. Absolwent gimnazjum w Gostyniu. Rozpoczął w 1915 naukę w Poznaniu w rzemieślniczej szkole budowlanej, ale na skutek powołania do armii niemieckiej musiał ją przerwać. Zdezerterował z wojska na wieść o wybuchu rewolucji w Niemczech i w Piaskach podjął tworzenie Rady Żołnierskiej. Zgłosił się w Poznaniu do dyspozycji Naczelnej Rady Ludowej, która powierzyła Koteckiemu (został mianowany podporucznikiem) organizację powstańczej kompanii w Gostyniu. Uczestniczył od 6 stycznia 1919 w walkach 6 pułku strzelców wielkopolskich. Po powstaniu wielkopolskim pozostał w stopniu kapitana w stałej służbie wojskowej na stanowisku dowódcy kompanii ciężkich karabinów maszynowych 60 pułku piechoty wielkopolskiej w Ostrowie Wlkp. W 1926 na znak protestu przeciwko przewrotowi majowemu wystąpił z wojska i osiadł w Gnieźnie, w którym w latach 1927–1939 był kierownikiem browaru.
Zmobilizowany w sierpniu 1939 objął dowództwo gnieźnieńskiego batalionu Wielkopolskiej Brygady Obrony Narodowej. Pod Piątkiem został ranny w bitwie i przebywał w szpitalu w Łodzi, ale w połowie listopada zbiegł z niego do Ostrowa Wlkp. Wiosną 1940 związał się ze sztabem Poznańskiego Okręgu ZWZ za pośrednictwem organizacji „Ojczyzna”, a od 9 października 1940 był inspektorem rejonowym ZWZ w Ostrowie Wlkp.. Jego działalność obejmowała powiaty: ostrowski, kępiński, krotoszyński i jarociński, a stworzona przez niego sieć wywiadu (dzięki ostrowskim robotnikom) sięgała głęboko w głąb Rzeszy. Południowowielkopolskie struktury Związku należały pod jego dowodzeniem do najlepiej zorganizowanych. Zorganizował w listopadzie 1940 planowane dla inspektoratu sztaby obwodowe. W Ostrowie utworzył prężną placówkę legalizacyjną oraz ośrodek Związku Odwetu. Inspektorat ostrowski ZWZ uzyskał pod jego komendą w 1941 stan organizacyjny zbliżony do stanu przewidzianego dla organizacji w Generalnym Gubernatorstwie. Po rozbiciu we wrześniu 1941 przez gestapo sztabu Poznańskiego Okręgu ZWZ zajmował się odtworzeniem dowództwa oraz łączności okręgowej ZWZ na Obszar V. Na jego wniosek przeniesiono siedzibę Okręgu z Poznania do Ostrowa. Wpadł w zasadzkę 27 kwietnia 1942, którą zorganizowało gestapo, a podczas wymiany strzałów został ranny. W Forcie VII w Poznaniu i w siedzibie Domu Żołnierza przeszedł śledztwo. Skazany wraz z członkami swego sztabu 11 lutego 1943 na karę śmierci, a 31 marca 1943 zginął w Dreźnie. Komenda Główna Armii Krajowej awansowała pośmiertnie Wacława Koteckiego do stopnia majora służby stałej.

</doc>
<doc id="343562" url="https://pl.wikipedia.org/wiki?curid=343562" title="Tito Strozzi">
Tito Strozzi

Tito Vespasiano Strozzi lub Tytus Wespazjan Strozzi (ur. 1422, zm. 1505) – jeden z najznakomitszych poetów łacińskich XV wieku. Całe życie przebywał na dworze w Ferrarze. Był zagorzałym przeciwnikiem wprowadzenia do literatury języka włoskiego. Autor cyklu elegii "Erotica".
Życie.
Tito Vespasiano Strozzi wywodził się z ferraryjskiej gałęzi znakomitego rodu florenckiego. Pierwszym Strozzim, który zamieszkał w Ferrarze na początku XV wieku był Nanni Strozzi. Według legendy jeden z przodków Tita udusił ("strozzare") w jakiejś bójce potężnego przeciwnika i rodzinę zaczęto odtąd zwać „Dusicielami”, „Strozza”, a później „Strozzi”. Dziadek Tita, Carlo, wraz z synem Giovannim musieli, jako przywódcy florenckich Gwelfów, porzucić ojczyznę, gdy do władzy na krótki czas doszli Gibelini. Giovanni ożenił się w Ferrarze z córką znakomitego rodu Constanzą de’Costabili i miał z nią czterech synów. Tito najmłodszy z nich urodził się w 1422 roku. Był uczniem Guarina z Werony wraz z synami markiza Ferrary Mikołaja III d’Este: Leonellem, Borsem i Herkulesem. Dość wcześniej zaczął pisać wiersze po łacinie, do czego podnietą stał mu się klasycyzujący dwór Leonella d’Este (1441-1450). Po śmierci Guarina stanął na czele humanistów ferraryjskich. Był zagorzałym przeciwnikiem wprowadzenia do literatury języka włoskiego.
Borso d’Este (1450-1471), który lubił i cenił Tita, ożenił go w 1467 roku z Domicellą, bogatą sierotą po generalnym kapitanie swoich wojsk, hrabi Gwidonie Rangone. W 1470 roku ofiarował mu złotą szpadę. W 1471 roku zabrał ze sobą do Rzymu, gdzie kolegium kardynalskie, chcąc się przypodobać księciu, uwieńczyło poetę wawrzynem. Tito cieszył się również zaufaniem kolejnego księcia Herkulesa I (1471-1505). W 1473 roku został wysłany w orszaku udającym się po żonę dla księcia, Eleonorę Aragońską, do Neapolu, później został gubernatorem Rovigo i Polesine. Brał udział w wojnie z Wenecją. Posłował do papieża Innocentego VIII.
Tito był, podobnie jak Borso i Herkules I, namiętnym myśliwym. Lasy wokół Racano, gdzie miał letnią rezydencję, obfitowały w zwierzęta. Tito sprowadzał psy myśliwskie z Tracji. Sam wprawiał do łowów swoje sokoły i jastrzębie. Jednego z sokołów, Baragina, kazał namalować Cosimo Turze i napisał na cześć ulubionego ptaka łaciński wiersz. Oprócz Domu w Racana, miał jeszcze trzy wille, spośród których dwie ofiarował mu Borso.
W 1497 roku został przez Herkulesa I mianowany najwyższym dostojnikiem w państwie, naczelnikiem "Savich". Początek urzędowania Tita przypadł na okres wojny z Wenecją. Miasto nawiedziło też kilkakrotne trzęsienie ziemi i zaraza morowa. Kraj był wyniszczony podatkami i nieustannymi przemarszami wojsk francuskich. Strozzi, jako najwyższy urzędnik państwowy, stał się jedną z najbardziej znienawidzonych osobistości. Zwano go „ludożercą”, mówiono, że "messer" Tito jest gorszy od samego diabła. Możliwe że przyczyną tej nienawiści było przekonanie, że to Tito namówił księcia do założenia nowej części miasta, której budowa pochłaniała olbrzymie sumy. W 1498 roku Tito uzyskał u księcia nominację swego syna Ercola na swojego pomocnika, "de’dodici Savi", co wzburzyło jeszcze bardziej ludność miasta.
Tito przeżył Herkulesa I o pół roku. Przybył jeszcze 20 stycznia 1505 roku z Rocano do Ferrary, by stanąć u wezgłowia umierającego księcia i oddać buławę książęcą jego synowi, Alfonsowi I i ogłosić go prawym następcą tronu. Zmarł 30 sierpnia 1505 roku, wskutek zarazy morowej.
Twórczość.
Na wyścigach w Ferrarze wiosną 1441 roku dziewiętnastoletni Tito poznał prześliczną dziewczynę o złotawych włosach, którą nazwał Anthią, i dla której napisał cykl elegii zatytułowany "Erotica", należących do jego najlepszych utworów. Jako uczeń Guarina, Strozzi ubrał swe uczucia w zwroty i obrazy zaczerpnięte z greckiego romansu Ksenofonta z Efezu, nadał też swej wybrance imię starożytnej bohaterki. W tajemniczej Anthii musiał się jednak kochać ktoś potężniejszy od Tita, skoro kazano młodzieńcowi opuścić Ferrarę i pozwolono mu wrócić do rodzinnego miasta, dopiero gdy Anthia przeniosła się do Florencji. Anthia najwyraźniej nie odwzajemniła płomiennego uczucia młodego poety. Bardzo zmysłowe, a miejscami nieprzyzwoite elegie Strozzi wydał po latach, dedykując je księżnej Lukrecji Borgii.
Tito ożenił się dopiero w czterdziestym piątym roku życia, zdążył więc pisać wiersze do innej jeszcze blondynki, której również nadał greckie imię, Phylloroë. Strozzi był bardzo zakochany w pięknej Ferraryjce mieszkającej w willi nad brzegami Padu. Opisał w wierszu jej stary, bluszczem opleciony domek, z freskami świętych zwietrzałymi od deszczu, ukryty wśród drzew, obok kaplicy poszarpanej wylewami Padu. Phylloroë zmarła młodo, wskutek panującej w Ferrarze zarazy, a poeta szczerze opłakał jej stratę.
Oprócz wierszy erotycznych Strozzi pisał sporo poezji pochwalnej dla księcia i książęcej rodziny: z okazji zaślubin syna ksiżążęcego Alfonsa z Anną Sforzą, na śmierć księżnej Eleonory Aragońskiej, z powodu przybycia Lukrecji Borgii. Nawet zamarznięcie Padu w 1443 roku dało mu asumpt do pochwały księcia. Na powitanie Borsa pisał, że gdy książę przyjeżdża niebo się rozjaśnia, burze uspokajają, a ziemia okrywa zielenią. Pisał wiersze na każdą okoliczność, nawet z okazji postawienia nowej budowli w Ferrarze. Czasami jego pochlebstwa przybierały dziwaczną formę. Pisał na przykład, że lew, którego książę miał w swym zwierzyńcu, we wszystkim naśladuje swojego pana, nigdy bowiem nie rzuca się na słabsze od siebie zające czy psy, ale zawsze walczy z równymi sobie bawołem, niedźwiedziem albo dzikiem. Lew niestety nie dostosował się do wiersza i jakiś czas potem rozdarł małą córeczkę ogrodowego strażnika, która dawał mu jeść. Na cześć księcia Herkulesa I Tito nazwał swego syna również Herkulesem, książęca rodzina odwdzięczyła mu się jednak za to pochlebstwo podobnie jak lew córce strażnika.
Pod koniec życia Borsa d’Este rozpoczął pracę nad poematem o nim. Nie dokończył go jednak, gdyż po śmierci swego protektora, zajął się pisaniem wierszy ku czci jego następcy.
Strozzi był prawdopodobnie najwybitniejszym poetą łacińskim XV wieku. Posiadał poczucie piękna przyrody, spostrzegawczość w oddawaniu wydarzeń współczesnych i poetycki temperament widoczny nawet w pisanych pod koniec życia dla Lukrecji Borgii epigramach. Łaciną nie władał jednak tak dobrze jak Poliziano czy Giovanni Pontano. Łacina i dworactwo zabiły ostatecznie jego talent. Poezje jego, w większości erotyczne, mają charakter uczonej literatury, szukają raczej poklasku u podobnych mu humanistów, niż zrozumienia u kobiet, w których się kochał.

</doc>
<doc id="343564" url="https://pl.wikipedia.org/wiki?curid=343564" title="Mortician">
Mortician

Mortician - amerykańska grupa muzyczna założona w 1989 roku w Yonkers, grającą brutal death metal.

</doc>
<doc id="343573" url="https://pl.wikipedia.org/wiki?curid=343573" title="1934 w muzyce">
1934 w muzyce



</doc>
<doc id="343574" url="https://pl.wikipedia.org/wiki?curid=343574" title="Cyfra Plus">
Cyfra Plus



</doc>
<doc id="343578" url="https://pl.wikipedia.org/wiki?curid=343578" title="Canal Plus">
Canal Plus



</doc>
<doc id="343583" url="https://pl.wikipedia.org/wiki?curid=343583" title="Karabin Beretta BM59">
Karabin Beretta BM59

BM59 – włoski karabin automatyczny oparty na konstrukcji karabinu M1 Garand.
Historia.
Po zakończeniu II wojny światowej przepisowym karabinem armii włoskiej został amerykański M1 Garand kalibru .30-06 Springfield. Był on produkowany licencyjnie przez firmę Beretta. Po przyjęciu w 1954 roku jako standardowego naboju NATO naboju 7,62 × 51 mm we Włoszech rozpoczęto prace nad nowym karabinem. Podobnie jak w USA nowa broń miała być oparta na konstrukcji karabinu M1.
Nowy karabin opracował zespół kierowany przez Domenico Salze i Vittorio Vale. W 1959 roku karabin został przyjęty do uzbrojenia armii włoskiej jako BM59. Nowy karabin był wyposażony w wymienne magazynki i miał skróconą w stosunku do Garanda lufę.
W następnych latach karabin był produkowany w kilku wersjach. Poza armią włoską znalazł się na uzbrojeniu armii Indonezji i Maroka.
W latach 70. planowano zastąpienie karabinów BM59 karabinem kalibru 5,56 mm Beretta AR70, ale zastąpiona została tylko niewielka część karabinów BM59.
Pod koniec lat 80. rozpoczęto proces zastępowania karabinów BM59 karabinami Beretta AR 70/90. Po 2000 roku karabiny BM59 są wykorzystywane tylko w przypadku konieczności uzbrojenia żołnierzy w broń o zasięgu większym niż karabiny kalibru 5,56 mm.
Opis.
BM59 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. Strzela z zamka zamkniętego. Zamek ryglowany przez obrót. Mechanizm uderzeniowy kurkowy, mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie rolę bezpiecznika.
BM59 jest bronią zasilaną z magazynków 20-nabojowych.
Lufa zakończona tłumikiem płomienia, pełniącym także rolę nasadki do miotania granatów nasadkowych. Podniesienie celownika do miotania granatów odcina dopływ gazów prochowych do komory gazowej (broń trzeba po każdym strzale przeładować). BM59 może miotać dowolny typ granatów o standardowej dla NATO średnicy ogona 22 mm.
Kolba stała, połączona z łożem, drewniana. Przyrządy celownicze mechaniczne.

</doc>
<doc id="343592" url="https://pl.wikipedia.org/wiki?curid=343592" title="Canal Plus Sport 2">
Canal Plus Sport 2



</doc>
<doc id="343595" url="https://pl.wikipedia.org/wiki?curid=343595" title="Stała Stefana-Boltzmanna">
Stała Stefana-Boltzmanna

Stała Stefana-Boltzmanna, stała promieniowania ciała doskonale czarnego – wielkość stała równa ilorazowi:
w którym:
Stała Stefana-Boltzmanna wynosi:
gdzie:
Można z niej otrzymać wzór na gęstość energii (ciśnienie) promieniowania ciała doskonale czarnego:
oraz gęstość odpowiadającej jej masy:

</doc>
<doc id="343599" url="https://pl.wikipedia.org/wiki?curid=343599" title="Marc Hodler">
Marc Hodler

Marc Hodler (ur. 26 października 1918 w Bernie, zm. 18 października 2006 tamże), szwajcarski działacz sportowy, wieloletni prezydent Międzynarodowej Federacji Narciarskiej (FIS), członek Międzynarodowego Komitetu Olimpijskiego.
Był w młodości czołowym szwajcarskim narciarzem-alpejczykiem, jednak poważna kontuzja odniesiona w czasie przygotowań do startu w mistrzostwach świata w 1938 przerwała jego karierę. Pozostał związany ze sportem jako działacz, uprawiał także inne dyscypliny – tenis, golf, brydż, pływanie, a w czasie studiów piłkę ręczną. Ukończył studia prawnicze na Uniwersytecie w Bernie, prowadził praktykę adwokacką oraz pracował jako radca w wielu instytucjach, głównie przedsiębiorstwach branży spożywczej.
Z licznych funkcji, pełnionych przez Hodlera w sporcie, można wymienić kierowanie reprezentacją alpejczyków szwajcarskich w latach 1939–1948, następnie działalność w narodowym związku narciarstwa alpejskiego, gdzie wchodził w skład władz (od 1940 wiceprezydent). Przygotowywał zespół szwajcarski do startu na igrzyskach w 1948. Przez kilkadziesiąt lat (od 1944) stał na czele Szwajcarskiej Federacji Brydżowej. W FIS kierował komisjami ds. zjazdu alpejskiego i ds. slalomu, w 1949 został członkiem rady zarządzającej.
W latach 1951–1998 nieprzerwanie pełnił funkcję prezydenta FIS. Przyczynił się do popularyzacji narciarstwa, inicjując m.in. Puchar Świata alpejczyków i narciarzy klasycznych. Od 1963 był również członkiem Międzynarodowego Komitetu Olimpijskiego. Na czele FIS zastąpił go w 1998 rodak, Gian Franco Kasper.

</doc>
<doc id="343601" url="https://pl.wikipedia.org/wiki?curid=343601" title="Biała kiełbasa">
Biała kiełbasa

Biała kiełbasa – w kuchni polskiej kiełbasa surowa lub parzona, nietrwała, średnio rozdrobniona, o specyficznym jasnym kolorze, z mięsa wieprzowego, czasem z dodatkiem mięsa wołowego, w naturalnym, cienkim jelicie wieprzowym.
W kuchni niemieckiej Weißwurst jest to kiełbasa parzona o specyficznym białym kolorze, nietrwała, silnie rozdrobniona, z mięsa cielęcego z dodatkiem słoniny, w naturalnym, cienkim jelicie wieprzowym.
Kiełbasa biała polska.
Historia.
Sporządzanie białej kiełbasy w Wielkopolsce ma tradycję sięgającą XVII wieku, a jej recepturę odnotowano w książce kucharskiej Marii Śleżańskiej z 1904 roku.
Receptura.
Składniki: wieprzowina (łopatka, podgardle, boczek), w niektórych przepisach wołowina, przyprawy: sól, czosnek, pieprz, majeranek, ew. inne, jelita wieprzowe.
Kolor białej kiełbasy surowej jest naturalnym kolorem surowców: barwa mięsa jest lekko różowa, tłuszczu biała. Po sparzeniu kiełbasa staje się szara. Kolor różowawy wskazuje na to, że dodano do niej środki konserwujące, zwłaszcza sól peklującą. Po sparzeniu powinna być krucha i soczysta, ale nie twarda, a mięso i przyprawy powinny być dobrze wyczuwalne.
1 kilogram czysto wieprzowej domowej surowej białej kiełbasy można wykonać następująco:
5 kilogramów wieprzowo-wołowej surowej białej kiełbasy można wykonać na podstawie następującego przepisu:
Słownik towaroznawczy z 1968 definiuje białą kiełbasę jako wyrób uzyskiwany w 90% z wieprzowiny i 10% wołowiny, który bez poddawania wędzeniu lub parzeniu umieszczany jest w osłonkach naturalnych. Konsystencja przed ugotowaniem powinna być miękka, a skład na tyle luźny, że nie daje się krajać w plasterki (choć te o szerokości 1 cm nie powinny się rozpadać). Zawartość tłuszczu w wyrobie osiągać mogła 27%, wody do 65%, soli do 2,2%.
Biała kiełbasa jako produkt przemysłowy.
Biała kiełbasa jest produktem o wyraźnej sezonowości sprzedaży: zdecydowanie największe zapotrzebowanie na nią występuje w okresie wielkanocnym, świąt Pierwszego Maja i Trzeciego Maja oraz Bożego Ciała, a także w okresie jesiennym, gdy jest podstawą rozgrzewającego żurku.
W celu obniżki kosztów i w efekcie ceny końcowej biała kiełbasa produkowana przemysłowo może wykazywać obniżoną zawartość mięsa wieprzowego, a za to dodatek mięsa drobiowego, nadmierną ilość wody i tłuszczu, dodatki skóry, ścięgien, mięsa oddzielanego mechanicznie i innych tanich surowców bądź nawet soi. Stosuje się także dodawanie środków konserwujących by przedłużyć jej okres przydatności do spożycia, a czasem dające ten sam efekt parzenie.
Na przykład przemysłowo produkowana czysto wieprzowa surowa biała kiełbasa zakładów mięsnych Sokołów SA ma następujący skład surowcowy, podany na opakowaniu:
Ze względu na krótki okres przydatności białej kiełbasy surowej do spożycia i trudne do dokładnego oszacowania zapotrzebowanie, marże stanowią znaczny odsetek ceny detalicznej tego produktu. W hipotetycznej kiełbasie o cenie detalicznej 22 złotych za kilogram, 9 złotych to cena mięsa wieprzowego, 2 złote to koszt mięsa wołowego, 0,50 złotego to koszt przypraw, osłonki z jelit i wody, 1,50 złotego kosztuje transport i marketing, 4 złote to marża sklepu a 5 złotych to przychód producenta, z którego musi opłacić koszty pracy (dane z 2014 roku).
Sposób spożycia.
Polska biała kiełbasa przeznaczona jest do dalszej (krótkiej) obróbki cieplnej tuż przed spożyciem, najczęściej do gotowania lub pieczenia. W odróżnieniu od Weißwurst, polską białą kiełbasę można jeść razem z osłonką.
W kuchni polskiej tradycyjnie podawana jest podczas Świąt Wielkanocnych do m.in. żuru. Wchodzi też często w skład święconki. Jako samodzielne danie jest spożywana najczęściej z chrzanem.
Biała kiełbasa wchodzi w skład receptury dania kuchni staropolskiej "kiełbasa po polsku", znanego też regionalnie pod nazwą "wereszczaka". Jest ona gotowana w piwie z wodą, krojona w plastry, a potem krótko duszona w gęstym sosie cebulowym.
Rejestracje jako produkt tradycyjny.
Biała kiełbasa została zarejestrowana przez Ministerstwo Rolnictwa i Rozwoju Wsi jako produkt tradycyjny w 4 województwach, w tym w jednym jako kiełbasa w słoiku:
Weißwurst.
Pochodzenie.
Legenda głosi, że wynalazcą dania był Sepp Moser, właściciel gospody „Zum ewigen Licht“ na monachijskim Marienplatz. Stało się to w karnawałowy poniedziałek 22 lutego 1857. Moserowi zabrakło cienkich jelit baranich do wyrobu Kalbsbratwurst, a w gospodzie siedzieli zgłodniali goście. Posłał więc kuchcika, który wrócił z jelitami wieprzowymi. Moser ostrożnie nadział je farszem, ale bał się opiekać w obawie, że dużo grubsze niż zwykle kiełbaski pękną. Zamiast tego sparzył je więc w gorącej wodzie i tak podał zachwyconym klientom.
W rzeczywistości są argumenty wskazujące, że podobne kiełbaski jadano już wcześniej, nawet w początku XIX wieku.
Pierwszy zapis receptury w książce kucharskiej pochodzi z 1893 roku.
Receptura.
W klasycznej wersji receptura wygląda następująco:
Składnikami są mięso cielęce (co najmniej 51% całkowitego wkładu mięsa), słonina, skórki z ogonów wieprzowych i z gotowanej głowizny cielęcej (co najwyżej 10% wkładu mięsa). Używa się następujących przypraw: cebuli, natki pietruszki, soli, pieprzu, kwiatu muszkatołowego, otartej skórki z cytryny. Jako osłonki używa się naturalnych jelit wieprzowych. Łączna zawartość tłuszczu w surowcach powinna wynosić najwyżej 30%.
Wedle źródła receptura przyrządzania jest następująca:
Biała barwa kiełbasek jest spowodowana tym, że nie stosuje się dodatków peklujących w postaci azotynów.
Rzeczywistość przemysłowej produkcji odbiega od tego wzorca ze względu na dążenie do redukcji kosztów.
Sposób spożycia.
Weißwurst jest potrawą narodową Bawarii, a szczególnie okolic Monachium, czasami uważany za symbol jej odrębności. Istnieje również żartobliwe pojęcie "Weißwurstäquator" (równika białej kiełbasy), biegnącego wzdłuż Dunaju i odgraniczającego Starą Bawarię od reszty tego kraju związkowego.
Weißwurst tradycyjnie je się parzony w gorącej osolonej wodzie. Standardowa porcja to dwie kiełbaski. Należy je spożywać ze specjalną słodką musztardą, zagryzać preclem "Brezn" i popijać piwem pszenicznym. Obyczaj każe zjadać kiełbaskę bez osłonki, przy czym doświadczeni smakosze wysysają farsz na przemian z obu jej końców pomagając sobie lekko zębami. Początkującym, zwłaszcza turystom, zaleca się użycie na początku noża i widelca do oddzielenia flaka.
Zgodnie z tradycją Weißwurst był sporządzany wcześnie rano i konsumowany na śniadanie, co wiązało się z jego nietrwałością. Powiadano, że Weißwurst nie miał prawa usłyszeć dzwonów kościelnych w południe.
Próba rejestracji jako produkt regionalny.
Grupa producentów z Monachium zgłosiła do niemieckiego urzędu patentowego (niem. "Deutsches Patent- und Markenamt") wniosek o rejestrację nazwy „Münchner Weißwurst” jako chronionego oznaczenia geograficznego, zgodnie z przepisami dotyczącymi oznaczenia pochodzenia geograficznego produktów rolnych w Unii Europejskiej. Ochrona została przyznana, pozbawiając producentów spoza samego Monachium i jego bezpośredniej okolicy prawa do produkcji wyrobów pod tą nazwą. W tej sytuacji zaskarżyli oni tę decyzję do federalnego sądu patentowego (niem. "Bundespatentgericht"), który uchylił rozstrzygnięcie urzędu patentowego gdyż, jak wskazał, Münchner Weißwurst był od wielu lat produkowany w całej Bawarii i w związku z tym nie mógł być uznany za produkt regionalny.

</doc>
<doc id="343603" url="https://pl.wikipedia.org/wiki?curid=343603" title="Bernard Gui">
Bernard Gui

Bernard Gui, łac. Bernardus Guidonis (ur. w 1261 w Royères, zm. 30 grudnia 1331 w zamku Lauroux) – dominikanin, historyk Kościoła, inkwizytor i biskup, autor podręcznika inkwizycji "Practica Inquisitionis Haereticae Pravitatis".
Życiorys.
Bernard Gui złożył śluby zakonne 16 września 1280 roku w klasztorze w Limoges. Kształcił się w dziedzinie teologii w znanym klasztorze w Montpellier oraz filozofii w Bordeaux. Działał w różnych klasztorach Francji, m.in. Carcassonne.
Został mianowany 16 stycznia 1307 inkwizytorem hrabstwa Tuluzy, wyznaczonym przez papieża Klemensa V. Tę funkcję sprawował do 1323 roku. Zdając sobie sprawę, że dochodzi do ponownego odradzania się kataryzmu, 10 sierpnia 1310 wydał nakaz aresztowania głównych działaczy ruchu katarskiego w Langwedocji: Pierre’a Autiera, Pierre’a Sanche i Sanciusa Mercadiera. W sumie w czasie swojej działalności jako inkwizytora (w latach 1308–1323) wydał 930 wyroków, z czego od marca 1308 do kwietnia 1312 – 459. Z tej liczby ogółem wydał 41 wyroków śmierci (z czego 29 razy między marcem 1308 a wrześniem 1313). 31 wyroków śmierci dotyczyło recydywistów.
W tymże okresie (1308–1313) nakazał również dokonanie 49 (z ogólnej liczby 69) ekshumacji połączonych z paleniem zwłok zmarłych oskarżonych o kataryzm. Wydał również 22 nakazy spalenia domostw, w których podejmowano gościną katarów lub były miejscem odprawienia "Consolamentum". Innymi karami stosowanymi przez niego były m.in. więzienie (zastosowane w stosunku do 308 osób), zaliczenie aresztu na poczet kary (139 osób), ekskomunika nałożona na zbiegłych (40 osób). Udział kobiet w ogólnej ilości przesłuchanych przez Bernarda Gui wynosił ok. 40%, a wśród osób, które skazał ok. 46%.
Uchodził za bezlitosnego; w napisanym przez niego "Podręczniku inkwizytora" pochwala stosowanie tortur nie tylko wobec oskarżonych, ale także wobec świadków.
W swoim dziele zwraca on jednakże uwagę na fakt, że zeznania przesłuchiwanych były częściowo dopasowywane do założeń, jakie przyjmowali śledczy w toku dochodzenia. Z jednej strony chciał bowiem zlikwidować "bonhommes", z drugiej natomiast zastraszyć sprzyjających im mieszkańców Langwedocji. Jego działania doprowadziły do zahamowania odrodzenia katarskiego w XIV wieku (rozbicie grupy Autierów w 1312). 14 stycznia 1322 był jednym z rozgrzeszających Arnolda Sicre, ex-katara, dzięki któremu doszło do pojmania ostatniego "bonhomme" w południowej Francji – Guillaume’a Bélibaste.
W latach 1316–1318, pomimo że nominalnie pełnił wciąż funkcję inkwizytora, był prokuratorem generalnym zakonu dominikanów w kurii papieskiej, co w praktyce skutkowało brakiem działalności inkwizytorskiej w tych latach.
Od 1323 roku był biskupem diecezji Tui, rok później został biskupem diecezji Lodève. Funkcję tę sprawował aż do śmierci, 30 grudnia 1331 r. Był również teologiem; zainicjował m.in. proces kanonizacyjny Tomasza z Akwinu, który zakończył się jeszcze za życia Gui.
Pełna statystyka wyroków.
Pełna statystyka jego wyroków jest następująca:
1) Wyroki skazujące (633)
2) Wyroki polegające na złagodzeniu odbywanych kar już skazanym heretykom (274)
3) Inne wyroki (24)
Łącznie: 931 wyroków
Dzieła.
Swoje doświadczenia jako inkwizytor opisał w "Practica Inquisitionis Haereticae Pravitatis", podręczniku inkwizycji. Książka zawiera informacje o herezjach i heretykach (w rozumieniu średniowiecznym) oraz sposobach ich przesłuchań: Katarach (z własną interpretacją "Consolamentum"), Waldensach, tzw. fałszywych apostołach, Beginkach, Żydach, czarodziejach i nekromantach.
W 1692 roku jego rękopis zawierający spis wydanych przez niego wyroków starannie przepisał z ocalonego manuskryptu i wydał po łacinie jako pt. "Liber Sententiarum Inquisitionis Tolosanae" remonstrancki pastor i teolog Filip van Limborch.
Bernard Gui był także historykiem i dziejopisarzem. W 1304 ukończył historię swojego zakonu, którą następnie przedstawił władzom zakonnym. Napisał też dzieło zatytułowane "Flores chronicorum", obejmujące dzieje świata od narodzenia Chrystusa aż do czasów mu współczesnych. Jego "Żywoty" papieży, wydane drukiem przez Lodovico Antonio Muratoriego, są jednym z najważniejszych źródeł do historii papiestwa w XIII i początkach XIV wieku. Był także autorem pomniejszych dzieł historycznych, hagiograficznych i prawniczych.
Kultura masowa.
Bernard Gui jest negatywnym bohaterem powieści Umberta Eco "Imię róży" oraz jej ekranizacji. Został natomiast w bardzo pozytywnym świetle przedstawiony przez pisarza s-f Rafała Ziemkiewicza w zbiorze opowiadań "Czerwone dywany, odmierzony krok".

</doc>
<doc id="343611" url="https://pl.wikipedia.org/wiki?curid=343611" title="Dzwonek pasterski">
Dzwonek pasterski

Dzwonek pasterski – dzwonek noszony przez bydło domowe i inne zwierzęta gospodarskie wypasane stadnie (owce, kozy, konie, lamy, renifery) w celu łatwej ich lokalizacji na rozległych pastwiskach i halach.
Rodzaje i zastosowanie.
Dzwonki pasterskie są rozpowszechnione na wszystkich zamieszkałych kontynentach. Wykonuje się je z żelaza, brązu, miedzi, mosiądzu lub stali. Cięższe są odlewane, lżejsze zrobione z kutej blachy. Sposób ich wytwarzania i zdobnictwa różni się w zależności od regionu i ma ścisły związek z lokalną tradycją.
Dzwonki mają zazwyczaj kształt spłaszczonego trapezu, cylindra lub odwróconego kielicha, wewnątrz którego umieszczony jest poruszający się swobodnie klaper (serce dzwonu). W Szwajcarii rozpowszechnione są dwa ich rodzaje: ciężkie odlewane dzwony w kształcie rozszerzającego się u dołu kielicha (niem. Glocken) oraz lżejsze (als. Trycheln lub Treicheln), kute w kształcie zwężającego się ku dołowi trapezu. W obu przypadkach istnieje duża różnorodność ich rozmiarów, od 5 do nawet 50 cm wysokości.
We Francji dominują dzwonki w kształcie trapezu i walca, nazywane w zależności od regionu: dzwon (fr. "cloche"), dzwonek (fr. "sonnaille") lub hełm (fr. "casque"). Występują w kilku odmianach różniących się kształtem, wielkością i brzmieniem: „Chamonix”, „bagne”, „toupin”, „sonnette”. Dzwonki w kształcie kielicha nazywane są „la Suisse”.
W Australii dzwonki dla zwierząt przestały był produkowane na początku XX wieku i współcześnie są głównie przedmiotem kolekcjonerstwa. Dominują żelazne dzwonki z kutej blachy, w kilku odmianach kształtów: najbardziej charakterystyczna dla Australii „Condamine” oraz „Kentucky”, „Texas”, „Pot”, „Clucket” i „Canister”. Australijskie dzwonki pasterskie mają też nazwy charakteryzujące ich wielkość i brzmienie (kojarzące się z dźwiękiem wydawanym przez żyjące w Australii żaby). Największe z nich nazwano „Bull Frog”, średnie „Swamp Frog”, a małe „Tree Frog”.
Na Słowacji, na terenach karpackich, gdzie pasterstwo było w większości podstawą gospodarki chłopskiej, używanie dzwonków było powszechne. Stosowano małe dzwonki dla owiec oraz większe dzwonki dla krów i koni. Te pierwsze (słow. "plecháče") wykonywano technikami kowalskimi z blachy, te drugie - również jako odlewane z żelaza lub spiżu (słow. "spiežovce"). Rzemiosło, związane z ich wykonywaniem (słow. "zvonkárstvo"), rozwinęło się najbardziej w wiekach XVIII i XIX. Blaszane "plecháče" produkowali wiejscy kowale, a także zręczniejsi pasterze w okresie zimy, zwłaszcza na Pohroniu, Poważu, Podpolaniu, w Turcu, na Orawie, Liptowie, Spiszu i w Gemerze. Dzwonki odlewane często sprowadzano z Węgier (tzw. "Dolnej Ziemi") a nawet Niemiec. Kolekcję ok. 2 tys. dzwonków posiada Mikuláš Gigac ze wsi Šumiac u podnóży Niżnych Tatr.
Nośność i czystość dźwięku zależy od wielkości wylotu dzwonka, materiału z którego został zrobiony oraz jakości spojenia. Najdźwięczniej i najdonośniej brzmią te odlane ze stali i z mosiądzu, kształtem przypominające kościelne dzwony. Dźwięk dzwonków kutych z żelaznej blachy jest przytłumiony i grzechoczący z powodu niezbyt precyzyjnego spojenia (spawanie, sklepanie) oraz często spłaszczonego kształtu. Z racji rzemieślniczego sposobu wykonania, każdy dzwonek ma niepowtarzalny kształt i brzmienie, choć ich rodzaje i odmiany wykazują dość duże wspólne podobieństwo, mimo że zasadniczo nie są strojone. Hodowcy wykorzystują te cechy dzwonków pasterskich oznaczając nimi wybrane grupy zwierząt (np. samice w ciąży i z młodymi). Dzwonki pomagają również w indywidualnej identyfikacji każdego zwierzęcia. Zdaniem francuskich pasterzy cielęta rozpoznają matkę po dźwięku dzwonka, dlatego ich krowy przez całe życie noszą ten sam dzwonek.
Dzwonek przymocowuje się do szyi zwierzęcia za pomocą szerokiej obroży. W regionie alpejskim obroże są najczęściej skórzane (łączone klamrą lub śrubami), w południowej Francji – tradycyjnie drewniane, malowane w ludowe wzory. Używane są także obroże z podgumowanego płótna (w Hiszpanii), z szerokiej taśmy parcianej lub nylonowej oraz ze zwykłego powrozu.
Dzwonki noszone są nie tylko przez pasące się zwierzęta. W Azji zakłada się je także pracującym osłom, wielbłądom i słoniom, a nawet indykom. W Hiszpanii małe dzwonki przytwierdzane są do obroży psów pasterskich pilnujących stada.
Tradycja.
W regionach Alp i Pirenejów każdego roku na przełomie kwietnia i maja odbywają się wiosenne spędy, głównie bydła, owiec i kóz. Zwierzęta prowadzone są na letnie pastwiska na górskich halach i pozostają tam przez całe lato. We wrześniu wracają w doliny (spęd jesienny). Ta stosowana od wieków transhumancja obrosła w ceremoniał kultywowany do dziś, głównie jako atrakcja turystyczna, w ramach promocji regionu. Uroczystym pochodom zwierząt i pasterzy często towarzyszą festyny w mijanych miejscowościach. Zwierzęta przyozdabiane są wieńcami z kwiatów (Szwajcaria) lub kolorowymi pomponami (Francja), mają zakładane specjalne ceremonialne dzwony zawieszane na bogato zdobionych obrożach lub wymyślnych chomątach (np. kozły we Francji). Ich dźwięk słychać w górach czasem nawet kilka godzin przed przybyciem stada. Każde zwierzę otrzymuje dzwonek stosowny do swojej pozycji w stadzie, doświadczenia oraz siły i możliwości dźwigania dużego ciężkiego dzwonu podczas uroczystej parady. W Szwajcarii najbardziej mlekodajne krowy wyróżniane są ogromnymi dzwonami niemal półmetrowej wysokości i ważącymi ponad 5 kg. Tradycja nakazuje by na ostatnim kilometrze wiosennego spędu pasterze uwalniali krowy od tego ciężaru i sami na własnych barkach zanieśli dzwony do letnich górskich szałasów.
Kontrowersje.
W 2014 szwajcarscy naukowcy z Politechniki Federalnej w Zurychu przeprowadzili badanie, które dowiodło, że dzwonki pasterskie mogą uszkadzać słuch i negatywnie zmieniać nawyki żywieniowe u noszących je krów. Wielomiesięcznemu badaniu zostało poddane ponad 100 krów z 25 gospodarstw położonych na terenie całej Szwajcarii. Krowom zawieszono duże dzwony ważące 5,5 kg i monitorowano ich aktywność, ruchy głowy, reakcje na dźwięki oraz zachowanie podczas jedzenia i przeżuwania. Okazało się, że dzwony powodują hałas o natężeniu do 113 decybeli (porównywalny z hałasem wywoływanym przez piłę łańcuchową lub młot pneumatyczny), który znacznie przekracza dopuszczalny dla człowieka limit wynoszący 85 dB (a krowy mają słuch bardziej wrażliwy niż ludzie). Po eksperymencie niektóre z badanych krów nie reagowały na dźwięk, co mogło wskazywać na osłabienie lub utratę słuchu. Postawiono też tezę, że tysiące krów narażonych na nieustanny hałas powodowany pasterskimi dzwonkami, mogą cierpieć na nieodwracalną głuchotę. Badanie wykazało także, że noszące dzwony zwierzęta mniej jadły i krócej przeżuwały, aczkolwiek nie ustalono jednoznacznie czy przyczyną tego był ciężar dzwonu czy wytwarzany przezeń hałas. Naukowcy, popierani przez szwajcarskich i niemieckich aktywistów walczących o prawa zwierząt, wskazali hodowcom, że współcześnie istnieją dużo lepsze metody lokalizacji zwierząt niż dzwonki pasterskie, chociażby chipy z GPS-em aktywowanym smartfonem. Hodowcy bydła kontrargumentowali, że użyte w eksperymencie ciężkie dzwony to w rzeczywistości dzwony ceremonialne, noszone przez krowy przez jeden tylko dzień w roku, że częste zaniki sygnału GPS w odległych obszarach górskich uniemożliwiają jego skuteczne stosowanie, a kampania przeciw pasterskim dzwonkom uderza w ich tradycję i dziedzictwo kulturowe.

</doc>
<doc id="343615" url="https://pl.wikipedia.org/wiki?curid=343615" title="D’Este">
D’Este

d’Este – książęcy ród panujący w Ferrarze i Modenie, zaliczający się, obok książąt sabaudzkich do najstarszych rodów Lombardii, spowinowaceni z Welfami przez małżeństwo margrabiego Alberta Azza II d’Este i jego pierwszej żony Kunegundy córki Welfa II (z Welfów starszych).
Historia rodu.
Początki.
Ród Estów wywodzi się z włoskiego rodu Obertenghi, którego założycielem był Oberto I (zm. 975), margrabia Marchii Wschodniej i książę Luni. Jego prawnuk Albert Azzo II (zm. 1097) jest pierwszym znanym właścicielem zamku Este. Od Alberta Azza II biorą początek dwie linie Estów:
Po śmierci Fulka I (1128) ziemiami Estów rządzili wspólnie Bonifacy [I], Fulko [II], Albert i Obizzo I. Stopniowo wraz ze śmiercią starszych braci cała władza nad marchią przeszła w ręce Obizza I. Obizzo I był pierwszym z Estów, który w 1187 roku, na prośbę możnych tego miasta, objął władzę nad Ferrarą. W latach 1177/1180-1181 był też podestą Padwy, a w 1191 roku "signorem" Rovigo. Jego wnuk i następca Azzo VI (1193-1212) był trzykrotnie podestą Ferrary w 1196, 1205 i 1208 roku, podestą Padwy w 1199 roku, podestą Werony 1206/1207 i Mantui 1207/1208 i 1210/1211. Kolejnemu z Estów, Azzo VII udało się utrzymać władzę w Ferrarze od 1240 roku do śmierci w 1264 roku
Panowie Ferrary.
Ponieważ syn Azza VII Rinaldo został wraz z żoną zamordowany w 1251 roku w więzieniu w Apulii z rozkazu cesarza Fryderyka II, Azzo wyznaczył na łożu śmierci, na swego następcę wnuka Obizza II. Wybrany przez lud Ferrary w 1264 r. na markiza Ferrary i zatwierdzony jako gwelf przez papieża Urbana II władał Ferrarą do śmierci w 1293 roku. W 1288 roku na prośbę możnych rodów Modeny objął też władzę nad tym miastem. Po śmierci Obizza II, zamordowanego, gdy próbował przekazać władzę najmłodszemu synowi Franciszkowi, przez najstarszego Azza VIII, doszło do walki o władzę pomiędzy braćmi. W jej wyniku Azzo VIII objął Ferrarę, młodszy Aldobrandino – Modenę, a najmłodszy Franciszek – Reggio. Próba przekazania przez Azza VIII w 1308 roku Ferrary wnukowi Fulkowi (synowi jego nieślubnego potomka Fresca) doprowadziła do dalszych walk i utraty Ferrary przez Estów na rzecz papiestwa. W 1317 roku bunt ludności Ferrary sprawił, że władzę nad zjednoczonym ponownie państwem objęli synowie Aldobrandina i Franciszka: Rinaldo II, Mikołaj I, Obizzo III, Azzo IX i Bartoldo. Śmierć kolejno Azza IX (1318), Rinalda II (1335), Bertolda (1343) i Mikołaja I (1344) pozwoliła stopniowo skupić całą władzę nad państwem w ręku Obizza III.
Po śmierci Obizza II (1352) władzę nad Ferrarą sprawowali kolejno jego synowie: Aldobrandino III (1352-1361), Mikołaj II (1361-1388) i Albert (1388-1393). Objęcie władzy przez braci nie następowało bez przeszkód. Władzy Aldobrandina III nie uznał syn Bertolda Franciszek, który przez dwa lata przy pomocy władców Mediolanu, Rimini i Mantui próbował zdobyć tron w Ferrarze. W 1388 roku spisek na życie Alberta zawiązał syn Aldobrandina III – Azzo X. W latach 1385–1388 Mikołaj II wzniósł obok murów obronnych nowy zamek rodowy – potężny Castello Estense. Od czasu Azza VI i VII dwór Estów zasłynął z pielęgnowania obyczajów zachodniego rycerstwa. Odbywały się na nim turnieje rycerskie i żywe były tradycje francuskiej literatury rycerskiej. Władcy Ferrary podejmowali poetów i gromadzili romanse rycerskie. W 1391 roku Albert d’Este podniósł znaczenie kulturowe Ferrary zakładając uniwersytet.
Okres największej świetności rodu rozpoczyna Mikołaj III d’Este, po nim rządzili Leonello i pierwszy książę Ferrary, Borso. W 1471 księciem Ferrary i Modeny został Herkules I, jeden z najpotężniejszych władców renesansowych Włoch. Ostatnim księciem Ferrary z rodu d’Estów był Alfons II d’Este, który panował do 1597 r.
Maria d’Este poślubiła Jakuba II Stuarta i została królową Anglii i Szkocji. Ród d’Este był spowinowacony ze Sforzami, Gonzagami, Medyceuszami i dynastią aragońską władającą Neapolem.

</doc>
<doc id="343617" url="https://pl.wikipedia.org/wiki?curid=343617" title="Hemiacetale">
Hemiacetale

Hemiacetale (półacetale) – grupa organicznych związków chemicznych o wzorze ogólnym (R′ ≠ H) powstających w wyniku działania alkoholi na aldehydy lub ketony. Hemiacetale posiadają grupę hydroksylową i grupę alkoksylową przy tym samym atomie węgla. Podgrupą hemiacetali są hemiketale o wzorze (R ≠ H) powstające formalnie poprzez addycję alkoholu do grupy karbonylowej ketonu. Przykładem hemiacetalu jest cykliczna forma glukozy.

</doc>
<doc id="343618" url="https://pl.wikipedia.org/wiki?curid=343618" title="Półacetal">
Półacetal



</doc>
<doc id="343619" url="https://pl.wikipedia.org/wiki?curid=343619" title="Koprofag">
Koprofag



</doc>
<doc id="343621" url="https://pl.wikipedia.org/wiki?curid=343621" title="Kamose">
Kamose

Kamose – faraon, władca starożytnego Egiptu z XVII dynastii tebańskiej, z okresu przełomu Drugiego Okresu Przejściowego i Nowego Państwa. Syn Sekenenre Tao (zwanego Walecznym) i królowej Ahhotep I, brat Ahmose I, założyciela XVIII dynastii. Ostatni władca Drugiego Okresu Przejściowego, uważany za tego, który ostatecznie dokonał ponownego zjednoczenia Egiptu i zapoczątkował całkowite zniesienie władzy Hyksosów (egip. "hekau-chasut" - "władcy obcych krajów") w Egipcie. 
Przyjął trzy imiona Horusowe.
W czasie swego panowania dokonał decydujących ruchów militarnych zmierzających do osłabienia władzy Hyksosów, którzy rządzili Dolnym i Środkowym Egiptem od ponad stu lat.
Opanowanie Dolnego Egiptu przez Hyksosów dokonywało się etapami, począwszy od Awaris, które zostało stolicą ich państwa, w kierunku południowym wzdłuż wschodnich granic Delty, w kierunku Memfis. Po latach lokalni niezależni książęta tebańscy osiągnęli "zbrojny pokój" z ich władcami, zdobywając przywileje i prawa w obszarze Delty, (prawo tranzytu przez te terytoria oraz prawo pasterskie na żyznych obszarach Delty). Dwie stele, które król rozkazał ustawić w Karnaku (oraz tablica z kolekcji Lorda Carnarvona, na której są kopie owych steli) odnalezione w Tebach relacjonują obawy wyrażane przez członków rady Kamose, gdy ten sugerował konieczność wyprawy przeciw Hyksosom, uważając ich za upokarzającą skazę na świętym gmachu Egiptu. Doradcy nie chcieli ryzykować naruszenia istniejącego "status quo".
Istnieją domniemania, że kampanie Kamose przeciw Hyksosom inspirowane były przez kapłanów Amona w akcie zemsty przeciw wyznawcom Seta w północnym Egipcie, lecz nie ma na to wystarczających dowodów. Te same stele podają, że atak na Hyksosów nastąpił z "rozkazu samego Amona", lecz jest to tradycyjnym wytłumaczeniem wielu ważnych wydarzeń z historii Egiptu, stosownie do "relacji królewskiej". Swoją wojnę z Hyksosami Kamose określa jako patriotyczną powinność i wynik narodowej dumy, uskarżając się, że ""...w Tebach okrążony jest od południa przez Nubijczyków, a od północy przez Azjatów, a każdy z nich odrywa coraz to nowe ziemie, dzieląc jego ląd... a wolą jego jest ocalić Egipt i porazić Azjatów..." oraz "...Jeden jest wódz w Awaris, a drugi w Kusz, a ja mam nic nie robić zrównany z Azjatą i Murzynem?"".
W trzecim roku swego panowania Kamose wyruszył Nilem na czele swych wojsk, dotarł do Nefrusy gdzie pokonał i rozbił wojska przeciwnika. Potem zapuścił się aż do granic 14 nomu Dolnego Egiptu, w okolice Awaris, zdobywając Gebelejn i Hermupolis, przejmując spławiane rzeką statki z towarami i przechwytując list napisany przez Apopisa I Aauserre do króla Kusz z prośbą o odsiecz. Kamose rozkazał bezzwłocznie przegrupować swoje wojska i zająć Oazę Bahirija, znajdującą się na szlaku północ-południe. W wyniku tej kampanii działania wojenne zostały zawieszone, a Kamose powrócił do Teb, gdzie odbyły się wielkie obchody zwycięstwa, które król nakazał uwiecznić.
Rok trzeci jest ostatnim poświadczonym rokiem jego panowania. Należy więc zakładać, że Kamose sprawował władzę tylko trzy lata. Pochowany został w królewskiej nekropoli Dra Abu al Naga, a w czasach rabunków, za Ramzesa IX, jego mumia przeniesiona została do skrytki w Deir el-Bahari. Trumna jego, skromna i nawet niezłocona, nie nosi królewskich oznak, co być może świadczy o skromnej ceremonii pogrzebowej.
Wielkie dzieło wyzwolenia i zjednoczenia Egiptu dokończył jego brat i następca – Ahmose I, który ostatecznie pokonał Hyksosów, wypierając ich z Egiptu i zdobywając ich ostatnią twierdzę – Szaruhen w południowo-wschodniej Palestynie w około 16. roku swego panowania. 
Jego córką była Ahmes-Sitkames.

</doc>
<doc id="343623" url="https://pl.wikipedia.org/wiki?curid=343623" title="Gian Franco Kasper">
Gian Franco Kasper

Gian Franco Kasper (ur. 24 stycznia 1944 w Sankt Moritz, zm. 9 lipca 2021) – szwajcarski działacz sportowy, prezydent Międzynarodowej Federacji Narciarskiej (FIS), członek Międzynarodowego Komitetu Olimpijskiego.
Życiorys.
Studiował psychologię, filozofię i dziennikarstwo na Uniwersytecie w Zurychu. Pracował początkowo jako dziennikarz w wielojęzycznym piśmie „Courrier de St-Moritz” oraz w biurze sportowo-turystycznym w St. Moritz, zajmując się m.in. organizacją zawodów alpejskiego Pucharu Świata, alpejskich mistrzostw świata (1974, kierował w komitecie organizacyjnym tej imprezy biurem prasowym), mistrzostw świata w bobslejach, mistrzostw Europy w jeździectwie i żeglarstwie. Od 1975 zajmował się organizacją Szwajcarskiego Biura Turystycznego w Montrealu w Kanadzie.
Pod koniec lat 70. został zaproszony przez Marca Hodlera do pracy w Międzynarodowej Federacji Narciarskiej. W 1979 zastąpił wieloletniego sekretarza generalnego FIS, Szweda Sigge Bergmana. W maju 1998 został wybrany na stanowisko prezydenta FIS w miejsce 80-letniego Hodlera. Na czele Federacji stał do czerwca 2021. W latach 2000–2018 był także członkiem Międzynarodowego Komitetu Olimpijskiego, brał udział w pracach komitetów organizacyjnych kolejnych zimowych igrzysk olimpijskich: Salt Lake City (2002), Turynie (2006), Vancouver (2010), Soczi (2014), Pjongczangu (2018). Był członkiem Komisji MKOl ds. Radia i Telewizji oraz członkiem zarządu Światowej Agencji Antydopingowej. W 2018 otrzymał Order Olimpijski oraz tytuł członka honorowego MKOl.

</doc>
<doc id="343624" url="https://pl.wikipedia.org/wiki?curid=343624" title="My Way">
My Way

My Way – piosenka z 1968, która jest angielską wersją francuskiej piosenki "Comme d'habitude" z 1967 napisanej przez Claude'a François i Jacques'a Revaux. Autorem angielskich słów jest Paul Anka, a jej pierwszym, najbardziej znanym wykonawcą Frank Sinatra.
W piosence umierający mężczyzna rozlicza się ze swoim życiem, stwierdzając, że jest zadowolony z tego, jak je przeżył. Stąd też "My Way" jest w Stanach Zjednoczonych jednym z najczęściej wykonywanych utworów na pogrzebach.
Utwór "My Way" jest również jednym z najczęściej nagrywanych coverów. Swoje wersje nagrali m.in. Sid Vicious, Elvis Presley, Luciano Pavarotti, Robbie Williams czy wreszcie sam Paul Anka.
W polskiej wersji językowej utwór wykonali m.in. Jerzy Połomski i zespół Raz, Dwa, Trzy (do słów Wojciecha Młynarskiego – „Idź swoją drogą”), Michał Bajor (w utworze „Moja droga”), Stachursky (w utworze „Żyłem jak chciałem”) oraz Andrzej Dąbrowski (do słów Antoniego Libery – w utworze „Bądź wierny sobie”). Swoją wersję tego utworu mieli też Zbigniew Wodecki i Krzysztof Krawczyk, a także Grażyna Brodzińska („Moja muzyka”, płyta „Sway/Kołysz mnie” 2008) do słów Damiana Damięckiego.
Do piosenki Franka Sinatry nawiązał w 1989 rzecznik rządu Michaiła Gorbaczowa, mówiąc o zgodzie ZSRR na uniezależnienie się państw satelickich. Stwierdził on wówczas: „Mamy teraz doktrynę Sinatry. On śpiewał taką piosenkę: "(I Did It) My Way". Więc niech każdy kraj decyduje sam, jaką drogę obierze.”

</doc>
<doc id="343626" url="https://pl.wikipedia.org/wiki?curid=343626" title="Źrebce (Pogorzyce)">
Źrebce (Pogorzyce)

Źrebce – przysiółek wsi Pogorzyce w Polsce, położony w województwie małopolskim, w powiecie chrzanowskim, w gminie Chrzanów, na południe od Chrzanowa. Ma powierzchnię ok. 0,8 km². 
W latach 1975–1998 przysiółek administracyjnie należał do województwa katowickiego.
W jego skład wchodzą cztery ulice: Wapienna, Poziomkowa, Stara Woda i Przy Torach. Przez Źrebce przebiega również zielony i czarny szlak rowerowy i nieczynne tory kolejowe.
Jest to XIX-wieczny przysiółek Pogorzyc (zlokalizowanych na południe od Źrebiec) położony obok Zakładu Wapienniczego w Płazie. Zabudowa zlokalizowana jest na płaskim obniżeniu, pomiędzy porośnietymi lasem pagórkami. Przeważa zabudowa o charakterze podmiejskim, większość domów została wybudowana w latach 1945–1970.

</doc>
<doc id="343627" url="https://pl.wikipedia.org/wiki?curid=343627" title="Hotel Chelsea">
Hotel Chelsea

Hotel Chelsea – hotel dla artystów, muzyków i pisarzy, położony w sąsiedztwie dzielnicy Chelsea w Nowym Jorku. Budynek jest położony przy 23 ulicy pomiędzy siódmą i ósmą aleją (222 W 23rd St, New York NY 10011).
Hotel przyjmuje gości, lecz najbardziej znany jest z mieszkańców, którzy – współcześnie lub dawniej – zatrzymali się w nim na dłużej. Zawsze stanowił centrum artystycznej sceny, znajduje się w nim wiele dzieł sztuki, których autorzy mieszkali w hotelu. Budynek został jako pierwszy uznany przez władze Nowego Jorku za godny konserwacji zabytek kultury.
Nieruchomość mieszcząca hotel Chelsea została zbudowana w 1883 i oddana do użytku w 1884 na użytek spółdzielni mieszkaniowej. Do 1902 był najwyższym budynkiem w mieście. W tym czasie Chelsea i ulica, przy której znajduje się hotel stanowiły centrum nowojorskiej dzielnicy teatralnej. Jednakże po kilku latach, w wyniku niestabilności warunków ekonomicznych i relokalizacji teatrów, spółdzielnia Chelsea zbankrutowała. W 1905 budynek został zakupiony i zaadaptowany na hotel.
Hotel Chelsea jest chyba najbardziej znany jako miejsce, gdzie zostało odnalezione ciało Nancy Spungen 12 października 1978, dziewczyny Sida Viciousa z Sex Pistols. Sam Sid został zresztą oskarżony o zasztyletowanie przyjaciółki, lecz kilka dni przed rozprawą przedawkował heroinę i zmarł.
Znani ludzie, którzy mieszkają lub mieszkali w Hotelu Chelsea.
Pisarze i myśliciele.
Podczas swojej działalności hotel był domem dla wielu pisarzy i myślicieli takich jak Mark Twain, O. Henry, Dylan Thomas, Arthur C. Clarke, William S. Burroughs, Gregory Corso, Arthur Miller, Quentin Crisp, Gore Vidal, Tennessee Williams, Allen Ginsberg, Brendan Behan, Robert Oppenheimer, Jean-Paul Sartre i słynna feministka Simone de Beauvoir.
Aktorzy i reżyserzy.
Hotel był domem dla takich aktorów i reżyserów jak Stanley Kubrick, Miloš Forman, Lillie Langtry, Ethan Hawke, Dennis Hopper, Uma Thurman czy Jane Fonda.
Muzycy.
Historia hotelu Chelsea jest najbardziej znana z powodu muzyków, którzy w nim mieszkali. Najsłynniejsi z nich to: Leonard Cohen, Patti Smith, Virgil Thomson, Dee Dee Ramone z Ramones, Henri Chopin, John Cale, Édith Piaf, Bob Dylan, Janis Joplin, Jimi Hendrix, Sid Vicious, Ryan Adams, Jobriath, Rufus Wainwright i Anthony Kiedis. W kwietniu 2003 r. Pete Doherty i Carl Barat z The Libertines nagrali „Babyshambles” w hotelu Chelsea. Również w hotelu Chelsea przez jakiś czas zamieszkiwał Ryan Ross z zespołu Ryan Ross &amp; The Whiskeys. Została tam napisana przez niego samego piosenka znajdująca się na debiutanckim albumie zespołu, zatytułowana numerem pokoju „708”.
Graficy i malarze.
Hotel ma wiele grafik artystów, którzy w nim mieszkali. Wśród nich są takie postaci jak: Brett Whiteley, Christo, Richard Bernstein, Robert Mapplethorpe, Frida Kahlo, Diego Rivera, Robert Crumb, Jasper Johns, Claes Oldenburg, Vali Myers czy Henri Cartier-Bresson.
Supergwiazdy Warhola.
Hotel Chelsea jest często kojarzony z supergwiazdami Warhola. Mieszkali w nim Viva, Ultra Violet, Holly Woodlawn, Edie Sedgwick, Andrea Feldman, Nico z the Velvet Underground, Paul America i Brigid Berlin.
Hotel Chelsea w sztuce.
Filmy.
W hotelu nakręcono:
Większość odcinków serialu "An American Family" (PBS, 1973) sfilmowano w hotelu Chelsea, ponieważ członek rodziny Lance Loud mieszkał w nim w tym czasie.
Muzyka.
Hotel pojawia się również w wielu piosenkach, takich jak:

</doc>
<doc id="343630" url="https://pl.wikipedia.org/wiki?curid=343630" title="Odpowiedzialność na zasadzie ryzyka">
Odpowiedzialność na zasadzie ryzyka

Odpowiedzialność na zasadzie ryzyka – rodzaj odpowiedzialności cywilnej według polskiego prawa cywilnego. Opiera się na założeniu, że ten, kto eksploatuje pewne niebezpieczne dla otoczenia urządzenia wykorzystujące siły przyrody lub posługuje się dla realizacji swoich interesów podległymi mu osobami, powinien ponosić odpowiedzialność za szkody stąd wynikłe dla innych osób, chociażby nie był winny.
Odpowiedzialność na zasadzie ryzyka zawarta jest w artykułach 430, 433–436, 474 Kodeksu cywilnego. Od odpowiedzialności na zasadzie ryzyka można uwolnić się wykazując przynajmniej jedną z okoliczności egzoneracyjnych.
Wyjątki.
W niektórych sytuacjach przewidziane są wyjątki, w których nie stosuje się zasady ryzyka, lecz zasadę winy:

</doc>
<doc id="343631" url="https://pl.wikipedia.org/wiki?curid=343631" title="Peter Boross">
Peter Boross



</doc>
<doc id="343633" url="https://pl.wikipedia.org/wiki?curid=343633" title="Katarina Witt">
Katarina Witt

Katarina Witt (ur. 3 grudnia 1965 w West-Staaken, Falkensee) – niemiecka łyżwiarka figurowa, startująca w konkurencji solistek. Dwukrotna mistrzyni olimpijska z Sarajewa (1984) i Calgary (1988), uczestniczka igrzysk olimpijskich (1994), 4-krotna mistrzyni świata (1984, 1985, 1987, 1988), 6-krotna mistrzyni Europy (1983–1988) oraz 8-krotna mistrzyni NRD. Ostatecznie zakończyła karierę amatorską w 1994 roku.
Kariera sportowa.
Dwukrotna złota medalistka igrzysk olimpijskich w 1984 i 1988 roku. Cztery razy zdobyła tytuł mistrzyni świata: w latach 1984, 1985, 1987 i 1988, oraz sześciokrotnie mistrzostwo Europy. Po sezonie zimowym 1987/88 przeszła na zawodowstwo, a do amatorskiego uprawiania łyżwiarstwa figurowego powróciła na krótko na sezon olimpijski 1993/1994, startując w mistrzostwach Europy i na igrzyskach olimpijskich, ale bez większych sukcesów. 
W 1984 roku została odznaczona Złotym Orderem Zasług dla Ojczyzny.
Telewizja.
W 1990 roku Witt zagrała w telewizyjnej ekranizacji na lodzie opery "Carmen". W polskiej telewizji 23 maja 2008 roku była gościem specjalnym finału 2. edycji programu "Gwiazdy tańczą na lodzie", zasiadając w jury. Witt pracowała także jako telewizyjna komentatorka sportowa.

</doc>
<doc id="343634" url="https://pl.wikipedia.org/wiki?curid=343634" title="Odpowiedzialność na zasadzie winy">
Odpowiedzialność na zasadzie winy

Odpowiedzialność na zasadzie winy – rodzaj odpowiedzialności cywilnej według polskiego prawa cywilnego. Opiera się na etycznym założeniu, że ten, kto swoim zawinionym czynem wyrządził komuś szkodę, powinien ponosić konsekwencję swego zachowania i wyrównać poszkodowanemu doznaną przez niego szkodę.
Odpowiedzialność na zasadzie winy zawarta jest w artykułach 415, 416 i 471 Kodeksu cywilnego.

</doc>
<doc id="343635" url="https://pl.wikipedia.org/wiki?curid=343635" title="Żywice epoksydowe">
Żywice epoksydowe

Żywice epoksydowe – rodzaj jedno- lub dwuskładnikowych żywic syntetycznych, które są zdolne do tworzenia nietopliwych i nierozpuszczalnych tworzyw sztucznych na skutek reakcji sieciowania z udziałem grup epoksydowych. 
Składnikami żywic epoksydowych są zwykle polifenole (rzadziej poliglikole) oraz epichlorohydryna lub oligomery posiadające na końcach ugrupowania epoksydowe.
Żywica epoksydowa jest, zależnie od masy cząsteczkowej i struktury lepką, cieczą lub topliwym ciałem stałym, rozpuszczalnym w ketonach i węglowodorach aromatycznych. Utwardzona żywica epoksydowa staje się nierozpuszczalna i nietopliwa, bardzo przyczepna do prawie wszystkich materiałów oraz względnie chemoodporna.
Zastosowanie.
Żywice epoksydowe są stosowane jako lepiszcze laminatów konstrukcyjnych, do zalewania elementów elektrycznych, jako kleje do metali oraz jako surowiec do budowy form twardych.
Systemy podłogowe.
Żywica epoksydowa służy także jako tworzywo do wykonywania posadzek. Podłogi z tego materiału można spotkać m.in. w garażach, w halach magazynowych, w pomieszczeniach gospodarczych, w kotłowniach czy w hangarach, a także w pomieszczeniach mieszkalnych. Ich zaletami są:
Podczas wykonywania posadzki żywica epoksydowa i utwardzacz reagują ze sobą, wiążąc się jednocześnie z samą podłogą. 
Otrzymywanie.
Istnieją trzy sposoby otrzymywania żywic epoksydowych w przemyśle:
Środki ostrożności przy pracy z żywicami epoksydowymi.
Składniki do wytwarzania żywic epoksydowych są szkodliwe dla zdrowia. Mogą drażnić oczy i skórę, mogą wywoływać alergie, egzemy, a nawet poparzenia. Należy unikać wdychania ich oparów (zwłaszcza bisfenolu A). Przy pracy z żywicami, zwłaszcza dużymi ilościami, np. przy wylewaniu posadzek z żywicy, zaleca się stosować odzież, rękawice, obuwie i okulary ochronne, pomieszczenie wentylować, a po pracy i w przerwach myć dokładnie ręce. Składniki do wytwarzania żywic należy przechowywać i transportować w szczelnie zamkniętym oryginalnym opakowaniu.

</doc>
<doc id="343637" url="https://pl.wikipedia.org/wiki?curid=343637" title="Kołowrotek">
Kołowrotek

Kołowrotek – urządzenie mechaniczne do wytwarzania przędzy z włókien. Dawniej bardziej powszechne, szczególnie w wytwórstwie chałupniczym, obecnie dość rzadko używane.
Pochodzenie.
Pierwsze kołowrotki powstały prawdopodobnie w Indiach ok. XI wieku i były tylko nieco rozbudowanym zestawem kądzieli i wrzeciona. Proces przędzenia nie był ciągły. Wprowadzono napęd wrzeciona za pomocą korby. Nazywano go kołowrotkiem ręcznym.
Dalszy rozwój konstrukcji zmierzał do uzyskania procesu ciągłego i tym samym znacznego przyspieszenia przędzenia. Uzyskano to przez wprowadzenie napędu nożnego i zastosowanie wrzeciona ze skrzydełkiem. Podobne rozwiązanie stosuje się również dzisiaj, w niedoprzędzarkach skrzydełkowych. Kołowrotek używany był do przędzenia zarówno włókien zwierzęcych (wełna), jak i łykowych (len, konopie). Od sposobu napędzania nazywa się go kołowrotkiem nożnym.
Ręczny kołowrotek został wyparty przez opisany poniżej kołowrotek z napędem nożnym (niekiedy zwany warsztatem samoprzęczniczym) w końcu XV wieku.
Budowa.
Kołowrotek składa się z trójnożnej, ukośnej podstawy, w której umocowane jest koło napędowe i wrzeciono oraz wspornik kądzieli. Pod podstawą umieszczony jest pedał [b] w postaci deseczki, którą prządka naciska stopą (deseczka taw dawnej Polsce nazywała się człapiej). Pedał połączony jest z korbą [c] koła napędowego za pomocą drewnianego korbowodu [d]. Koło napędowe [a] o średnicy ok. 50 cm, dość ciężkie, jest jednocześnie kołem zamachowym. Na drugim końcu podstawy zamocowane jest wrzeciono. Na oś wrzeciona nałożona jest szpulka [m] (cewka) wraz ze swoim kółkiem pasowym [h]. Z osią wrzeciona połączone jest skrzydełko [f] w kształcie leżącej litery „U”, obejmujące szpulkę. Skrzydełko połączone jest z drugim kółkiem pasowym [i]. Na koło napędowe i na kółko szpulki oraz kółko skrzydełka nałożone jest cięgno [e] wykonane ze sznura. Kółka pasowe na szpulce i na skrzydełku nieznacznie różniły się średnicą, co powodowało, że elementy te obracały się z różnymi prędkościami. Uzyskiwano dzięki temu jednoczesne skręcanie przędzy [g] i nawijanie skręconej już nitki na szpulkę [m]. Do napędu obu kółek pasowych wykorzystywano jedno, podwójnej długości cięgno. Formowano z niego „ósemkę”, a następnie, po złożeniu na pół, zakładano na koła pasowe. Jedna część tej „ósemki” napędzała skrzydełko, a druga szpulkę. Osie koła napędowego i wrzeciona obracały się w otworach wykonanych w drewnianej podstawie. Dla zmniejszenia tarcia osie smarowano łojem.
Przędzenie.
Prządka wyciągała pasemko włókien z kądzieli i skręcała je ręcznie lub przy pomocy wrzeciona, aż do uzyskania odcinka przędzy o długości ok. jednego metra. Koniec utworzonej przędzy przeciągała przez otwór w osi wrzeciona i następnie przewlekała ją przez jeden z haczyków na skrzydełku i nawijała koniec na szpulkę.
Od tego momentu kołowrotek był gotów do przędzenia ciągłego. Prządka pobierała palcami pasemka włókien, wyciągała je z kądzieli, uważając by nie przerwać pasma włókien, tworzyła tasiemkę i naciskając stopą rytmicznie pedał wprawiała kołowrotek w ruch. Szybkością wyciągania włókien z kądzieli i napięciem nitki regulowała liczba skrętów. Od ilości pobranych włókien zależała grubość uzyskiwanej przędzy. Czynność ta wymagała dużej wprawy. Przy dużym doświadczeniu istniała możliwość uzyskania przędzy o bardzo dobrych parametrach.

</doc>
<doc id="343640" url="https://pl.wikipedia.org/wiki?curid=343640" title="Kaus Australis">
Kaus Australis

Kaus Australis ("Epsilon Sagittarii", "ε Sgr") – najjaśniejsza gwiazda w gwiazdozbiorze Strzelca (wielkość gwiazdowa: 1,85). Odległa od Słońca o około 143 lata świetlne.
Nazwa.
Gwiazda ta nosi tradycyjną nazwę Kaus Australis, która wywodzi się od arabskiego , co oznacza „łuk” z łacińskim określeniem , czyli „południowa” (część). Wraz z gwiazdami Delta Sagittarii i Lambda Sagittarii tworzy „łuk” Strzelca. Międzynarodowa Unia Astronomiczna zatwierdziła użycie nazwy Kaus Australis dla określenia tej gwiazdy.
Charakterystyka.
Jest to gwiazda wielokrotna. Najjaśniejszy składnik Epsilon Sagittarii A (właściwy Kaus Australis) ma obserwowanę wielkość gwiazdową 1,85. W odległości kątowej 38,6 sekundy widoczny jest jego towarzysz Epsilon Sagittarii B, o wielkości 14,30m.
Składnik A należy do typu widmowego B9,5 III. Temperatura powierzchni tego niebieskobiałego olbrzyma wynosi ok. 9200K. Jego promień przekracza siedmiokrotnie promień Słońca, a jasność jest 375 razy większa. W widmie gwiazdy stwierdzono pewne anomalie. Długo sądzono, że jest to gwiazda typu Lambda Boötis, szczególnie uboga w metale (pierwiastki cięższe niż hel), później wykreślono ją z tej kategorii. Wskutek szybkiego obrotu gwiazdę może otaczać gazowy dysk lub powłoka, której obecność zakłóca pomiary spektroskopowe.
Anomalie w widmie tej gwiazdy może tłumaczyć obecność bliższego towarzysza, zidentyfikowanego w 1993 r. Składnik Epsilon Sagittarii C ma wielkość 8,4 i znajduje się w odległości 2,4″ od olbrzyma (pomiar z 1999 r.). Jeśli należy on do późnego typu widmowego (K lub M), to jego obecność może tłumaczyć obserwowaną nadwyżkę promieniowania podczerwonego.

</doc>
<doc id="343642" url="https://pl.wikipedia.org/wiki?curid=343642" title="Korporał">
Korporał

Korporał () – w liturgii Kościoła katolickiego kwadratowy obrus o wymiarach 50x50 cm, element bielizny kielichowej.
Nazwa wywodzi się od , tzn. "ciało", w odniesieniu do Ciała Pańskiego, czyli eucharystii, przy której kulcie jest używany. Korporał jest rodzajem liturgicznego obrusa, składanego poczwórnie. Na jego środku powinien znajdować się wyszyty krzyż, najczęściej czerwoną nicią. W czasie celebracji Mszy świętej ustawiane są na nim: kielich, patena oraz cyborium. Poza celebracją używa się go do wystawienia Najświętszego Sakramentu. Korporał powinien być wykonany z tkaniny naturalnej. Zgodnie z tradycją symbolizuje całun, w który owinięte było ciało Jezusa złożone w grobie.

</doc>
<doc id="343647" url="https://pl.wikipedia.org/wiki?curid=343647" title="Drogosław (województwo wielkopolskie)">
Drogosław (województwo wielkopolskie)

Drogosław – wieś w Polsce położona w województwie wielkopolskim, w powiecie ostrowskim, w gminie Raszków. Leży przy drodze powiatowej Raszków-Krotoszyn, ok. 10 km na północny zachód od Ostrowa Wlkp.
Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.
Nazwa pochodzi od staropolskiego męskiego imienia Drogosław, złożone z członów Drogo- ("drogi") i -sław ("sława"). Mogło ono oznaczać "ten, któremu droga jest sława". Wioska jest położona w malowniczym rejonie, niedaleko znajduje się Las Roszki. Mieszkańcy trudnią się głównie rolnictwem.

</doc>
<doc id="343649" url="https://pl.wikipedia.org/wiki?curid=343649" title="Forkis">
Forkis



</doc>
<doc id="343654" url="https://pl.wikipedia.org/wiki?curid=343654" title="Pracze Odrzańskie">
Pracze Odrzańskie

Pracze Odrzańskie (niem. "Herrnprotsch") – osiedle administracyjne Wrocławia utworzone na terenie byłej dzielnicy Fabryczna. Położone w północno-zachodniej części miasta, w rejonie ujścia Bystrzycy do Odry. W granicach miasta od 1928.
Nazwa.
Pierwsza wzmianka o miejscowości w formie "Protsch" pochodzi z dokumentu z 1318 roku, w którym książę Henryk, pan na Wrocławiu, poświadczył, iż bracia Konrad, Henryk, Tyczko i Jeszlin von Rydeburg sprzedali wieś braciom Albertowi i Arnoldowi von Pak. Nazwa była później notowana także w formach "Pratsch" (1321), "Pratsch" (1327), "Pracz" (1330), "Pracz" (1351), "Protsch" prope Lesnam (1353), "Procz" (1360), "Proitsch" prope Lesnam (1425), "Prache" (1425), "Protsch" bey der Lesse (1451), "Protsch" an der Oder (1491), "Proitsch" (1552), "Protsch" (1666-67), "Protsch" an der Oder (1743), "Herrenprotsch" (1794), "Protsch" an der Oder (1795), "Herrnprotsch" auch "Protsch" an der Oder (1830), "Herrnprotsch – Pracze Odrzańskie, -y -ich, pracki" (1948).
Nazwa pochodzi prawdopodobnie od wyrazu pospolitego "pracz" ‘ten, co pierze bieliznę’ i ma związek ze służebnym charakterem wsi, której mieszkańcy zajmowali się w średniowieczu praniem odzieży pochodzącej z pobliskiego dworu w Leśnicy. Pierwotna nazwa "Pracze" została zniemczona jako "Pratsch". Od XVIII wieku występowała w postaci "Herrnprotsch". Człon "Herrn-" wziął się od niemieckiego słowa "Herr", czyli ‘pan, właściciel’. 
W 1945 roku po objęciu miasta przez polską administrację dokonano błędnej rekonstrukcji nazwy i stąd początkowo osiedle nosiło nazwę "Bródź". W 1947 roku zmieniono nazwę na "Pracze", dodając zarazem człon odróżniający "Odrzańskie". Wskutek tego błędu również główną ulicę prowadzącą do osiedla nazwano "Brodzką", lecz nazwa ta utrzymana została do dziś.
Historia.
Parafia w Praczach została ustanowiona w 1383 roku przez biskupa wrocławskiego Wacława II Legnickiego. Fundatorem pierwszego kościoła w osadzie (najprawdopodobniej pw. św. Marcina) był ówczesny właściciel wsi – Ulrich von Pak.
W połowie XVI wieku wieś stała się własnością Szpitala Wszystkich Świętych. W końcu XVII wieku był tu dwór, dwa budynki szkolne i karczma, a liczba mieszkańców wynosiła 179. 
W 1760 w Praczach urodził się wrocławski wynalazca Karl Heinrich Klingert. Od 1874 istnieje stacja kolejowa na linii do Głogowa. 
Wg spisu ludności z 1900 roku, Pracze stanowiły w okolicach Wrocławia ostatnią zwartą enklawę, której ludność posługiwała się językiem polskim. Wieś włączono w granice miasta Wrocławia w roku 1928. 
W latach 1945-47 osiedle z powodu pomyłki nosiło nazwę Bródź, później powrócono do historycznej nazwy Pracze dodając przymiotnik Odrzańskie dla odróżnienia od Praczy Widawskich.
Obecnie zabytkowy kampus na Praczach Odrzańskich jest siedzibą PORT Polskiego Ośrodka Rozwoju Technologii sp. z o.o. – centrum badawczo-rozwojowego, które od kwietnia 2017 r. jest własnością Ministerstwa Nauki i Szkolnictwa Wyższego.
Zabytki.
Do wojewódzkiego rejestru zabytków wpisane są:
Komunikacja miejska.
Pracze połączone są z innymi osiedlami liniami autobusowymi:

</doc>
<doc id="343655" url="https://pl.wikipedia.org/wiki?curid=343655" title="Eligia Bryłowa">
Eligia Bryłowa

Eligia Maria Bryłowa, z domu Chrzanowska (ur. 8 grudnia 1855 w Żuchowicach koło Piotrkowa Trybunalskiego, zm. 1 czerwca 1927 w Kaliszu) – polska działaczka społeczna.
Był córką ziemianina Władysława Chrzanowskiego i Emilii z Sapalskich. W 1883 wyszła za mąż za Pawła Bryłę, historyka literatury, profesora języka polskiego w gimnazjum w Stanisławowie. Działała w Stanisławowie w szeregu organizacji społecznych i narodowych, m.in. Towarzystwie Muzycznym im. Moniuszki i Towarzystwie Dam Dobroczynności. W czasie I wojny światowej należała do Komitetu Ratunkowego w Mstowie (powiat częstochowski); ufundowała tamże przytułek dla dzieci. Po wojnie mieszkała we Lwowie, następnie w Warszawie i Kaliszu.
Opublikowała wiele artykułów wspomnieniowych, m.in. dotyczących powstania styczniowego, które pamiętała z dzieciństwa. Publikacje te ukazywały się na łamach "Gazety Narodowej", "Słowa Polskiego" i innych gazet. Ponadto była autorką "Pamiętników".
Synami z małżeństwa z Pawłem Bryłą (zm. 1903) byli inżynier budownictwa Stefan oraz prawnik i działacz społeczny Stanisław.

</doc>
<doc id="343658" url="https://pl.wikipedia.org/wiki?curid=343658" title="Shadow of the Moon">
Shadow of the Moon

Shadow of the moon – pierwszy album grupy muzycznej Blackmore’s Night. Został wydany w 1997.

</doc>
<doc id="343659" url="https://pl.wikipedia.org/wiki?curid=343659" title="Porto Velho">
Porto Velho

Porto Velho – miasto w Brazylii, w Regionie Północnym, stolica stanu Rondônia. Jest położona nad rzeką Madeira, jednym z głównych dopływów Amazonki. Siedziba rzymskokatolickiego arcybiskupa Porto Velho.
W Porto Velho urodził się Moacyr Grechi, brazylijski duchowny katolicki, arcybiskup Porto Velho
Transport.
Siedem kilometrów od miasta znajduje się Port lotniczy Porto Velho, który obsłużył w 2010 roku 716 905 pasażerów. Odbywają się stamtąd loty głównie do innych miast brazylijskich.

</doc>
<doc id="343663" url="https://pl.wikipedia.org/wiki?curid=343663" title="Jan Grzegorzewski (artysta)">
Jan Grzegorzewski (artysta)

Jan Władysław Grzegorzewski (ur. 20 czerwca 1914 w Poznaniu, zm. 25 marca 2008) – polski artysta plastyk, malarz, rzeźbiarz, grafik.
Ukończył Akademię Sztuk Pięknych w Warszawie; oficer w stanie spoczynku. Podczas wojny organizował z ramienia Rady Głównej Opiekuńczej placówki opiekuńcze na terenie Podlasia. Po wojnie wykładowca w szkołach różnego typu, był m.in. nauczycielem w I Liceum Ogólnokształcącym im. Marcinkowskiego w Poznaniu.
Podstawowym rodzajem twórczości Jana Grzegorzewskiego jest malarstwo olejne, głównie portrety, konie, pejzaże. Zajmuje się również tworzeniem grafik w różnych technikach (suchoryt, akwaforta, drzeworyt). Tworzy również w różnych materiałach formy przestrzenne.
Przed wojną był autorem pomnika Żołnierza 57 Pułku Piechoty imienia Króla Karola w Poznaniu; w czasie wojny pomnik został zniszczony przez okupantów. Drugim rodzajem form przestrzennych są płaskorzeźby kute w blasze miedzianej oraz elementy metaloplastyczne stanowiące uzupełnienie form malarskich.

</doc>
<doc id="343666" url="https://pl.wikipedia.org/wiki?curid=343666" title="Les Halles (stacja metra)">
Les Halles (stacja metra)

Les Halles – stacja linii nr 4 metra w Paryżu. Stacja znajduje się w 1. dzielnicy Paryża. Została otwarta 27 kwietnia 1908 r. Stacja jest połączona z dworcem Gare de Châtelet - Les Halles, który jest również połączony ze stacją Châtelet. Razem tworzą one wielki węzeł komunikacyjny.

</doc>
<doc id="343670" url="https://pl.wikipedia.org/wiki?curid=343670" title="Grosz turoński">
Grosz turoński

Grosz turoński (fr. "gros tournois") – srebrna wysokowartościowa moneta francuska wprowadzona do obiegu w 1266 r. przez króla Ludwika IX Świętego. 
Moneta o normatywnej wadze 4,2 g srebra próby 958/1000, miała wartość 12 denarów turońskich lub trzech angielskich szterlingów. Bito ją także za panowania Filipa III Śmiałego (1270-1285) i Filipa IV Pięknego do 1295 r. Stała się wzorcem dla licznych późniejszych groszy niderlandzkich, nadreńskich, dla bitego od 1300 r. w Czechach grosza praskiego, a za jego pośrednictwem – także dla krakowskiego grosza Kazimierza Wielkiego (ok. 1360 r.).
Typowy rewers tej monety przedstawiał kasztel miasta Tours z napisem TVRONVS CIVIS i z umieszczonymi w otoku 12 liliami (symbolizującymi 12 denarów).

</doc>
<doc id="343678" url="https://pl.wikipedia.org/wiki?curid=343678" title="Obrona wybrzeża polskiego w 1939">
Obrona wybrzeża polskiego w 1939



</doc>
<doc id="343684" url="https://pl.wikipedia.org/wiki?curid=343684" title="Kineburga">
Kineburga

Kineburga, Cymbarka – imię żeńskie pochodzenia staroangielskiego (Cyneburgh: "cyne" – "królewski" i "burh" – "zamek, twierdza"). Patronką tego imienia jest św. Kineburga z Mercji (w Anglii), córka króla Pendy, męczennica, zmarła w roku 680.
Imię Cymbarka pojawiło się w rodzie Piastów. Imię to nosiła Cymbarka, córka Siemowita IV, księcia mazowieckiego, żona Ernesta Żelaznego z dynastii Habsburgów.
Inne pisownie imienia: Cymburga, Cimburgis, Zimburgis
Kineburga, Cymbarka imieniny obchodzi 6 marca i 25 czerwca.

</doc>
<doc id="343685" url="https://pl.wikipedia.org/wiki?curid=343685" title="Cymbarka">
Cymbarka



</doc>
<doc id="343696" url="https://pl.wikipedia.org/wiki?curid=343696" title="Laomedon">
Laomedon

Laomedon (także Laomedont, gr. Laomédōn, łac. Laomedon) – w mitologii greckiej król Troi, syn Ilosa i Eurydyki.
Miał dwie żony – Strymo (lub Rhoeo) i Leukippe. Był ojcem ośmiorga dzieci: Priama, Astyoche, Lampusa, Hiketaona, Klytiusa, Killi, Proklii, Etilli, Klitodora i Hezjone. Miał również nieślubnego syna – Bukoliona z nimfą Abarbareą.
Bogowie Apollo i Posejdon pomagali mu w budowie muru wokół miasta. Kiedy Laomedon odmówił należnej bogom zapłaty, Apollo zesłał na kraj zarazę, a Posejdon morskiego potwora, któremu Trojanie musieli składać ofiary z ludzi. Kiedy w ofierze miała być złożona córka Laomedona – Hezjone, wezwany na pomoc Herakles zgodził się zabić potwora w zamian za rumaki, które król otrzymał od Zeusa. Po uśmierceniu bestii Laomedon odmówił jednak wydania herosowi nagrody. Rozgniewany Herakles zabił króla, zniszczył Troję, zaś Hezjone uprowadził jako brankę.

</doc>
<doc id="343706" url="https://pl.wikipedia.org/wiki?curid=343706" title="Ścieżka dźwiękowa">
Ścieżka dźwiękowa

Ścieżka dźwiękowa – zapis motywu lub całej ścieżki dźwiękowej utworu muzycznego, która pojawia się w filmie lub grze komputerowej, jak również wydania płytowe złożone z kolekcji takich utworów. Dotyczy ona głównie ilustracji muzycznych, ale również jest to zapis konkretnych utworów, które zostały przygotowane specjalnie na potrzeby filmu lub gry (ang. "Original Soundtrack", "OST").

</doc>
<doc id="343708" url="https://pl.wikipedia.org/wiki?curid=343708" title="Tychon">
Tychon

Tychon – imię męskie pochodzenia greckiego, od Τύχων (por. Tyche). Jego patronem jest biskup Cypru Tychon (biskup Amathus) IV/V wieku.
Najbardziej znaną osobą o tym imieniu był duński astronom, Tycho Brahe.
Tychon imieniny obchodzi 16 czerwca.

</doc>
<doc id="343711" url="https://pl.wikipedia.org/wiki?curid=343711" title="Bielany (Kraków)">
Bielany (Kraków)

Bielany – obszar Krakowa wchodzący w skład Dzielnicy VII Zwierzyniec. Dawna wieś na lewym brzegu Wisły, na południowo-zachodnim skraju Lasku Wolskiego. Przyłączona do Krakowa w 1941 r. jako XXXII dzielnica katastralna. Od północy graniczy z Wolą Justowską, od wschodu z Przegorzałami, zaś od zachodu z leżącym poza Krakowem Kryspinowem. Południową granicą jest Wisła.

</doc>
<doc id="343713" url="https://pl.wikipedia.org/wiki?curid=343713" title="Euryalos">
Euryalos

Euryalos - w mitologii greckiej syn Mekisteusa, uczestnik wyprawy Argonautów, epigonów przeciw Tebom i wojny trojańskiej.

</doc>
<doc id="343714" url="https://pl.wikipedia.org/wiki?curid=343714" title="Hoacyn">
Hoacyn

Hoacyn, kośnik czubaty ("Opisthocomus hoazin") – gatunek średniej wielkości tropikalnego ptaka, zamieszkującego bagna w dorzeczu Amazonki i Orinoko w Ameryce Południowej. Hoacyn jest jedynym żyjącym przedstawicielem rodziny hoacynów (Opisthocomidae) oraz rzędu hoacynów (Opisthocomiformes) z podgromady ptaków nowoczesnych Neornithes.
Taksonomia.
Po raz pierwszy zgodnie z zasadami nazewnictwa binominalnego gatunek opisał w 1776 roku Philipp Ludwig Statius Müller. Przydzielił mu nazwę "Phasianus Hoazin", obecnie akceptowana przez Międzynarodowy Komitet Ornitologiczny nazwa to "Opisthocomus hoazin". Müller jako miejsce typowe wskazał Amerykę; później uściślono, że chodzi o okolice Kajenny (Gujana Francuska).
Międzynarodowy Komitet Ornitologiczny umieszcza hoacyna w osobnym rzędzie Opisthocomiformes i rodzinie hoacynów (Opisthocomidae); autorzy "The Howard and Moore Complete Checklist of the Birds of the World" również stosują tę klasyfikację, podobnie jak i autorzy "Handbook of the Birds of the World". 
Na skutek dużej odmienności hoacynów od innych ptaków ich miejsce w systematyce jest trudne do jednoznacznego sklasyfikowania – rodzina Opisthocomidae bywała umieszczana w rzędzie kukułkowych (Cuculiformes) lub grzebiących (Galliformes). Od kukułkowych hoacyn różni się tym, że posiada 3 palce skierowane w przód i 1 skierowany w tył, podczas gdy u kukułkowych występuje zygodaktylia. Z przeprowadzonej w oparciu o dane molekularne analizy filogenetycznej opublikowanej przez Jarvisa i współpracowników (2014) wynika, że najbliższymi żyjącymi krewnymi hoacyna są żurawiowe (Gruiformes) i siewkowe (Charadriiformes); natomiast z analizy przeprowadzonej przez Pruma i współpracowników (2015) wynika, że hoacyn jest taksonem siostrzanym do kladu Telluraves obejmującego szponiaste, sowy, czepigi, kurole, trogony, dzioborożcowe, kraskowe, dzięciołowe, kariamy, sokołowe, papugowe i wróblowe. Według analizy Kuhla i współpracowników (2020) najbliższymi żyjącymi krewnymi hoacyna są lelkowe, tłuszczakowe, nocolotowe, paszczakowe, sownikowe i krótkonogie.
Nie odkryto szczątków kopalnych hoacyna, a jedynie szczątki przedstawicieli kilku kopalnych gatunków należących do tej samej rodziny: mioceńskiego "Hoazinoides magdalenae" (w Kolumbii), oligoceńskiego lub mioceńskiego "Hoazinavis lacustris" (w Brazylii), mioceńskiego "Namibiavis senutae" (w Namibii i być może w Kenii) oraz eoceńskiego "Protoazin parisiensis" (we Francji).
Morfologia i anatomia.
Długość ciała wynosi 58,5–70 cm, masa ciała 700–900 g. Czubek na głowie mierzy od 4 do 8 cm, rozpoczyna się na czole. Pozostałe wymiary, podane w milimetrach, przedstawia tabela:
W upierzeniu nie występuje dymorfizm płciowy. Hoacyn to duży ptak o zwalistej sylwetce, stosunkowo krótkich, szerokich, zaokrąglonych skrzydłach oraz prostokątnym ogonie i długiej szyi. Głowa skąpo opierzona, widoczny luźny czub. Dużą część boków głowy zajmuje naga, niebieska skóra, okalająca oko. Dziób krótki, gruby, bocznie spłaszczony. W upierzeniu hoacyna dominuje barwa brązowa, płowa i czarna. Wierzch ciała głównie czarny i ciemnobrązowy, pokryty płowymi pasami oraz, w przypadku pokryw skrzydłowych, płowymi końcówkami. Lotki I rzędu soczyście kasztanowe. Gardło i pierś płowe, brzuch i okolice kloaki kasztanowe. Tęczówka czerwona, dziób szary z niemal czarną górną krawędzią, skoki niebieskawoszare.
Anatomia.
Hoacyn posiada szereg unikatowych cech morfologicznych i anatomicznych. Pazur na skrzydle młodych ptaków (wraz z wiekiem pazury zanikają), słabo rozwinięty grzebień mostka oraz wątły lot są prymitywnymi cechami i były rozpatrywane jako prymitywne cechy łączące ptaki nowoczesne z kopalnymi, jak "Archaeopteryx". Pochwa rogowa (ramfoteka) jest rozdwojona, do tego posiada ząbkowanie podobne do blanek. Podczas gdy zewnętrzna część utrzymuje papkę wewnątrz jamy ustnej, wewnętrzna może "oddziaływać" (autor nie sprecyzował, jak) na pożywienie. Ptak posiada silny język. W części podniebienia i języka znajduje się tkanka łączna z komórkami wypełnionymi tłuszczem, co usprawnia ruch pokarmu w dziobie ptaka.
Zasięg występowania.
Hoacyn występuje na wschód od Andów: od Kolumbii, Wenezueli i Gujany z Gujaną Francuską na południe po Ekwador, Peru, północną i centralną Brazylię i Boliwię. BirdLife International szacuje ten obszar na 7,56 mln km².
Biologia.
Hoacyn zamieszkuje zarośnięte brzegi rzek, obrzeża jezior oraz bagien. Spotykany jest do około 600 m n.p.m. Pożywienie stanowią liście, owoce i kwiaty; ptaki obserwowane w latach 80. XX w. w wenezuelskiej części llanos spędziły 78,3% czasu obserwacji na jedzeniu młodych liści lub ich pąków, 6,1% – kwiatów, a 7,2% – owoców. Żerują przeważnie o zmierzchu i świcie. Hoacyn posiada wyjątkowy w świecie ptaków układ trawienny – pokarm roślinny jest rozkładany w wolu dzięki fermentacji bakteryjnej, podobnie jak u przeżuwaczy. Oprócz sposobu trawienia hoacyna wyróżnia także fakt, że liście stanowią większość pożywienia. Wśród ptaków rzadko się to zdarza, ponieważ liście są pożywieniem ubogim w składniki odżywcze, trudnym do przetrawienia, dużym w stosunku do ptaka, a niekiedy zawierają substancje mogące zniechęcić zwierzę do zjedzenia; zjadanie liści spotykane jest także powszechnie u blaszkodziobych, takahe, niektórych grzebiących i kakapo. Hoacyn zjada liście ponad 45 gatunków roślin, np. "Zanthoxylum culantrillo" i "Acacia articulata".
Hoacyny słabo latają, przeważnie z drzewa na drzewo, ale potrafią pokonać do 350 m. Jeśli nie żerują, odpoczywają trawiąc; przybierają wtedy charakterystyczną pozycję, w której ich mostek oparty jest na gałęzi. Nie zaobserwowano wzajemnej pielęgnacji piór u hoacynów. Zażywają one kąpieli słonecznych, podczas których zwracają się grzbietem ku słońcu i rozkładają skrzydła; gdy kąpią się w deszczu, rozkładają skrzydła i stroszą pióra na grzbiecie. W swoich społecznościach (poza sezonem lęgowym hoacyny zbierają się w grupach do 100 osobników) przedstawiciele "O. hoazin" zachowują się głośno. Odzywają się niskimi chrząknięciami w seriach 3–10 dźwięków opisanych jako "ohh" lub "oww". Podczas obrony gniazda lub młodych wydają z siebie głośne, zgrzytliwe, nosowe syczenie. Hoacyn utrzymuje temperaturę ciała na poziomie 38,5 °C, podczas gdy temperatura otoczenia waha się między 12 a 36 °C.
Lęgi.
Gniazduje w porze deszczowej; występuje gniazdowanie kooperatywne. W Wenezueli okres lęgowy trwa od maja do października, w północno-wschodnim Ekwadorze od grudnia do czerwca. Gniazdo na zwisających nad wodą gałęziach drzew. Towarzyski, gniazduje w niewielkich koloniach do 28 ptaków jak i w grupach rodzinnych. W budowie gniazda może współpracować 2–6 dorosłych osobników. Składa do 3 jaj; kiedy w gnieździe znajduje się ich więcej (4 do 7), pochodzą od kilku samic. Inkubacja trwa ok. 28–32 dni, wysiadują oba ptaki z pary. Pisklęta wykluwają się nagie, lecz ich puch rośnie szybko. Otrzymują od rodziców zwrócone liście. W razie zagrożenia młode zeskakują z drzewa do wody i pływają, także pod wodą (dorosłe tego nie potrafią). Pazury pomagają im w powrocie do gniazda. Przy dogodnych warunkach młode opuszczają gniazdo po 2–3 tygodniach, jednakże są karmione przez rodziców, póki nie ukończą 2 miesięcy. Umiejętność lotu na krótki dystans hoacyny zyskują do 80 dni od wyklucia. W wielu przypadkach samce cechują się większą uwagą przy opiece nad młodymi niż samice. W ciągu sezonu ptak wyprowadza jeden lęg, lecz jeżeli zostanie on splądrowany lub jeśli nie zakończy się sukcesem rozrodczym, para wyprowadzi nowy. Długość życia wynosi 8 lat, jednak możliwe, że hoacyny mogą żyć dłużej.
Status zagrożenia.
Przez IUCN hoacyn jest klasyfikowany jako gatunek najmniejszej troski nieprzerwanie od 1988 (stan w 2022). BirdLife International nie wymienia żadnych ostoi ptaków IBA, w których występowałby ten gatunek; określa liczebność populacji jako nieznaną, a trend jako spadkowy. 
W Brazylii, Surinamie i Gujanie liczebność hoacynów spadła ze względu na niszczące zmiany w środowisku, które zamieszkują. W Brazylii ptaki te nie występują już w okolicach dużych miast. Odnotowano drapieżnictwo na dorosłych hoacynach ze strony wojowników ozdobnych ("Spizaetus ornatus") i urubitingi czarnej ("Buteogallus urubitinga"). Drapieżnictwo to główna przyczyna niepowodzeń w lęgach i śmierci młodych. Ze względu na ulokowanie gniazda nad wodą pisklęta nie są narażone na ataki naziemnych drapieżników, za to zagrażają im tukany ("Ramphastos" i "Pteroglossus"), szponiaste ("Spizaetus" i "Buteogallus"), sokoły ("Micrastur") oraz karakary czarne ("Daptrius ater"). Z węży na młode polują na przykład boa leśny ("Corallus hortulanus"), a także "Spilotes pullatus". W wenezuelskim llanos na młode polują kapucynki oliwkowe ("Cebus olivaceus"). W obszarach będących miejscem turystycznym (ekoturystyka) pisklęta są narażone na stres, mają mniejszą masę ciała i tym samym większą podatność na drapieżnictwo.

</doc>
<doc id="343717" url="https://pl.wikipedia.org/wiki?curid=343717" title="Filemona">
Filemona

Filemona – imię żeńskie pochodzenia greckiego, żeńska odmiana imienia Filemon. Oznacza "serdeczna, czuła, tkliwa, miłująca".
Filemona imieniny obchodzi 8 marca, 21 marca i 22 listopada.

</doc>
<doc id="343720" url="https://pl.wikipedia.org/wiki?curid=343720" title="Georgius Agricola">
Georgius Agricola

Georgius Agricola (ur. 24 marca 1494 w Glauchau, zm. 21 listopada 1555 w Chemnitz) – niemiecki humanista i uczony: górnik, metalurg i mineralog, z zawodu lekarz, syn sukiennika z Glauchau. Prawdziwe nazwisko Georg Pawer (ojciec używał formy Bauer). Znany jako "Ojciec geologii".
Życiorys.
Po ukończeniu szkół w Glauchau i Chemnitz udał się na studia do Lipska. Ukończył je w 1515, uzyskując stopień naukowy magistra siedmiu sztuk wyzwolonych (gramatyki, logiki, retoryki, matematyki, fizyki, astronomii i muzyki). Prawdopodobnie właśnie w Lipsku, za namową swego profesora Petriego Mosellaniego, przyjął łacińskie nazwisko "Agricola", którym posługiwał się już do końca życia i którym sygnował wszystkie swe dzieła.
Po krótkim okresie pracy w charakterze nauczyciela w Zwickau w 1523 wyjechał po dalsze nauki do Włoch, gdzie studiował medycynę na uniwersytetach w Padwie i Bolonii. W trakcie studiów nawiązał kontakty z tak wybitnymi postaciami tamtych czasów, jak Erazm z Rotterdamu czy Marcin Luter. Zapoznał się też z poglądami angielskiego utopisty Tomasza Morusa. Tytuł doktora nauk medycznych zdobył w Rzymie w 1526.
Po ukończeniu studiów w 1526 wrócił do Zwickau, jednak już w następnym roku za namową swego przyjaciela Georga Sturza, który był lekarzem i aptekarzem w Jáchymovie, wraz z żoną przyjechał do tego górniczego miasteczka u podnóża czeskich Rudaw.
W następnym roku 1527 objął po G. Sturzu funkcje lekarza i aptekarza w Jáchymovie. Żyjąc w mieście będącym ośrodkiem górnictwa i hutnictwa, interesował się pracą jego mieszkańców – początkowo studiował zastosowanie metali w medycynie, a następnie sam został autorem ksiąg poświęconych mineralogii, geologii, górnictwu i hutnictwu.
W 1533 r. przeniósł się do Chemnitz, gdzie przez pewien czas był burmistrzem, został jednak zmuszony do ustąpienia, gdyż był katolikiem, a Chemnitz było ośrodkiem protestantyzmu. Od tej pory poświęcił się pracy naukowej: zajmował się m.in. bezpieczeństwem pracy górników i ich zapadalnością na choroby zawodowe. Przygotowywał również swe dzieła do wydania. Zmarł w 1555 r. z powodu ataku apopleksji, został pochowany w Zeitz, siedem mil od Chemnitz.
Czasy, w których żył Agricola określa się mianem "złotego wieku kunsztów". Geolodzy, górnicy i hutnicy tego wieku musieli być wszechstronni i posiadać gruntowną, rozległą wiedzę, oraz wielką siłę umysłu i charakteru, aby sprostać wyzwaniom, jakie stawiał ówczesny rozwój przemysłu. Dla tamtych technologii nieprzekraczalną granicę eksploatacji stanowiło 200-300 m w głąb ziemi.
Upamiętnienie.
W katedrze w Zeitz umieszczono tablicę pamiątkową G. Agricoli.
Na jego cześć nazwano ramienionoga dewońskiego "Atryparia agricolae".

</doc>
<doc id="343721" url="https://pl.wikipedia.org/wiki?curid=343721" title="Dumai">
Dumai

Dumai – miasto w Indonezji w prowincji Riau;
leży na wyspie Sumatra nad cieśniną Malakka; 149 tys. mieszkańców (2006).
Nowoczesne miasto budowane w latach 70. i 80. XX w.; port naftowy, połączony rurociągiem ze złożami w głębi wyspy; ośrodek przemysłu petrochemicznego (rafineria).

</doc>
<doc id="343723" url="https://pl.wikipedia.org/wiki?curid=343723" title="Hermiona (mitologia)">
Hermiona (mitologia)

Hermiona (gr. Ἑρμιόνη) – mityczna grecka bohaterka, jedyne dziecko Heleny i Menelaosa, siostrzenica Klitajmestry, jasnowłosa i urodziwa. Kiedy matka uciekła z Parysem do Troi, a ojciec wyruszył na wojnę trojańską, Hermiona została oddana na wychowanie ciotce. Jeszcze przed wyruszeniem na wojnę ojciec zaręczył ją z Orestesem, ale później zmienił zdanie i oddał ją za żonę Neoptolemosowi, synowi Achillesa. Małżeństwo to było nieudane: Hermiona nie kochała męża, pozostawała przy tym bezdzietna, a Neoptolemos był bardzo przywiązany do swej branki, księżniczki trojańskiej Andromachy, matki swych synów Molossosa, Pielosa i Pergamosa.
Kiedy Neoptolemos wyjechał do wyroczni w Delfach, Hermiona, która winiła rzekome czary rywalki za swoją bezpłodność, postanowiła zabić Andromachę i jej syna. Nie pozwolił na to jednak stary Peleus (ojciec Achillesa). Neoptolemus nie wrócił z Delf – zginął tam, według niektórych wersji z ręki bądź za sprawą Orestesa. Orestes upomniał się o Hermionę i zgodnie z jej wolą i dawnym planem wziął ją za żonę. Hermiona urodziła Orestesowi syna Tisamenusa, który władał dużą częścią Peloponezu i zginął później w walce z Heraklidami; jego potomkowie wyemigrowali do Jonii, gdzie założyli liczne miasta. Śmierć Hermiony nie jest opisana nigdzie w mitologii.
Inna wersja podaje, że zaraz po zabójstwie Klitajmestry Orestes, Pylades i Elektra wzięli Hermionę jako zakładniczkę, by wymusić na jej ojcu Menelaosie uwolnienie ich trójki od kary śmierci, jaką mieli ponieść za zabójstwo. Interwencja Apollona zapobiegła masakrze i zmusiła Menelaosa do oddania córki Orestesowi za żonę.
Literatura późniejsza.
Hermiona pojawia się jako postać w sztukach późniejszych autorów, nawiązujących do mitu Orestesa, takich jak "Andromacha" Racine’a.

</doc>
<doc id="343729" url="https://pl.wikipedia.org/wiki?curid=343729" title="Agricola">
Agricola



</doc>
<doc id="343730" url="https://pl.wikipedia.org/wiki?curid=343730" title="Michel Aflak">
Michel Aflak

Michel Aflak, arab. ميشيل عفلق, "Mīšīl ʿAflaq" – Miszil Aflak (ur. 9 stycznia 1910 w Damaszku, zm. 23 czerwca 1989 w Paryżu) – syryjski polityk, jeden z twórców partii Baas i ideolog baasizmu.
Życiorys.
Młodość i wczesna działalność.
Pochodził z rodziny arabskiej wyznania prawosławnego z Damaszku. Jego rodzina zajmowała się handlem i żyła w damasceńskiej dzielnicy Majdan. Według niektórych źródeł, powołujących się na niewydany testament polityka, już w wieku 15 lat Aflak przestał uważać się za chrześcijanina, przeszedł na islam, zaś w 1943 publicznie głosił, że wszyscy Arabowie powinni naśladować Mahometa. Według innych świadectw w 1949 Aflak nadal utożsamiał się z wyznaniem swoich rodziców, a nawet miał rozważać ustąpienie z funkcji pełnionej w partii Baas, gdyż sądził, że powinno się powierzyć ją przedstawicielowi społeczności muzułmańskiej jako największej w Syrii.
W latach 1928–1932 studiował na Sorbonie historię. Podczas studiów zetknął się z ideami socjalistycznymi i z Francuską Partią Komunistyczną. Następnie wrócił do Syrii pod mandatem francuskim i podjął pracę w charakterze nauczyciela w męskiej szkole średniej at-Tadżhiz. Równocześnie zaangażował się w głoszenie idei socjalistycznych i panarabskich. W pracy poznał innego nauczyciela, Salah ad-Dina al-Bitara, który również studiował we Francji i tam został sympatykiem socjalizmu. W 1943 Aflak i al-Bitar organizowali w jednej z kawiarni w Damaszku stałe dyskusje polityczne, gromadząc wokół siebie grupę zwolenników. W tym samym roku Aflak bez powodzenia startował w wyborach parlamentarnych jako kandydat niezależny w okręgu damasceńskim.
1947-1963. Ideolog partii Baas.
W 1947 Aflak, al-Bitar oraz Zaki al-Arsuzi założyli Partię Odrodzenia Arabskiego (partię Baas; z arab. baʿth – odrodzenie, zmartwychwstanie). Podczas gdy al-Bitar zajmował się koordynowaniem bieżącej działalności organizacji, Aflak był głównym teoretykiem organizacji, a sformułowana przez niego ideologia określana jest w literaturze jako baasizm. Swoje idee Aflak popularyzował także na łamach prasy, odkąd partia Baas zaczęła wydawać własne pismo pod tym samym tytułem.
Podczas I wojny izraelsko-arabskiej, na wieść o porażkach wojsk syryjskich, Aflak zaczął na łamach pisma „Al-Baas” wzywać do strajków i protestów przeciwko prezydentowi Szukriego al-Kuwatliego i rządowi Dżamila Mardama. Osobiście prowadził manifestacje uliczne. Gdy oskarżył rząd o kradzież pieniędzy publicznych, został aresztowany. W kwietniu 1949, po zamachu stanu Husniego az-Za’ima, ponownie trafił do więzienia. Osadzony w więzieniu Al-Mazza w Damaszku, podpisał zobowiązanie do wycofania się z działalności politycznej i wyrzekł się idei, które dotąd głosił. Po upadku dyktatury az-Za’ima, jaki nastąpił po zamachu stanu Samiego al-Hinnawiego, Aflak wszedł w sierpniu 1949 do nowego cywilnego rządu Haszima al-Atasiego jako minister edukacji. Gabinet ten był rządem jedności narodowej, znaleźli się w nim reprezentanci wszystkich znaczących w Syrii opcji politycznych. Aflak zachował stanowisko do grudnia tego samego roku. W 1949 po raz drugi bez powodzenia startował w wyborach parlamentarnych.
Gdy kolejnego zamachu stanu w Syrii dokonał Adib asz-Sziszakli, Aflak publicznie wyraził poparcie dla jego działań, licząc na powrót do rządu. Wbrew jego oczekiwaniom nowy rząd wojskowych zdelegalizował wszystkie partie polityczne. W tej sytuacji Aflak emigrował do Libanu, gdzie w grudniu 1952 brał udział w zreorganizowaniu partii Baas, do której przyłączyła się Arabska Partia Socjalistyczna Akrama al-Hauraniego. Nazwę organizacji zmieniono wówczas na "Partia Socjalistycznego Odrodzenia Arabskiego".
Po obaleniu dyktatury asz-Sziszaklego partia Baas wznowiła działalność w Syrii, a jej wpływy i znaczenie rosło. Wyborcami partii byli głównie chłopi, ubodzy i średniozamożni mieszkańcy miast, niżsi urzędnicy, nauczyciele oraz młodzi oficerowie, zwykle wywodzący się z wiejskich rodzin. W 1956 przedstawiciele partii weszli do rządu Sabriego al-Asaliego, zaś w 1957 partia Baas odniosła zwycięstwo wyborcze i współtworzyła gabinet. Od 1957 w Syrii coraz silniejsza była jednak Komunistyczna Partia Syrii, konkurująca z partią Baas. Obawiając się przejęcia władzy przez komunistów (drogą rewolucji lub po zwycięskich wyborach), baasiści opowiedzieli się za zjednoczeniem Syrii z naserowskim Egiptem. Zaakceptowali przy tym warunki przedstawione przez prezydenta Egiptu Gamala Abdel Nasera, który zażądał pełnej unifikacji obu państw (a nie federacji) oraz podporządkowania syryjskich sił zbrojnych dowódcom egipskim. 5 lutego 1958 proklamowano powstanie Zjednoczonej Republiki Arabskiej (ZRA). Aflak spodziewał się, że w nowym państwie będzie głównym ideologiem, nadal upowszechniając panarabizm w wersji baasistowskiej. Nie otrzymał jednak żadnego stanowiska państwowego. Szybko zaczął krytykować sytuację polityczną w Zjednoczonej Republice Arabskiej i autorytarne rządy Abdel Nasera, które w jego ocenie niczym nie różniły się od dawnych syryjskich dyktatur. W 1960 liderzy dawnej partii Baas (nielegalnej w Zjednoczonej Republice Arabskiej) oficjalnie przeszli do opozycji, a w 1961 poparli zamach stanu Abd al-Karima an-Nahlawiego, który restytuował odrębność Syrii. Sytuacja w kraju w kolejnym roku była bardzo niestabilna.
W tym samym roku z Aflakiem bliższe kontakty nawiązała grupa oficerów syryjskich-sympatyków partii Baas, którzy w latach istnienia ZRA służyli z Egipcie – Komitet Wojskowy. Jej przywódcami byli Muhammad Umran, Salah Dżadid oraz Hafiz al-Asad. Nie widząc innej możliwości odzyskania władzy przez baasistów, wiosną 1962 Aflak zgodził się na przeprowadzenie przez nich zamachu stanu w imieniu partii. Podczas rozmów między oficerami a głównym teoretykiem baasizmu nie ustalono, jaki system rządów zostanie ustanowiony w kraju po przewrocie, zgodzono się jedynie, że kraj nie powinien ponownie łączyć się z Egiptem.
1963-1966.
Planowany zamach stanu miał miejsce w marcu 1963 i zakończył się sukcesem. Utworzono wówczas Narodową Radę Dowództwa Rewolucyjnego, złożoną z oficerów o poglądach baasistowskich i naserystowskich. Premierem Syrii został Salah ad-Din al-Bitar, a prezydentem – gen. Amin al-Hafiz, bliski Aflakowi. Sam Aflak pozostał sekretarzem generalnym partii Baas, jedynej legalnej formacji politycznej, która mogła po 1963 działać w Syrii. Jego stosunki z rządzącymi wojskowymi, wśród których największą rolę odgrywali członkowie dawnego Komitetu Wojskowego, były trudne. Chociaż nowy rząd ogłosił Aflaka głównym ideologiem państwa i podkreślał lojalność wobec jego poglądów, w rzeczywistości najbardziej wpływowi jego członkowie hołdowali przekonaniom radykalniejszym, głoszonym przez innego twórcę partii Baas – Zakiego al-Arsuziego.
W grupie wojskowych, która doszła do władzy po zamachu stanu, szybko doszło do konfliktu. Jeszcze w 1963 baasiści usunęli naserystów z Narodowej Rady Dowództwa Rewolucyjnego oraz wysokich stanowisk w armii. W czerwcu 1963 naseryści pod wodzą Dżasima Alwana bezskutecznie próbowali odzyskać władzę. Ostatecznie rozmowy z Egiptem w sprawie restytucji unii zostały zerwane. We wrześniu tego samego roku na kongresie partii Baas doszło do kolejnych sporów, tym razem między frakcjami radykalną i umiarkowaną; na spory ideowe nakładały się konflikty personalne oraz religijne. Aflak coraz bardziej niechętnie oceniał władzę wojskowych. Zarzucał im ustanawianie w kraju dyktatury, wzywał do restytucji porządku demokratycznego. Z umiarkowaną frakcją Baas związany był również jego wieloletni współpracownik Salah ad-Din al-Bitar.
23 lutego 1966 wojskowi popierający radykalną frakcję partii Baas przeprowadzili w Syrii kolejny zamach stanu. Prezydentem kraju został Nur ad-Din al-Atasi, jednak faktycznie najpotężniejszymi postaciami w kraju stali się generałowie Salah Dżadid (równocześnie zastępca sekretarza regionalnego partii Baas) i Hafiz al-Asad, mianowany ministrem obrony. Aflak został zmuszony do opuszczenia kraju. Nowy syryjski rząd ogłosił, że prawdziwym twórcą baasizmu był Zaki al-Arsuzi.
Emigracja.
Aflak udał się do Bejrutu, gdzie przebywał do 1968. W wymienionym roku iracki oddział partii Baas przeprowadził w swoim kraju udany zamach stanu, przejmując władzę, zaś Aflak został zaproszony do objęcia stanowiska sekretarza generalnego partii. Zamieszkał w Bagdadzie, a jego obecność w Iraku tamtejszy oddział partii traktował jako dowód na słuszność ich polityki, mniej radykalnej, niż kurs przyjęty przez władze Syrii. Obydwa kraje, chociaż powoływały się na tę samą ideologię baasistowską, pozostawały w złych stosunkach. W Syrii prace Aflaka były oficjalnie zakazane.
Aflak pozostał w Iraku do 1970, gdy popadł w konflikt z prezydentem irackim Ahmadem Hasanem al-Bakrem na tle stosunku do Organizacji Wyzwolenia Palestyny. Aflak był zdania, że Irak powinien interweniować w Jordanii w obronie palestyńskich partyzantów przeciwko armii jordańskiej (Czarny Wrzesień). Al-Bakr odmówił interwencji, toteż Aflak wyjechał z Bagdadu i ponownie osiadł w Bejrucie, krytykując od tej pory baasistowski rząd Iraku.
Po wybuchu wojny domowej w Libanie Aflak zgodził się wrócić do Iraku i zaprzestać krytyki tamtejszego rządu. Nie brał już udziału w bieżącym życiu politycznym, publikował jedynie prace teoretyczne, w których objaśniał i rozwijał koncepcje baasistowskie. Po 1979 zaprzyjaźnił się z Saddamem Husajnem i wywierał pewien wpływ na jego polityczne decyzje.
Aflak zmarł w 1989 w Paryżu. Saddam Husajn utrzymywał, że przed śmiercią przeszedł na islam, jednak wersja ta była kwestionowana. Jego dom w Bagdadzie, grób oraz pomnik zostały zniszczone po amerykańskiej inwazji na Irak i obaleniu rządów Saddama Husajna.
Był żonaty z Amal Baszur, którą poślubił w 1959 w prawosławnym soborze Zaśnięcia Matki Bożej w Damaszku.

</doc>
<doc id="343733" url="https://pl.wikipedia.org/wiki?curid=343733" title="Stary Rynek">
Stary Rynek

Zobacz też:

</doc>
<doc id="343734" url="https://pl.wikipedia.org/wiki?curid=343734" title="Małyń">
Małyń

Małyń – wieś (dawniej miasto) w Polsce położona w województwie łódzkim, w powiecie poddębickim, w gminie Zadzim. Położona nad Nerem.
W skład sołectwa Małyń wchodzi także osada Józefów.
Małyń uzyskał lokację miejską w 1549 roku, zdegradowany po 1654 roku. 
Historia.
Pierwsza pisemna wzmianka o wsi pochodzi z 1392 r. i dotyczy osoby Nicolausa de Malin. Dzieje osadnictwa na tym terenie są jednak o wiele wcześniejsze. Wykryto tu cmentarzysko z okresu wpływów rzymskich (I–II w. n.e.) Stwierdzono też istnienie gródka rycerskiego, datowanego na XIII–XIV w., należącego do Poraitów, którzy przyjęli nazwisko Małyńskich. Małyń w 1549 r. otrzymał przywilej lokacyjny i został miastem. Była to jednak lokacja nieudana - ostatnia wzmianka o miejskiej godności Małynia pochodzi z 1654 r. Pod koniec XVIII w. wieś należała do Michała Boxy z Siemkowic Radoszewskiego, który „rezydował we dworze nad stawem z drzewa rżniętego”, następnie Małyń przeszedł w ręce Stefana Wituskiego herbu Gozdawa. Ostatnimi właścicielami wsi byli Świętochowscy. 
W dniu 4 grudnia 1863 r. pomiędzy Małyniem a Kłoniszewem miała miejsce potyczka oddziałów Birtusa i Żuawa (62 jeźdźców) z rosyjskim oddziałem mjr. Dmitrowa. Zginęło pięciu powstańców, a siedmiu, w tym rannego Jana Birtusa, pojmano do niewoli. Parafia istniała tu przed 1398 r. 
Miejscowa szkoła podstawowa ufundowana w 1938 roku przez Feliksa Wituska, właściciela pobliskiego Jeżewa, nosi imię jego córki Krystyny Wituskiej (1920–1944). Ta bohaterska dziewczyna, członkini Armii Krajowej w Warszawie, została skazana przez Niemców na karę śmierci i ścięta toporem w więzieniu Halle/Saale. W opracowaniu Wandy Kiedrzyńskiej wydano jej listy i grypsy więzienne pisane do rodziców i przyjaciół w książce pt. "Na granicy życia i śmierci" (Warszawa 1970). Tuż przed ścięciem, w pożegnalnym liście do rodziców pisała: „Mój ostatni obowiązek względem Polski i Was - to umrzeć dzielnie”.
W latach 1975–1998 miejscowość administracyjnie należała do województwa sieradzkiego.
Zabytki.
Obecny, neogotycki kościół św. Andrzeja Apostoła wzniesiono w latach 1905–1912 na miejscu poprzedniego, drewnianego z 1752 r. zbudowanego staraniem Stanisława Gajewskiego h. Ostoja. W kościele tym są dwie chrzcielnice: gotycka, kamienna z 2 połowy XV w. lub początku XVI w. i druga – drewniana, renesansowa z 1555 r. Na cmentarzu przykościelnym znajduje się kaplica Wituskich z tablicą epitafijną poświęconą Krystynie Wituskiej. 
Istnieje tu też młyn wodny z 1911 r. (w latach 1950–1991 użytkowany przez Gminną Spółdzielnię), który wrócił do prawowitego właściciela.
Na planie dawnego, zniszczonego dworu, odbudowano nowy.
Małyń nie zachował cech miejskiego rozplanowania i zbliżony jest do typu niewielkiej wsi-ulicówki.
Według rejestru zabytków NID na listę zabytków wpisane są obiekty:

</doc>
