<doc id="343739" url="https://pl.wikipedia.org/wiki?curid=343739" title="Pałac Westminsterski">
Pałac Westminsterski

Pałac Westminsterski () – zabytkowy, neogotycki pałac w Londynie, w Wielkiej Brytanii; siedziba brytyjskiej Izby Gmin, Izby Lordów oraz urzędów z nimi związanych; zabytek I klasy od 1970 roku, w 1987 roku wpisany na listę światowego dziedzictwa UNESCO.
Jego budowę rozpoczął Knut Wielki w 1016 roku. W XIII wieku stał się politycznym centrum angielskiej państwowości. Do 1512 roku służył jako siedziba monarchy. Od XIII stulecia obradował w nim Parlament. Został przebudowany w XVIII wieku w związku z ustanowieniem Królestwa Wielkiej Brytanii i związanym z tym powiększeniem aparatu administracyjnego. W 1834 roku spłonął w pożarze. Został odbudowany w latach 1840–1870 przez Charlesa Barry’ego przy współpracy z Augustusem Puginem. W latach 1940–1941 ucierpiał podczas nalotów niemieckich. Prace remontowe trwały od 1945 do 1950 roku. W latach 1981–1994 został poddany renowacji. Rozpoczęcie kolejnego gruntownego remontu, połączonego z odnowieniem wnętrz i wymianą instalacji, planowane jest na rok 2020.
Składa się z trzech skrzydeł. Najważniejsze pomieszczenia umiejscowione są w osi centralnej. W samym środku znajduje się Central Lobby, po obu jego stronach, w takiej samej odległości znajdują się sale posiedzeń Izby Lordów (Lords Chamber) oraz Izby Gmin (Commons Chamber). Na północnym krańcu znajduje się wieża Elizabeth Tower, określana również jako Big Ben. W przeciwległej części pałacu wznosi się Victoria Tower, której wierzchołek na wysokości 98,5 metra stanowi najwyższy punkt kompleksu.
Etymologia.
Nazwa "Westminster" wywodzi się z czasów anglosaskich. Kościół św. Piotra, położony w pobliżu współczesnego Pałacu Westminsterskiego, był określany jako "zachodni klasztor" ("West Minster" lub "West Monastery") w opozycji do kościoła św. Pawła, nazywanego "wschodnim klasztorem" ("East Minster" lub "East Monastery"). Świątynia ta przekształciła się później w opactwo westminsterskie. Od niego wzięły się też nazwy londyńskiej dzielnicy Westminster oraz samego Pałacu Westminsterskiego.
Historia.
Średniowiecze.
Według legend w miejscu obecnego Pałacu Westminsterskiego w czasach rzymskich istniała świątynia boga Apollona. Pierwsze budowle, których istnienie potwierdzono, zostały tam wzniesione we wczesnym średniowieczu. Na początku VIII wieku Sasi zbudowali tam kościół poświęcony św. Piotrowi. W X wieku świątynię przekształcono w klasztor benedyktynów i ściśle powiązano z ceremoniałem sprawowania władzy. W 1016 roku król Knut Wielki rozpoczął w jego pobliżu budowę pałacu, kontynuowaną później przez Edwarda Wyznawcę. Samemu władcy obiekt posłużył przede wszystkim do obserwowania postępów budowy wznoszonego również w tym okresie opactwa westminsterskiego. Pomiędzy pałacem a świątynią utworzono wtedy Stary Plac. Obszar, na którym powstała rezydencja, był wówczas wyspą Thorney Island, tworzoną przez dwie odnogi rzeki Tyburn, lewego dopływu Tamizy.
W 1066 roku Wilhelm Zdobywca po swoim zwycięstwie nad Haroldem II w bitwie pod Hastings objął w swoje posiadanie wraz z całą Anglią również i Pałac Westminsterski. W 1097 roku jego syn, Wilhelm II Rudy, rozpoczął budowę Westminster Hall, budynku reprezentacyjnego. Dwa lata później budowla została ukończona, zaś obszar położony na północ od niej nazwano Nowym Placem Pałacowym. W XII wieku obiekt coraz bardziej zyskiwał na znaczeniu względem dotychczasowej siedziby władców angielskich w Winchesterze. Za organizacją w nim centrum politycznego angielskiej monarchii przemawiało znaczenie religijne i polityczne znajdującego się w jego okolicy opactwa westminsterskiego – miejsca koronacji i pochówku królów, a więc także i legitymizacji ich rządów. Zbudowana przez Wilhelma Zdobywcę Tower of London przegrała konkurencję z Pałacem Westminsterskim ze względu na mniejsze rozmiary i położenie w bezpośrednim sąsiedztwie Londynu, co mogło wpłynąć na słabszą pozycję monarchy w oczach miejskiej biedoty. Władcy zaczęli więc przenosić do Westminsteru kolejne urzędy i instytucje. Za rządów Henryka II w pałacu urządzono skarbiec, zaś w okresie panowania jego syna, Jana bez Ziemi, przeniesiono do niego siedzibę Sądu Skarbowego ("Exchequer"). W centrum życia państwowego przekształcił go jednak dopiero Henryk III. Z jego inicjatywy około 1270 roku wzniesiono przy północnej ścianie Westminster Hall budynki przeznaczone Sądowi Skarbowemu. Wewnątrz pałacu swe siedziby znalazły wówczas także Sąd Spraw Pospolitych ("Court of Common Pleas") oraz Sąd Ławy Królewskiej ("Court of King’s Bench"). Z 1245 roku pochodzi pierwsza wzmianka o przechowywaniu tronu królewskiego w Westminster Hall. Ustawiono go na podeście przy południowej ścianie sali. W 1310 roku, za panowania Edwarda II, do pałacu swoją siedzibę przeniosła kancelaria królewska, czyniąc z niego centrum angielskiej państwowości.
W XIII wieku pałac został też gruntownie rozbudowany. Apogeum zmian przypadło również na panowanie Henryka III. Wzniesiono i urządzono wówczas kaplicę królewską, a także apartamenty królowej i komnatę królewską, znaną jako Painted Chamber od zdobiących jej ściany malowideł. Jej budowę rozpoczęto w 1226 roku, zaś zakończono w roku 1232. W latach 1292–1297 rozpoczęła się na zlecenie Edwarda I renowacja XII-wiecznej kaplicy św. Szczepana, mająca być odpowiedzią na wzniesienie w Paryżu kaplicy Sainte-Chapelle z inicjatywy Ludwika IX, rywala angielskiego monarchy. Prace przy świątyni trwały przez 17 lat. Kierował nimi Michał z Canterbury. W II połowie XIII stulecia rezydencja królewska została trzykrotnie poważnie naruszona. W 1263 roku pożar zniszczył Painted Chamber, którą w kolejnych latach odremontowano. W 1267 roku do pałacu wdarł się tłum sprzyjający zbuntowanym przeciwko królowi baronom z Szymonem z Monfort na czele. W 1298 roku wybuchł zaś kolejny pożar, doprowadzając pałac do takiego stanu, że nie dało się w nim mieszkać. Zadania odbudowy zniszczeń podjął się na początku XIV wieku Edward II. Jego syn, Edward III, dokonał w latach 1348–1363 kolejnej renowacji kaplicy św. Szczepana, w ramach której ponownie odmalowano ściany i przeszklono okna. W 1365 roku ukończono natomiast remont w pochodzącej również z czasów Edwarda I kaplicy Najświętszej Maryi Panny. W tym samym roku rozpoczęto budowę wieży Jewel Tower, oddanej do użytku rok później, przeznaczonej do przechowywania królewskich kosztowności. Ryszard II podczas swego panowania podjął się natomiast zadania przebudowy Westminster Hall. Jej ściany zostały pogrubione i naprawione, zaś w 1385 roku ozdobiono je 13 figurami królów angielskich od Edwarda Wyznawcy po Ryszarda II. W 1393 roku rozpoczęła się przebudowa dachu Westminster Hall, zaprojektowanego przez architektów Henry’ego Yevele’a oraz Hugh Herlanda. Do budowy użyto 660 ton drewna sprowadzonego z Farnham. Ukończony dach przykryto warstwą ołowiu o łącznej wadze 176 ton. Ostatnie prace wykończeniowe trwały do 1401 roku.
Najpóźniej od 1259 roku w Pałacu Westminsterskim zaczęły się odbywać posiedzenia Parlamentu. Za rządów Edwarda I zbierał się on w komnacie królewskiej ("Painted Chamber") lub w Komnacie Białej ("White Chamber"), a okazjonalnie także w siedzibie kapituły lub refektarzu pobliskiego opactwa westminsterskiego. Od 1341 roku, kiedy doszło do wyodrębnienia się Izby Lordów i Izby Gmin, izba wyższa obradowała w Komnacie Królowej ("Queen’s Chamber"), położonej w południowej części kompleksu. Izba niższa zaś aż do XVI wieku nie doczekała się stałej siedziby, aczkolwiek obrady często odbywały się w murach opactwa westminsterskiego.
Epoka nowożytna.
W 1512 roku pałac został po raz kolejny strawiony przez pożar, co zmusiło Henryka VIII do opuszczenia jego murów. Mimo przeprowadzonej w kolejnych latach odbudowy, w 1529 roku stracił on status rezydencji królewskiej na rzecz pałacu Whitehall. Nadal był jednak określany jako pałac królewski i zarządzany przez królewskiego urzędnika, Lorda Wielkiego Szambelana. Z czasem stał się główną siedzibą obu izb Parlamentu i powiązanych z nimi urzędów. Izba Lordów nadal obradowała w Komnacie Królowej. W 1547 roku Edward VI nadał z kolei Izbie Gmin w użytkowanie kaplicę św. Szczepana. Podwyższenie dla spikera umieszczono na miejscu ołtarza. Posłowie zasiadali w ławach ustawionych rzędami przy bocznych ścianach pomieszczenia. Pod wpływem wzorców reformacji ściany kaplicy w XVII wieku wybielono i ozdobiono arrasami.
W 1692 roku na zlecenie Izby Gmin przebudowano kaplicę św. Szczepana w stylu klasycystycznym. Pracami kierował Christopher Wren. Pomieszczenie zostało wówczas zamknięte płaskim stropem, wbudowanym w dotychczasowe strzeliste sklepienie. Przy obu bocznych ścianach wzniesiono natomiast galerie, poszerzone po 1707 roku, gdy Izbie Gmin przybyło 45 nowych posłów w wyniku zawarcia unii realnej między Szkocją i Anglią. Mimo wprowadzonych modyfikacji Pałac Westminsterski zaczął nie wystarczać rozrastającej się administracji. W latach 1730–1790 wielokrotnie podnoszono potrzebę gruntownej przebudowy siedziby Parlamentu lub nawet przeniesienia jego obrad w inne miejsce. Architekci Christopher Wren, William Kent oraz John Soane planowali wzniesienie nowego pałacu. Ostatecznie w latach 1755–1770 dobudowano do kompleksu nowy budynek, zlokalizowany w jego wschodniej części, wychodzący w kierunku St. Margaret’s Street. Zorganizowano w nim nowe archiwa, a także biura. W 1799 roku architekt James Wyatt poprowadził z kolei prace renowacyjne w części pałacu zajmowanej przez Izbę Lordów, nadając jej neogotycki charakter. W 1801 roku, po dołączeniu Irlandii do Zjednoczonego Królestwa, konieczne stało się wprowadzenie kolejnych innowacji. By zrobić miejsce dla setki nowych członków Izby Gmin, Wyatt usunął stare meble z kaplicy św. Szczepana. Izba Lordów przeniosła się natomiast z Komnaty Królowej do Lesser Hall.
W XVIII stuleciu stało się także konieczne przeprowadzenie napraw w niektórych zaniedbanych częściach pałacu. W latach 40. tego wieku z dachu Westminster Hall zdarto i sprzedano ołowianą pokrywę, by pokryć koszty renowacji drewnianej konstrukcji. Drewno okazało się jednak tak zniszczone, że naprawa pochłonęła dwukrotność zakładanego wcześniej budżetu. Po zakończeniu prac dach wyłożono łupkowymi płytkami.
W czasie, gdy pałac był przebudowywany pod okiem Jamesa Wyatta, pierwsze projekty odnoszące się do siedziby brytyjskiego Parlamentu tworzył już John Soane. Jego pomysły początkowo nie zyskały jednak uznania. Zostały one wprawdzie zatwierdzone przez króla Jerzego III, lecz ich realizację uniemożliwiły zła sytuacja polityczna i ekonomiczna, a także opór ze strony Wyatta – cieszącego się dużymi wpływami rywala Soane’a. Na początku lat 20. XIX wieku, już po śmierci Wyatta, Soane otrzymał wreszcie szansę na zrealizowanie swoich zamierzeń. Zlecono mu stworzenie Royal Gallery – reprezentatywnego pomieszczenia, przez które przechodził monarcha w drodze do Izby Lordów – a także nowych pomieszczeń służących obradom Sądu Ławy Królewskiej oraz Sądu Kanclerskiego. Prace rozpoczęły się w 1823 roku i prowadzone były w wielkim pośpiechu. Zgodnie z wcześniejszymi założeniami Royal Gallery miała być bowiem gotowa na luty 1824 roku, kiedy nastąpić miało otwarcie obrad Parlamentu przy udziale króla Jerzego IV.
Pożar i odbudowa.
Wszelkie wprowadzone na przełomie XVIII i XIX wieku innowacje zostały jednak zniweczone przez pożar, który wybuchł w 1834 roku. Już w XVIII stuleciu wielokrotnie postulowano wprowadzenie w pałacu lepszych zabezpieczeń przeciwpożarowych. Specjalna komisja parlamentarzystów powołana w celu zbadania stanu budynku orzekła, że w razie pożaru straty będą ogromne. W 1789 roku podobne spostrzeżenia znalazły się w raporcie podpisanym przez 14 architektów, w tym Johna Soane’a i Roberta Adama. Obawy te powtórzył jeszcze Soane w 1828 roku, podkreślając, iż większa część pałacu została wykonana z łatwopalnego drewna pokrytego zaprawą. Wszystkie te apele zostały jednak zignorowane, a 16 października 1834 roku dwa piece umieszczone pod siedzibą Izby Lordów rozgrzały znajdującą się ponad nimi podłogę do tego stopnia, że się zapaliła. Ogień szybko się rozprzestrzenił, pochłaniając znaczną część pałacu. Wokół zgromadziło się wielu gapiów. Wśród świadków byli malarze William Turner i John Constable, a prawdopodobnie także pisarz Charles Dickens. Klęskę przetrwały nieliczne części składowe pałacu, w tym wieża Jewel Tower (głównie dzięki położeniu w izolacji względem reszty kompleksu), Westminster Hall oraz krużganki wraz z salą kapituły kaplicy św. Szczepana. Z pożaru ocalała też kaplica Najświętszej Maryi Panny, lecz zdobiące ją elementy dekoracyjne uległy niemalże całkowitemu zniszczeniu. Na czas odbudowy pałacu Izba Gmin przeniosła swe obrady do naprędce odremontowanej Lesser Hall, Izba Lordów zaś znalazła tymczasową siedzibę w Painted Chamber.
W 1835 roku powołana została specjalna komisja królewska, mająca za zadanie ustalić, w jakim kształcie pałac zostanie odbudowany. W czerwcu tego samego roku podjęła ona decyzję, że budowli zostanie nadany kojarzony z konserwatyzmem styl neogotycki, w opozycji do popularnego wówczas, lecz reprezentującego idee republikańskie neoklasycyzmu. Jednocześnie zastrzegła, iż nieliczne pomieszczenia i budynki, które przetrwały pożar, zachowają swój dawny charakter. Nadzór nad pracami planowano powierzyć architektowi Robertowi Smirke’owi. Później zmieniono jednak decyzję i w 1836 roku komisja rozpisała konkurs na projekt pałacu. Wpłynęło do niej 97 anonimowych prac, oznaczonych wyłącznie symbolem i pseudonimem. Wybrano z nich 4 najlepsze, z których tylko jedna – odznaczająca się numerem 64 – zyskała aprobatę wszystkich sędziów i to ona została przyjęta jako oficjalny projekt odbudowy siedziby Parlamentu. Jej autorem był Charles Barry. W pracach nad nią pomagał mu, w zamian za jednorazową wypłatę w wysokości 400 funtów szterlingów (około 38 tysięcy funtów według kursu z 2017 roku), Augustus Welby Northmore Pugin. Zwycięstwo Barry’ego zostało źle odebrane przez jego konkurentów, którzy wystosowali do komisji petycję o unieważnienie wyników konkursu. Wniosek został jednak odrzucony.
W 1839 roku Charles Barry, wespół z zespołem geologów i kamieniarzy, odbył podróż po całym kraju w poszukiwaniu skał idealnych do wzniesienia pałacu. Wybór padł na wapienie pochodzące z Anston w Yorkshire. Odbudowa rozpoczęła się w 1840 roku. Barry oszacował czas budowy na 6 lat, a jej koszt na 724 986 funtów szterlingów (niemalże 70 milionów funtów według kursu z 2017 roku). W praktyce pełne zrealizowanie projektu zajęło prawie 30 lat i kosztowało przeszło 2 miliony funtów szterlingów (około 190 milionów funtów według kursu z 2017 roku). Kamień węgielny pod budowę położyła 27 sierpnia 1840 roku żona Barry’ego. Podczas gdy pracami kierował Barry, Augustus Welby Pugin zajmował się wykończeniami i urządzaniem pomieszczeń. Jako pierwsza ukończona została Central Tower. 28 września 1843 roku położono kamień węgielny pod budowę wieży zegarowej – Clock Tower – ukończonej 16 lat później. Zegar został wykonany przez Edwarda Johna Denta i jego syna Fredericka, zgodnie z projektem Edmunda Becketta Denisona. Dzwon odlewano dwukrotnie – w 1856 i 1858 roku. Za każdym razem po kilku miesiącach używania pojawiały się na nim pęknięcia. Problem rozwiązano w 1863 roku dzięki udoskonaleniom technicznym, opracowanym przez George’a Biddella Airyego.
W 1850 roku przebudowano Westminster Hall, przekształcając jej południową ścianę w przejście wiodące w kierunku St Stephen’s Hall i łącząc całą salę z resztą kompleksu. W tym samym czasie trwały także prace nad komnatami przeznaczonymi dla obu izb Parlamentu. Izba Lordów po raz pierwszy odbyła obrady w nowej sali w 1847 roku. Pięć lat później pierwsze posiedzenie w nowej siedzibie odbyła natomiast Izba Gmin. W kolejnych latach, z powodu złej akustyki, Barry został zmuszony do przebudowy sklepienia Commons Chamber z płaskiego na strzeliste. Zasadnicza budowa zakończona została w 1860 roku, lecz drobniejsze prace remontowe przeciągnęły się na kolejne dziesięciolecia. W latach 1860–1870 syn Charlesa Barry’ego, Edward Middleton Barry, odremontował kaplicę Najświętszej Maryi Panny w neogotyckim stylu.
XX wiek i czasy najnowsze.
Już w połowie XIX wieku zauważalna stała się słabość wybranego przez Barry’ego surowca. Wapienie użyte do budowy pałacu zaczęły bowiem niszczeć z powodu kiepskiej jakości i zanieczyszczeń unoszących się w londyńskim powietrzu. Przebudowa stała się konieczna w latach 20. XX wieku, kiedy z Victoria Tower odpadł duży fragment muru, zmuszając zarządców do ograniczenia dostępności pałacowych tarasów. W 1928 roku podjęto decyzję o renowacji budynku przy użyciu wapieni sprowadzonych z Clipsham w podlondyńskim hrabstwie Rutland. Prace rozpoczęły się na początku lat 30. XX wieku, zostały przerwane przez wybuch II wojny światowej. Wznowiono je w latach 60. XX wieku.
Problemem stała się również podatność drewna na działanie szkodników. W 1913 roku inspekcja ujawniła, że dach Westminster Hall został częściowo zniszczony przez tykotki rudowłosy. Część elementów konstrukcyjnych groziła zawaleniem. W latach 1914–1923 przeprowadzono więc prace renowacyjne pod kierownictwem Franka Baines’a. Zniszczone belki zastąpiono nowymi, wykonanymi z drewna dębowego z Wadhurst. Nie udało się jednak w pełni usunąć z dachu szkodników. Z tego względu w 1971 roku cała konstrukcja została spryskana pestycydami, co również nie rozwiązało problemu.
Podczas nalotów niemieckich w latach 1940–1941 bomby spadały na Pałac Westminsterski czternastokrotnie. 26 sierpnia 1940 roku pocisk spadł na Stary Plac Pałacowy, powodując dotkliwe zniszczenia w południowej i zachodniej ścianie przedsionka St Stephens Hall. Znajdujący się w tym miejscu pomnik Ryszarda Lwie Serce został zepchnięty z piedestału. 8 grudnia 1940 roku zniszczeniu uległy krużganki St Stephens Hall. Największe straty spowodowało jednak bombardowanie przeprowadzone nocą z 10 na 11 maja 1941 roku. Pociski spadły wówczas na salę posiedzeń Izby Gmin (Commons Chamber), powodując jednocześnie zapalenie się dachu Westminster Hall. Drugie z pomieszczeń udało się uratować. Commons Chamber została natomiast całkowicie strawiona przez płomienie, ogień przedostał się również do sąsiedniego Members’ Lobby, doprowadzając tam do zawalenia się dachu. Tej samej nocy mała bomba uderzyła jeszcze w Elizabeth Tower, wybijając wszystkie szyby w jej południowej ścianie. Sam zegar oraz znajdujące się na wieży dzwony nie uległy jednak zniszczeniu. Osobny ładunek spadł też na salę posiedzeń Izby Lordów – przebił się przez podłogę, lecz nie wybuchł. Z powodu zniszczeń w pałacu obie izby Parlamentu przeniosły się 13 maja 1941 roku do pobliskiego Church House. W czerwcu 1941 roku posłowie powrócili w mury pałacu. Aż do października 1950 roku Izba Gmin spotykała się w Lords Chamber, zaś Izba Lordów do 29 maja 1951 roku obradowała w Robing Room.
W październiku 1943 roku Izba Gmin podjęła decyzję o odbudowie Commons Chamber. Przyjęto przy tym – zgodnie z żądaniami Winstona Churchilla – że sala odbudowana zostanie w niezmienionym kształcie. Odrzucono zatem projekty przekształcenia jej z sali prostokątnej w półkolistą lub opartą na planie podkowy. Projekt nowego pomieszczenia wykonał architekt Giles Gilbert Scott. W maju 1945 roku rozpoczęło się oczyszczanie terenu z pozostawionych po bombardowaniach gruzów. Kamień węgielny położył w maju 1948 roku Douglas Clifton Brown, ówczesny spiker Izby Gmin. Prace ukończono po dwóch latach. Budowa kosztowała około 2 miliony funtów szterlingów (około 65 milionów funtów według kursu z 2017 roku). Część wyposażenia sali została wykonana przy pomocy środków przekazanych przez kraje Wspólnoty Narodów. Fotel spikera sfinansowała Australia, stół – Kanada, drzwi wejściowe – Indie i Pakistan, zaś skrzynki na Biblię i inne przedmioty używane podczas zaprzysiężenia ("despatch boxes") – Nowa Zelandia.
W 1965 roku za zgodą królowej Elżbiety II nadzór nad pałacem został przeniesiony z Lorda Wielkiego Szambelana na przedstawicieli obu izb Parlamentu. Królewskiemu urzędnikowi pozostawiono jednak opiekę nad Kaplicą Najświętszej Maryi Panny oraz Westminster Hall.
W 1970 roku ponownie widoczne stały się ubytki w użytym nie tak dawno do renowacji wapieniu. Z tego względu w 1981 roku rozpoczęto nowe przedsięwzięcie, mające na celu przywrócenie dobrego stanu składającym się na budowlę murom. Po pięciu latach ukończono renowację Elizabeth Tower. W 1994 roku ostatnie rusztowania zostały natomiast ściągnięte z Victoria Tower. W tym samym roku rozpoczął się remont pałacowych wnętrz. W latach 2005–2006 renowacji poddano Westminster Hall. Równocześnie przeprowadzono tam drobne prace archeologiczne, które zaowocowały odkryciem pozostałości po kamiennym królewskim stole z XIII wieku.
Na początku XXI wieku ponownie pojawiła się potrzeba gruntownego remontu w pałacu. Mimo licznych napraw przeprowadzonych na przestrzeni całego XX wieku, wiele elementów konstrukcyjnych nie było wymienianych od czasów odbudowy w połowie XIX wieku. Duże problemy sprawiały uszkodzone systemy grzewczy, wentylacyjny, elektryczny, doprowadzający i odprowadzający wodę. W kamieniu budującym mury znów pojawiły się powodowane zanieczyszczeniem powietrza ubytki. W niektórych miejscach dach zaczął przeciekać, zaś na elementach instalacji wodociągowej pojawiła się rdza. Uciążliwa stała się też obecność w murach popularnego w XX-wiecznym budownictwie, lecz szkodliwego dla zdrowia azbestu. Pierwsze prace renowacyjne rozpoczęły się w 2010 roku i nadal trwają. Są one jednak doraźne i nie prowadzą do wyeliminowania większości problemów. Rozpoczęcie gruntownych prac remontowych zaplanowano na początek lat 20. XXI wieku. Rozważa się przeniesienie w związku z nimi obrad obu izb Parlamentu w inne miejsce.
Architektura.
W I połowie XIX wieku, gdy pałac był odbudowywany po pożodze z 1834 roku, w architekturze największą rolę odgrywały dwa style – klasycyzm oraz neogotyk. Z uwagi na skojarzenia klasycyzmu z republikanizmem oraz amerykańską państwowością, komisja do spraw odbudowy pałacu podjęła decyzję o wzniesieniu budowli neogotyckiej. Za takim rozwiązaniem przemawiał również fakt, iż jedyne pozostałości po zniszczonym pałacu – Westminster Hall oraz kaplica św. Szczepana – zostały wzniesione w średniowieczu właśnie w stylu gotyckim. Nowy Pałac Westminsterski miał być pierwszą tak wielką budowlą użyteczności publicznej wzniesioną w stylu neogotyckim. Charles Barry, twórca zwycięskiego projektu i jego główny wykonawca, był jednak zwolennikiem klasycyzmu, choć nie odrzucał w pełni wzorców gotyckich. Dlatego też stworzona przez niego budowla, mimo swego neogotyckiego wizerunku, posiada wiele cech charakterystycznych dla klasycyzmu. Jedną z nich jest plan, na którym zbudowana została centralna część pałacu, z dwiema osiami krzyżującymi się w Central Lobby. Cała konstrukcja ma symetryczny kształt, zakłócony jednak przez brak symetrii w rozmieszczeniu i wyglądzie dwóch wież – Elizabeth Tower i Victoria Tower. Dachy pałacu zostały wykonane poprzez nałożenie na żelazną konstrukcję około 7 tysięcy żeliwnych płyt, z których każda waży około 75 kilogramów. W pałacu znajduje się około 4000 okien, z których około 100 ma postać witraży.
Wychodząca w kierunku rzeki wschodnia fasada ma około 287 metrów długości i jest złożona z pięciu symetrycznych względem siebie części. Centralna część wznosi się na trzy piętra i jest ograniczona dwiema wieżami. Po obu jej stronach ciągnie się dwupiętrowy mur, zamknięty od obu stron przez wysunięte w kierunku rzeki wieże, które dodatkowo stanowią północną i południową granicę tarasu, rozciągającego się między pałacem a rzeką, o długości około 210 metrów i szerokości 10 metrów. Fasada jest wsparta przez rozmieszczone równomiernie sześciokątne przypory, zwieńczone pozłacanymi wierzchołkami. Pomiędzy nimi umieszczone są skupione na dwóch poziomach okna. Pomiędzy poziomami umieszczono zaś płaskorzeźby przedstawiające herby poszczególnych królów angielskich i brytyjskich. Poniżej dolnego piętra znajdują się z kolei inskrypcje z latami panowania kolejnych władców. Podobnie względem południowej fasady zostały skonstruowane znacznie krótsze ściany południowa i północna. Ściana zachodnia również odznacza się podobnymi rozwiązaniami, lecz jest znacznie bardziej urozmaicona, niemalże na całej swej długości osiągając wysokość trzeciego piętra. W połowie, w związku z położeniem Westminster Hall, jest załamana i od tego miejsca wysunięta w kierunku zachodnim. Od południa i północy ograniczają ją dwie wieże – Victoria Tower i Elizabeth Tower.
Wieże.
Najwyższą wieżą pałacu jest Victoria Tower, mierząca 98,5 metra wysokości. W momencie ukończenia jej budowy była także najwyższą zbudowaną na planie czworoboku kamienną wieżą na świecie. Ma 12 pięter, zaś na jej szczyt można się dostać przy użyciu niewielkiej windy bądź schodami liczącymi 553 stopni. Służy jako jedyne wejście do gmachu Parlamentu, z którego zwyczajowo może korzystać monarcha w drodze do Izby Lordów. W jej wnętrzu mieszczą się również archiwa wyższej izby brytyjskiego Parlamentu, zaś na szczycie umieszczony jest maszt, na którym wywiesza się flagę Wielkiej Brytanii lub – jeśli w pałacu przebywa monarcha – sztandar królewski.
W środkowej części pałacu, ponad Central Lobby, wznosi się Central Tower o wysokości 91,4 metra. Jako jedyna posiada ona strzelistą iglicę, zaś jej wnętrze jest zadaszone największym na świecie ośmiobocznym gotyckim sklepieniem pozbawionym centralnego filaru. Początkowo wieża służyła jako komin wentylacyjny, wyprowadzający z całej budowli stęchłe powietrze i dym z kominków.
W północno-wschodniej części pałacu mieści się jego najsłynniejsza wieża – Elizabeth Tower, mylnie określana jako Big Ben. Swoją obecną nazwę otrzymała w 2012 roku. Wcześniej określano ją mianem Clock Tower. Ma 96,3 metra wysokości i 11 pięter. Na jej szczyt wiedzie 399 schodów. By dostać się na poziom dzwonnicy, trzeba pokonać 334 stopnie. Znajduje się na niej zaprojektowany przez Augustusa Pugina zegar, którego tarcze wychodzą w czterech kierunkach. Szkielet każdej z tarcz jest wykonany z żeliwa i ma średnicę 7 metrów. Wolne przestrzenie między prętami wypełniono 312 kawałkami hartowanego szkła. Wskazówka godzinowa ma długość 2,8 metra, zaś minutowa 4,3 metra. Wewnątrz wieży znajduje się mechanizm zegara. Zasadniczą jego częścią są 3 obciążniki, które siłą grawitacji opadając w dół przy pomocy wielu trybów i przekładni powodują przesuwanie się wskazówek na tarczy zegara, a także dzwonienie dzwonów. Ponad mechanizmem zegara umieszczonych jest pięć dzwonów. Największy z nich, umieszczony w środku Big Ben (lub Great Bell), waży 13,7 tony, ma 2,2 metra wysokości oraz 2,7 metra średnicy. Wokół niego zawieszono 4 dużo mniejsze dzwony, z których najmniejszy waży 1,1 tony, zaś największy – 4 tony. Na wszystkich dzwonach zamontowano młotki, które uderzając w dzwon powodują wydanie przez niego dźwięku. Największy spośród bocznych dzwonów posiada dwa młotki, gdyż dźwięk przez niego wydawany jest zbyt szybki, by jeden młotek mógł się podnieść i ponownie uderzyć.
Otoczenie pałacu.
Od wschodu pałac ograniczany jest przez rzekę Tamizę. Od północy wychodzi na Bridge Street, pod którą mieści się stacja metra Westminster. Po drugiej stronie ulicy znajduje się Portcullis House, wzniesiony w latach 1992–2001 budynek zapewniający powierzchnie biurowe urzędom funkcjonującym obok Parlamentu. Na północny zachód od pałacu położony jest plac Parliament Square, na którym ustawiono pomniki uznanych polityków, w tym Winstona Churchilla, Abrahama Lincolna i Nelsona Mandeli. Na zachód od pałacu biegnie ulica Abingdon Street, za którą znajduje się opactwo westminsterskie oraz kościół św. Małgorzaty. Tam też wznosi się Jewel Tower, pierwotnie położona na południowym krańcu kompleksu pałacowego. Początkowo przechowywano w niej królewskie kosztowności. Od XVII stulecia mieściło się w niej archiwum Izby Lordów. W II połowie tego wieku na krótko w posiadanie objęła ją Komisja Handlu. Od 1948 roku mieści się w niej muzeum przedstawiające jej historię. Wieża została zbudowana z wapienia na planie litery „L”, zaś każde z trzech pięter składa się z dwóch pomieszczeń.
Na Starym Placu Pałacowym, przylegającym do pałacu od południowego zachodu, stoi pomnik Ryszarda Lwie Serce autorstwa Carla Marochettiego. Umieszczono go w tym miejscu w październiku 1860 roku. Wcześniej, w roku 1854, pomnik przez kilka miesięcy stał na Nowym Placu Pałacowym. Niegdyś na Nowym Placu Pałacowym, położonym na północnym zachodzie kompleksu, u styku Bridge Street z Parliament Square, znajdowała się także fontanna, zbudowana w 1443 roku z inicjatywy króla Henryka VI, co potwierdziły badania archeologiczne przeprowadzone w latach 70. XX wieku. Obecnie pod placem znajduje się zbudowany w latach 1972–1974 pięciopoziomowy parking mieszczący około 450 samochodów. Na powierzchni zaś znajduje się ogród z fontanną upamiętniającą obchody 25-lecia rządów Elżbiety II.
Na południe od Victoria Tower położony jest ogród Black Rod’s Garden. Znajduje się w nim pomnik poświęcony zmarłym podczas I wojny światowej członkom Izby Lordów. Został on wykonany w 1932 roku przez Johna Tweeda i początkowo stał w Royal Gallery. Przedstawia młodego człowieka ofiarującego swój miecz kobiecie, będącej alegorią ojczyzny.
Wnętrza.
Rozkład pomieszczeń.
Charles Barry podczas odbudowy pałacu umieścił tron królewski, Izbę Lordów i Izbę Gmin w linii prostej, co miało podkreślić podział brytyjskiego Parlamentu na trzy elementy. Wszystkie te elementy znajdują się w środkowym skrzydle pałacu, którego najdalej wysuniętą na południe część stanowi Robing Room. Od północy łączy się on z Royal Gallery, która z kolei, za pośrednictwem Prince’s Chamber, posiada połączenie z używaną przez Izbę Lordów Lords Chamber. Po wschodniej i zachodniej stronie Lords Chamber biegną korytarze, zapewniające łatwy dostęp do pomieszczeń biurowych oraz punktów gastronomicznych. W środkowej części pałacu mieści się Central Hall. Sala ta jest położona pod Central Tower, dokładnie w takiej samej odległości od pomieszczeń używanych przez obie izby Parlamentu. Z Lords Chamber łączy się przy pomocy Peers Lobby (z ang. "Przedsionek Lordów") oraz Peers Corridor (z ang. "Korytarz Lordów"), z Commons Chamber zaś przez Commons Lobby, Commons Corridor oraz Members Lobby. Wzdłuż bocznych ścian sali posiedzeń Izby Gmin mieszczą się pomieszczenia nazywane West Division Lobby (lub "Aye Lobby") i East Division Lobby (lub "No Lobby"). Zwyczajowo służyły one do przeliczania głosów "za" i "przeciw" w konkretnych sprawach, przy czym posłowie głosujący za przechodzili do sali umieszczonej na prawo z perspektywy spikera (a więc do West Division Lobby), zaś posłowie głosujący przeciw udawali się na lewo (a więc do East Division Lobby). Podobną funkcję w przypadku Izby Lordów spełniają wyżej wspomniane korytarze boczne. Przedłużenie centralnego skrzydła w kierunku północnym stanowią pomieszczenia używane przez pełniącego urząd Clerk of the Parliaments, do którego obowiązków należy nadzór nad pracownikami i urzędami obsługującymi posiedzenia Parlamentu. Na północnym krańcu skrzydła wznosi się wieża zegarowa Elizabeth Tower.
Skrzydło zachodnie rozpoczyna się od południa na wieży Victoria Tower, posiadającej połączenie z Robing Room i Royal Gallery przez Norman Porch. Dalej na północ położone są pomieszczenia zajmowane przez pełniącego urząd lorda kanclerza. Skrzydło zachodnie łączy się z Central Hall przez St Stephen’s Hall, dawną kaplicę św. Szczepana. Swego rodzaju przedłużeniem skrzydła jest zorientowana również południkowo, lecz położona nieco dalej na zachód, Westminster Hall wraz z wiodącym do niej St Stephen’s Porch. Skrzydło wschodnie ma symetryczną budowę. Na południowym i północnym krańcu jest wydłużone w kierunku opływającej pałac od wschodu Tamizy. Zajmują je niemalże w całości biblioteki oraz pomieszczenia przeznaczone do pracy komisji parlamentarnych. W centralnej części mieści się zaś Painted Chamber. Skrzydło łączy się z Central Hall przez Central Corridor i Lower Waiting Hall.
Na wyższych piętrach pałacu znajdują się biura i urzędy, w tym 24 pomieszczenia przeznaczone pod obrady komisji parlamentarnych. Na piwnice składa się około 2 kilometrów korytarzy, w których umieszczono maszynerię obsługującą system elektryczny, grzewczy, wodociągowy, wentylacyjny oraz komunikacyjny. Do ogrzewania pałacu używa się systemu wykorzystującego parę wodną. W pałacu znajduje się 28 wind, z których najstarsza powstała w 1893 roku.
Robing Room.
Pomieszczenie to jest używane podczas uroczystego otwarcia nowej sesji Parlamentu. Uczestniczący w nim monarcha wchodzi do sali od strony wieży Victoria Tower. Zakłada w niej koronę oraz używany w specjalnych okolicznościach płaszcz, po czym przechodzi do kolejnego pomieszczenia umieszczonego w centralnej osi – Royal Gallery. Na podwyższeniu przy wschodniej ścianie Robing Room umieszczony jest XIX–wieczny tron. Wznosi się nad nim baldachim, ozdobiony rzeźbionymi przedstawieniami kwiatów: angielskiej róży, szkockiego ostu i irlandzkiej koniczyny, a także monogram królowej Wiktorii. Naprzeciw tronu, przy zachodniej ścianie pomieszczenia, znajduje się wykonany przez Edwarda Barry’ego, bogato zdobiony, marmurowy kominek. W jego obramowaniu umieszczono dwie odlane z mosiądzu figury przedstawiające św. Jerzego, walczącego ze smokiem oraz św. Michała Archanioła, poskramiającego szatana. Ściany ozdobiono obrazami autorstwa Williama Dyce’a, przedstawiającymi sceny z legend o królu Arturze, które stanowią prezentację rycerskich cnót: gościnności, hojności, miłosierności, religijności i uprzejmości. Pierwotnie dziełom tym miały towarzyszyć malowidła obrazujące wierność i odwagę, lecz nigdy nie zostały one wykonane. Fryz w Robing Room ozdobiono przedstawieniami herbów należących do rycerzy Okrągłego Stołu. Na sklepieniu miejsce znalazły z kolei emblematy brytyjskich monarchów.
Royal Gallery.
Kolejnym pomieszczeniem w centralnej osi, leżącym na północ od Robing Room, jest Royal Gallery (z ang. "Galeria Królewska"). Stanowi ono fragment trasy, którą przechodzi monarcha w drodze do Izby Lordów. Służy też do organizowania uroczystych ceremonii i przyjęć, zazwyczaj w obecności członków obu izb Parlamentu. Ma bezpośrednie połączenie z trzema innymi pomieszczeniami pałacu: od południa z Robing Room, od północy z Prince’s Chamber (i za jej pośrednictwem z Lords Chamber, siedzibą Izby Lordów), a od zachodu z Norman Porch. Ponadto, na wschód, w kierunku Dziedzińca Królewskiego, z sali wychodzi przeszklony wykusz. Po obu stronach wszystkich drzwi i wejścia na wykusz znajdują się cztery pary posągów przedstawiających brytyjskich monarchów. Dłuższe ściany (wschodnią i zachodnią) zdobią dwa wielkie obrazy Daniela Maclise’a, przedstawiające śmierć Horatio Nelsona oraz spotkanie Arthur Wellingtona z Gebhardem Leberechtem von Blücherem przed bitwą pod Waterloo. Na ścianach północnej i południowej umieszczono natomiast portrety brytyjskich władców i ich małżonek. Witraże we wnękach okiennych przedstawiają herby władców Anglii i Szkocji. Na ścianie w okolicach wykusza umieszczono zaś tablicę upamiętniającą 408 członków Parlamentu, którzy zginęli podczas I i II wojny światowej. W samym wykuszu stoi zaś gablota, w której środku umieszczono trzy księgi pamięci Izby Lordów. Dwie z nich zawierają imiona, nazwiska, tytuły i biografie członków i pracowników Izby Lordów oraz ich synów zmarłych podczas I wojny światowej. Trzecia prezentuje zaś analogiczne informacje dla zmarłych podczas II wojny światowej. Przed gablotą ustawiono kawałek drewna pochodzący z prowizorycznego pirsu zbudowanego w celu ewakuacji z Dunkierki wojsk brytyjskich w 1940 roku.
Prince’s Chamber.
Pomieszczenie służy jako przedsionek Lords Chamber, w której odbywają się posiedzenia Izby Lordów. Podłoga wyłożona jest niebieskim dywanem z białymi wzorami. Przy północnej ścianie, pomiędzy dwoma drzwiami prowadzącymi do Lords Chamber, znajduje się pomnik królowej Wiktorii, trzymającej berło i wieniec laurowy, który został wykonany z marmuru w 1855 roku przez Johna Gibsona. Jest wysoki na 2,44 metra. Stoi na piedestale, na którym w formie płaskorzeźb, przedstawiono symbolicznie handel, przemysł i naukę. Po obu jego stronach stoją figury postaci uosabiających sprawiedliwość i miłosierdzie. Na środku sali stoją dwa ośmioboczne stoły autorstwa Augustusa Pugina. Przy południowej ścianie umieszczono zaś regał z przegródkami, w których umieszcza się wiadomości do członków Izby Lordów.
Ściany ozdobiono 28 portretami przedstawicieli rodu Tudorów. Są one stylizowane na XVI-wieczne, lecz zostały wykonane w latach 1854–1860 przez Richarda Burchetta i jego uczniów z National Art Training School (obecnie Royal College of Art). Ponad nimi, na północnej i południowej ścianie widnieje 6 obrazów przedstawiających sceny związane z wyprawą hiszpańskiej Wielkiej Armady na Anglię w 1588 roku. Odnoszą się one do przedstawiających wyprawę arrasów, które przed pożarem z 1834 roku wisiały w sali obrad Izby Lordów. Jeden z obrazów, znajdujący się nad pomnikiem królowej Wiktorii, powstał jeszcze w XIX wieku i został wykonany przez Richarda Burchetta. Pozostałe są pochodzącymi z 2010 roku dziełami Anthony’ego Oakshetta. Każdy obraz składa się ze sceny batalistycznej oraz otaczającej ją malowanej ramki z portretami głównych dowódców w formie medalionów. Pod malowidłami Tudorów w ścianę wbudowano z kolei wykonane z brązu płaskorzeźby przedstawiające wydarzenia z okresu panowania tej dynastii autorstwa Williama Theeda.
Lords Chamber.
Sala jest miejscem obrad Izby Lordów. Podczas specjalnych uroczystości, w tym otwarcia nowej sesji parlamentu, zbierają się w niej – poza monarchą i przedstawicielami Izby Lordów – członkowie Izby Gmin, sędziowie Sądu Najwyższego, Wysokiego Trybunału oraz Sądu Apelacyjnego. Główne, mosiężne wrota, których każde skrzydło waży około ¾ tony, zostały wykonane przez Augustusa Pugina i prowadzą do sali od północy. Bogato złocony tron znajduje się na podwyższeniu po przeciwnej stronie komnaty. Został on wykonany na wzór XIV–wiecznego tronu koronacyjnego z opactwa westminsterskiego. Przed tronem ustawiony jest Woolsack (z ang. "worek na wełnę") – wielka, prostokątna poduszka obita czerwonym materiałem, na której zwyczajowo zasiada spiker. Przy obu bocznych ścianach ustawiono wznosząco po pięć rzędów, obitych czerwonym materiałem, siedzeń. Przy wejściu głównym na specjalne okazje umieszczane są obite zielonym materiałem miejsca siedzące dla przedstawicieli Izby Gmin. Ponad najwyższym rzędem siedzeń, wokół sali rozciąga się wąska galeria. Na jej balustradzie umieszczono herby władców angielskich począwszy od Edwarda III oraz Lordów Kanclerzy począwszy od 1377 roku. Na krótszych ścianach północnej i południowej umieszczono sześć malowideł (po trzy na każdej ze ścian) przedstawiających alegorie sprawiedliwości, religijności i rycerskości. Ściany boczne – wschodnia i zachodnia – zawierają złożone okna, które niegdyś wypełnione były wykonanymi przez Pugina witrażami przedstawiającymi angielskich i szkockich monarchów. Witraże te zostały zniszczone podczas II wojny światowej, zaś obecne przedstawiają herby wybranych lordów zasiadających w wyższej izbie Parlamentu w latach 1360–1900. Pomiędzy oknami umieszczono figury 16 baronów i 2 biskupów obecnych przy podpisywaniu Wielkiej Karty Swobód w 1215 roku. Sklepienie podzielone jest na 18 części. W każdej z nich znajduje się przedstawienie jednego z symboli angielskich monarchów.
Central Lobby.
Central Lobby jest z racji swego położenia miejscem, w którym dochodzi do nieformalnych spotkań pomiędzy przedstawicielami obu izb Parlamentu. Zostało zbudowane na planie ośmiokąta równobocznego. Wszystkie ściany przybierają postać łuków zwieńczonych wspólną, zdobioną mozaiką kopułą. Krawędzie owych łuków zostały ozdobione figurami przedstawiającymi królów angielskich i brytyjskich począwszy od Edwarda I. W czterech spośród ścian znajdują się drzwi, za którymi rozpoczynają się korytarze, wiodące do głównych pomieszczeń pałacu: Lords Chamber, Commons Chamber, Westminster Hall oraz Lower Waiting Hall. Ponad drzwiami widnieją barwne mozaiki przedstawiające patronów wszystkich części składowych Wielkiej Brytanii: św. Jerzego patrona Anglii, św. Dawida patrona Walii, św. Andrzeja patrona Szkocji oraz św. Patryka patrona Irlandii Północnej. Mozaiki te z powodu braku funduszy były wykańczane stopniowo. Pierwsza z nich (z wyobrażeniem św. Jerzego) powstała w 1870 roku. Drugą, z wyobrażeniem św. Dawida ukończono w 1898 roku. Pozostałe zaś ujrzały światło dzienne na początku lat 20. XX wieku. W ściany pozbawione drzwi wbudowano okna. Widoczne są za nimi metalowe kraty, które pierwotnie odgradzały przeznaczoną dla kobiet galerię od Commons Chamber. Do Central Lobby przeniesiono je w 1917 roku, na skutek wieloletnich zabiegów sufrażystek.
Members Lobby.
Members Lobby stanowi przedsionek Commons Chamber, w którym odbywają się nieformalne spotkania zasiadających w niej posłów. Pomieszczenie to zostało poważnie zniszczone podczas II wojny światowej. Po jej zakończeniu odbudowano je w uproszczonym stylu. Na lewo od wejścia do Commons Chamber umieszczony jest drewniany regał z przegródkami na wiadomości kierowane do posłów, gdy przebywają oni na obradach izby lub posiedzeniu komisji parlamentarnej. Gdy w przegródce należącej do jednego z posłów znajdzie się jakaś wiadomość, jego imię na regale zostaje automatycznie podświetlone. Po przeciwnej stronie sali umieszczony jest, spełniający taką samą funkcję, regał na listy do posłów. Przejście prowadzące do sali posiedzeń Izby Gmin określa się jako Churchill Arch (z ang. "Łuk Churchilla"). Z inicjatywy premiera Winstona Churchilla został on bowiem po wojnie odbudowany, przy użyciu częściowo zniszczonych przez bomby kamiennych bloków i w ten sposób stanowi miejsce pamięci ofiar II wojny światowej. Po lewej stronie portalu umieszczono pomnik Davida Lloyda George’a, premiera Wielkiej Brytanii z okresu I wojny światowej. Na prawo stoi zaś pomnik samego Winstona Churchilla. Czubek lewej stopy Churchilla oraz prawej stopy George’a zostały na przestrzeni ostatnich kilkudziesięciu lat przetarte przez posłów i gości uznających ich dotknięcie za przynoszące szczęście. Po drugiej stronie sali, naprzeciw figury Churchilla, stoi rzeźba przedstawiająca Margaret Thatcher. Brytyjska premier z lat 1979–1990 była pierwszą osobą, którą uhonorowano w ten sposób za życia. Naprzeciw figury Davida Lloyda George’a, na prawo od figury Thatcher, znajduje się zaś rzeźba Clementa Attleego.
Commons Chamber.
Commons Chamber jest mniejsza od sali obrad Izby Lordów. Jej sklepienie jest strzeliste, co sprzyja akustyce. Przy północnej ścianie sali, naprzeciw wejścia głównego prowadzącego z Members Lobby, umiejscowiony jest fotel spikera. Jest on prezentem Australii przekazanym podczas odbudowy Commons Chamber po II wojnie światowej. Został wykonany z drewna rośliny "Castanospermum" z północnego Queensland. Przy obu ścianach bocznych wznosząco ustawiono po pięć rzędów obitych zielonym materiałem siedzeń dla posłów. Ponad nimi wznosi się galeria. Sala została odbudowana po II wojnie światowej w kształcie zbliżonym do wcześniejszego przy jednoczesnym pozbyciu się wielu elementów dekoracyjnych. Okna wypełniono szkłem bezbarwnym, zaś ściany wyłożone są dębowym drewnem. Na ścianach pod galeriami wiszą 42 tarcze upamiętniające członków Izby Gmin, którzy zginęli podczas obu wojen światowych. 19 tarcz odnosi się do ofiar I wojny światowej, zaś 23 do poległych podczas II wojny światowej.
St Stephen’s Hall.
St Stephen’s Hall ma 29 metrów długości i 9 metrów szerokości i znajduje się w miejscu dawnej kaplicy św. Szczepana, która w latach 1547–1834 służyła jako sala posiedzeń Izby Gmin. Mosiężne słupki ustawione na podłodze informują o miejscu, w którym niegdyś znajdował się fotel spikera oraz stół. Po przeciwnej stronie pomieszczenia w przeciwległe sobie ściany wstawiono mosiężne tablice oznaczające miejsce, w którym pierwotnie znajdowała się przegroda oddzielająca komnatę od jej przedsionka. Przy dłuższych – północnej i południowej – ścianach stoją figury słynnych parlamentarzystów, takich jak John Hampden, Robert Walpole, William Pitt Młodszy oraz Charles James Fox. Ponad drzwiami znajdującymi się we wschodniej i zachodniej ścianie umieszczono dwie wielkie mozaiki przedstawiające wydarzenia związane z powstaniem kaplicy św. Szczepana. Ukończona w 1926 roku mozaika ze ściany zachodniej przedstawia króla Edwarda III zatwierdzającego plany przebudowy świątyni w obecności architekta Michała z Canterbury oraz robotników. Mozaika ze wschodniej ściany ukazuje z kolei św. Szczepana trzymającego kamień (w nawiązaniu do jego męczeństwa), w towarzystwie króla Stefana i Edwarda Wyznawcy. Na ścianach północnej i południowej znajdują się malowidła prezentujące wydarzenia z historii Anglii i Wielkiej Brytanii. Ponad nimi umieszczono dziesięć okien (po pięć po każdej stronie) wypełnionych witrażami z wyobrażeniami herbów miast.
Westminster Hall.
Westminster Hall ma 73 metry długości i 20 metrów szerokości. Jej podłoga ma powierzchnię 1547m². W momencie ukończenia było to największe pomieszczenie w Anglii. Jej dach ma wymiary 20,7 metra na 73,2 metra, co czyni z niego największy średniowieczny, drewniany dach w północnej Europie. Jest on strzelisty; podtrzymuje go 13 osadzonych w kamiennych ścianach, wykonanych z drewnianych belek łuków. W północnej ścianie znajdują się drzwi wyjściowe, zaś nad nimi umieszczono okno. Południowa ściana w większości stanowi zaś przejście do St Stephen’s Porch. W przedsionku tym, prowadzącym dalej ku St Stephen’s Hall, znajduje się pomnik poświęcony zabitym podczas I wojny światowej członkom Izby Lordów i Izby Gmin, pracownikom Parlamentu, a także ich synom. W jego centrum umieszczona jest figura anioła, zaś po obu jej stronach w ścianę wbudowano osiem tablic z nazwiskami upamiętnianych ofiar. Ponad pomnikiem wznosi się, zajmujące większą część ściany, okno, ozdobione witrażem upamiętniającym pracowników Parlamentu i służb porządkowych zabitych podczas II wojny światowej. Witraż wykonał Ninian Comper na miejsce zniszczonego podczas wojny witraża autorstwa Augustusa Pugina. Na ścianie północnej i południowej ustawiono 13 XIV-wiecznych figur królów angielskich. W północno-zachodnim narożniku hali wznoszą się schody wiodące do pomieszczenia, w którym od XIII do XIX stulecia mieściła się siedziba Sądu Skarbowego.
Od początku swego istnienia Westminster Hall stanowiła centrum angielskiego systemu sądowniczego. Początkowo takie organy jak Sąd Spraw Pospolitych czy Sąd Ławy Królewskiej obradowały bezpośrednio na tej sali. Z czasem stopniowo przenosiły się do przylegających do niej pomieszczeń, zaś sama Westminster Hall zaczęła służyć jako swego rodzaju przedsionek, w którym prawnicy spotykali się ze sobą i swoimi klientami, a także spędzali czas pomiędzy rozprawami. W sali odbywały się też głośne rozprawy w sprawach wagi państwowej. W 1295 roku na śmierć skazano tam Thomasa Turbeville za szpiegostwo na rzecz Francji. Później podobny los spotkał Williama Wallace’a (1305), Tomasza Morusa (1535), Jana Fishera (1535), Edwarda Seymoura (1551), Edmunda Campiona (1581), Roberta Devereux (1600), uczestników spisku prochowego (1606), Thomasa Wentworth (1641), króla Karola I Stuarta (1649) i Simona Frasera (1747). W 1399 roku w Westminster Hall pozbawiono zaś godności królewskiej króla Ryszarda II, głównego inicjatora jej przebudowy. Poza funkcjami sądowniczymi, sala służyła również jako miejsce organizacji uczt, bankietów, balów i wygłaszania politycznych proklamacji.
Kaplica Najświętszej Maryi Panny.
Pochodząca z XIII wieku kaplica Najświętszej Maryi Panny służyła początkowo królewskiej służbie. Później przekształcono ją w piwniczkę na wino, zaś jej część posłużyła za jadalnię spikera Izby Gmin. Dopiero po pożarze z 1834 roku przywrócono jej pierwotny charakter. Składała się z pięciu traktów opierających się na marmurowych kolumnach. Sklepienie ozdobiono rzeźbionymi liśćmi, smokami, aniołami, a także głowami ludzi i zwierząt.
Bezpieczeństwo.
Jednym z głównych czynników zagrażających pałacowi jest możliwość wybuchu pożaru. Charles Barry, gdy projektował nową budowlę, wprowadził do niej wiele innowacji, mających na celu zmniejszenie ryzyka wystąpienia pożaru. Podstawą w tej materii stało się wzniesienie konstrukcji przy użyciu kamienia i żelaza. Z drugiej jednak strony, znajdujące się wewnątrz pałacu pomieszczenia zostały wykończone przy użyciu łatwopalnych materiałów, zaś rozbudowany system wentylacyjny sprzyja rozprzestrzenianiu się ognia. Według kontroli przeprowadzonej w 2012 roku najbardziej zagrożone wystąpieniem poważnego pożaru są pomieszczenia znajdujące się na najniższej kondygnacji. Instalacja przeciwpożarowa jest tam częściowo uszkodzona, a dostęp dla straży pożarnej utrudniony. Brakuje tam także mechanizmów odprowadzających dym. Obecnie przed zaprószeniem i rozprzestrzenianiem się ognia chroni rozbudowany, choć przestarzały system przeciwpożarowy. Ponadto, specjalnie wyznaczeni do tego zadania pracownicy stale patrolują pałac poszukując ewentualnych zagrożeń. Od 2005 roku za bezpieczeństwo przeciwpożarowe w pałacu odpowiadają osoby sprawujące urząd Clerk of the Parliaments oraz Clerk of the House of Commons.
Natomiast aby przeciwdziałać zagrożeniom związanym z terroryzmem, przy wszystkich wejściach do budynku przeprowadzane są kontrole odwiedzających. Turyści mogą dostać się do środka przy pomocy wejścia Cromwell Green. Zarówno w tym przejściu, jak i innych służących do dyspozycji posłów, pracowników Parlamentu i przedstawicieli mediów, służbę stale pełnią uzbrojeni policjanci. Funkcjonariusze służb porządkowych chronią również główne bramy prowadzące na teren kompleksu, umocnione ponadto metalowymi szlabanami. W pałacu działa również sieć kamer CCTV. Przed odbywającymi się w budynku uroczystościami przeprowadzane są kontrole przy użyciu psów tropiących. Do pałacu nie można wnosić ostrych przedmiotów, łańcuchów, kłódek, przyborów do wspinaczki, farb w sprayu, przedmiotów wydających głośne dźwięki (np. gwizdków), transparentów i flag, a także przedmiotów o wymiarach przekraczających 55x36cm. Zakazane jest również wprowadzanie zwierząt z wyjątkiem psów towarzyszących.
Zamachy i przestępstwa.
Na przestrzeni kilkuset lat pałac wielokrotnie stawał się miejscem przeprowadzania zamachów i popełniania poważnych przestępstw i zbrodni. Jednym z pierwszych, a zarazem najszerzej komentowanych, był spisek prochowy z 1605 roku. Jego uczestnicy początkowo zamierzali przedostać się pod Pałac Westminsterski tunelem, który mieli wykopać pod Starym Placem. Badacze wątpią jednak w istnienie owego tunelu, gdyż jedyne świadectwo jego istnienia pochodzi z zeznań Thomasa Wintoura, jednego z konspiratorów. Ostatecznie beczki z prochem, przy pomocy których spiskowcy planowali wysadzenie budynku Parlamentu, zostały umieszczone w wynajętej przez nich piwnicy. Po ujawnieniu spisku wszyscy jego uczestnicy zostali skazani na śmierć przez powieszenie i poćwiartowanie. Karę wykonano na szafocie ustawionym na Starym Placu.
11 maja 1812 roku w przedsionku Izby Gmin zamordowany został, poprzez strzał w głowę z bliskiej odległości, premier Wielkiej Brytanii Spencer Perceval. Zabójcą był John Bellingham, angielski kupiec, który po utracie pozycji i majątku w wyniku fałszywych oskarżeń jego konkurenta, wielokrotnie i bezskutecznie zwracał się do rządu brytyjskiego – a także bezpośrednio do premiera – z wnioskiem o odszkodowanie. Bellingham został powieszony 18 maja tego samego roku. 24 stycznia 1885 roku w Westminster Hall i Commons Chamber wybuchły dwie bomby podłożone przez irlandzkich nacjonalistów skupionych wokół stowarzyszenia Fenian. W budynku nie przebywali wówczas politycy, lecz w obu pomieszczeniach znajdowało się wielu odwiedzających. Poważnie rannych zostało dwóch policjantów i jeden cywil. Znacznemu zniszczeniu uległy również podłoga i okna w Westminster Hall. W związku z zamachem aresztowano i skazano na karę śmierci dwóch mężczyzn. Pałac Westminsterski został zaś zamknięty dla odwiedzających do 1889 roku.
W 1970 roku powiązany z IRA aktywista wrzucił do sali posiedzeń Izby Gmin dwa pojemniki z gazem łzawiącym. Miało to być odpowiedzią na używanie przez brytyjską policję gazu przeciwko protestującym w Irlandii Północnej. Cztery lata później, 17 czerwca 1974 roku, IRA umieściła z kolei ważącą około 9 kilogramów bombę w Westminster Hall. Terroryści powiadomili o niej policję na 6 minut przed wybuchem, dzięki czemu udało się zapobiec ofiarom śmiertelnym. Rannych zostało 11 osób. 30 marca 1979 roku w zamachu przy użyciu samochodu pułapki zginął poseł Airey Neave. Do zdarzenia doszło, gdy parlamentarzysta wyjeżdżał z podziemnego parkingu Izby Gmin. Do przeprowadzenia zamachu przyznały się IRA oraz INLA, lecz ich udział nie został nigdy potwierdzony.
Do kolejnych incydentów doszło w związku z protestami przeciwko procedowanym w Parlamencie projektom ustaw. 19 maja 2004 roku stojący na galerii Commons Chamber mężczyzna związany z organizacją Fathers 4 Justice rzucił dwie prezerwatywy, wypełnione zabarwioną na fioletowo mąką, w kierunku premiera Tonyego Blaira podczas jego przemowy na forum Izby Gmin. Policja aresztowała sprawcę i jego wspólnika. Na obu została nałożona kara grzywny. 15 września tego samego roku do wnętrza pałacu przedostało się z kolei ośmiu podających się za pracowników Parlamentu przeciwników przegłosowywanej w tym dniu ustawy o zakazie polowań na lisy – pięciu z nich wdarło się do sali obrad Izby Gmin, przerywając jej obrady. W reakcji na obydwa wydarzenia zaostrzone zostały kontrole osób wchodzących do pałacu, ograniczono dostęp gości do galerii Commons Chamber, zaś samą galerię odgrodzono od reszty sali szklaną szybą.
Trzykrotnie – w 2004, 2007 i 2009 roku – na dach bądź wieże pałacu wdzierali się aktywiści Greenpeace. W lutym 2008 roku na dachu pałacu protestowali z kolei członkowie grupy Plane Stupid sprzeciwiający się rozbudowie lotniska Heathrow. W 2017 roku natomiast doszło w pobliżu budynków Parlamentu do islamistycznego zamachu terrorystycznego. Napastnik próbując przedostać się na teren pałacu, w którym trwało posiedzenie Izby Gmin, śmiertelnie zranił nieuzbrojonego funkcjonariusza, pełniącego wartę przed bramą wjazdową. Pałac został zamknięty dla gości do 30 maja. Zaostrzono także kontrole przy wejściach do budynku, a w głównej bramie wjazdowej zamontowano nowe, wzmocnione wrota.
Pałac w sztuce.
Pałac był obiektem zainteresowania wielu artystów, zaś jego wizerunek stał się tematem licznych dzieł sztuki. W XVIII wieku kompleks został częściowo przedstawiony na ukazujących Westminster obrazach Canaletta i Thomasa H. Willsona. Wetminster Hall namalował też między innymi Thomas Sandby. Na początku XIX wieku stary pałac uwiecznili z kolei George Fennell Robson i William Tombleson. Inspiracją dla wielu artystów stał się pożar pałacu z 1834 roku. Obrazy przedstawiające to zdarzenie namalowali Thomas Mann Baynes, William Turner i William Heath. Zgliszcza pozostawione po klęsce zaprezentowane zostały na obrazie George’a Scharfa i anonimowej litografii opublikowanej w 1834 roku przez zakład Vacher&amp;Son. Z przełomu XIX i XX wieku pochodzi seria kilkudziesięciu obrazów Claude’a Moneta zatytułowana jako "Budynek Parlamentu w Londynie". W tym okresie budynki Parlamentu malował też Henry Dawson i David Roberts.
Pałac Westminsterski wielokrotnie był przedstawiany w filmach fabularnych, w tym w szeregu produkcji o Jamesie Bondzie oraz Sherlocku Holmesie, a także serialu "The Crown". Z uwagi na zakaz kręcenia filmów w celach komercyjnych na obszarze budynków należących do Parlamentu, filmowcy musieli jednak odwzorowywać pałacowe wnętrza w specjalnych studiach filmowych. W 2013 roku pojawiły się plany dopuszczenia kręcenia filmów wewnątrz pałacu w niektórych przypadkach, co miało zapewnić środki finansowe potrzebne na utrzymywanie parlamentarnych budynków. Ze względu na opór części posłów projekt nie został jednak wprowadzony w życie. W 2014 roku udzielono jednak pozwolenia na nakręcenie w Central Lobby i salach komisji parlamentarnych scen do filmu "Sufrażystka" z udziałem Carey Mulligan i Heleny Bonham Carter.
Turystyka.
W 1987 roku pałac został wpisany na listę światowego dziedzictwa UNESCO wraz z Opactwem Westminsterskim i kościołem św. Małgorzaty. W uzasadnieniu tej decyzji uznano, iż spełnił on trzy kryteria kulturowe (I, II i IV) potrzebne do wpisania na listę. W 2008 roku ochroną UNESCO objęto także fragment ulicy oddzielającej pałac od obu obiektów sakralnych.
Wnętrza pałacu są udostępnione dla zwiedzających. W dni, w których nie odbywają się obrady Parlamentu, możliwe jest odwiedzenie najważniejszych pomieszczeń wraz z przewodnikiem bądź audioprzewodnikiem. Dla turystów otwarte są także Elizabeth Tower oraz Jewel Tower. W 2016 roku pałac odwiedziło 990 tysięcy turystów, co czyni go siedemnastą najchętniej odwiedzaną atrakcją turystyczną Londynu, w której pobierane są opłaty za wstęp.

</doc>
<doc id="343750" url="https://pl.wikipedia.org/wiki?curid=343750" title="TXT">
TXT



</doc>
<doc id="343753" url="https://pl.wikipedia.org/wiki?curid=343753" title="Jayapura">
Jayapura

Jayapura (dawniej "Hollandia", "Kotabaru", "Sukarnopura") – miasto w Indonezji na Nowej Gwinei nad Oceanem Spokojnym; ośrodek administracyjny prowincji Papua. 
Współrzędne geograficzne . 314 tys. mieszkańców (2014).
Ośrodek przemysłu spożywczego, drzewnego; uniwersytet (Uniwersytet Cenderawasih zał. 1962); port lotniczy Sentani Airport.
Siedziba rzymskokatolickiej diecezji Jayapura.

</doc>
<doc id="343768" url="https://pl.wikipedia.org/wiki?curid=343768" title="Tiepłuszka">
Tiepłuszka

Tiepłuszka (ros. "теплушка") – ogrzewany wagon towarowy przystosowany do przewożenia ludzi w dość prymitywnych warunkach. Typowe dla Rosji z okresu rewolucji bolszewickiej.

</doc>
<doc id="343786" url="https://pl.wikipedia.org/wiki?curid=343786" title="Europejski Trybunał Sprawiedliwości">
Europejski Trybunał Sprawiedliwości



</doc>
<doc id="343787" url="https://pl.wikipedia.org/wiki?curid=343787" title="Kwasek cytrynowy">
Kwasek cytrynowy



</doc>
<doc id="343788" url="https://pl.wikipedia.org/wiki?curid=343788" title="Likud">
Likud

Likud (hebr. ליכוד; dosłownie: "Unia", "Zjednoczenie" lub "Konsolidacja") – prawicowa, nacjonalistyczno-konserwatywna partia polityczna w Izraelu.
Korzenie Likudu sięgają tzw. syjonizmu rewizjonistycznego, którego początki to lata 20. XX wieku i działalność Ze’ewa Żabotyńskiego. Kontynuatorem jego myśli w powstałym w 1948 roku Izraelu był Menachem Begin, twórca partii Herut (חירות, hebr. "Wolność"), która pozostawała w opozycji do centrolewicowej partii Mapai. Antagonizm ten spotęgowała różnica zdań podczas konfliktu Żydów z Brytyjczykami, który miał miejsce w Palestynie przed i po II wojnie światowej. Założona przez rewizjonistów i dowodzona później przez Begina organizacja bojowa Irgun dążyła do usunięcia siłą wojsk brytyjskich z Palestyny, co kontestowała bardziej umiarkowana syjonistyczna lewica skupiona wokół Dawida Ben Guriona.
Likud jako organizacja skupiająca ugrupowania prawicowe został założony w 1973 roku. Podczas kampanii wyborczej do ósmego Knesetu swe siły połączyły Gahal ("Gusz Herut Liberalim", blok Herutu z liberałami) z La’am (utworzonym z Wolnego Centrum, Listy Narodowej i Ruchu na Rzecz Wielkiego Izraela). Na arenie polityki wewnętrznej Likud prezentował umiarkowany konserwatyzm i popierał w gospodarce wprowadzenie reguł wolnego rynku. W 1977 roku Likud wygrał wybory do dziewiątego Knesetu. Wówczas Begin został pierwszym prawicowym premierem Izraela. Zapoczątkował on proces pokojowy z Egiptem, którego następstwem było porozumienie z Camp David i traktat pokojowy pomiędzy Izraelem a Egiptem z 1979 roku. Menachem Begin był przywódcą Likudu do 1983 roku. Wówczas to premierem został Icchak Szamir, który był liderem partii do 1993 roku. W 1984 roku ugrupowanie utworzyło po raz pierwszy wielką koalicję rządową z Izraelską Partią Pracy. Cztery lata później nastąpiło formalne rozwiązanie frakcji politycznych Herut i Partii Liberalnej, które ostatecznie połączyły się w jednolitą partię Likud. Od 1993 roku przywódcą tego ugrupowania był Binjamin Netanjahu. Jego partia w wyborach do czternastego Knesetu wystartowała ze wspólnej listy Likud – Geszer – Comet. W 1996 roku Netanjahu został premierem rządu. Rok później kilku skrajnie prawicowych członków Likudu odeszło z partii, gdyż nie godzili się na porozumienie z Palestyńczykami. Założyli oni nowe ugrupowanie, któremu nadali starą nazwę – Herut (miało to oznaczać powrót do korzeni syjonizmu rewizjonistycznego). Od 1999 roku przywódcą Likudu był Ariel Szaron, który został premierem w 2001 roku. W trakcie jego rządów ponownie utworzono wielką koalicję z Partią Pracy. W 2005 roku Ariel Szaron zrezygnował z członkostwa w Likudzie i założył nową centrową partię Kadima. Kilka miesięcy później w wyniku udaru mózgu zapadł w śpiączkę. Przewodniczącym ugrupowania ponownie został Binjamin Netanjahu.
W wyniku wyborów w 2006 roku Likud uzyskał dopiero czwartą liczbę mandatów, jednak dwa lata później, podczas przedterminowych wyborów w lutym 2009 roku wydatnie powiększył swój stan posiadania, do 27 deputowanych, co umożliwiło jej utworzenie rządu. 31 marca 2009 r. lider Likudu, Binjamin Netanjahu, został premierem Izraela. Przed wyborami w 2013 ugrupowanie postanowiło połączyć siły z partią Nasz Dom Izrael. Ostatecznie Likud wprowadził do parlamentu 20 deputowanych, a cały blok – 31. Netanjahu pozostał premierem Izraela. Sojusz ten nie przetrwał jednak długo – w kolejnych, przedterminowych wyborach parlamentarnych w marcu 2015, Likud wystartował samodzielnie, uzyskując 30 mandatów.
Od 2016 roku Likud jest tzw. „członkiem regionalnym” Partii Europejskich Konserwatystów i Reformatorów.
Członka tej partii określa się w Izraelu mianem "likudnika" (hebr. לִכּוּדְנִיק).
Historia.
Powstanie partii i przywództwo Begina.
Likud powstał jako połączenie kilku prawicowych partii tuż przed wyborami w 1973 roku. W jego skład weszły ugrupowania takie jak Gahal (złożony z liberałów i Herutu Begina), Wolne Centrum, Lista Państwowa i Ruch na rzecz Wielkiego Izraela. Likud był sojuszem tych ugrupowań, z dominującą rolą Herutu, do 1988 roku, kiedy to poszczególne formacje zostały rozwiązane, a sam blok stał się unitarna partią polityczną. Od czasu swego powstania, cieszył się on znacznym poparciem Żydów sefardyjskich, którzy czuli się dyskryminowani przez rządzącą Koalicję Pracy ("Ma’arach"), zdominowaną przez Żydów aszkenazyjskich.
Pierwszym premierem Izraela z Likudu był Menachem Begin, który poprowadził partię do zwycięstwa w wyborach 1977 roku. Był to pierwszy przypadek w krótkiej jeszcze historii tego państwa, kiedy to centrolewica utraciła władzę. Pomimo tego, że Begin był w przeszłości przywódcą paramilitarnego Irgunu, udało mu się zainicjować proces pokojowy w stosunkach z Egiptem. Rezultatem tego było porozumienie z Camp David i izraelsko-egipski układ pokojowy z 1979 roku.
Szamir, Netanjahu i Szaron.
Drugim premierem z Likudu był Icchak Szamir, który został szefem rządu po raz pierwszy w październiku 1983 roku, zaraz po rezygnacji Begina. Był on dawnym dowódcą podziemnej żydowskiej organizacji bojowej Lechi i postrzegany był jako silniejszy lider niż poprzedni premier. Pod jego przywództwem, wielu Żydów z Etiopii i Rosji zostało sprowadzonych do Izraela. Rozbudowano także i stworzono wiele nowych osiedli żydowskich na Zachodnim Brzegu i w Strefie Gazy.
Trzecim premierem wywodzącym się z tej partii był Binjamin Netanjahu, wybrany na to stanowisko w maju 1996 roku, tuż po zabójstwie Icchaka Rabina. W prowadzeniu polityki nie kierował się przesłankami ideologicznymi w takim stopniu jak Begin i z tego powodu nie mógł opierać się z takim zdecydowaniem naciskom USA, jak robił to Szamir. Pomimo tego, że był krytyczny wobec postanowień z Oslo i bardziej „jastrzębi” niż jego poprzednicy Rabin i Peres z Partii Pracy, negocjował z Jasirem Arafatem. W 1998 roku, kiedy to Netanjahu rozmawiał z Palestyńczykami w Wye Plantation, kilku członków Knesetu z Likudu odeszło z partii na znak protestu wobec tych działań. Pod przywództwem Benny’ego Begina (syna Menachema Begina), Micha’ela Kleinera i Dawida Re’ema, założyli oni nową partię, Herut – Ruch Narodowy. Nowo powstałe ugrupowanie poparł były premier Icchak Szamir, który jednocześnie wyraził swój zawód poczynaniami Netanjahu.
Czwartym premierem z Likudu był Ariel Szaron, wybrany w marcu 2001 roku. Wykorzystał on spadek popularności premiera Ehuda Baraka, mającego problemy z palestyńską intifadą. W wyniku wyborów w 2003 roku, Likud uzyskał aż 40 mandatów. W tym czasie Szaron zaczął odchodzić od linii programowej swojej partii, m.in. wprowadzając w życie plan jednostronnych posunięć w stosunkach z Palestyńczykami. W wyniku tego w lecie 2005 roku zlikwidowano osiedla żydowskie w Strefie Gazy i część osiedli na Zachodnim Brzegu. Wydarzenia te wywołały niezadowolenie w Likudzie i powstanie wewnątrzpartyjnej opozycji wobec poczynań Ariela Szarona. Rezygnację ze stanowiska premiera złożył on 21 listopada 2005 roku (przestał wówczas także być liderem partyjnym). Konsekwencją tego było założenie własnego ugrupowania, Kadima.
Rozłam i powstanie Kadimy.
Po zwrocie Szarona w kierunku centrum sceny politycznej, niezadowolenie wewnątrz jego partii zaczęło narastać – spowodowało to głęboki podział w samym ugrupowaniu, jak i pośród jego zwolenników. Tuż przed odejściem lidera Likudu, kilkakrotnie udało mu się przetrwać wewnętrzne kryzysy. Najpierw, w marcu 2005 roku, kiedy to będący wówczas ministrem finansów Netanjahu zaproponował projekt budżetu, który spotkał się z ostrymi protestami, ale ostatecznie uzyskał akceptację. Drugi przypadek miał miejsce we wrześniu 2005 roku, kiedy krytyka Szarona wewnątrz Likudu spowodowała urządzenie głosowania nad wcześniejszymi wyborami na lidera partyjnego. Propozycja ta została odrzucona stosunkiem głosów 52 do 48 proc. W październiku przeciwnicy Szarona z frakcji Likud głosowali wspólnie z opozycją pragnąc uniemożliwić wejście do rządu dwóch jego protegowanych. Zademonstrowano w ten sposób utratę poparcia dla Ariela Szarona w łonie jego własnej partii, a przyjęcie budżetu na 2006 rok okazało się niewykonalne.
W następnym miesiącu Partia Pracy ogłosiła wyjście z rządu Szarona, co spowodowało ogłoszenie wcześniejszych wyborów. Stało się tak z powodu zwycięstwa lewicowego Amira Peretza w wyborach na lidera tego ugrupowania. 21 listopada 2006 roku Ariel Szaron ogłosił, że opuszcza Likud i zakłada nową, centrową formację, Kadima. Zaraz potem aż siedmiu kandydatów zgłosiło swój akces do zajęcia jego miejsca: Binjamin Netanjahu, Uzzi Landau, Sza’ul Mofaz, Jisra’el Kac, Silwan Szalom i Mosze Feiglin. Ten pierwszy okazał się być głównym faworytem. Landau i Mofaz zrezygnowali niedługo potem, reszta wsparła Netanjahu lub przeszła do Kadimy.
Ponownie Netanjahu.
Netanjahu zwyciężył w wyborach na lidera Likudu w grudniu 2005 roku, uzyskując 44,4% głosów. Szalom zajął drugie miejsce, otrzymawszy 33% głosów. Zapewniło mu to drugie miejsce na liście wyborczej partii do parlamentu. Stwierdzono, że frekwencja w wewnątrzpartyjnych wyborach była o wiele mniejsza niż w poprzednich latach – wyniosła mniej niż 40% ze 96 tys. zadeklarowanych członków partyjnych. Duża uwaga mediów skupiła się na najbardziej prawicowym kandydacie, Mosze Feiglinie, który uzyskał ostatecznie 12,4% głosów.
Po powstaniu Kadimy Szarona, partia Netanjahu stanęła przed zagrożeniem utraty pozycji jednej z dwóch głównych partii politycznych w Izraelu. Centrowa orientacja nowego ugrupowania przyciągnęła dużą część wyborców i członków Likudu. Z tego powodu kierownictwo tej partii musiało wykonać zwrot w „prawo”, opowiadając się np. przeciwko kolejnym likwidacjom żydowskich osiedli. Pomimo tego w Knesecie wciąż zasiada przedstawicieli wielu ugrupowań o wiele bardziej radykalnym profilu ideologicznym. Innym problemem było to, że część skrajnie prawicowych wyborców Likudu zaczęło głosować na wcześniej wspomniane partie, czując się zdradzonymi. Z tego powodu po wyborach w 2006 roku Likud znalazł się dopiero na czwartym miejscu, ustępując pola m.in. prawicowo-nacjonalistycznej partii rosyjskojęzycznych imigrantów, Jisra’el Betenu. Trzecią partią, po Kadimie i Partii Pracy, został religijny sefardyjski Szas. Wyniki wyborów okazały się dla Likudu porażką – udało mu się uzyskać tylko 12 mandatów, co oznaczało utratę aż 28 miejsc w porównaniu z poprzednimi wyborami. Oznacza to najgorszy wynik od czasu, gdy 41 lat wcześniej powstał sojusz Herutu i liberałów, Gahal (pierwowzór Likudu). Netanjahu przyznał, iż wynik ten jest klęską, ale stwierdził także, że pragnie pozostać liderem do czasu nadejścia „lepszych dni”.
1 marca 2006 roku komitet centralny Likudu zdecydował o zrzeczeniu się prawa do ustalania składu i kolejności nazwisk na partyjnej liście wyborczej. Partia wkrótce zaczęła odzyskiwać poparcie społeczne, zwłaszcza po kolejnych niepowodzeniach rządu Ehuda Olmerta. Okazało się nawet, że może liczyć na zwycięstwo w kolejnych wyborach parlamentarnych. Jeden z sondaży, przeprowadzony 11 stycznia 2007 przez redakcję gazety Jedi’ot Acharonot wskazał, iż Likud może uzyskać nawet 28 mandatów (przy 21 dla Partii Pracy, 11 dla Szas i jedynie 10 dla Kadimy). W związku z tym, w doniesieniach medialnych pojawiły się informacje o planowanym połączeniu ugrupowania z Jisra’el Betenu, zwłaszcza po wyjściu tego ugrupowania z rządu Olmerta. Zostały one jednak szybko zdementowane.
W pierwszych dniach grudnia 2008, podczas wewnętrznego głosowania w szeregach partii, którego efektem był skład listy wyborczej Likudu podczas wyborów parlamentarnych w styczniu 2009 r., okazało się, że członkowie partii w większości życzą sobie, aby wyrażała ona ich skrajnie prawicowe poglądy. Na liście partyjnej pojawiły się nazwiska przede wszystkim tzw. „jastrzębi” – polityków, którzy opowiadają się za twardą linią postępowania w konflikcie z Arabami. Na wysokich miejscach znaleźli się tam m.in.: Mosze Feiglin (20. miejsce), Gila Gamli’el (19.), Jisra’el Kac (11.), Ze’ew Binjamin Begin (5.), Juli-Jo’el Edelstein (12.), Re’uwen Riwlin (4.) i Gidon Sa’ar (2.), kojarzeni z nurtem skrajnie prawicowym w partii, podczas gdy umiarkowani członkowie Likudu – Dan Meridor i Uzzi Dajan zajęli odległe miejsca (odpowiednio 17. i 42.). Dla Netanjahu okazało się to sporym problemem (zwłaszcza stosunkowo wysokie miejsce Feiglina), ponieważ lider Likudu wiele czasu spożytkował na tworzenie wizerunku partii jako ugrupowania centroprawicowego, zdolnego do przyciągnięcia do siebie zniechęconych wyborców Kadimy i Partii Pracy. Powrót Likudu na skraj prawego skrzydła izraelskiej sceny politycznej doprowadził do spadku jego popularności wśród bardziej umiarkowanego elektoratu. Wskazywały na to np. wyniki sondażu z 19 grudnia 2008 r. Pod względem popularności, partia zrównała się w tym okresie z Kadimą. Według sondażu przeprowadzonego dla dziennika Ma’ariw, obie ugrupowania uzyskałyby 30 mandatów parlamentarnych, gdyby wybory zostały przeprowadzone właśnie 19 grudnia.
20 grudnia 2008 ujawniono hasło wyborcze Likudu używane przed kolejnymi wyborami parlamentarnymi – "Likud – ponieważ państwo musi być rządzone". Działacze partii chcieli w ten sposób wyrazić pogląd, że jedynie ugrupowanie Netanjahu może skutecznie zadbać o kraj w czasach kryzysu. Ich zdaniem nie była do tego zdolna Kadima, której rząd zawiódł Izraelczyków w czasie konfliktu w Libanie i walki z terrorystami w Strefie Gazy.
Na początku lutego, na tydzień przed wyborami parlamentarnymi, Netanjahu ogłosił, że po zwycięstwie Likudu, będzie dążył do utworzenia rządu jedności narodowej, w skład którego wejdą wszystkie syjonistyczne partie polityczne w Izraelu.
Wybory w 2009 roku i rząd Netanjahu.
W wyborach przedterminowych do Knesetu z 10 lutego 2009 Likud zajął drugie miejsce i otrzymując 27 mandatów parlamentarnych. Wygrała Kadima, uzyskując 28 miejsc w parlamencie. Pomimo tego zwycięstwa, pod znakiem zapytania stanęło to, czy kolejny premier Izraela będzie członkiem Kadimy, ponieważ trzecie miejsca zajął prawicowy, nacjonalistyczny Jisra’el Betenu, któremu pod względem ideologicznym o wiele bliżej do Likudu, niż do Kadimy. Jeden z liderów tego drugiego ugrupowania, Me’ir Szitrit, oświadczył, że jego partia nie wejdzie w skład skrajnie prawicowego rządu pod kierownictwem Netanjahu, nie wykluczając jednocześnie udziału w gabinecie, jeśli nie znajdzie się w nim Jisra’el Betenu. 12 lutego izraelskie media podały, że w negocjacjach koalicyjnych lider Likudu planował utworzenie rządu jedności narodowej, poprzez powierzenie Awigdorowi Liebermanowi (przywódca Jisra’el Betenu) teki ministra finansów, a politykom z Kadimy – Liwni i Mofazowi odpowiednio resorty spraw zagranicznych oraz obrony.
Ostatecznie Netanjahu utworzył gabinet, w skład którego 31 marca 2009 roku weszli przedstawiciele Likudu, Szasu (Eli Jiszai został wicepremierem i ministrem spraw wewnętrznych), Partii Pracy (Ehud Barak zachował tekę ministra obrony i stanowisko wicepremiera), Jisra’el Betenu (Awigdor Lieberman został wicepremierem i ministrem spraw zagranicznych), Zjednoczony Judaizm Tory oraz Żydowskiego Domu ("Ha-Bajit Ha-Jehudi"). Gabinet liczył 29 ministerstw, co było największą liczbą w historii Izraela.
31 stycznia 2012 Netanjahu pokonał w wewnątrzpartyjnych wyborach Mosze Feiglina. Otrzymał on 77 proc. głosów zarejestrowanych członków Likudu, którzy wzięli udział w głosowaniu. Netanjahu został wybrany liderem ugrupowania po raz czwarty.
Połączenie sił z Jisra’el Betenu i wybory w 2013.
25 października 2012 Netanjahu i Lieberman ogłosili połączenie sił partii politycznych, którym przewodzili oraz wystawienie wspólnej listy wyborczej w wyborach w 2013. Informacja ta wywołała dywagacje wśród komentatorów sytuacji na izraelskiej scenie politycznej, spodziewających się dążenia Liebermana do objęcia przywództwa w nowo utworzonym podmiocie. Przywódca Jisra’el Betenu potwierdził te przypuszczenia, stwierdzając, że „jest to jego cel, którym nie jest jednak owładnięty”.
W wyniku wyborów parlamentarnych sojusz Likudu i Jisra’el Betenu wprowadził do Knesetu 31 deputowanych, z czego 20 to członkowie tego pierwszego ugrupowania. Netanjahu zachował stanowisko premiera, tworząc w połowie marca 2013 rząd koalicyjny, w skład którego weszli także przedstawiciele ugrupowań Jest Przyszłość (Jesz Atid), Żydowski Dom (Ha-Bajit Ha-Jehudi) oraz Ruch (Ha-Tenu’a). Lieberman pozostał ministrem spraw zagranicznych Izraela.
Sojusz obu ugrupowań miał zdecydowanych przeciwników w szeregach tych partii. W listopadzie 2013 pojawiły się informacje, że w partiach trwają dyskusję, czy należy kontynuować współpracę. Ostatecznie została ona oficjalnie zakończona w lipcu 2014.
Wybory w 2015.
Pod koniec 2014 w rządzie Binjamina Netanjahu zaczęły narastać napięcia między partnerami tworzącymi koalicję w sprawach takich jak budżet na 2015 rok, wysokie koszty życia, polityka wobec Palestyńczyków, a zwłaszcza zaproponowanej przez premiera kontrowersyjnej ustawy, która określiłaby Izrael jako „państwo narodowe” narodu żydowskiego. 2 grudnia 2014 premier Netanjahu zdymisjonował dwoje ministrów, liderów koalicyjnych centrowo-liberalnych ugrupowań: Ja’ira Lapida (partia Jest Przyszłość) oraz Cippi Liwni (partia Ruch), zarzucając im „spiskowanie”, „podważanie jego pozycji” i „nieustające ataki z wnętrza rządu”. Efektem kryzysu rządowego był wniosek o skrócenie kadencji Knesetu, która normalnie trwałaby do 2017.
W wyniku wyborów parlamentarnych w Izraelu, przeprowadzonych 17 marca 2015, Likud wprowadził do Knesetu 30 deputowanych.
Wybory w 2019.
W wyborach parlamentarnych w Izraelu w kwietniu 2019 roku ugrupowanie zajęło pierwsze miejsce, zdobywając 1 138 772 głosów (26,45%). Przełożyło się to na 36 mandatów w Knesecie XXI kadencji.
2 czerwca Eli Ben-Dahan opuścił Likud i stworzył Achi. Z kolei 31 lipca trzech posłów partii My Wszyscy (Mosze Kachlon, Eli Kohen i Tali Ploskow) przeszło do Likudu.
W wyborach paralamentarnych we wrześniu 2019 roku Likud zajął drugie miejsce, zdobywając 1 113617 głosów (25,10%). Dało to 32 mandaty w Knesecie XXII kadencji.
Wybory w 2020.
W wyborach parlamentarnych w Izraelu w 2020 roku Likud zajął pierwsze miejsce, uzyskując 29,46% poparcia. Taki wynik przełożył się na 36 mandatów.
Wybory w 2021.
W wyniku wyborów w 2020 Likud oraz Niebiesko-Biali utworzyli koalicję. Jednak w wyniku nieuchwalenia budżetu, rozwiązano Kneset a wybory wyznaczono na 23 marca 2021.
W tych wyborach Likud uzyskał 24,19% poparcia, co przełożyło sie na 30 mandatów. Co w sumie dało stratę aż 7 mandatów w porównaniu do poprzednich wyborów, co przyczyniło sie do straty władzy przez Likud na rzecz koalicji anty-Netanyahu z Bennettem oraz Lapidem na czele.
Wybory w 2022.
Wskutek trudności z przeprowadzeniem reform, koalicja rządząca postanowiła rozwiązać Knesset. W tych wyborach Likud uzyskał 23,41% co przełożyło się na 32 mandaty, a wynik innych partii koalicyjnych w sumie przelorzy sie na 64 mandaty dla koalicji prawicowej. Co prawdopodobnie spowoduje powrót Netanyahu do władzy.
Ideologia.
Gospodarka.
Likud jest ugrupowaniem opowiadającym się za gospodarką wolnorynkową, choć w pewnych okolicznościach dopuszcza również elementy modelu mieszanego. Pod kierownictwem ministra finansów Beniamina Netanjahu, znacznie obniżono stawki podatku VAT i podatku dochodowego, jak również innych danin. Ugrupowanie to popiera rozwój wolnego handlu (zwłaszcza z Unią Europejską i USA), jak również likwidację monopoli. W ostatnich latach, pod rządami Likudu w Izraelu sprywatyzowano kilka przedsiębiorstw państwowych (m.in. El Al i Bank Leumi). Obecny lider partyjny, Netanjahu, gdy piastował funkcję ministra finansów, wyraził pogląd, iż związek zawodowy Histadrut jest tak potężną organizacją, iż jest w stanie sparaliżować izraelską gospodarkę. Stwierdził także, że przyczyną bezrobocia jest lenistwo i zbyt wysokie świadczenia socjalne.
Stosunki izraelsko-arabskie.
Program Likudu postuluje aneksję całej „Ziemi Izraela” ("Eretz Yisrael"), w skład której mają wchodzić tereny dzisiejszego państwa żydowskiego, jak również Zachodni Brzeg Jordanu, Strefa Gazy, Wzgórza Golan i cała Jerozolima.
Przez wiele lat Likud wykazywał zdecydowanie „jastrzębią” postawę w stosunkach z Palestyńczykami, opowiadając się przeciwko utworzeniu państwa palestyńskiego i wspierając osadnictwo żydowskie na Zachodnim Brzegu i w Strefie Gazy. Jednakże to właśnie rząd Likudu doprowadził do pierwszego układu pokojowego z państwem arabskim. W 1979 roku premier Menachem Begin podpisał wraz z egipskim prezydentem Anwarem as-Sadatem porozumienie na mocy którego Egipt otrzymał ponownie półwysep Synaj (okupowany przez Izrael od czasu wojny sześciodniowej w 1967), jak również zakończono stan wojny pomiędzy oboma krajami. Również Icchak Szamir wykonał gest w kierunku Palestyńczyków, spotykając się z ich przedstawicielami podczas konferencji w Madrycie, która miała miejsce tuż po konflikcie w Zatoce Perskiej w 1991 roku. Pomimo tego Szamir odrzucił ideę utworzenia palestyńskiego państwa, co zdaniem wielu (m.in. amerykańskiego sekretarza stanu Jamesa Bakera) było głównym powodem fiaska konferencji. Później premier Netanjahu wyraził sprzeciw wobec stworzenia państwa Palestyńczyków, choć pomysł ten po zawarciu porozumień z Oslo był popierany przez Partię Pracy, pomimo tego, że jego ostateczny kształt nie został ustalony.
Po wybuchu konfliktu pomiędzy Izraelem a Palestyńczykami w 2002 roku, rząd tworzony przez Likud rozpoczął ponowną okupację arabskich miast i obozów uchodźców na Zachodnim Brzegu. Jednak w 2005 roku Ariel Szaron zmienił nieco orientację ideologiczną partii, porzucając ideę „Wielkiego Izraela”, postulującą masowe osadnictwo na Zachodnim Brzegu i w Strefie Gazy. Został wybrany na drugą kadencję, prezentując swój plan jednostronnych posunięć w stosunkach z Palestyńczykami. Zadecydował o likwidacji żydowskich osiedli ze Strefy Gazy i czterech osiedli na północy Zachodniego Brzegu. Zdecydowana większość członków Likudu sprzeciwiała się takiemu postępowaniu premiera. Wywołało to kryzys rządowy i zadecydowało o rezygnacji Ariela Szarona z członkostwa w partii.
Ariel Szaron wraz z częścią deputowanych Likudu, którzy popierali realizację jego planu, opuścił Likud i założył nową centrową partię Kadima. Postuluje ona likwidację części osad również na Zachodnim Brzegu oraz oddzielenie się od terenów przyszłego państwa palestyńskiego przy pomocy muru. Następca Szarona na stanowisku lidera partyjnego, Binjamin Netanjahu oraz Silwan Szalom, numer 2 na partyjnej liście, poparli (niezgodnie z programem Likudu), likwidację żydowskich osiedli w Strefie Gazy. Pomimo tego Netanjahu zrezygnował ze stanowiska ministra finansów tuż przed rozpoczęciem realizacji tego przedsięwzięcia. Większość zwolenników popiera osadnictwo żydowskie na Zachodnim Brzegu i sprzeciwia się utworzeniu państwa palestyńskiego.
Kultura.
Likud propaguje kulturę „nowohebrajską”, stawiając głęboki nacisk na wartości syjonizmu rewizjonistycznego. Zwraca uwagę na konieczność kultywowania tradycji zwycięskich wojen (np. z 1948 roku), jak również podkreśla znaczenie przywiązania do symboli, takich jak flaga państwowa czy hymn. Postuluje również wpajanie dzieciom wartości patriotycznych w trakcie procesu edukacyjnego.
Partia opowiada się za wolnością prasy i prywatnymi mediami (rynek prywatnych mediów rozwinął się znacznie w Izraelu w czasie rządów Likudu). Pomimo tego, podczas kadencji premiera Szarona, doszło do zamknięcia pirackiego prawicowego radia Arutz 7 („Kanał 7”). Było ono szczególnie popularne pośród żydowskich osadników. Posunięcie to spowodowało krytykę rządu ze strony środowisk skrajnie prawicowych.
Likud wyraża również umiarkowane poparcie dla wartości religijnych w życiu społecznym, uznając, że religia jest spoiwem łączącym naród, co w perspektywie historii Żydów, ma szczególne znaczenie.
Działacze.
Posłowie do Knesetu.
19. Kneset.
Posłowie wybrani w wyborach: Binjamin Netanjahu, Gilad Erdan, Silwan Szalom, Jisra’el Kac, Danny Danon, Mosze Ja’alon, Ze’ew Elkin, Cippi Chotoweli, Jariw Lewin, Juli-Jo’el Edelstein, Chajjim Kac, Miri Regew, Mosze Feiglin, Juwal Steinitz, Cachi Hanegbi, Limor Liwnat, Ofir Akunis, Gila Gamli’el.
W trakcie kadencji do parlamentu wszedł: Karmel Szama.
20. Kneset.
Posłowie wybrani w wyborach: Binjamin Netanjahu, Gilad Erdan, Juli-Jo’el Edelstein, Jisra’el Kac, Miri Regew, Silwan Szalom, Mosze Ja’alon, Ze’ew Elkin, Jariw Lewin, Ze’ew Binjamin Begin, Cachi Hanegbi, Juwal Steinitz, Gila Gamli’el, Ofir Akunis, Dawid Bitan, Chajjim Kac, Jackie Lewi, Jo’aw Kisz, Cippi Chotoweli, Dawid Amsalem, Miki Zohar, Anat Berko, Ajjub Kara, Nawa Boker, Awi Dichter, Awraham Neguse, Nurit Koren, Jaron Mazuz, Oren Chazzan, Danny Danon.
W trakcie kadencji do parlamentu weszli: Szaren Haskel, Amir Ochanna, Jehuda Glik i Osnat Hilla Mark.
21. Kneset.
Posłowie wybrani w wyborach: Binjamin Netanjahu, Juli-Jo’el Edelstein, Jisra’el Kac, Gilad Erdan, Gidon Sa’ar, Miri Regew, Jariw Lewin, Jo’aw Galant, Nir Barkat, Gila Gamli’el, Awi Dichter, Ze’ew Elkin, Chajjim Kac, Cachi Hanegbi, Ofir Akunis, Juwal Steinitz, Cippi Chotoweli, Dawid Amsalem, Amir Ochanna, Ofir Kac, Etti Chawa Atijja, Jo’aw Kisz, Dawid Bitan, Keren Barak, Szelomo Karaj, Miki Zohar, Eli Ben-Dahan, Szaren Haskel, Michal Szir Segman, Keti Szitrit, Fatin Mulla, Maj Golan, Uzzi Dajan, Ari’el Kelner, Osnat Hilla Mark.

</doc>
<doc id="343789" url="https://pl.wikipedia.org/wiki?curid=343789" title="Dzień świstaka (film)">
Dzień świstaka (film)

Dzień świstaka (ang. "Groundhog Day") – amerykański film fabularny (komedia romantyczna) z 1993 roku, w reż. Harolda Ramisa.
Opis fabuły.
Prezenter telewizyjnej prognozy pogody, pewny siebie Phil Connors, przyjeżdża do miasteczka Punxsutawney. Ma zrelacjonować przebieg corocznego święta zapowiadającego nadejście wiosny – Dnia Świstaka. Pod koniec dnia dochodzi do wniosku, że to był najgorszy dzień w jego życiu. Kiedy budzi się następnego ranka orientuje się, że znów przeżywa to samo – zamyka się pętla czasu, a dzień 2 lutego trwa w nieskończoność. Historia powtarza się jeszcze wiele razy.
Nagrody i nominacje.
Nagrody BAFTA 1993
Nagrody Saturn 1993

</doc>
<doc id="343790" url="https://pl.wikipedia.org/wiki?curid=343790" title="Jean Picard">
Jean Picard

Jean-Felix Picard (ur. 21 lipca 1620 w La Flèche, Francja, zm. 12 lipca 1682 w Paryżu) – francuski duchowny katolicki i naukowiec: astronom, geodeta i fizyk; pierwszy który wykonał dokładny pomiar długości łuku południka ziemskiego i na tej podstawie obliczył rozmiar Ziemi.
W 1675 wykonał pierwszą utrwaloną obserwację światła barometrycznego, pojawiającego się w próżni powyżej poziomu rtęci w poruszonym barometrze. W 1679 założył i był redaktorem „La Connaissance des temps ou des mouvements celestes”, pierwszej efemerydy astronomicznej.
Picardowi przypisuje się również wprowadzenie celownika teleskopowego i użycie zegara wahadłowego dla uzyskania większej precyzji obserwacji astronomicznych.
Jako pierwszy obliczył wymiary Ziemi z rozsądnym marginesem błędu (promień Ziemi według jego obliczeń miał 6372 km; obecny wynik to 6357 km), za co w roku 1740 uhonorowany został piramidą w Juvisy-sur-Orge. Wykonał wiele pomiarów astrometrycznych.

</doc>
<doc id="343791" url="https://pl.wikipedia.org/wiki?curid=343791" title="Namiestów">
Namiestów

Namiestów (słow. "Námestovo", węg. "Námesztó") – miasto powiatowe w środkowej Słowacji, w kraju żylińskim, w historycznym regionie Orawa.
Położenie.
Namiestów leży na wysokości 614 m n.p.m. nad sztucznym Jeziorem Orawskim w dolinie Białej Orawy, między pasmami górskimi Beskidu Orawsko-Żywieckiego i Magury Orawskiej. Liczba mieszkańców w 2011 roku wynosiła 7936 osób, powierzchnia miasta – 44,445 km².
Przez Namiestów przebiega droga krajowa nr 78 ze wsi Oravský Podzámok do przejścia granicznego Oravská Polhora – Korbielów, która na południowy zachód od miasta krzyżuje się z drogą lokalną nr 520 Tvrdošín – Čadca.
Historia.
Do 1918 r..
Namiestów został założony w 1557 decyzją orawskiego magnata Franciszka Thurzo, który lokował go jako wieś na prawie wołoskim. Rzeczywistym założycielem nowej osady z ramienia F. Thurzona był późniejszy pierwszy dziedziczny sołtys wsi – Ondrej Rando. Osada weszła w skład dominium Zamku Orawskiego. Początkowo miała charakter rolniczy, w XVIII wieku rozwinęło się tu rzemiosło, zwłaszcza wyrób płótna. Do rozwoju miasta przyczyniło się zwłaszcza położenie na szlaku handlowym do Polski.
Już w 1612 r. Thurzonowie założyli tu parafię ewangelicką, a Namiestów zaczął się rozwijać nie tylko jako ośrodek handlowy, ale i jako centrum religijne. To protestanci wybudowali tu w latach 1656–1659 pierwszy kościół. W wieku XVII – wieku powstań antyhabsburskich – Namiestów zapisał się do historii pod rokiem 1671, kiedy zajął go jeden z dowódców kolejnego powstania kuruców – Kasper Pika. Pod hasłami antyhabsburskimi i antykatolickimi skupił wokół siebie znaczną ilość okolicznej ludności i z takim wojskiem zdobył niedalekie Zamki Orawskie.
Na początku XVIII w. Namiestów stał się głównym ośrodkiem rekatolicyzacji Orawy. Przybywało tu coraz więcej ludności katolickiej, a także żydowskiej. Motorem rozwoju wsi stało się prawo do wolnego handlu płótnem, które otrzymała ona w 1728 r. 14 czerwca 1776 cesarzowa Maria Teresa nadała wsi przywileje miejskie: uprawniały one do organizowania czterech jarmarków rocznie oraz cotygodniowych targów w każdy czwartek. Tutejsze targi i jarmarki należały do najsłynniejszych na całej Orawie. Oprócz płótna i innych wyrobów z lnu sprzedawano tu zwłaszcza wyroby z konopi, kożuchy oraz wyroby skórzane.
W latach 1875–1876 i 1879–1899 mieszkał tu sławny słowacki poeta Pavol Országh Hviezdoslav, którego pomnik stoi dziś przed kościołem parafialnym. W 1910 r. miasto miało 1,6 tys. mieszkańców, z czego 1,3 tys. Słowaków, 0,2 tys. Niemców i 0,1 tys. Węgrów. 
Od 1918 r..
Po zakończeniu I wojny światowej, po rozpadzie Austro-Węgier, w okresie listopad-grudzień 1918 r. Namiestów znajdował się na obszarze kontrolowanym przez Wojsko Polskie, a od września 1919 r. do 28 lipca 1920 r. na obszarze plebiscytowym podlegającym władzy Międzynarodowej Komisji Plebiscytowej, a obejmującym całą Górną Orawę. Znajdowała się tam siedziba Okręgu (jednego z czterech na Górnej Orawie) polskiej Tajnej Organizacji Wojskowej, w skład którego wchodziły też Bobrów, Żubrohława, Klin Namiestowski, Słanice, Łokcza i Brzeza. Posterunek TOW w Namiestowie liczył 30 członków, zastępcą komendanta był Emil Mika.
W okresie I wojny światowej zanikły tradycje płóciennicze, jednak wtedy miasto było już lokalnym ośrodkiem przemysłowym. W 1943 r. Namiestów spustoszył pożar, pod koniec II wojny światowej, wiosną 1945 r. – zacięte walki o miasto. W latach pięćdziesiątych XX wieku jego południowa część (60%, w tym zabytkowe centrum) została zalana wodami Jeziora Orawskiego. Wskutek usytuowania tuż nad największym zbiornikiem wodnym środkowej Słowacji miasto nabrało później charakteru ośrodka turystyczno-rekreacyjnego. Miasto było siedzibą władz powiatu w latach 1777–1920, 1922–1960 i jest nią od 1996.
Zabytki.
W Namiestowie znajduje się renesansowy kościół pw. świętych apostołów Szymona i Judy z połowy XVII wieku. Przebudowany przed 1716 r., restaurowany w XIX w. i po 1945 r. Z dawnego wyposażenia wnętrza zachowały się barokowa chrzcielnica i dwa konfesjonały z XVIII w., a także rzeźby św. Katarzyny i św. Barbary oraz ludowy, kamienny posążek świętego z XIX w. Obok kościoła barokowa, kamienna kolumna maryjna z 1758 r.
Współcześnie.
Most nad zatoką Jeziora Orawskiego łączy główną część miasta z dzielnicą "Slanická Osada", w której działa największa na Słowacji zawodowa szkoła hotelarsko-gastronomiczna. Na jeziorze leży jedyna pozostałość po zatopionej wsi Slanica – wyspa "Slanický ostrov" z zabytkowym kościołem z XVIII wieku, obecnie muzeum. Północna część miasta to typowe socjalistyczne blokowisko, w którym mieszka ponad połowa ludności miasta. W Namiestowie mieści się największy zakład elektrotechniczny na Słowacji – filia belgijskiej spółki PUNCH.
Namiestów jest miastem partnerskim Myszkowa.

</doc>
<doc id="343795" url="https://pl.wikipedia.org/wiki?curid=343795" title="Emiter (radio)">
Emiter (radio)

Studenckie Studio Radiowe "Emiter" – studencka rozgłośnia radiowa dawnej Wyższej Szkoły Inżynierskiej w Opolu (WSI, obecnie Politechnika Opolska).
Historia.
Studio powstało w lutym 1969 roku. Pierwszym zachowanym dokumentem świadczącym o jego istnieniu jest podanie do Przewodniczącego Komisji ds. Radia i Telewizji z prośbą o przekazanie wycofywanego z użytku sprzętu radiowego. Twórcą i pierwszym kierownikiem studia był Grzegorz Cegielski. 
W maju 1969 roku wśród studentów został ogłoszony konkurs na nazwę studia. Zwyciężyła propozycja Studenckie Studio Radiowe "Emiter". Jak informują archiwalne dokumenty, u progu swej działalności Emiter dysponował dwoma pomieszczeniami w domu studenta Opolskiej WSI przy ulicy Oleskiej 102 i nadawał program poprzez sieć radiowęzłową do wszystkich pokoi w tymże domu studenckim. Istniało także połączenie drogą telefoniczną z Polskim Radiem w Opolu i możliwość wejść z programem "Emitera" na antenę tej rozgłośni. Większość prac remontowych i adaptacyjnych w przekazanych pomieszczeniach wykonywali sami "emiterowcy", uczelnia zaś dostarczała materiały.
Największym problemem studia było pozyskanie niezbędnego sprzętu radiowego i taśm, na których odbywały się nagrania, montaż, emisja i archiwizacja materiałów dźwiękowych. Sprzęt pozyskiwany był ze stacji Polskiego Radia. Był to sprzęt używany i często wymagający remontu. Część sprzętu i wszystkie remonty wykonywali członkowie działu technicznego SSR "Emiter".
Rozkwit działalności.
Największy rozkwit działalności SSR "Emiter" przypada na lata 70. i 80. XX w. Wtedy to w pracę studia zaangażowanych było ok. 60 osób. Z tego okresu zachowała się część listy wydanych legitymacji radiowych. W ramach zespołu pracowały redakcje dzienne przygotowujące programy na poszczególne dni tygodnia. Każda z nich liczyło ok. 5 osób. Istniała zupełna dowolność co do doboru muzyki, stąd każdy z dni miał zupełnie inny charakter muzyczny. Przykładowo, poniedziałki zdominowane były przez muzykę rockową we wszelkich odmianach, z kolei w czwartki dominowała muzyka elektroniczna. Programy emitowane przez studio miały charakter autorski.
"Emiter" był źródłem informacji o tym, co związane było z życiem uczelni, zarówno studenckim jak i naukowym. Wspierał działalność organizacji studenckich takich jak AKT, AKŻ i DKF. 
SSR "Emiter" posiadało dział techniczny skupiający kilkanaście osób. Zajmował się on utrzymaniem i rozbudową zaplecza technicznego studia, a także realizacją programu i nagraniami. W zakres obowiązków techników "Emitera" wchodziło również nagłaśnianie różnego rodzaju wydarzeń organizowanych przez uczelnię. Uczestniczył w wielkiej uroczystości nadania imienia uczelni. 
Wśród dokumentów archiwalnych "Emitera" znajdują się m.in. prośba Domu Kultury w Dobrzeniu o nagranie materiału demonstracyjnego amatorskiego zespołu "Piersi", czy też podanie do ZSP o przygotowanie nagłośnienia sali na spotkanie z ówczesnym Ministrem ds. Młodzieży i Sportu Aleksandrem Kwaśniewskim.
Przez progi studia radiowego przewinęło się wiele znanych osób. Radio miało okazję towarzyszyć w pierwszych opolskich koncertach zespołu Lady Pank w 84 roku. Swoje pozdrowienia dla SSR "Emiter" przekazał także Marek Niedźwiecki, który sam rozpoczynał karierę w Studenckim Radiu Żak Politechniki Łódzkiej. 
W tym czasie radiowęzeł "Emitera" obejmował wszystkie akademiki WSI i "emiterowcy" dopracowali się własnej metody badania słuchalności. Polegała ona na tym, że wszystkie osoby słuchające programu na dany sygnał zaczynały "mrugać" światłem w swoim pokoju, osoby z "emitera" stały pomiędzy akademikami i liczyły "mrugające" okna. 
Oprócz działalności typowo radiowej, "Emiter" prowadził także własną działalność kulturalną przede wszystkim poprzez Studencki klub "Hades". Obejmowała ona wieczorki jazzowe czy poetyckie, a także organizację zabaw tanecznych.
Osobą, która otaczała szczególną opieką i życzliwością działalność SSR "Emiter" w tamtych czasach, był rektor WSI Zbigniew Vogel, któremu "emiterowcy" zawdzięczają sprzyjającą atmosferę niezbędną do rozwoju studia. Był on częstym gościem "Emitera" czego śladem są liczne nagrane wywiady i audycje. Dzięki jego wielkiemu zrozumieniu i życzliwości był możliwy rozwój stacji.
Radio dziś.
Po zaprzestaniu działalności radia w roku 2000, dzięki grupie pasjonatów radio zaczęło ponownie nadawać. Obecnie radio gra muzykę 24 godziny na dobę / 7 dni w tygodniu, zaś audycje na żywo - 5 razy w tygodniu, od godz. 17.00 do późnych godzin nocnych. 
Liner stacji brzmi: "Nieźle rockujemy!".

</doc>
<doc id="343798" url="https://pl.wikipedia.org/wiki?curid=343798" title="Partie polityczne w Izraelu">
Partie polityczne w Izraelu

Izrael jest demokratyczną republiką parlamentarno-gabinetową, w której większość władzy wykonawczej spoczywa w rękach premiera, stojącego na czele rządu. 120 deputowanych do Knesetu wybieranych jest w ordynacji proporcjonalnej z zamkniętych list w jednym, ogólnokrajowym okręgu wyborczym. Od 2015 roku próg wyborczy w wyborach wynosi 3,25%. Prawo zgłaszania list kandydatów posiadają partie lub koalicje wyborcze, które zadecydowały o starcie w wyborach. "Prawo partii politycznych" z 1992 roku pozwala na start każdej partii, która nie neguje Państwa Izrael jako państwa żydowskiego i demokratycznego, nie podżega do rasizmu i nie wspiera lub nie bierze udziału w działalności przeciw niemu. Lista, która przekroczy próg wyborczy otrzymuje liczbę mandatów równą jej wyborczej sile. Dochodzi do tego poprzez podział ważnych głosów oddanych na listy, z wynikiem pozwalającym na przekroczenie progu, w celu ustalenia ile głosów było potrzebnych na otrzymanie jednego mandatu przez listę. Podział mandatów odbywa się metodą D’Hondta, która w Izraelu jest znana jako metoda Badera-Ofera od nazwisk posłów, którzy zaproponowali jej zastosowanie (Jochanan Bader i Awraham Ofer).
Organizacyjno-funkcyjny podział partii.
Asher Arian uznał, iż w politycznej historii Izraela zaistniały partie:
Debata polityczna.
Debata polityczna, a co za tym idzie i programy wyborcze są kształtowane przez poniższe czynniki lub podziały socjopolityczne:
Rodziny partii politycznych.
Partie arabskie.
Są to partie, które nie weszły jeszcze w żadną koalicję rządzącą w Izraelu, a żaden Arab nie piastował stanowiska ministerialnego. Początkowo reprezentacja Arabów w Knesecie była symboliczna i startowała z list Mapai i Maki. W 1965 arabska część Maki utworzyła Rakach, która w latach 70. XX wieku połączyła się z mniejszymu ugrupowaniami arabskimi tworząc świecki Chadasz (1977). W 1988 roku powstała Arabska Partia Demokratyczna, która z czasem weszła w koalicje z mniejszymi partiami tworząc Ra’am (1996). Oprócz nich w Izraelu funkcjonuje nacjonalistyczna partia Balad. Partie arabskie przez długi czas bojkotowały wybory w Izraelu na znak protestu przeciw dyskryminacji, ponadto ich program ograniczał się do spraw dotyczących Palestyńczyków.
Partie centrowe.
Przez długi czas pozycja partii centrowych była słaba. Zaliczały się do niej ugrupowania świeckie, które miały programy umiarkowane programy wyborcze. Dopiero na przełomie XX i XXI wieku rola tych partii wzrosła. Ich programy stanowiły kompilację programów lewicy i prawicy (np. Kadima, Ha-Tnua lub Partia Centrum) lub skupiały się na wybranym zagadnieniu w polityce: Szinuj (osłabienie wpływu ortodoksji na Izrael), Gil (wsparcie osób starszych), Kulanu i Jesz Atid (wzmocnienie klasy średniej i wolnego rynku).
Partie lewicowe.
Były to najważniejsze partie polityczne w Izraelu po jego powstaniu. Wynikało to z tego względu, iż syjonizm socjalistyczny był najbardziej wpływowym nurtem w ruchu syjonistycznym. Pierwszymi ugrupowaniami w tej rodzinie były Mapai i Mapam, która powstała w wyniku rozłamu w Mapai i połączenia się tej grupy z Ha-Szomer ha-Cair i Achdut ha-Awoda. Ta pierwsza, pod przywództwem Dawida Ben Guriona przybrała charakter socjaldemokratyczny i odeszłą od ideowego socjalizmu i związków z ZSRR. Mapam natomiast pozostała partią ideową, otwartą na współpracę z Arabami i ZSRR. W 1968 roku doszło do utworzenia Izraelskiej Partii Pracy z Achdut ha-Awoda, Listy Robotników Izraela i Mapai. W latach 90. XX wieku Partia Pracy przybrała charakter centrolewicowy. Mapam natomiast połączyłą się z Szinuj i Ratz, tworząc Merec. W 2014 roku Partia Pracy utworzyła z Ha-Jerukkim i Ha-Tnuą koalicję nazwaną Obóz Syjonistyczny, która nie przetrwała długo.
Partie religijne.
Partie religijne składają się z dwóch podgrup. Jedna to ugrupowania antysyjonistyczne lub niesyjonistyczne. Ich programy dotyczą kwestii religijnych, socjalnych, edukacji religijnej i obyczajowych. Ostateczne słowo w decyzjach politycznych tych partii mają autorytety rabiniczne. Początkowo sektor ten obejmował partie Agudat Israel i Po’alej Agudat Israel. W latach 80. XX wieku w Agudat Israel doszło do rozłamu. Niezadowoleni ze swojej sytuacji w partii i dyskryminacji w szkolnictwie ortodoksyjnym Sefardyjczycy utworzyli Szas. Podczas rozłamu powstała także Degel ha-Tora, która odwołuje się do społeczności "mitnagdim." Z czasem Degel ha-Tora stworzyła koalicję z Agudat Israel nazwaną Zjednoczony Judaizm Tory. Druga podgrupa składa się z partii religijnego syjonizmu, który połączył syjonizm z judaizmem. Pierwszą i najbardziej znaną partią tego sektora była Mafdal, istniejąca do 2008 roku, kiedy przekształciła się w Żydowski Dom.
Partie prawicowe.
Po powstaniu Izraela główną partią prawicową był Cherut Menachema Begina, odwołujący się do tradycji rewizjonizmu Żabotyńskiego. Partia głosiła hasła wolnorynkowe i nacjonalistyczne. Z czasem, w celu zdobycia szerszego elektoratu, Cherut połączył się z Partią Liberalną tworząc Gachal (1965). W 1973 roku w wyniku połączenia Gachalu z La’am (utworzonym z Wolnego Centrum, Listy Państwowej i Ruchu na Rzecz Wielkiego Izraela) powstał Likud. Z czasem, w wyniku sprzeciwu wobec procesu pokojowego zapoczątkowanego przez Begina zaczęły powstawać radykalne partie prawicowe jak Tchija, Comet, Moledet, Unia Narodowa. W latach 90. XX wieku część ugrupowań religijnych przejęła postulaty nacjonalistyczne i radykalne, tworząc religijną prawicę.

</doc>
<doc id="343802" url="https://pl.wikipedia.org/wiki?curid=343802" title="Stadion Olimpijski (Wrocław)">
Stadion Olimpijski (Wrocław)



</doc>
<doc id="343809" url="https://pl.wikipedia.org/wiki?curid=343809" title="Jerzy Dąbrowski">
Jerzy Dąbrowski



</doc>
<doc id="343819" url="https://pl.wikipedia.org/wiki?curid=343819" title="Jezioro Chełmżyńskie">
Jezioro Chełmżyńskie

Jezioro Chełmżyńskie – polodowcowe jezioro rynnowe położone w gminie Chełmża, powiat toruński, województwo kujawsko-pomorskie, w dorzeczu rzeki Fryby. Jedno z największych jezior Pojezierza Chełmińskiego. Po północno-zachodniej stronie jeziora rozciąga się miasto Chełmża. Zbiornik jest połączony z przyległym jeziorem Grzywnieńskim. Pomiędzy nimi (na wcinającym się w akwen jeziora wzgórzu) jest położona miejscowość Strużal. Jezioro zajmowało niegdyś większy obszar, oblewając swoimi wodami wzgórze, na którym dzisiaj stoi kościół św. Mikołaja w Chełmży.
Wymiary.
Długość: ok. 6,1 kmSzerokość: 200–550 mPowierzchnia: 2,71 km². 
Sport i rekreacja.
Jezioro trzeciej klasy czystości wód ma znaczenie turystyczne oraz jako całoroczne łowisko wędkarskie głównie dla mieszkańców najbliższej okolicy. Spośród ryb występują w nim sandacz, szczupak, okoń, leszcz, płoć, karp, tołpyga oraz troć jeziorowa.
Nad Jeziorem Chełmżyńskim działają dwa kluby sportowe – Chełmżyńskie Towarzystwo Wioślarskie (wcześniej KS Legia Chełmża z sekcją wioślarską) oraz KST Włókniarz Chełmża z sekcjami kajakarską i żeglarską.
Wypożyczalnia sprzętu pływającego znajduje się na brzegu jeziora na wysokości konkatedry.
We wschodniej części, w miejscowości Zalesie, znajduje się gminna plaża, boiska sportowe, parking, 2 pola namiotowe oraz prywatne domki letniskowe. Istnieje możliwość wypożyczenia sprzętu pływającego. Na południowym brzegu jeziora położona jest miejscowość Mirakowo z licznymi domkami letniskowymi. Znajduje się tam również gospodarstwo agroturystyczne z bezpośrednim dostępem do jeziora, własnym pomostem, plażą i sprzętem pływającym.
Brzegi jeziora są w znacznej części odkryte – nie są zalesione. Położone w głębi lądu jezioro jedynie wiosną i jesienią narażone jest na wiatr i oddziaływanie nieco większej niż 0,5 m fali. Latem nieraz całymi tygodniami dni są bezwietrzne, co utrudnia uprawianie żeglarstwa.

</doc>
<doc id="343822" url="https://pl.wikipedia.org/wiki?curid=343822" title="Namestovo">
Namestovo



</doc>
<doc id="343829" url="https://pl.wikipedia.org/wiki?curid=343829" title="Akumulator kwasowo-ołowiowy">
Akumulator kwasowo-ołowiowy

Akumulator kwasowo-ołowiowy – rodzaj akumulatora elektrycznego, opartego na ogniwach galwanicznych zbudowanych z elektrody ołowiowej, elektrody z ditlenku ołowiu () oraz ok. 37% roztworu wodnego kwasu siarkowego, spełniającego funkcję elektrolitu.
W 1850 roku niemiecki fizyk Wilhelm Josef Sinsteden opracował pierwszy akumulator kwasowo-ołowiowy. Udoskonalenia nadeszły w czasie, gdy gospodarka była nastawiona na efektywne przechowywanie energii. W 1887 roku przedsiębiorca Adolph Müller założył pierwszą niemiecką fabrykę akumulatorów. Pozostałe niemieckie przedsiębiorstwa wkrótce produkowały seryjne akumulatory ołowiowe. Wkrótce produkowano pojazdy z zasilaniem akumulatorowym. Mimo wielu jego wad jest to wciąż najbardziej popularny rodzaj akumulatorów elektrycznych. Występuje w niemal wszystkich samochodach, a także wielu innych pojazdach (np. w wolnobieżnych pojazdach elektrycznych typu Melex). Oprócz tego stanowi często jeden z elementów awaryjnego zasilania budynków, zakładów przemysłowych, szpitali, central telefonicznych i polowych systemów oświetleniowych.
Konstrukcja i działanie.
Każde ogniwo składa się z:
Rozładowywanie.
W trakcie poboru prądu z akumulatora, na elektrodach zachodzą następujące reakcje chemiczne:
Na obu elektrodach w trakcie poboru prądu wydziela się siarczan ołowiu(II) (). W trakcie ładowania zachodzą dokładnie takie same reakcje, tyle że w drugą stronę.
W naładowanym akumulatorze gęstość elektrolitu wynosi (w akumulatorach stosowanych w klimacie tropikalnym: 1,23 g/cm³). Proces rozładowywania powoduje zmniejszenie stężenia elektrolitu, jego gęstości i poziomu. Kiedy w rozładowanym akumulatorze napięcie na biegunach spadnie do 1,8 V na ogniwo (10,8 V w 12-woltowym akumulatorze samochodowym), a gęstość elektrolitu do 1,18 g/cm³, akumulator należy niezwłocznie naładować. Stan naładowania można i należy mierzyć areometrem (a nie woltomierzem, zwłaszcza bez obciążenia), każda cela osobno.
Stan całkowitego rozładowania akumulatora polega na całkowitym przekształceniu obu elektrod w stały siarczan ołowiu i jest odwracalny. Siarczan ołowiu jednak po pewnym czasie przechodzi w stan krystaliczny (elektryczny izolator), powodując tym samym spadek pojemności akumulatora. W takiej sytuacji niemożliwe staje się naładowanie akumulatora, gdyż skrystalizowany siarczan ołowiu nie bierze udziału w procesach chemicznych. W praktyce zapobiega się tzw. zasiarczeniu elektrod stosując specjalną ich konstrukcję, która utrudnia osadzanie się na ich powierzchni nieprzenikalnej warstwy kryształów siarczanu ołowiu. Istnieje też procedura regeneracji (odsiarczania) akumulatorów.
Ładowanie.
Proces ładowania polega na podłączeniu akumulatora do odpowiednich biegunów źródła prądu stałego (np. zasilacza lub prostownika) i trwa on około 10 godzin (akumulatory samochodowe ładowane są sukcesywnie podczas pracy silnika, np. za pomocą alternatora – co dla akumulatora nie jest jednak optymalne, powinien być okresowo, szczególnie przed zimą, ładowany poza pojazdem). Prąd ładowania powinien wynosić liczbowo 10% pojemności akumulatora (dla akumulatora 40 Ah prąd ładowania wynosi 4 A). Inne metody ładowania, np. większym prądem lub stałym napięciem, powinno być przeprowadzane zgodnie z zaleceniami producenta. Podczas ładowania napięcie ogniwa wzrasta powoli od ok. 2 V do 2,35 V, potem szybciej. Gęstość oraz poziom elektrolitu rośnie (stąd decyzję o ewentualnym dolaniu wody dokonuje się po naładowaniu, bo można przelać cele i niepotrzebnie rozrzedzić elektrolit – najczęstszy błąd). Po przekroczeniu napięcia 2,4 V zaczyna się rozkład wody na tlen i wodór (tzw. gazowanie akumulatora). Po osiągnięciu napięcia 2,5 V należy przerwać ładowanie, w przeciwnym razie dochodzi do przeładowania akumulatora. Skutkuje to wydzieleniem dużych ilości wodoru (tzw. „zagotowanie”). Wodór w połączeniu z powietrzem tworzy mieszankę wybuchową, która może eksplodować pod wpływem iskry elektrycznej. Stąd ładowanie akumulatorów należy przeprowadzać w dobrze wentylowanych wnętrzach lub na otwartym terenie i unikać iskrzenia przy odłączaniu zacisków prostownika (w pierwszej kolejności należy odłączyć prostownik z sieci). W czasie ładowania w elektrolicie wydziela się ciepło, które przy temperaturze powyżej 40 °C działa szkodliwie na płyty akumulatora. Dlatego np. alternatory samochodowe mają regulację napięcia zależną od temperatury (w lecie celowo zaniżają napięcie, aby nie wygotować elektrolitu, w zimie zawyżają, by przyspieszyć reakcje chemiczne).
Nieużywany akumulator trzeba okresowo doładowywać aby nie dopuścić do zasiarczenia spowodowanego procesem samorozładowania.
Pojemność.
Pojemność akumulatorów ołowiowych podaje się w amperogodzinach (Ah). Pojemność zależy od sposobu rozładowywania, dlatego wprowadzono pojęcie pojemności 10-godzinnej. Dla przykładu, aby rozładować w ciągu 10 godzin akumulator 40 Ah, należy czerpać z niego prąd o natężeniu 4 A. Niektórzy producenci stosują inne pojęcia pojemności akumulatora, np. pojemność 5-godzinną (5HR) lub 20-godzinną (20HR).
Obsługa.
Utrzymanie klasycznych akumulatorów w nienagannym stanie wymaga stałej okresowej obsługi. W intensywnie użytkowanych akumulatorach należy uzupełniać poziom elektrolitu wodą destylowaną (dotyczy akumulatorów z płynnym elektrolitem), jednak decyzję o tym czego dolać (bo kwasu też może ubywać), dokonujemy tylko i wyłącznie po pomiarze gęstości elektrolitu w stanie naładowanym (najpowszechniejszym błędem obsługi jest dolewanie wody do rozładowanego akumulatora – przy ładowaniu może dojść do przelania nadmiaru). Obniżanie się poziomu elektrolitu i jednoczesne zwiększanie jego gęstości wpływa negatywnie na jego trwałość (tak samo jak sukcesywne rozrzedzanie wodą). Nieużywane akumulatory należy okresowo doładowywać (i sprawdzać gęstość elektrolitu) aby nie uległy zasiarczeniu (proces w dużym stopniu odwracalny). Zużyte akumulatory należy składować w specjalnie przeznaczonych do tego miejscach. Przetrzymywanie ich na własną rękę jest zabronione z powodu wysokiego stopnia zagrożenia dla środowiska.
Akumulatory bezobsługowe i żelowe.
Wadą akumulatorów ołowiowych jest ryzyko wycieku z nich kwasu siarkowego oraz parowanie wody powodujące zbyt duże stężenie elektrolitu, co wymaga okresowego jej uzupełniania. Oba problemy rozwiązuje się stosując specjalną konstrukcję uwięzienia elektrolitu w zamkniętej obudowie. Rozróżnia się trzy technologie:
Akumulatory AGM i żelowe także nazywa się bezobsługowymi, gdyż w zasadzie nie wymagają one kontrolowania składu i ilości elektrolitu.
Żadna forma elektrolitu nie zapobiega jednak problemom wynikającym z częstego rozładowywania akumulatora. Ładowanie akumulatorów bezobsługowych jest przeprowadzane podobnie jak klasycznych, lecz należy użyć automatycznego prostownika chroniącego akumulator przed przeładowaniem. Kontrola naładowania w tym wypadku polega na obserwowaniu napięcia na zaciskach akumulatora.
Obudowy akumulatorów nigdy nie są absolutnie szczelne, bo powodowałoby to niebezpieczeństwo wybuchu na skutek dużego wzrostu ciśnienia we wnętrzu w efekcie wydzielania wodoru w przypadku przeładowywania.
Rodzaje akumulatorów i zastosowanie.
Akumulator rozruchowy.
Akumulatory rozruchowe silników spalinowych stanowią największą grupę produkowanych na świecie akumulatorów kwasowo-ołowiowych. Obecnym standardem są baterie akumulatorów o napięciu nominalnym 12 V, zbudowane z sześciu ogniw połączonych szeregowo. W samochodach ciężarowych stosowane są baterie akumulatorów o nominalnym napięciu 24 V. Dawniej były stosowane także baterie akumulatorów o napięciu nominalnym 6 V, używane w motocyklach oraz samochodach (np. Trabant do 1983 roku).
Akumulatory rozruchowe charakteryzują się bardzo małą rezystancją wewnętrzną, umożliwiając przepływ bardzo dużych prądów. W ujemnych temperaturach maksymalny prąd uzyskiwany z akumulatora jest mniejszy, co może powodować trudności z uruchomieniem pojazdów. Jest to spowodowane tym, że w niższych temperaturach procesy chemiczne zachodzą wolniej. Przy dużych mrozach w rozładowanym akumulatorze o małej gęstości elektrolitu może dojść do zamarznięcia elektrolitu, doprowadzając do jego uszkodzenia (dawniej praktykowane było wyjmowanie akumulatora z samochodu, przechowywanie w ciepłym miejscu i zamontowanie przed uruchomieniem silnika). Wysoka temperatura ma także negatywny wpływ na trwałość akumulatora. Nie powinno się użytkować akumulatorów sprzedawanych w Polsce w temperaturze otoczenia powyżej 40 °C (w krajach o klimacie tropikalnym). Akumulatory rozruchowe nie są zaprojektowane do częstego całkowitego rozładowania, lecz raczej do funkcjonowania w stanie całkowitego naładowania.
Akumulator do głębokich rozładowań.
Akumulatory do głębokich rozładowań są przeznaczone głównie do pracy cyklicznej. Znajdują one zastosowanie w przemyśle, energetyce, odnawialnych źródłach energii. Największą grupę stanowią akumulatory trakcyjne służące do napędu wózków widłowych, Melexów oraz samochodów elektrycznych. Akumulatory tego typu są zbudowane w oparciu o tzw. pancerną płytę dodatnią. Uzyskuje się dzięki temu znacznie większą żywotność na poziomie 1200–1500 cykli rozładowań i ładowań, podczas gdy standardowe akumulatory z płytą pastowaną osiągają żywotność około 500 cykli.
Baterie stacjonarne.
Baterie stacjonarne, składające się z pojedynczych ogniw akumulatorów głębokiego rozładowania o napięciu 2 V, stosuje się m.in. w rozwiązaniach buforowego zasilania bezprzerwowego w instalacjach przemysłowych. Zgodnie z zasadami bezpieczeństwa są one montowane w wydzielonym pomieszczeniu z wymuszoną wentylacją, zwanym akumulatorownią.
Akumulator w liczbach.
Parametry typowego akumulatora samochodowego, złożonego z 6 ogniw:

</doc>
<doc id="343833" url="https://pl.wikipedia.org/wiki?curid=343833" title="Zespół Stacji Filtrów w Warszawie">
Zespół Stacji Filtrów w Warszawie

Zespół Stacji Filtrów – warszawskie filtry wody znajdujące się przy ul. Koszykowej 81. Zajmują teren między ulicami: Koszykową, Krzywickiego, Filtrową i Raszyńską.
Zespół jest częścią systemu wodociągów warszawskich wybudowanych w latach 1883–1886 z inicjatywy prezydenta miasta Sokrata Starynkiewicza według projektu Williama Lindleya i Williama Heerleina Lindleya. W kolejnych latach został on rozbudowywany i uzupełniony o nowe obiekty. Obecnie jest częścią Zakładu Centralnego Miejskiego Przedsiębiorstwa Wodociągów i Kanalizacji.
W latach 1973 i 2008 większość obiektów znajdujących się na terenie Zespołu Stacji Filtrów została wpisana do rejestru zabytków. W 2012 cały kompleks został uznany za pomnik historii.
Pierwsze warszawskie wodociągi.
Po założeniu miasta mieszkańcy Warszawy czerpali wodę ze źródeł, mokradeł, stawów, jeziorek, strumieni płynących na skarpie i pod skarpą oraz z Wisły. Pierwsze wzmianki o studniach pochodzą z XV wieku. Po 1476 gromadzono wodę w obfitującym w liczne źródła rejonie późniejszej ul. Nalewki, w zbiornikach nazywanych „nalewkami” (stąd nazwa ulicy).
Pierwsza wzmianka o wodociągu na obszarze Starej Warszawy pochodzi z 1561, a Nowej Warszawy z 1600. W XVII i XVIII w. na terenie pałaców i ogrodów magnackich istniały także wodociągi lokalne.
W połowie lat 1840. inżynier Feliks Pancer zaprojektował w samym korycie rzeki murowaną studnię w celu czerpania wody, pompy parowe na brzegu i wodozbiór na placu Zamkowym.
W 1851 polecenie zbudowania wodociągu w Warszawie wydał car Mikołaj I. Wykonanie projektu a później kierownictwo robót powierzono Henrykowi Marconiemu. Rozpoczęły się one w 1852, a wodociąg został uruchomiony w 1855. Wodę z Wisły kierowano do osadników i na filtry powolne znajdujące się u zbiegu ulic Dobrej i Karowej, skąd pompowano ją do, zachowanego do dzisiaj, zbiornika w Ogrodzie Saskim, a stamtąd rozprowadzano rurami żeliwnymi. Wodociąg Marconiego nie zaspokajał jednak potrzeb szybko rozwijającego się miasta, a pochodząca z niego woda nie zawsze była dobrej jakości. W 1862 projekt wodociągów i kanalizacji przedstawił Thomas Hawksley, jednak nie został on zrealizowany.
W 1869 na Pradze uruchomiono niewielki wodociąg zaprojektowany przez Alfonsa Grotowskiego.
Opis.
Budowa.
Inicjatorem budowy nowoczesnego systemu wodociągów i kanalizacji był prezydent Warszawy Sokrat Starynkiewicz. W 1879 rozesłał projekt opracowany przez Williama Lindleya do warszawskich gazet, zachęcając do publicznej dyskusji. Wywołał on szeroką polemikę, a także opór niektórych środowisk. Wynikał on głównie z obaw przed wzrostem obciążeń finansowych. Wiosną tego samego roku przesłano projekt nowych warszawskich wodociągów do Ministerstwa Spraw Wewnętrznych w Petersburgu. Został on zatwierdzony przez Komitet Techniczno-Budowlany ministerstwa w maju 1880 i ostatecznie zaakceptowany przez cara Aleksandra III w kwietniu 1881. Tok postępowania i daty zatwierdzenia dla projektu kanalizacji były takie same, jak dla projektu wodociągów. Budowę rozpoczęto w 1883.
Analizując sytuację hydrologiczną i sanitarno-techniczną Warszawy William Lindley ustalił m.in. że dostateczną ilość wody może zapewnić jedynie Wisła, musi być ona filtrowana, a jej dostarczanie powinno odbywać z najwyżej położonego miejsca w mieście, jakim była okolica rogatek Jerozolimskich.
Zgodnie z projektem zbudowano ujęcie wody z Wisły wraz ze Stacją Pomp Rzecznych i Stację Filtrów z urządzeniami uzdatniającymi wodę. Ze Stacji Pomp Rzecznych woda trafiała przewodami tłocznymi do filtrów powolnych w Stacji Filtrów, gdzie była poddawana filtracji. Z filtrów powolnych przechodziła do zbiorników wody czystej. Stamtąd była tłoczona za pomocą pomp poruszanych maszynami parowymi do sieci wodociągowej. Tylko Powiśle, a od 1896 również Praga, były zasilane ze zbiorników wody czystej grawitacyjnie.
Projekt Lindleya, który szybko wycofał się z udziału w pracach, zrealizował jego najstarszy syn, William Heerlein Lindley. Chociaż stale przebywał za granicą, pełnił do swojej śmierci (1917) funkcję naczelnego inżyniera budowy. Inwestycja była finansowana ze środków miasta (większość pozyskano dzięki emisji obligacji miejskich) i realizowana pod bezpośrednim nadzorem magistratu. Pierwsza oczyszczona woda popłynęła do mieszkańców Warszawy ze Stacji Filtrów 3 lipca 1886. W końcu 1886 długość sieci wodociągowej wynosiła 18,1 km.
Podczas budowy wykorzystano najnowocześniejsze ówczesne rozwiązania techniczne. Przy budowie wszystkich obiektów użyto materiałów najwyższej jakości, które poddawano kilkustopniowej kontroli. Podstawowym materiałem budowlanym była specjalnie wypalana, odporna na wilgoć cegła licówka i cegła glazurowana białą polewą. Na wielką skalę stosowano bloki granitowe i z piaskowca. Granitowe filary m.in. podtrzymują wykonane z cegły sklepienia żaglowe w zbiornikach wody czystej i sześciu grupach filtrów powolnych. Budynki zaprojektowano w stylu „fabrycznym”. W związku z budową Stacji Filtrów zlikwidowano południowy odcinek ul. Żelaznej (między ulicami Nowowiejską i Koszykową).
Nowoczesny wodociąg Lindleyów zastąpił instalacje zaprojektowane przez Marconiego i Grotowskiego. Wodociąg Marconiego został zamknięty w lutym 1889, a wodociąg praski we wrześniu 1896.
Na potrzeby budowy w latach 1883−1915 przeprowadzano dokładne pomiary miasta i jego najbliższych okolic, na podstawie których powstał tzw. plan Lindleya.
W czasach Lindleya sieć wodociągowa Warszawy dzieliła się na:
Stację Pomp Rzecznych, gdzie z Wisły czerpano wodę i pompowano ją do Stacji Filtrów, wybudowano przy ul. Czerniakowskiej 124.
Urządzenia Stacji Filtrów zostały przykryte ziemią. Pod nasypami znalazły się cztery osadniki wody surowej, sześć grup filtrów powolnych (razem 36 filtrów) oraz dziewięć zbiorników wody czystej. Powierzchnia sześciu grup filtrów powolnych wynosiła 82 236 m², a pojemność zbiorników wody czystej doprowadzono do 60 tys. m³. W miejscu planowanej siódmej grupy filtrów powolnych w latach 2008–2010 został wybudowany zakład ozonowania oraz filtry węglowe.
Stacja została zbudowana w miejscu położonym ok. 36 m ponad tzw. Zerem Wisły, co ułatwiało zaopatrzenie w wodę budynków wielopiętrowych. W obrębie kompleksu znalazł się fragment dawnej Drogi Królewskiej (element Osi Stanisławowskiej) w ciągu ulic: Nowowiejskiej, Niemcewicza i Prądzyńskiego; jej przebiegowi odpowiada znajdująca się na jego terenie alejka.
Łączny obszar zajmowany przez Stację Filtrów między obecnymi ulicami: Koszykową, Krzywickiego, Filtrową i Raszyńską wynosił ok. 36 ha.
1886–1939.
W początkowym okresie woda ze Stacji Pomp Rzecznych była kierowana do filtrów powolnych, których niektóre komory pełniły funkcję krytych osadników. Ich nazwa jest związana z tempem procesu filtracji (ok. 10 cm słupa wody na godzinę). Przefiltrowana woda była kierowana do zbiorników wody czystej, a następnie do hal pomp. Stamtąd była tłoczona do wieży ciśnień, gdzie rozpoczynała się sieć wodociągowa Górnego Miasta.
W kilka lat po uruchomieniu filtrów konieczne było dodanie krytych osadników przed skierowaniem wody do filtrów powolnych, gdyż przeprowadzone badania wykazały złą jakość wody. W tym celu po 1890 powiększono teren stacji i rozpoczęto budowę osadników.
5 sierpnia 1915 wycofujące się z Warszawy wojska rosyjskie wysadziły w powietrze środkowe przęsła mostu Kierbedzia niszcząc przewody, którymi przesyłano wodę do prawobrzeżnej części miasta. Do sieci praskiej zaczęto wtedy tłoczyć wodę z czterech studzien artezyjskich znajdujących się na terenie Monopolu Spirytusowego i Rektyfikacji przy ul. Ząbkowskiej. Dostawy wody ze Stacji Filtrów wznowiono 30 września 1915 po podwieszeniu przewodu na rusztowaniach odbudowywanego mostu.
W 1924 wyłączano pompy parowe, zastępując je szwajcarskimi pompami elektrycznymi, a w 1933 pompami polskimi wyprodukowanymi w warszawskim zakładzie Stanisława Twardowskiego. W 1924, po zainstalowaniu elektrycznych pomp odśrodkowych, wyłączono z użytkowania wieżę ciśnień. Była ona później używana wyłącznie w przypadku uruchamiania pomp parowych lub spalinowych (co miało miejsce w 1945). W 1926 rozbudowano szósty zespół filtrów powolnych. W 1931 wprowadzono chlorowanie wody opuszczającej filtry powolne.
W 1932 do sieci wodociągowej o długości 501,5 km było podłączonych 10 057 nieruchomości. Zwiększające się zapotrzebowanie na wodę doprowadziło do wybudowania w latach 1929–1933 na licencji kanadyjskiej nowoczesnego Zakładu Filtrów Pospiesznych. Umożliwiło to wstępną i szybką (do 7 metrów słupa wody na godzinę) filtrację wody przed skierowaniem jej do filtrów powolnych. Wydajność Zakładu wynosiła 180 tys. m³ na dobę. Po jego uruchomieniu woda ze Stacji Pomp Rzecznych była tłoczona do zbiorników wyrównawczych (dawnych krytych osadników), następnie do filtrów pospiesznych, a z nich do filtrów powolnych.
II wojna światowa.
Podczas obrony Warszawy we wrześniu 1939 wiele obiektów na terenie Stacji Filtrów (m.in. Zakład Filtrów Pospiesznych, zbiorniki wody czystej i filtry powolne) zostało uszkodzonych bombami lotniczymi. W trafionym trzema bombami budynku Zakładu Filtrów Pospiesznych woda zalała precyzyjne urządzenia filtrujące i pompy elektryczne. Z powodu obaw, że utrzymywanie ciśnienia w przewodach może spowodować dalsze uszkodzenia, w godzinach popołudniowych 24 września przerwano dostarczanie wody do miasta. Wodociąg wznowił pracę 4 października 1939 przy wykorzystaniu pomp parowych. Tego dnia dostarczono do sieci ok. 20% zużywanej zwykle wody. Uszkodzona w 586 miejscach sieć wodociągowa została nawodniona w całości w grudniu 1939, a usuwanie zniszczeń na terenie stacji trwało do czerwca 1941. Przez cały okres okupacji niemieckiej opłaty za wodę oraz za korzystanie z kanalizacji nie zmieniły się.
W latach 1942–1944 Stacja Filtrów ucierpiała w czasie radzieckich nalotów na Warszawę. Po zniszczeniu przez Niemców warszawskiego getta wyłączono z użytkowania ok. 100 km (z ok. 640 km) sieci wodociągowej.
Pierwszego dnia powstania warszawskiego, 1 sierpnia 1944, teren stacji został obsadzony przez oddział Wehrmachtu, jednak kontynuowała ona pracę. 9 sierpnia Niemcy zażądali odcięcia dopływu wody do miasta, jednak polscy pracownicy odpowiedzieli, że ze względów technicznych nie było to możliwe. 15 sierpnia nakazano zamknięcie wszystkich magistral wodociągowych w kierunku Śródmieścia, ale to polecenie zostało cofnięte.
W sierpniu 1944 do miejskiej sieci wodociągowej tłoczono rekordowe ilości wody (średnio 145 tys. m³ dziennie) gdyż wypływała ona z uszkodzonych w czasie walk i bombardowań magistral i przewodów ulicznych. 4 sierpnia przesłano do miasta 160 tys. m³ wody – najwięcej w historii warszawskich wodociągów. Wskutek ucieczki wody z uszkodzonych przewodów od 4 sierpnia zaczęło jednak spadać ciśnienie wyjściowe ze Stacji przez co budynki położone blisko niej miały wodę do trzeciego piętra włącznie, a pozostałe tylko na parterach. Od 29 sierpnia zaczęła również maleć ilość pompowanej wody. Po unieruchomieniu 4 września elektrowni na Powiślu wodę do miasta dostarczano wykorzystując pompy parowe. 18 września Niemcy wysadzili Stację Pomp Rzecznych, jednak Stacja Filtrów pracowała, wykorzystując dwie pompy parowe, do 21 września, dostarczając tego dnia 2,6 tys. m³ wody. W godzinach rannych 22 września ostatnia grupa pracowników na rozkaz Niemców opuściła teren stacji. Wcześniej zdołali oni m.in. zabezpieczyć plany najważniejszych urządzeń, ukryć część aparatury laboratoryjnej, odprowadzić do kanałów wodę z filtrów powolnych, a także zatopić podziemia Zakładu Filtrów Pospiesznych w celu uniemożliwienia wywiezienia aparatury do zamykania i otwierania zasuw. W zbiornikach wody czystej pozostawiono ok. 50 tys. m³ wody, która po wyzwoleniu miasta w styczniu 1945 była wydawana mieszkańcom do maja w ilości ok. 350 m³ dziennie.
Po upadku powstania Niemcy zdemontowali i wywieźli część maszyn i urządzeń. Budynki pomp zostały zniszczone w 15–20% a budynki mieszkalne w 35%. Na złożach filtracyjnych filtrów powolnych Niemcy urządzili stajnie dla koni.
Po 1945.
Wodociąg został ponownie uruchomiony po usunięciu najpoważniejszych zniszczeń 29 maja 1945. Do sieci wtłoczono ok. 140 tys. m³ wody, jednak nawadnianie sieci wodociągowej było kontynuowane w kolejnych miesiącach, gdyż niektóre odcinki po stwierdzeniu wycieków wody odcinano i nawadniano ponownie. 4 sierpnia 1945 rozpoczęto układanie prowizorycznego przewodu wodociągowego na drewnianym moście wysokowodnym u wylotu ul. Karowej i 3 września rozpoczęto przesyłanie wody na Pragę.
Zakład Filtrów Pospiesznych odbudowano i uruchomiono w lipcu 1949. Maksymalną wydajność z 1939 wynoszącą 180 tys. m³ wody na dobę wodociąg osiągnął w 1952. W latach 50. wybudowano piąty rurociąg do przesyłania wody ze Stacji Pomp Rzecznych. Dobudowano także cztery nowe komory filtracyjne w Zakładzie Filtrów Pospiesznych. Pojemność zbiorników wody czystej zwiększono do 120 tys. m³.
W 1964, po zakończeniu budowy i uruchomieniu Wodociągu Praskiego, kompleks przestał być jedynym zakładem zaopatrującym miasto w wodę. W 1965 Zespół Stacji Filtrów, Stacja Pomp Rzecznych i przewody tłoczne otrzymały nazwę Zakładu Wodociągu Centralnego. W 1968 rozpoczęto budowę nowych urządzeń na licencji francuskiej firmy Degremont, których celem było włączenie do dwustopniowego uzdatniania wody na filtrach powolnych i pospiesznych trzeciego ogniwa koagulacji. W 1970 dostarczano do miasta średnio 500 tys. m³ wody na dobę, z czego Wodociąg Centralny ok. 65%. W 1974 rozpoczęto budowę Wodociągu Północnego z ujęciem wody z Zalewu Zegrzyńskiego.
W 1986, w związku z poszerzeniem ul. Raszyńskiej, przesunięto ogrodzenie i rozebrano bramę wjazdową znajdującą się na osi ul. Nowowiejskiej oraz kilka budynków gospodarczych i pomocniczych.
Obecnie kompleks jest częścią Stacji Uzdatniania Wody „Filtry” wchodzącej w skład Zakładu Centralnego Miejskiego Przedsiębiorstwa Wodociągów i Kanalizacji. Jako jedyny spośród trzech warszawskich wodociągów posiada dwa ciągi technologiczne:
W latach 2008–2010 wybudowano stację ozonowania pośredniego i filtrowania na węglu aktywnym. Znajdują się w niej 3 generatory ozonu i 18 komór filtrów węglowych. Architektonicznie nawiązuje ona starszych obiektów stacji – materiał budowlany (cegła klinkierowa, piaskowiec) i stylizacja ornamentów do dziewiętnastowiecznych budowli stacji, a płaskorzeźby do reliefów w stylu art déco z międzywojennej stacji filtrów pospiesznych. Stacja w wyniku konkursu otrzymała nazwę „Socrates”. Uruchomiona w 2010 stacja umożliwiła zmniejszenie o ok. 50% dawki dwutlenku chloru stosowanego do końcowej dezynfekcji wody, co poprawiło jej smak i zapach.
Zieleń.
Teren Zespołu Stacji Filtrów ma charakter zabudowy przemysłowej i komunalnej, jednak częściowo stanowi także obszar zieleni miejskiej. Pełni on funkcję klina nawietrzającego centrum miasta.
Na jego terenie znajduje się aleja obsadzana dwustronnie ponad 100-letnimi platanami, a także dwa pomniki przyrody: wielopniowy cis pospolity (nazywany "Cisem Starynkiewicza", przy wieży ciśnień) oraz kasztanowiec zwyczajny (od strony ul. Raszyńskiej).
Zabytek.
Filtry Lindleya stopniowo obejmowano ochroną jako zabytek.
1 marca 1973 roku do rejestru zabytków (pod numerem A-813) wpisano następujące obiekty:
26 marca 2008 roku listę tę uzupełniono o kolejne obiekty (numer A-788):
W 2012 roku na mocy rozporządzenia prezydenta RP cały zespół uznano za pomnik historii. Status ten przyznano obiektom na całej działce – zarówno dziewiętnasto- i dwudziestowiecznym, wpisanym do rejestru zabytków, jak i świeżo wybudowanym budynkom oraz zieleni miejskiej.
Pozostałe obiekty.
W 1907 w pobliżu wieży ciśnień odsłonięto popiersie Sokratesa Starynkiewicza.
Muzeum i dni otwarte.
Na terenie Stacji Filtrów, w budynku technicznym nr 2, znajduje się Muzeum Wodociągów i Kanalizacji. Można w nim obejrzeć m.in. fragment drewnianego warszawskiego wodociągu z XVII wieku oraz zabytkowe urządzenia.
W lipcu oraz sierpniu Miejskie Przedsiębiorstwo Wodociągów i Kanalizacji organizuje Dni Otwarte Filtrów Warszawskich. Można je także zwiedzać w maju podczas Nocy Muzeów.
Inne informacje.
W udostępnionej przez władze miasta hali nieczynnej kotłowni Ludwika Nitschowa wykonała rzeźbę Syreny ustawioną w 1939 przy ul. Wybrzeże Kościuszkowskie.

</doc>
<doc id="343835" url="https://pl.wikipedia.org/wiki?curid=343835" title="Rafał Łukaszewicz">
Rafał Łukaszewicz

Rafał Łukaszewicz (ur. 4 maja 1970, zm. 18 października 2004 w Islandii) – polski operator filmowy.
Współpracował z Jerzym Owsiakiem (Kręcioła, Przystanek Woodstock - Najgłośniejszy film polski, Z Dwójką dookoła świata), telewizją TVN (Dla Ciebie Wszystko, Moja Krew, Misja Martyna). Swoje materiały realizował w wielu egzotycznych krajach, m.in. w Nepalu, Ghanie, RPA, Argentynie, Meksyku, Laponii i Wietnamie.
Zginął tragicznie w wypadku samochodowym podczas zdjęć do programu telewizyjnego Misja Martyna realizowanych w Islandii.

</doc>
<doc id="343838" url="https://pl.wikipedia.org/wiki?curid=343838" title="Bill Murray">
Bill Murray

Bill Murray, właśc. William James Murray (ur. 21 września 1950 w Evanston) – amerykański aktor filmowy, pisarz, komik. Nominowany do Oscara za pierwszoplanową rolę w filmie "Między słowami" (2003) w reżyserii Sofii Coppoli. Za tę samą kreację otrzymał nagrodę Złotego Globu w kategorii "Najlepszy aktor w komedii lub musicalu".
Życiorys.
Murray urodził się i wychował w miejscowości Wilmette niedaleko Chicago w katolickiej rodzinie emigrantów z Irlandii jako syn Lucille Murray (z domu Collins), która pracowała w wewnętrznym systemie pocztowym, i Edwarda Josepha Murraya II, pracującego na składzie drewna. Ma ośmioro rodzeństwa, z czego 3 jego braci również zostało aktorami: Brian (ur. 1945), John (ur. 1958) i Joel (ur. 1963). Z kolei siostra Nancy jest zakonnicą. Bill podjął studia medyczne chcąc zostać lekarzem. Jednak po tym gdy w 1970 został zatrzymany na lotnisku w Chicago za posiadanie narkotyków, wyrzucono go ze szkoły i zmuszony był porzucić swoje plany. Za namową starszego brata Briana zainteresował się aktorstwem. 
Po epizodzie w słynnej chicagowskiej trupie komediowej The Second City, w 1976 pojawił się w popularnym programie telewizyjnym "Saturday Night Live" i występował w nim przez kolejne trzy sezony. Udział w programie przyniósł mu rozgłos i otworzył drogę do kariery filmowej. Już w 1976 debiutował niewielką rolą w komediodramacie Paula Mazursky’ego pt. "Następny przystanek Greenwich Village". Pierwsze znaczące kreacje stworzył w komediach Ivana Reitmana: "Pulpety" (1979) i "Szarże" (1981) oraz w słynnej komedii Harolda Ramisa "Golfiarze" (1980). Jednak uwagę na siebie zwrócił drugoplanową rolą w filmie "Tootsie" (1982); gdzie gwiazdą był Dustin Hoffman. Dwa lata później odniósł swój pierwszy wielki sukces grając w komedii science fiction "Pogromcy duchów" (1984); gdzie partnerowali mu: Dan Aykroyd, Harold Ramis, Rick Moranis i Sigourney Weaver. Film zyskał olbrzymią popularność stając się jednym z kultowych obrazów lat 80., a w 1989 doczekał się kontynuacji pt. "Pogromcy duchów II". Wielu za jego największe aktorskie osiągnięcie uważa rolę w słynnym filmie "Dzień świstaka" (1993); w którym zagrał dziennikarza Phila Connorsa, który przeżywa ciągle ten sam dzień. Inne jego znaczące komediowe kreacje z tego okresu to m.in. role w filmach: "Wigilijny show" (1988) oraz "Co z tym Bobem?" (1991). Po serii niepowodzeń w połowie lat 90. z uznaniem spotkała się jego rola w filmie Wesa Andersona "Rushmore" z 1998. Za kreację w nim otrzymał drugą w życiu nominację do Złotego Globu (pierwsza była za "Pogromców duchów"). Po tym sukcesie aktor zdecydował się dokonać zwrotu w swojej karierze w kierunku ról bardziej dramatycznych. Owocem tego był udział w takich obrazach jak: "Dzikie żądze" (1998), "Cradle Will Rock" (1999), "Hamlet" (2000) czy "Genialny klan" (2001). W 2003 zachwycił widzów i krytyków rolą w komediodramacie Sofii Coppoli pt. "Między słowami". Film przyniósł mu jedyną w karierze nominację do Oscara oraz szereg nagród. Kolejną jego znakomicie przyjętą rolą dramatyczną była kreacja w filmie Jima Jarmuscha "Broken Flowers" (2005).
Życie prywatne.
Bill Murray ma za sobą dwa małżeństwa zakończone rozwodami. Ma 6 synów (2 z pierwszego związku i 4 z drugiego): Homer (ur. 1982), Luke (ur. 1985), Caleb (ur. 1993), Jackson (ur. 1995), Cooper (ur. 1997) i Lincoln (ur. 2001).

</doc>
<doc id="343839" url="https://pl.wikipedia.org/wiki?curid=343839" title="E-Mail">
E-Mail



</doc>
<doc id="343842" url="https://pl.wikipedia.org/wiki?curid=343842" title="Sławomir Idziak">
Sławomir Idziak

Sławomir Andrzej Idziak (ur. 25 stycznia 1945 w Katowicach) – polski operator, reżyser i scenarzysta filmowy.
Życiorys.
W 1969 ukończył studia na Wydziale Operatorskim Państwowej Wyższej Szkoły Filmowej, Telewizyjnej i Teatralnej w Łodzi. Współpracował z polskimi filmowcami takimi jak Krzysztof Kieślowski, Jerzy Kawalerowicz, Andrzej Wajda czy Krzysztof Zanussi. W latach 90. zaczął pracować w Stanach Zjednoczonych. Członek Polskiej Akademii Filmowej.
W 2002 był nominowany do Nagrody Akademii Filmowej za zdjęcia do filmu "Helikopter w ogniu". Nagradzany m.in. na festiwalu Camerimage – w 2004 otrzymał nagrodę specjalną za wybitne osiągnięcia w sztuce operatorskiej, a w 2013 nagrodę za całokształt twórczości. W 2002 wyróżniony nagrodą specjalną na ceremonii rozdania „Orłów”. Nagradzany również na Festiwalu Polskich Filmów Fabularnych – w 1974 i 1976 za najlepsze zdjęcia (odpowiednio za "Tak bardzo zmęczeni" i "Partitę na instrument drewniany"), w 1992 nagrodą prezesa Komitetu ds. Radia i Telewizji za film "Enak".
W 2012, "za wybitne zasługi dla polskiej i światowej kultury, za osiągnięcia w pracy twórczej i artystycznej", został przez prezydenta Bronisława Komorowskiego odznaczony Krzyżem Oficerskim Orderu Odrodzenia Polski. W 2014 wyróżniony Złotym Medalem „Zasłużony Kulturze Gloria Artis”.

</doc>
<doc id="343849" url="https://pl.wikipedia.org/wiki?curid=343849" title="Aladyn (imię)">
Aladyn (imię)

Aladyn (arab. "Ala ad-Din") – męskie imię pochodzenia arabskiego, znaczy „doskonałość wiary”. Obchodzi imieniny 14 listopada.

</doc>
<doc id="343850" url="https://pl.wikipedia.org/wiki?curid=343850" title="Gorzyce (powiat tarnobrzeski)">
Gorzyce (powiat tarnobrzeski)

Gorzyce – wieś w woj. podkarpackim, w powiecie tarnobrzeskim, w gminie Gorzyce. Leży przy trasie Sandomierz – Stalowa Wola w pobliżu ujścia rzeki Łęg do Wisły.
Siedziba gminy Gorzyce.
W Gorzycach znajduje się klub piłkarski Stal Gorzyce. Związek ten powstał w 1951 roku, sukcesem klubu był udział w rozgrywkach ówczesnej II ligi w latach 2000–2004. W sezonie 2021/2022 Stal występuje w stalowowolskiej klasie okręgowej.
We wsi znajduje się duża liczba zakładów przemysłowych i firm, z których największe to Federal-Mogul i Alumetal Gorzyce. Miejscowość plasuje się w czołówce wsi o największej liczbie mieszkańców w Polsce.
W latach 1954–1972 wieś należała i była siedzibą władz gromady Gorzyce. W latach 1975–1998 miejscowość należała administracyjnie do województwa tarnobrzeskiego.
Przez miejscowość przebiega droga krajowa nr 77 z Lipnika do Przemyśla, oraz droga wojewódzka nr 854 z Gorzyc do Annopola.
Historia.
Wieś jest datowana na koniec XI w. lub początek XII w. Początkowo istniała tam tylko strażnica sandomierskiego grodu, wokół której powstała wieś. Około 1138 roku za przyczyną księcia Henryka Sandomierskiego we wsi została erygowana pierwsza parafia na terenie całej Puszczy Sandomierskiej.
W średniowieczu krzyżowały się tu trzy szlaki handlowe:
Tutaj również Henryk Sienkiewicz umieścił epizodyczny wątek "Potopu" (tom III, rozdział VIII).
Ślady tych szańców można spotkać jeszcze w Motyczu Szlacheckim. Na pamiątkę tamtych wydarzeń w Gorzycach jest obecnie ulica Onufrego Zagłoby i ulica Henryka Sienkiewicza.
W 1702 r. po bitwie pod Kliszowem na terenie dzisiejszych Gorzyc odbył się tzw. Zjazd sandomierski czyli obrady pospolitego ruszenia województwa małopolskiego. Okolica nasza zaznaczyła się w czasach Księstwa Warszawskiego. Od 12 czerwca do 13 czerwca 1809 r. miała miejsce "bitwa wrzawska". Wojska polskie liczyły około 7 tysięcy, austriackie około 18 tysięcy ludzi.
Jerzy Skowronek pisze: "w bitwie pod Wrzawami książę Józef Poniatowski dobrze wykorzystał teren i uczestniczył bezpośrednio w walce, mimo to na skutek przewagi wroga doznał porażki i musiał cofnąć się na prawy brzeg Sanu".
Bitwa wrzawska miała być ostatnią batalią, w której dowodził i brał udział wódz naczelny armii polskiej, książę Józef Poniatowski. Funkcję kwatery księcia Pepi i jego sztabu pełnił dworek w Trześni. Miejsce "bitwy wrzawskiej" upamiętnia obelisk wzniesiony w XIX wieku ku czci poległych żołnierzy księcia Józefa Poniatowskiego.
W okresie międzywojennym w ramach budowy Centralnego Okręgu Przemysłowego powstała w Gorzycach prywatna fabryka, której właścicielami byli inżynierowie z Warszawy z zakładów firmy Lilpop, Rau i Loewenstein, Erazm Mieszczański i Tadeusz Jaroszewski. Fabryka produkowała małe odlewy ze stopów aluminium dla przemysłu lotniczego (m.in. piasty kół do samolotów Łoś), naczynia kuchenne i proste narzędzia rolnicze. Fabryka przybrała nazwę "Warszawska Odlewnia Metali Półszlachetnych".
Po drugiej wojnie światowej zakłady znacjonalizowano i stały się Wytwórnią Sprzętu Komunikacyjnego.
W wyniku prywatyzacji w 2001 roku WSK PZL stała się firmą Federal-Mogul.
Kościół.
Pierwsze wzmianki o istnieniu parafii w Gorzycach pochodzą z 1138 roku zapisane przez kronikarza Jana Długosza. W 1148 roku kościół św. Wita został wymieniony w bulli papieskiej.
Kolejne parafie na tym terenie powstały w Wielowsi (1215), Trześni (po 1241) i Zaleszanach (1271). W 1326 roku wzmiankowano o Franciszkanach na Pączku Gorzyckim, a do parafii należały też Wrzawy. Podczas potopu szwedzkiego ucierpiał kościół, który odbudowano i konsekrowano w 1679 roku.
Najstarsze spisy wzmiankują o parafii w Gorzycach: "Gorzyce Villa, palatinatus, Sandomiriensis, e. lignea T. E.. s. Vitus M. Just patronatus: Collegium parochii: Antonius Formankiewicz, vicedecanus collegiatae Sandomiriensis, n. 1716 in Daleszyce, o. 16 IV 1740, b. 26 VI 1743".
Kościół spłonął w 1794 roku. Następny drewniany kościół pw. Franciszka Salezego, z polecenia dziedzica Konstantego Wiktora zbudowano na nowym miejscu w 1828 roku. W 1852 roku kościół został konsekrowany. W 1906 roku w Gorzycach urodził się ks. major Wojciech Rojek ("kapelan obrony Warszawy w 1939 roku").
4 sierpnia 1944 roku podczas frontu, kościół spłonął od pocisków niemieckich, pozostała tylko murowana dzwonnica. W latach 1947-1950 staraniem ks. Adama Osetka zbudowano nowy murowany kościół pw. św. Franciszka Salezego i Andrzeja Boboli, który został poświęcony 29 czerwca 1958 roku przez bp Stanisława Jakiela. W latach 1997-2000 dokonano rozbudowy kościoła i zbudowano nową dzwonnicę.
Parafia św. Franciszka Salezego i św. Andrzeja Boboli w Gorzycach przynależy do dekanatu Gorzyce w diecezji sandomierskiej.
Osiedle Gorzyce.
Miejscowość Gorzyce ma charakter miejsko-wiejski. Część wiejska charakteryzuje się skoncentrowaną zabudową w postaci domków jednorodzinnych z przylegającymi do nich budynkami gospodarczo - rolnymi. Na osiedlu zaś dominują elementy zabudowy wielorodzinnej i przemysłowej (Federal-Mogul). Dodatkowo rozbudowuje się osiedle Przybyłów, gdzie powstaje wiele domków jednorodzinnych.
Według danych z 1 września 2011 r. gminę Gorzyce zamieszkują 15 642 osoby, w tym liczba mieszkańców Gorzyc wynosi 10 005 osób tj. 72,81% ogólnej liczby mieszkańców gminy. Część wiejską sołectwa zamieszkuje 2963 osób, zaś Osiedle Gorzyce 7042 osób.
Osiedle dzieli się na podzespoły:
Przemysł.
Na terenie Gorzyc działa wiele zakładów produkcyjnych. W 2001 roku, w wyniku prywatyzacji – firma WSK Gorzyce została przejęta przez korporację amerykańską Federal-Mogul Sp.z o.o. Spółka ta produkuje tłoki oraz odlewy z metali lekkich.
Na terenie zakładu działają :
Na terenie Gorzyc funkcjonują cztery cegielnie produkujące ceramikę budowlaną. Zarejestrowanych jest wiele podmiotów gospodarczych, najwięcej w dziedzinie handlu oraz transporcie drogowym. Zlokalizowana jest piekarnia, młyn, masarnia, funkcjonuje spółdzielnia mieszkaniowa.
Urodzeni w Gorzycach.
W 1941 w Gorzycach urodził się aktor filmowy i teatralny oraz reżyser Janusz Bukowski.

</doc>
<doc id="343852" url="https://pl.wikipedia.org/wiki?curid=343852" title="Wezen">
Wezen

 
Wezen ("Delta Canis Majoris", "δ CMa") – jedna z jaśniejszych gwiazd w gwiazdozbiorze Wielkiego Psa (obserwowana wielkość gwiazdowa: 1,84). Jest odległa od Słońca o około 1610 lat świetlnych.
Nazwa.
Tradycyjna nazwa gwiazdy, Wezen, pochodzi od arabskiego , „waga”, „ważyć”. Pochodzenie nazwy jest niepewne. Tworzy ona parę z nazwą "Hadari"() i najprawdopodobniej odnosiła się ona dawniej do innej gwiazdy. Przypisywano jej związek z „ciężkim wznoszeniem się nad horyzontem”. Międzynarodowa Unia Astronomiczna w 2016 roku formalnie zatwierdziła użycie nazwy Wezen na określenie tej gwiazdy.
Właściwości fizyczne.
Jest to jasna, białożółta gwiazda, nadolbrzym należący do typu widmowego F8. Jego wielkość absolutna to –6,54m. Temperatura tej gwiazdy to około 5850 K, ma ona masę około 15 razy większą niż Słońce i istnieje od około 12 milionów lat. Pomimo tak niewielkiego wieku gwiazda zakończyła okres syntezy wodoru w hel i zeszła z ciągu głównego, stając się nadolbrzymem i znacznie zwiększając rozmiary – promień tej gwiazdy jest około 205 razy większy niż promień Słońca. Jest to związane z bardzo dużą masą gwiazdy; eksploduje ona jako supernowa, a jej jądro stanie się gwiazdą neutronową.

</doc>
<doc id="343856" url="https://pl.wikipedia.org/wiki?curid=343856" title="Alkaid">
Alkaid

Alkaid ("Eta Ursae Majoris", "η UMa") – jedna z jaśniejszych gwiazd w gwiazdozbiorze Wielkiej Niedźwiedzicy. Odległa od Słońca o około 104 lat świetlnych.
Nazwa.
Tradycyjna nazwa gwiazdy, Alkaid, wywodzi się od arabskiego wyrażenia , co oznacza „pierwszą z płaczek” („płaczkami” były Alkaid, Mizar i Alioth). Inną nazwą tej gwiazdy jest Benetnash, zapisana przez Bayera, pochodząca od drugiej części tego wyrażenia. Międzynarodowa Unia Astronomiczna w 2016 formalnie zatwierdziła użycie nazwy Alkaid dla określenia tej gwiazdy.
Charakterystyka obserwacyjna.
Jest to najdalej wysunięta na wschód gwiazda Wielkiego Wozu, położona na końcu jego „dyszla”. Alkaid i Dubhe mają odmienny ruch własny niż pięć pozostałych gwiazd tworzących asteryzm, przez co w dalekiej przyszłości straci on znany dziś kształt.
Wielkość obserwowana tej gwiazdy to 1,86. Jej absolutna wielkość gwiazdowa to −0,67m.
Charakterystyka.
Alkaid to błękitna gwiazda ciągu głównego należąca do typu widmowego B3. Pomiary jej temperatury dają rozbieżne wartości od 15 700 do , co może wiązać się z szybkim tempem obrotu gwiazdy – ma ona gorętsze bieguny, gdzie otoczka jądra jest cieńsza. Średnia temperatura wydaje się niska jak na ten typ widmowy. W związku z tą cechą gwiazda emituje niewiele promieniowania rentgenowskiego. Jasność tej gwiazdy jest 580 razy większa niż jasność Słońca, a promień – według pomiarów interferometrycznych jest 3,2 razy większy niż promień Słońca. Jest to młoda gwiazda, ma obecnie około 15 milionów lat i przy masie pięć razy większej niż masa Słońca spędzi na ciągu głównym jeszcze 80 milionów lat, po czym stanie się olbrzymem i, odrzuciwszy otoczkę, zakończy życie jako biały karzeł o masie około 0,85 .

</doc>
<doc id="343857" url="https://pl.wikipedia.org/wiki?curid=343857" title="Grań Tatr Wysokich">
Grań Tatr Wysokich

Grań Tatr Wysokich – 32-kilometrowa grań rozpoczynająca się na przełęczy Liliowe, a kończąca się na Przełęczy pod Kopą.
Szczegółowy opis grani głównej wraz ze wszystkimi bocznymi graniami w artykułach:
Szczyty i przełęcze Tatr Wysokich wymieniono w kolejności ich występowania w grani głównej Tatr od Liliowego do Przełęczy pod Kopą. W miejscach, w których od grani głównej odchodzi grań boczna, opis zbacza na nią, a następnie wraca, by kontynuować od zwornika.
Przewagą tego sposobu opisu nad kolejną jest wzajemne powiązanie wymienionych obiektów topograficznych. Dzięki temu każdy z nich jest połączony ze swoimi następnikiem i poprzednikiem tak w terenie, jak i w tekście. Analogiczną metodę zastosował Witold Henryk Paryski w swoim 25-tomowym przewodniku po Tatrach – podstawowym materiale źródłowym dla zajmujących się topografią Tatr.

</doc>
<doc id="343858" url="https://pl.wikipedia.org/wiki?curid=343858" title="Grań Tatr Wysokich Gładki Wierch – Liptowskie Kopy">
Grań Tatr Wysokich Gładki Wierch – Liptowskie Kopy



</doc>
<doc id="343859" url="https://pl.wikipedia.org/wiki?curid=343859" title="Grań Tatr Wysokich Cubryna - Krywań">
Grań Tatr Wysokich Cubryna - Krywań



</doc>
<doc id="343860" url="https://pl.wikipedia.org/wiki?curid=343860" title="Raszyd">
Raszyd

Raszyd (arab. رشيد lub راشد) – to męskie imię pochodzenia arabskiego, znaczy „prawy, sprawiedliwy”. Żeńską formą tego imienia jest Raszyda (arab. راشدة lub رشيدة).

</doc>
<doc id="343861" url="https://pl.wikipedia.org/wiki?curid=343861" title="Mistrzostwa Europy w Lekkoatletyce 1969">
Mistrzostwa Europy w Lekkoatletyce 1969

IX Mistrzostwa Europy w Lekkoatletyce rozgrywane były w dniach 16 - 21 września 1969 w Atenach.

</doc>
<doc id="343864" url="https://pl.wikipedia.org/wiki?curid=343864" title="Izolator Boguchwała">
Izolator Boguchwała

Izolator Boguchwała – polski klub piłkarski z siedzibą w mieście Boguchwała w powiecie rzeszowskim.
W sezonie 2021/2022 występował w IV lidze, grupie podkarpackiej.
Historia.
Klub został założony w 1944 roku przy fabryce porcelany, z którą związany jest do dziś. Formalnie stowarzyszenie Klub Sportowy „Izolator” w Boguchwale został wpisany do rejestru stowarzyszeń 1 października 1946. W drugi dzień Zielonych Świąt 1947 otwarto jako pierwszy na wsi w województwie rzeszowskim stadion Izolatora Boguchwała, zrealizowany staraniem pracowników fabryki porcelany.
W latach 80. i połowie lat 90. występował regularnie w III lidze, w której najwyższe, trzecie miejsce zajął w sezonie 1986/1987. W sezonie 2008/2009 ponownie awansował na boiska 3-ligowe w których zajął 6. miejsce. Sezon 2009/2010 przyniósł Izolatorowi 39 punktów dających 8. miejsce w tabeli końcowej. W trzecim z kolei sezonie 2010/2011 w III lidze Izolator został wicemistrzem ligi z dorobkiem 63 punktów. W sezonie 2011/2012 nowym trenerem został Szymon Szydełko; zastąpił on Grzegorza Opalińskiego, który po 5 latach sprawowania funkcji trenera w Boguchwale został II trenerem Korony Kielce, a następnie współpracował w Leszkiem Ojrzyńskim w Podbeskidziu Bielsko-Biała. Izolator sezon 2011/2012 zakończył na 7. miejscu z dorobkiem 41 punktów. Przed rozpoczęciem rundy jesiennej sezonu 2012/2013 stanowisko trenera objął Jakub Słomski, który drużynę prowadził przez dwa sezony. Jego miejsce objął ponownie Grzegorz Opaliński. W 2014 roku klub świętował 70-lecie istnienia. Po ośmiu sezonach spędzonych w III lidze lubelsko-podkarpackiej Izolator od sezonu 2016/17 występuje w IV lidze podkarpackiej. W sezonie 2016/17 oraz 2017/18 Izolacja rozgrywki dwukrotnie zakończyła jako wicemistrz rozgrywek. Od lipca 2017 trenerem pierwszej drużyny został Tomasz Głąb, który z klubem związany jest od 2007 roku. Zanim objął prace z drużyną seniorów prowadził drużyny młodzieżowe. Największym osiągnięciem trenera był awans z juniorami starszymi do I ligi podkarpackiej juniorów. 
W 2019 roku ZKS Izolator Boguchwała obchodził 75. rocznicę powstania klubu.
Szkoleniowcy.
W sezonie 1968/1969 trenerem zespołu był Alojzy Matysiak, a w 2002 Zdzisław Napieracz. Ponadto w klubie pracował Ryszard Kuźma.

</doc>
<doc id="343867" url="https://pl.wikipedia.org/wiki?curid=343867" title="Grań Tatr Wysokich Rysy – Przełęcz pod Kopą">
Grań Tatr Wysokich Rysy – Przełęcz pod Kopą

Szczyty i przełęcze Tatr Wysokich wymienione w kolejności ich występowania w grani głównej Tatr od Liliowego do Przełęczy pod Kopą. W miejscach, w których od grani głównej odchodzi grań boczna, opis zbacza na nią, a następnie wraca, by kontynuować od zwornika.
Ten artykuł opisuje punkty topograficzne słowackich Tatr Wysokich. Pozostałe artykuły to:
Przewagą tego sposobu opisu nad kolejną jest wzajemne powiązanie wymienionych obiektów topograficznych. Dzięki temu każdy z nich jest połączony ze swoimi następnikiem i poprzednikiem tak w terenie, jak i w tekście. Analogiczną metodę zastosował Witold Henryk Paryski w swoim 25-tomowym przewodniku po Tatrach – podstawowym materiale źródłowym dla zajmujących się topografią Tatr.

</doc>
<doc id="343869" url="https://pl.wikipedia.org/wiki?curid=343869" title="Magic Roundabout (Swindon)">
Magic Roundabout (Swindon)

Magic Roundabout, po polsku określane również jako magiczne rondo i skrzyżowanie pierścieniowe – skrzyżowanie w Swindon w Wielkiej Brytanii.
Zostało zbudowane w 1972 roku, według projektu Franka Blackmore'a. Rondo łączy pięć dróg i składa się z dwukierunkowej drogi wokół centralnej wyspy, z pięcioma mini-rondami spotykającymi się z drogami wjazdowymi. Chociaż wyniki w zakresie bezpieczeństwa są dobre, wielu kierowców uważa system ronda za zastraszający, a niektórzy kierowcy robią wszystko, aby go uniknąć. W 2009 roku zostało ono uznane za czwarte „najstraszniejsze” skrzyżowanie w Wielkiej Brytanii.

</doc>
<doc id="343870" url="https://pl.wikipedia.org/wiki?curid=343870" title="Wielka Pustynia Słona">
Wielka Pustynia Słona



</doc>
<doc id="343872" url="https://pl.wikipedia.org/wiki?curid=343872" title="Wiener Außenring Autobahn">
Wiener Außenring Autobahn

Wiener Außenring Autobahn ("Wiedeńska Zewnętrzna Obwodnica Autostradowa") oraz "Allander Autobahn" ("autostrada Allandzka") – autostrada nr 21 w Austrii w ciągu trasy europejskiej E60.
Autostrada łączy autostradę A1 z A2 w pobliżu Wiednia i stanowi południowo-zachodni fragment budowanej Zewnętrznej Obwodnicy Wiednia. Początkowo autostrada miała prowadzić dalej na wschód do autostrady A4 w okolicach węzła Schwechat. Plany zostały zmienione i połączenie A2/A4 jest realizowane jako droga ekspresowa S1 po innym śladzie.
Autostrada była planowana już w latach 30. XX wieku. Budowę rozpoczęto w 1940 i zaraz później przerwano. Do budowy powrócono na początku lat 60. XX wieku wraz z budową A2 (w 1962 oddano jedną nitkę odcinka Brunn am Gebirge – Vösendorf służącą jako zjazd z autostrady A2). Całą autostradę ukończono w latach 1971–1982.
Odcinki autostrady w pobliżu A1 i A2 są najbardziej stromymi odcinkami autostrad w Austrii. Podczas złych warunków atmosferycznych samochody ciężarowe mają obowiązek używania łańcuchów na tych odcinkach.

</doc>
<doc id="343874" url="https://pl.wikipedia.org/wiki?curid=343874" title="Lipno (ujednoznacznienie)">
Lipno (ujednoznacznienie)

Miejscowości w innych krajach:
Jeziora w Polsce:
Administracja:

</doc>
<doc id="343875" url="https://pl.wikipedia.org/wiki?curid=343875" title="Wielka Pustynia Słona (Stany Zjednoczone)">
Wielka Pustynia Słona (Stany Zjednoczone)

Wielka Pustynia Słona (ang. "Great Salt Lake Desert") – pustynia w USA w północnej części Wielkiej Kotliny, na zachód od Wielkiego Jeziora Słonego w stanie Utah i częściowo Nevada. Powierzchnia: 10 360 km².
Charakterystyka.
Długość: ok. 240 km, szerokość: ok. 80 km. Opad roczny na większej części obszaru nie przekracza 200 mm. Klimat podzwrotnikowy kontynentalny, wybitnie suchy. Niemal całkowicie brak roślinności. Pustynia stanowi zachodnią część dna plejstoceńskiego jeziora Bonneville. Jest prawie idealnie płaska, jedynie w kilku miejscach wznoszą się izolowane wzgórza. Całość opada bardzo łagodnie ku wschodowi, w stronę Wielkiego Jeziora Słonego. Pokrywają ją twarde osady drobniutkiego mułu i oślepiająco biała warstwa soli kamiennej (chlorku sodu).
Historia eksploracji.
Wielka Pustynia Słona przez długi czas była uważana za przeszkodę nie do pokonania na drodze do Kalifornii. Zazwyczaj obchodzono ja od północy lub od południa. Jako pierwszy przeszedł ją ze wschodu na zachód w 1845 r. amerykański podróżnik i geodeta, a później znany wojskowy i polityk John Frémont. Już w następnym roku pokonał ją na czele karawany 60 do 75 wozów z osadnikami, udającymi się do Kalifornii, Lansford Hastings, a trasę tę nazywano odtąd Skrótem Hastingsa (ang. "Hastings Cutoff").

</doc>
<doc id="343884" url="https://pl.wikipedia.org/wiki?curid=343884" title="Karabin maszynowy SIG 710-3">
Karabin maszynowy SIG 710-3

SIG 710-3 – szwajcarski uniwersalny karabin maszynowy. Produkowany wyłącznie na eksport.
Historia.
W 1943 roku w zakładach zbrojeniowych Waffenfabrik (W+F) i Schweizerische Industrie Gesellschaft (SIG) rozpoczęto na zlecenie armii szwajcarskiej prace nad uniwersalnym karabinem maszynowym, następcą używanych przez szwajcarską armię ckm-ów Maxim i rkmów Furrer M25. Konstruktorzy obu firm postanowili oprzeć konstrukcję projektowanej broni na niemieckim ukm-ie MG 42.
W 1950 roku do uzbrojenia armii szwajcarskiej przyjęto karabin maszynowy skonstruowany przez W+F (pod oznaczeniem Mg. 51). Spowodowało to wstrzymanie prac w zakładach SIG, ale w 1955 roku firma ta postanowiła uzupełni swoją ofertę o ukm. Projekt nowej broni oparto na konstrukcji prototypu Mg. 45 opracowanego dla armii szwajcarskiej.
Pierwsza wersja SIG 710-1 była zasilana nabojem 6,5 × 55 mm (używanym w Szwecji), druga SIG 710-2 strzelała nabojem 7,92 x 57 mm Mauser, ale ostatecznie do produkcji seryjnej skierowano wersję kalibru 7,62 x 51 mm NATO oznaczoną jako SIG 710-3.
Prototyp wersji 710-3 był gotowy w połowie lat 60. ale nowy ukm początkowo nie znalazł nabywców. Dopiero kilka lat później został przyjęty do uzbrojenia armii Boliwii, Brunei i Chile.
Opis.
SIG 710-3 jest bronią samoczynną. Zasada działania oparta o odrzut zamka półswobodnego. SIG 710-3 strzela z zamka otwartego. Zamek składa się z tłoka zaporowego, trzonu zamkowego i ruchomej tulei zamkowej połączonej suwliwie z trzonem. Kształt części zamka jest tak dobrany, że podczas strzału przemieszczenie trzonu zamkowego jest kilkakrotnie większe niż tłoka zaporowego. Pozorną masę zamka dodatkowo zwiększa poruszająca się do przodu w momencie strzału tuleja zamkowa (tzw. wyrzut zamka). Wyciąg sprężynujący znajduje się w tłoku zaporowym, wyrzutnik odchylny jest umieszczony w tylnej części podstawy donośnika (łuski wyrzucane są do dołu). Mechanizm uderzeniowy bijnikowy, rolę bijnika pełni trzon zamkowy. Mechanizm spustowy tylko do ognia ciągłego. Bezpiecznik nastawny, włączony bezpiecznik unieruchamia zaczep zamka.
SIG 710-3 jest bronią zasilaną przy pomocy metalowej taśmy segmentowej z ogniwami otwartymi DM1 lub rozsypnej taśmy M13 (standardowa taśma NATO). Zmiana rodzaju taśmy wymaga wymiany podstawy donośnika i przycisku donośnika (obie części można wymieni w ok. 60 s). Jeśli broń jest używana jako rkm taśma o pojemności 50 naboi jest umieszczony w cylindrycznym pojemniku mocowanym do lewej strony komory zamkowej. Zasilanie lewostronne, donośnik przesuwakowy napędzany rolką umieszczoną na trzonie zamkowym, taśma przesuwa się zarówno przy odrzucie jak i przy powrocie zamka.
Lufa szybkowymienna, zakończona szczelinowym tłumikiem płomienia, umieszczona w osłonie. Pod osłoną, za urządzeniem wylotowym umieszczony jest dwójnóg. Broń może być wyposażona w lufę lekką (jako rkm), ciężką (jako ckm) lub specjalną (do strzelania amunicją ślepą).
SIG 710-3 wyposażony jest w chwyt pistoletowy, oraz odłączany dwójnóg. Kolba stała, drewniana lub metalowa. Przyrządy celownicze mechaniczne (celownik krzywiznowy 100-1200 m).
W wersji ckm, SIG 710-3 jest montowany na trójnogu SIG L810. Jest to podstawa sprężysta (po pierwszym strzale broń jest odrzucana do tyłu, następny strzał pada zanim broń wróci do przedniego położenia). Wysokość podstawy można zmieniać w przedziale 305-700 mm. Kąt ostrzału z podstawy w poziomie 800 tysiącznych, w pionie 500 tysiącznych. podstawa po złożeniu ma wymiary 82x46x27 cm i jest przenoszona na plecach.

</doc>
<doc id="343885" url="https://pl.wikipedia.org/wiki?curid=343885" title="Deus ex machina">
Deus ex machina

Deus ex machina (łac. „bóg z maszyny”, kalka językowa greckiego "ἀπὸ μηχανῆς θεός" (apò mēchanês theós)) – pojęcie wprowadzone do dramatu antycznego przez Eurypidesa. Zsyłał on w swoich przedstawieniach boga, który gwałtownie rozwiązywał akcję, aby sztuka nie trwała zbyt długo. Maszyną nazywano specjalne urządzenie mechaniczne, dzięki któremu aktor grający boga spuszczany był na scenę z góry na linach. Potocznie stwierdzenie to oznacza wszystkie nagłe zmiany sytuacji, niedające się logicznie wyjaśnić w kategoriach rozwoju wydarzeń.
W znaczeniu alegorycznym oznacza nieoczekiwane pojawienie się Boga. Współcześnie rozwiązanie to zastosował w humorystycznej formie Woody Allen w swojej sztuce Bóg.
W znaczeniu naukowym oznacza wprowadzenie nieudowodnionej nowej koncepcji, która hipotetycznie tłumaczy pewien problem.

</doc>
<doc id="343888" url="https://pl.wikipedia.org/wiki?curid=343888" title="Wiener Außenringautobahn">
Wiener Außenringautobahn



</doc>
<doc id="343889" url="https://pl.wikipedia.org/wiki?curid=343889" title="A21">
A21



</doc>
<doc id="343890" url="https://pl.wikipedia.org/wiki?curid=343890" title="Ząbkowanie (filatelistyka)">
Ząbkowanie (filatelistyka)

Ząbkowanie – cecha brzegów znaczka pocztowego, która jest wynikiem rozerwania perforacji arkusza przy wyrwaniu z niego znaczka.
Ząbkowania.
W zależności od sposobu wykonania perforacji rozróżnia się rodzaje ząbkowań: liniowe, grzebieniowe, ramkowe i krzyżowe.
Ząbkowanie liniowe – ZL.
Ząbkowanie liniowe powstaje w wyniku oddzielnego ząbkowania każdego rzędu poziomego i pionowego znaczków. Listwa perforująca ma przeważnie tylko jeden rząd igieł. Przy tym ząbkowaniu mogą nawet w tym samym arkuszu powstać znaczki różniące się wymiarami. Zdarzają się także częściowe braki ząbkowań lub ząbkowania wielokrotne. Charakterystyczne dla tego rodzaju ząbkowania są nieregularne naroża znaczków i na ogół przeząbkowanie wszystkich marginesów arkusza. Współcześnie jest to typ rzadko używany.
Ząbkowanie grzebieniowe – ZG.
Ząbkowanie grzebieniowe powstaje wskutek równoczesnego ząbkowania z trzech stron znaczków w jednym rzędzie. Listwa perforująca ma kształt grzebienia. Przy tym ząbkowaniu często mogą występować dwa nieregularne naroża powstające w przerwie między uderzeniami grzebienia a arkusz ma tylko jeden margines przeząbkowany.
Ząbkowanie ramkowe – ZR.
Ząbkowanie ramkowe powstaje w trakcie równoczesnego przeząbkowania całego arkusza układem krzyżujących się prostopadle listw perforujących. Znaczki charakteryzuje całkowita regularność naroży. Marginesy arkusza nie są przedziurkowane.
Ząbkowanie krzyżowe.
Powstaje przy ułożeniu igieł perforacyjnych w kształcie litery H.

</doc>
<doc id="343892" url="https://pl.wikipedia.org/wiki?curid=343892" title="Etat (praca)">
Etat (praca)

Etat – stała posada na stanowisku przewidzianym w planie etatów i z wynagrodzeniem według taryfikatora instytucji zatrudniającej. 
Praca w maksymalnym wymiarze czasu dopuszczonym prawem pracy i regulaminem instytucji to „pełny etat”. Prawo dopuszcza zatrudnienie w niepełnym wymiarze czasu pracy, czyli na „część etatu”, przy czym ta część, oznaczana zwyczajowo ułamkiem naturalnym, może być dowolnie ustalona w umowie o pracę. Zabronione prawem jest zatrudnienie u jednego pracodawcy na więcej niż cały etat, dopuszczone jest jednak zatrudnienie u kilku pracodawców tak, że suma etatów przekroczy jedność.
Etat może „wakować”, czyli pozostawać wolny, etat można również „obsadzić”, czyli zatrudnić na nim, zaangażować pracownika. Etaty można „zamrozić”, czyli uniemożliwić ich zajęcie, „skompresować”, czyli ograniczyć ich liczbę. Ustalanie liczby etatów (w instytucji) oraz wysokości wynagrodzenia to etatyzacja.

</doc>
<doc id="343893" url="https://pl.wikipedia.org/wiki?curid=343893" title="Prałatura personalna">
Prałatura personalna

Prałatura personalna – instytucja w Kościele katolickim tworzona dla właściwego rozmieszczenia duchowieństwa albo prowadzenia specjalnych dzieł duszpasterskich lub misyjnych, albo dla różnych grup społecznych, przy czym realizacja tych celów dotyczy różnych regionów i przez to wykracza poza możliwości pojedynczych diecezji.
Charakterystyka.
Prałatura składa się z kapłanów i diakonów, a na jej czele stoi prałat, który może, ale nie musi być biskupem. Zadania i funkcjonowanie prałatury są określone przez statuty, które nadaje Stolica Apostolska.
Na podstawie umowy zawartej z prałaturą, wierni mogą się poświęcić jej dziełom apostolskim, nie przestają jednak należeć do swoich Kościołów partykularnych. Współpracując w ten sposób z prałaturą mogą także pogłębiać swoją formację chrześcijańską, zobowiązując się równocześnie do wypełniania obowiązków określonych w statucie i prawie prałatury.
Sobór watykański II (1962–65), przewidział formę prawną dla tzw. prałatur personalnych (osobowych): "Gdzie zaś wymagałyby tego racje apostolstwa, należy ułatwić nie tylko lepsze rozmieszczenie prezbiterów, lecz także trzeba zorganizować specjalne dzieła duszpasterskie dla różnych grup społecznych w jakimś kraju lub narodzie czy w jakiejkolwiek części świata. W tym celu można zatem z pożytkiem utworzyć jakieś seminaria międzynarodowe, specjalne diecezje lub prałatury osobowe i inne tego rodzaju instytucje" (Sobór Watykański II, Dekret o posłudze i życiu prezbiterów, 10).
Kodeks prawa kanonicznego z 1983 tak reguluje istnienie prałatur personalnych:
Aktualnie jedyną prałaturą personalną w Kościele katolickim jest Opus Dei, powołana w 1982 r. na mocy konstytucji apostolskiej Jana Pawła II "Ut sit". Podlega ona Kongregacji ds. Biskupów. Rozważana jest również możliwość powstawania innych prałatur personalnych, np. dla duszpasterstwa wśród emigrantów czy członków Bractwa Kapłańskiego Świętego Piusa X.

</doc>
<doc id="343895" url="https://pl.wikipedia.org/wiki?curid=343895" title="Brenner Autobahn">
Brenner Autobahn

Brenner Autobahn (także "Autobahn A 13") – autostrada w Austrii w ciągu trasy europejskiej E45. Łączy Innsbruck (autostrada A12) z przełęczą Brenner i dalej z Modeną we Włoszech.
Autostrada została wybudowana w latach 60. XX wieku jako jedna z pierwszych na świecie autostrad przez góry. Jest najważniejszą (i z geologicznego punktu widzenia najtrudniejszą) częścią szlaku z Monachium do Modeny. Kończy się na przełęczy Brenner, która już w czasach rzymskich była jedną z najczęściej wykorzystywanych przełęczy leżących w głównym łańcuchu Alp.
Autostrada zaczyna się na węźle Amras w Innsbrucku na trasie A12. Dodatkowo jest zbudowane też połączenie z węzłem Wilten 3 km. na wschód od węzła Amras, też oznakowane jako A13. Tak więc dla jadących od strony Salzburga i Monachium początek autostrady jest w węźle Wilten.
Na trasie autostrady znajduje się most Europabrücke. Ma on 1837 m długości, wysokość najwyższego z jego filarów wynosi 146 m, zaś największa wysokość mostu nad dnem doliny ma 190 m. Od zbudowania w 1963 do 2004 był najwyższym mostem Europy.
Przejazd autostradą od węzła Patsch-Igls do granicy włoskiej wymaga opłaty. Punkt poboru opłat znajduje się przy węźle Schönberg im Stubaital.

</doc>
<doc id="343899" url="https://pl.wikipedia.org/wiki?curid=343899" title="Znaczek skarbowy">
Znaczek skarbowy

Znaczek skarbowy – forma uiszczenia opłaty skarbowej za pomocą znaku przypominającego znaczek pocztowy. 
Znaczki skarbowe można było w Polsce nabywać w specjalnych punktach sprzedaży, znajdujących się zwykle w urzędach, a mniejsze nominały były także dostępne w kioskach. Po 1989 r. dystrybucję znaczków skarbowych przejął w całości bank PKO BP. Po nabyciu znaczka należało go nakleić na składanym w urzędzie dokumencie, co stanowiło bezpośredni dowód na wniesienie odpowiedniej opłaty skarbowej.
Szczególnym rodzajem znaczków skarbowych były znaki opłaty paszportowej zwane znaczkami paszportowymi, a także znaczki opłat sądowych i notarialnych.
Produkcja i sprzedaż znaczków skarbowych zakończyła się w Polsce w 2006 r., do końca 2007 r. można było jeszcze uiszczać nimi opłaty, po czym zostały całkowicie wycofane z obiegu. Znaczki opłat sądowych zniesiono w Polsce z końcem 2017 r.

</doc>
<doc id="343901" url="https://pl.wikipedia.org/wiki?curid=343901" title="Przyrodnicze uwarunkowania rolnictwa">
Przyrodnicze uwarunkowania rolnictwa

Do najważniejszych przyrodniczych uwarunkowań rolnictwa należą:
Warunki klimatyczne.
Temperatura powietrza.
W okresie rozwoju każda roślina potrzebuje dostatecznej ilości ciepła. Stosunkowo najmniej wymagające pod tym względem są rośliny pastewne (np. buraki, rzepa pastewna), a do najbardziej ciepłolubnych należą m.in. herbata, figi i owoce cytrusowe. Odpowiednia temperatura powietrza, niezbędna dla rozwoju każdej rośliny zależy przede wszystkim od położenia geograficznego, nasłonecznienia i usłonecznienia.
Dla rolników niezwykle istotna jest znajomość skrajnych wartości tzw. temperatur krytycznych, poniżej (lub powyżej) których roślina obumiera. Do roślin najmniej odpornych na niskie temperatury należą m.in. pomidory, ogórki i fasola, najodporniejsze są wszelkie oziminy (wysiewane jesienią odmiany żyta, pszenicy, jęczmienia, rzepaku i rzepiku) oraz uprawy wieloletnie (drzewa i krzewy). Dla wielu upraw wyjątkowo niebezpieczne są przymrozki. Ich wystąpienie może zniszczyć pąki kwiatowe, kiełkujące zboża i ziemniaki, powodując tzw. straty mrozowe. Niekorzystne są także zbyt długo utrzymujące się wysokie temperatury powietrza, zwłaszcza przy równoczesnym niedostatku wilgoci (większość roślin uprawianych w strefie umiarkowanej obumiera przy temperaturze powietrza powyżej 40 °C).
Z temperaturą powietrza związana jest długość okresu wegetacyjnego, czyli przeciętna liczba dni w roku, w których średnia temperatura dobowa powietrza przekracza 5 °C. W strefie klimatów umiarkowanych ma ona decydujące znaczenie dla wielkości plonów. W klimatach gorących, gdzie wegetacja nie jest ograniczona temperaturą powietrza, pozwala to rolnikom na więcej niż jeden zbiór rocznie, zwłaszcza na terenach nawadnianych. Na monsunowych obszarach Chin, Japonii i Półwyspu Indochińskiego plony uzyskuje się dwa lub trzy razy w czasie jednego roku, lub pięć razy w ciągu dwóch lat. W ten sposób uprawia się przede wszystkim ryż, jedną z niewielu roślin, która może być niezmiennie sadzona na tym samym polu. Kilkakrotne zbiory można także uzyskać stosując, w zależności od rejonu, odpowiednio dobrane zmianowanie upraw, głównie różnych odmian ryżu lub innych zbóż (pszenicy, jęczmienia, kukurydzy), a także soi, bawełny, trzciny cukrowej oraz warzyw.
Opady atmosferyczne.
Opady dostarczają wodę niezbędną do wzrostu roślin, przy czym dla ich prawidłowego rozwoju ważna jest nie tylko suma, ale i rozkład opadów w ciągu roku. Jeśli opady w okresie wegetacyjnym nie występują w wystarczającej ilości, to uprawa roślin jest możliwa tylko na terenach sztucznie nawadnianych.
Wiatr.
Bezpośrednie znaczenie wiatru jest szczególnie istotne w przypadku uprawy zbóż i innych gatunków roślin wiatropylnych. Wpływa on także na gospodarkę rolną w sposób pośredni, poprzez silne osuszanie gleby. Ten efekt oddziaływania wiatru jest korzystny podczas wiosennych prac polowych, w czasie suszy, może się przyczynić do pogłębienia niedoborów wilgoci i wywiewania cząsteczek gleby. Erozja eoliczna jest obecnie szczególnym zagrożeniem na obszarach dawnych stepów, np. w Ameryce Północnej i na Ukrainie.
Ogólna ocena warunków klimatycznych.
W ogólnej ocenie czynników agroklimatycznych należy przyjąć, że do najkorzystniejszych dla rozwoju rolnictwa stref klimatycznych należą: strefa klimatów umiarkowanych i strefa klimatów podzwrotnikowych.
Warunki wodne.
Na warunki wodne określonego obszaru składa się głównie ilość rocznych opadów i wielkość parowania. Dla roślin istotne jest poza tym utrzymywanie się w glebie odpowiedniej ilości wilgoci, co zależy od rodzaju podłoża i jego możliwości retencyjnych (zatrzymywania wody). W suchych klimatach dostęp do zasobów wody (np. gruntowych, wezbraniowych lub rzecznych) umożliwia sztuczne nawadnianie użytków rolnych. Dodatkowa irygacja upraw jest stosowana także przy wystarczającej ilości opadów, gdyż wydatnie podnosi plony – w przypadku warzyw nawet dwu- trzykrotnie.
Znacznych ilości wody wymaga również chów zwierząt. Jest ona wykorzystywana nie tylko do ich pojenia, ale także przy wykonywaniu prac hodowlanych, np. do utrzymania w czystości pomieszczeń i niezbędnego sprzętu.
Warunki glebowe.
Gleba jest środowiskiem wzrostu rośliny, dostarczającym jej składników mineralnych i wody koniecznej do przebiegu wszystkich procesów życiowych.

</doc>
<doc id="343907" url="https://pl.wikipedia.org/wiki?curid=343907" title="Hubert Radzikowski">
Hubert Radzikowski

Hubert Radzikowski (ur. 21 kwietnia 1975) – polski dziennikarz radiowy i telewizyjny, związany obecnie z Radiem Zet.
Życiorys.
W przeszłości związany ze stacjami radiowymi: Radio Eska, Radio Kolor, Radio Złote Przeboje i Radio Zet, a także z telewizją TVP. 
Od 2004 do 2011 pracował w Grupie TVN. Najpierw prowadził "Zmagania miast" w TVN, następnie na antenie TVN Meteo prognozę pogody oraz program "Kalejdoskop Meteo" i cykl "Podróże Meteo". W TVN International razem z Agnieszką Wróblewską współprowadził talk-show na żywo "Polski żywioł", a z Agnieszką Cegielską weekendową oprawę dnia. Był również reporterem programu "Dzień dobry TVN". W TVN Warszawa prowadził serwis "Ulice" oraz program "Jazda warszawska". 
Od września 2011 do czerwca 2016 prowadził pasma programowe w Radiu Złote Przeboje. 
W listopadzie 2016 wrócił do Radia Zet, prowadził wtedy weekendowe pasmo poranne "Dzień dobry weekend," a od września 2017 do stycznia 2019 był gospodarzem programu "Między dniem a snem". Od stycznia 2019 prowadził program "Weekend z Radiem Zet" a od września 2019 jest gospodarzem programu "Siła muzyki nocą". Od kwietnia 2022 audycja nosi tytuł "Jasna strona nocy" (poniedziałek - piątek od północy do 3 rano), a zmiennikiem Huberta Radzikowskiego został Adrian Nowak.

</doc>
<doc id="343915" url="https://pl.wikipedia.org/wiki?curid=343915" title="Kurdwanów (województwo mazowieckie)">
Kurdwanów (województwo mazowieckie)

Kurdwanów – wieś w Polsce położona w województwie mazowieckim, w powiecie sochaczewskim, w gminie Nowa Sucha.
W latach 1975–1998 miejscowość administracyjnie należała do województwa skierniewickiego.
Przez miejscowość przepływa niewielka rzeka Sucha, dopływ Bzury.
Linki zewnętrzne.
 

</doc>
<doc id="343919" url="https://pl.wikipedia.org/wiki?curid=343919" title="Plac Poboru Opłat">
Plac Poboru Opłat



</doc>
<doc id="343922" url="https://pl.wikipedia.org/wiki?curid=343922" title="I Sobór Watykański">
I Sobór Watykański



</doc>
<doc id="343924" url="https://pl.wikipedia.org/wiki?curid=343924" title="Kurdwanów">
Kurdwanów

Kurdwanów – obszar Krakowa wchodzący w skład Dzielnicy XI Podgórze Duchackie. Kurdwanów do roku 1941 istniał jako wieś nad dopływem Wilgi, położona na skraju Pogórza Wielickiego.
Ważną częścią obszaru jest osiedle Kurdwanów Nowy, składające się w większości z bloków mieszkalnych. Osiedle to jest jedną z największych „sypialni” miasta, dogodnie połączoną z centrum linią Krakowskiego Szybkiego Tramwaju. Osiedle zamieszkuje ponad 20 tys. mieszkańców.
Historia.
Na terenie Kurdwanowa natrafiono na ślady osadnictwa z neolitu i wczesnego średniowiecza. Wieś lokowano na prawie niemieckim najprawdopodobniej w XIV w. Przez wieki był własnością zakonną, później szlachecką i mieszczańską. Pierwsza historyczna wzmianka na temat miejscowości pochodzi z roku 1252. Mówi o sprzedaży wsi Curduanov klasztorowi Cystersów w Szczyrzycu przez norbertanki ze Zwierzyńca. Z kolei w aktach lokacyjnych sąsiedniej Woli Duchackiej wieś wspomniana jest pod nazwą Kurdybanów. Jednym z właścicieli Kurdwanowa Górnego był Józef Szujski.
W 1941 r. wieś włączono wraz z sąsiednimi Piaskami Wielkimi i Wolą Duchacką do Krakowa. W 1982 r. na granicy Woli Duchackiej i Kurdwanowa zaczęto wznosić wielkie osiedle mieszkaniowe, które przyjęło nazwę Kurdwanów Nowy.
Komunikacja.
Kurdwanów leży na skrzyżowaniu kilku szlaków komunikacyjnych Krakowa, dlatego mimo stosunkowo dużego oddalenia od centrum, jest dobrze skomunikowany m.in. ulicą Łużycką, Nowosądecką, Jugowicką lub ulicą Jerzego Turowicza przez Łagiewniki. Szczególnie dogodny jest też wyjazd z Krakowa w kierunku Zakopanego oraz Tarnowa (wyjazd na Autostradę A4). Docierają tu liczne linie autobusowe i tramwajowe.
Do osiedla można dojechać tramwajami MPK Kraków nr: 10, 11, 24 oraz 50, autobusami nr: 133, 135, 174, 179, 204, 224 oraz 610. 
Na osiedlu jest szereg parkingów począwszy od przyblokowych po parkingi strzeżone, których jest pięć. Istnieją garaże wolno stojące i znajdujące się w budynkach mieszkalnych i użytkowych. Komunikacja wewnątrz osiedla przeznaczona jest dla samochodów do 2,5 t z wyjątkiem służb miejskich oraz zaopatrzenia. Ulice Witosa, Wysłouchów, Bojki, Halszki, Stojałowskiego są własnością miasta, a pozostałe należą do zasobów spółdzielni. Wprowadzone zostały ograniczenia prędkości (strefa ograniczonej prędkości, strefy zamieszkania) jak i ograniczenia wjazdu w niektóre miejsca (bramy, słupki).
Tereny zielone i rekreacja.
W środkowej części osiedla rozciąga się Park Kurdwanowski (jeden z 41 parków na terenie miasta) o powierzchni około 4,2 ha, wyposażony w ławki i plac zabaw dla dzieci. Obszar parku i teren wokół budynków obsadzone są drzewami oraz zielenią niską. 
Co roku organizowany jest na terenie parku festyn "Jesień Kurdwanowska". Odbywają się wtedy zawody dla dzieci: biegi przełajowe, wyścigi rowerowe itp. Występują kabarety, organizowane są różnorakie zabawy. Wieczorem występują gwiazdy znane z radia i telewizji. Podczas kolejnych edycji festynu można było zobaczyć i usłyszeć między innymi takich wykonawców, jak: Krzysztof Krawczyk, Eleni, Tercet Egzotyczny, Skaldowie, Andrzej Sikorowski, Maryla Rodowicz, Leszcze, Maciej Maleńczuk. Impreza kończy się zawsze pokazem sztucznych ogni.
Na osiedlu istnieją trzy korty tenisowe oraz boiska do gry w siatkówkę i koszykówkę, w realizacji jest też (pełnowymiarowe) boisko do gry w piłkę nożną. W południowo-wschodniej części osiedla znajduje się basen sześciotorowy o długości 25 m. Na terenie osiedla istnieje zadaszone centrum sportowe z kortami tenisowymi i rampami do zjazdów, zlokalizowane między blokami na ul. Bojki.
Edukacja.
Na terenie Kurdwanowa znajduje się Biblioteka Kraków – Filia 39 (ul. Halszki 1). Swoją działalność rozpoczęła 21 listopada 1985 roku jako filia nr 9 Podgórskiej Biblioteki Publicznej. Położona jest w centrum osiedla Kurdwanów Nowy, jest biblioteką trzyoddziałową (oddział dla dzieci, oddział dla dorosłych oraz czytelnia). Na terenie Kurdwanowa znajduje się wiele placówek oświatowych, m.in. Szkoła Podstawowa nr 162 im. Władysława Szafera, Szkoła Podstawowa nr 164 im. bł. Franciszki Siedliskiej, Szkoła Podstawowa nr 149 im. Marszałka Józefa Piłsudskiego, Liceum XXIX im. Krzysztofa Kieślowskiego.
Infrastruktura.
Liczne sklepy, hipermarkety, większe dyskonty i zakłady usługowe pozwalają mieszkańcom Kurdwanowa na swobodne zaopatrzenie się w produkty i korzystanie z usług wszelkiego rodzaju. W obrębie Kurdwanowa znajduje się parafia p.w. Podwyższenia Krzyża Świętego. Na osiedlu jest również przedszkole, korty tenisowe, dom kultury, poczta, administracja, banki, niepubliczny zakład opieki zdrowotnej oraz basen, który został oddany do użytku w maju 2008 roku.

</doc>
<doc id="343925" url="https://pl.wikipedia.org/wiki?curid=343925" title="Valles Marineris">
Valles Marineris

Valles Marineris (łac. "Doliny Marinera") – złożony system kanionów na Marsie znajdujący się nieco na południe od równika, na wschód od Tharsis. Odkrycia Valles Marineris dokonał Mariner 9.
Valles Marineris ma długość ok. 5000 km, szerokość ok. 200 km i głębokość ok. 5-8 km (miejscami do 11 km). Pochodzenie Valles Marineris pozostaje nieznane, choć dominuje hipoteza, że to pęknięcie powstało miliardy lat temu podczas stygnięcia planety. Jest to największy kanion w Układzie Słonecznym.
Decyzją Międzynarodowej Unii Astronomicznej w 1973 roku nazwa tego systemu kanionów honoruje zespół naukowy programu Mariner 9.

</doc>
<doc id="343926" url="https://pl.wikipedia.org/wiki?curid=343926" title="Indometacyna">
Indometacyna

Indometacyna – organiczny związek chemiczny, pochodna kwasu indoilooctowego (zawiera układ indolu). Stosowana jako lek z grupy niesteroidowych leków przeciwzapalnych (NLPZ). Wykorzystywana do leczenia reumatoidalnego zapalenia stawów, jest nieselektywnym inhibitorem cyklooksygenazy (COX1 i COX2), która fizjologicznie występuje w komórkach organizmu. Stosowana także w zamykaniu drożnego przewodu tętniczego.
Wskazania stosowania.
Wskazania kliniczne stosowania indometacyny obejmują:
Dostępne preparaty
Indometacyna występuje na polskim rynku w postaciach do użytku wewnętrznego (tabletki) oraz zewnętrznego (krople do oczu, aerozol, maść):

</doc>
<doc id="343930" url="https://pl.wikipedia.org/wiki?curid=343930" title="Tharsis">
Tharsis

Tharsis – wyżyna wulkaniczna na Marsie, przy zachodnim krańcu Valles Marineris. Jest to największa formacja tego typu na planecie. W regionie Tharsis znajdują się olbrzymie wulkany tarczowe, największe góry w Układzie Słonecznym.
W północno-zachodniej części Tharsis zlokalizowana jest najwyższa góra planety, Olympus Mons (21 000 m nad poziom odniesienia), na północnym skraju wyżyny znajduje się względnie niski, lecz mający niemal równie dużą powierzchnię wulkan Alba Mons. W pobliżu centralnej części usytuowane są wulkany Arsia Mons, Pavonis Mons i Ascraeus Mons, tworzące pasmo Tharsis Montes.
Geneza.
Wyżyna Tharsis uformowała się prawdopodobnie ponad wznoszącym prądem konwekcyjnym w płaszczu Marsa, podobnie jak tworzą się wyspy i wulkany nad plamami gorąca na Ziemi. Mars nie posiada jednak tektoniki płyt, więc wypływ materii trwał stale w jednym obszarze, pozwalając marsjańskim wulkanom osiągnąć rozmiary niespotykane na Ziemi. Największy czynny wulkan Ziemi, Mauna Loa na Hawajach ma objętość 10 000 mniejszą niż wyżyna Tharsis. Powstanie wyżyny Tharsis spowodowało zmianę rozkładu masy planety i doprowadziło do przesunięcia osi obrotu Marsa.
Obszar Tharsis uformował się w okresie noachijskim historii geologicznej Marsa, ponad 3,7 miliarda lat temu. Aktywność wulkaniczna trwała tu w okresie hesperyjskim i występowała także w okresie amazońskim, kiedy zanikła w innych częściach planety (z wyjątkiem wyżyny Elysium).

</doc>
<doc id="343934" url="https://pl.wikipedia.org/wiki?curid=343934" title="Joseph Kerwin">
Joseph Kerwin

Joseph Peter Kerwin (ur. 19 lutego 1932 w Oak Park w stanie Illinois) – komandor rezerwy korpusu medycznego Marynarki Wojennej Stanów Zjednoczonych, astronauta amerykański.
Wykształcenie i służba wojskowa.
Służył w 101 eskadrze myśliwców (Fighter Squadron 101) w bazie lotniczej Oceana. Do czasu włączenia do korpusu astronautów był w bazie Cecil Field głównym lekarzem lotniczym jednej z jednostek lotnictwa transportowego.
Wylatał ponad 4500 godzin.
Kariera astronauty.
Po rozpoczęciu realizacji programu Space Transportation System Joseph Kerwin pracował w Biurze Astronautów NASA. Kierował przygotowaniami do pierwszego naboru astronautów – specjalistów misji. Ponadto zajmował się zagadnieniami związanymi z umieszczaniem na orbicie przez astronautów sztucznych satelitów przewożonych w ładowni wahadłowca, ich remontem oraz sprowadzaniem na Ziemię.
Wspomniane obowiązki uniemożliwiły mu ponowny lot w kosmos w ramach misji STS-41-C.
Loty załogowe.
25 maja 1973 wystartował na pokładzie statku Apollo do misji oznaczonej jako Skylab SL-2.
Była to pierwsza załogowa misja, jaka udała się na pokład amerykańskiej stacji kosmicznej Skylab, wystrzelonej na orbitę okołoziemską przy użyciu zmodyfikowanej rakiety nośnej Saturn V (bez trzeciego stopnia) 14 maja 1973. Dowódcą wyprawy był Charles Conrad, a pilotem misji Paul Weitz. Joseph Kerwin pełnił funkcję pilota-naukowca.
Pierwotnie astronauci mieli wystartować 15 maja 1973, ale okazało się, że podczas startu osłona meteorytowa uległa uszkodzeniu (zniszczona została przy tym jedna z baterii słonecznych) i misja została przełożona o 10 dni. Czas ten był niezbędny dla personelu naziemnego, aby znaleźć sposób naprawienia stacji.
Koniecznym stało się zainstalowanie swego rodzaju zastępczej osłony termicznej chroniącej wnętrze Skylaba przed nadmiernym nagrzaniem się. Na pokładzie statku Apollo astronauci wykonali specjalny „parasol”. Po jego zainstalowaniu na zewnętrznej powierzchni laboratorium temperatura wewnątrz stacji spadła do takiego poziomu, że astronauci mogli wreszcie wejść na pokład Skylaba. 7 czerwca 1973 Kerwin wraz z dowódcą wyprawy Charlesem Conradem wyszli na zewnątrz stacji w celu dokonania naprawy uszkodzonej baterii słonecznej. Umożliwiło to przywrócenie zasilania stacji w energię elektryczną niezbędną dla jej dalszego funkcjonowania.
Podczas całej wyprawy astronauci przeprowadzili liczne badania i eksperymenty medyczne. Wykonali ponad 29 000 zdjęć fotograficznych.
22 czerwca 1973 kapsuła z astronautami wodowała na Oceanie Spokojnym. Załogę i statek kosmiczny zabrał na pokład okręt ratowniczy, lotniskowiec USS Ticonderoga.
Po opuszczeniu NASA.
Równocześnie jako przedstawiciel przemysłu zasiadał w Radzie Dyrektorów Narodowego Instytutu Naukowo-Badawczego Medycyny Kosmicznej (National Space Biomedical Research Institute).

</doc>
<doc id="343935" url="https://pl.wikipedia.org/wiki?curid=343935" title="Wyspy Seribu">
Wyspy Seribu

Wyspy Seribu () – archipelag w Indonezji na Morzu Jawajskim w pobliżu Dżakarty. Powierzchnia 9 km²; około 20 tys. mieszkańców. Administracyjnie należą do okręgu Dżakarty.
Wyspy ze względu na strategiczne położenie u wejścia do portu w Batawii zostały w XVII wieku zajęte przez Holendrów, którzy nazywali je "Tysiąc Wysp" (w rzeczywistości jest ich około 600, z czego 105 ma nazwy, a tylko 11 jest zamieszkanych). Na wyspie "Kelor" (wówczas "Kerkhof") znajdują się ruiny fortu, który bronił wysp i dostępu do Batawii przed piratami i okrętami wrogich flot. Największe znaczenie miała zawsze wyspa "Onrust", na której wybudowano stocznię i budynki użyteczności publicznej (szpital, więzienie, siedzibę władz). Na wyspie "Bidadari" stała (obecnie tylko ruiny) strażnicza wieża Martello.
Obecnie najważniejszą wyspą jest "Panggang", ludność utrzymuje się z rybołówstwa i obsługi ruchu turystycznego. Cały archipelag tworzy park morski Kepulauan Seribu National Park.

</doc>
<doc id="343937" url="https://pl.wikipedia.org/wiki?curid=343937" title="Autostrady i drogi ekspresowe w Austrii">
Autostrady i drogi ekspresowe w Austrii

Autostrady i drogi ekspresowe w Austrii (niem. "Autobahnen und Schnellstraßen in Österreich") – sieć najważniejszych dróg dwu- i jednojezdniowych o łącznej długości 2231 km, którą tworzy 1745 km autostrad i 486 km dróg ekspresowych (w 2018 r.).
Od 1997 r. zarządcą i operatorem wszystkich autostrad oraz dróg ekspresowych w Austrii jest – utworzona 11 września 1982 – spółka akcyjna "ASFINAG" (niem. "Autobahnen- und Schnellstraßen-Finanzierungs-Aktiengesellschaft").
W ciągach austriackich autostrad i dróg ekspresowych zlokalizowane są 182 tunele o całkowitej długości 341 km, z których 174 km stanowią tunele dwutubowe (dwa równoległe tunele, po jednej jezdni dla każdego kierunku).
Wszystkie węzły na autostradach oraz drogach ekspresowych w Austrii oznaczone są numerami zgodnymi z pikietażem. Węzeł 72 nie jest zatem 72. węzłem na danej drodze, lecz obiektem znajdującym się około 72. kilometra drogi.
Historia.
Budowę pierwszych autostrad w Austrii rozpoczęto w 1938 r. Pierwsze odcinki ukończono w 1941 r. (A1 i A10 w okolicach Salzburga). Niektóre fragmenty oddano do eksploatacji na przełomie lat 40. i 50. XX wieku. W latach 1939–1942 budowano eksterytorialną autostradę Wiedeń – Wrocław na terytorium dzisiejszych Czech, ale po wojnie budowy nie kontynuowano. W 1954 ustalono ponownie docelową sieć autostrad (później wielokrotnie rozszerzaną).
1947.
Po zakończeniu II wojny światowej Austria posiadała planowaną sieć (1422 km) autostrad, z których:
Ta sieć autostrad była odpowiednio zaplanowana do potrzeb komunikacyjnych III Rzeszy.
1954 i 1958.
W pierwszej oficjalnej sieci autostrad zaplanowanej w 1954, zmienionej minimalnie w 1958 wymienionych było ok. 760 km autostrad:
W sumie sieć autostrad: 760 km.
1964.
W 1964 sieć poszerzono o następujące odcinki:
W sumie sieć autostrad: 1090 km.
Numeracja.
Początkowo każda autostrada nosiła nazwę związaną z jej kierunkiem lub regionem. Następnie, dla ułatwienia, wprowadzono dodatkowo oznaczenie numeryczne, poprzedzone literą A (autostrada) lub S (droga ekspresowa) – np. A1 Westautobahn lub S16 Arlbergschnellstraße.
Część dróg krajowych, przewidzianych w dalszej perspektywie do przebudowy na trasy ekspresowe (po starym śladzie) lub kiedyś planowane jako ekspresowe, jest oznakowane jako Bundestrasse B3xx – np. B311. Ostatnie dwie cyfry numeru 3xx są też oznaczeniem planowanej tym samym śladem drogi ekspresowej. Często nowo budowane fragmenty tych tras, szczególnie obwodnice i tunele, są oznakowane jako drogi ekspresowe.
Ograniczenie prędkości.
Na autostradach w Austrii obowiązuje ograniczenie prędkości:
Minimalna prędkość jazdy na autostradzie wynosi 60 km/h i pojazdy, które nie mogą osiągać tej prędkości, nie mogą poruszać się na autostradach.
W Austrii trwa debata nad zmianą dopuszczalnych prędkości na autostradach. Od 2 maja 2006, na 19-kilometrowym fragmencie autostrady A10 od Spittal an der Drau do Paternion – w celach testowych – dla samochodów osobowych zwiększono maksymalną prędkość do 160 km/h.
Opłaty.
Od 1997 r. przejazd wszystkimi autostradami i drogami ekspresowymi (również w granicach administracyjnych miast) jest płatny.
W przypadku motocykli i samochodów osobowych (o dmc poniżej 3,5 t) należy wykupić i nakleić (na niewymiennym elemencie motocykla / na przedniej szybie samochodu) winietę (dolną, oderwaną część winiety należy zachować). Ich cena zależy od: rodzaju pojazdu (motocykle, samochody osobowe) oraz okresu ważności (10-dniowa, 2-miesięczna, roczna):
Przyczepy ciągnięte przez pojazd o dmc do 3,5 tony nie potrzebują dodatkowej winiety (wystarczy ważna, prawidłowo naklejona winietka na pojeździe ciągnącym). Na terytorium Austrii winiety można nabywać w biurach tamtejszego automobilklubu (OAMTC), urzędach pocztowych, kioskach, na stacjach benzynowych oraz w punktach pobierania opłat drogowych, możliwy jest również zakup przez internet. Każdego roku winiety mają inny kolor. Od końca 2017 r., oprócz dotychczasowych winiet tradycyjnych (w formie naklejki na szybę), dostępne są również winiety elektroniczne (e-winiety), które uzyskują jednak ważność najwcześniej po 18 dniach od daty zakupu. Cyfrowa wersja winiety powiązana jest z numerem rejestracyjnym danego pojazdu, w związku z tym nie trzeba jej naklejać na szybę samochodu. Brak winiety na autostradzie lub drodze ekspresowej karany jest mandatem w wysokości 120 euro. Nienaklejenie winiety na szybę, lecz tylko umieszczenie jej za szybą również skutkuje mandatem. Nieuregulowanie mandatu na miejscu grozi grzywną od 300 do 3000 euro.
W przypadku samochodów ciężarowych (o dmc powyżej 3,5 t), od 1 stycznia 2004 opłata jest naliczana przez urządzenie elektroniczne (GO-Box) i zależy od długości pokonanej trasy.
Niezależnie od posiadania winiety, na niektórych odcinkach dróg obowiązują dodatkowe opłaty, pobierane w punktach poboru opłat (gotówka, karta, samoobsługa), zlokalizowanych przy tych drogach. Od 2018 r. istnieje także możliwość zapłaty online, uzyskuje ono jednak ważność najwcześniej po 18 dniach od daty zakupu. Fragmenty dodatkowo płatne to następujące tunele:
Opłaty pobierane są również za przejazd drogami wysokoalpejskimi.

</doc>
<doc id="343942" url="https://pl.wikipedia.org/wiki?curid=343942" title="Czulent">
Czulent

Czulent, ciulent (jid. טשאָלנט, "czolnt") – tradycyjna gulaszowa potrawa mięsno-warzywna kuchni żydowskiej typu ragoût spożywana w szabat. Pochodzenie nazwy nie jest dokładnie ustalone.
Czulent to bardzo wolno gotowany (duszony) rodzaj gulaszu, przyrządzany z koszernego mięsa (zwykle z tłustej wołowiny), z fasolą (często ciecierzycą), cebulą, kaszą jęczmienną (perłową, pęczakiem) lub jaglaną, z dodatkiem rosołu oraz przypraw (sól, pieprz i papryka). Niekiedy w jego skład wchodzą też jaja na twardo lub knedle. Pomału pieczony w piekarniku aż do zbrązowienia, podawany jest na nagrzanym talerzu. 
Wobec szabatowego zakazu gotowania na ogniu, czulent zwykle przygotowywano przed jego rozpoczęciem, a następnie pozostawiano w rozgrzanym piecu, by dogotował się w ciągu nocy i był gotowy na sobotni obiad. Dawniej w niewielkich miejscowościach noszono przygotowany czulent do miejscowej piekarni, ażeby udusił się w powoli stygnącym piecu chlebowym. Takie wydzielone w piecu miejsce służące do przechowywania podobnych ciepłych potraw, nazywano „szabaśnikiem”.

</doc>
<doc id="343944" url="https://pl.wikipedia.org/wiki?curid=343944" title="Mały Kruk">
Mały Kruk



</doc>
<doc id="343947" url="https://pl.wikipedia.org/wiki?curid=343947" title="Etrog">
Etrog



</doc>
<doc id="343949" url="https://pl.wikipedia.org/wiki?curid=343949" title="Kampus 600-lecia Odnowienia Uniwersytetu Jagiellońskiego">
Kampus 600-lecia Odnowienia Uniwersytetu Jagiellońskiego

Kampus 600-lecia Odnowienia Uniwersytetu Jagiellońskiego, zwany też III Kampusem – kampus Uniwersytetu Jagiellońskiego, powstały w pobliżu Pychowic i Osiedla Ruczaj-Zaborze w dzielnicy VIII Dębniki, w sąsiedztwie podstrefy specjalnej strefy ekonomicznej Krakowski Park Technologiczny. Budowa kampusu finansowana jest częściowo z budżetu państwa.
Opis.
Dotychczas powstały następujące budynki:
W kolejnych etapach planowane jest powstanie obiektów sportowych i akademików.
W pewnym oddaleniu od głównej części kampusu powstały trzy budynki parku technologicznego Life Science Park, tworzonego przez Jagiellońskie Centrum Innowacji.
Na całym terenie kampusu od 3 września 2005 roku obowiązuje miejscowy plan zagospodarowania przestrzennego.
Dzięki otwartej w 2012 roku linii tramwajowej przebiegającej wzdłuż osiedla Ruczaj do pętli „Czerwone Maki”, kampus posiada dogodne połączenie tramwajowe i autobusowe z centrum Krakowa.
Na wschód od kampusu rozciąga się obszar Natura 2000 pod nazwą Dębnicko-Tyniecki obszar łąkowy, który wchodzi w skład Bielańsko-Tynieckiego Parku Krajobrazowego.

</doc>
<doc id="343951" url="https://pl.wikipedia.org/wiki?curid=343951" title="III Kampus">
III Kampus



</doc>
<doc id="343952" url="https://pl.wikipedia.org/wiki?curid=343952" title="Florent Serra">
Florent Serra

Florent Lucien Serra (ur. 28 lutego 1981 w Bordeaux) – francuski tenisista.
Kariera tenisowa.
Treningi tenisowe Serra rozpoczął jako siedmiolatek. Przez dłuższy czas łączył występy turniejowe (na szczeblu imprez rangi ITF Men's Circuit i ATP Challenger Tour) ze studiami ekonomicznymi w Bordeaux.
Jako zawodowy tenisista występował w latach 2000–2015.
W głównym cyklu rozgrywek zawodowych ATP World Tour debiutował w styczniu 2003 roku w Adelaide. Pierwszy znaczący sukces odniósł we wrześniu 2005 roku wygrywając turniej w Bukareszcie, po zwycięstwie w finale nad Igorem Andriejewem. W styczniu 2006 roku Serra odniósł drugi turniejowy triumf, w Adelaide, gdzie w finale nie sprostał mu Xavier Malisse. W lipcu 2007 roku Francuz awansował po raz pierwszy do finału zawodów ATP World Tour w grze podwójnej, a dokonał tego w Gstaad, tworząc parę z Marcem Gicquelem. Spotkanie o tytuł przegrali z deblem František Čermák i Pavel Vízner. W kwietniu 2009 roku Serra dotarł do finału singla w Casablance, jednak w decydującym pojedynku uległ Juanowi Carlosowi Ferrero.
W rankingu gry pojedynczej najwyżej Serra był na 36. miejscu pod koniec czerwca 2006 roku, natomiast w klasyfikacji deblowej na 109. pozycji we wrześniu 2007 roku.

</doc>
<doc id="343956" url="https://pl.wikipedia.org/wiki?curid=343956" title="SanDisk">
SanDisk

SanDisk Corporation – amerykańska korporacja zajmująca się projektowaniem, produkcją oraz rozwojem rozwiązań pamięci masowej flash oraz oprogramowania. Przez ponad 25 lat, firma SanDisk rozszerzała możliwości przechowywania danych, tworząc zaufane i innowacyjne produkty, które zmieniły dzisiejszy przemysł elektroniczny. Wysokiej jakości rozwiązania SanDisk, stanowią trzon w wielu największych światowych centrach przetwarzania danych i osadzone są w zaawansowanych smartfonach, tabletach i komputerach. Produkty konsumenckie firmy SanDisk dostępne są w setkach tysięcy sklepów detalicznych na całym świecie.
Firma założona została w marcu 1988 roku przez dr Eli Harari, który w niewielkim biurze w Palo Alto w Kalifornii rozpoczął pracę nad swoją rewolucyjną koncepcją „Systemem Flash”. W czerwcu 1988 r. dołączyli do niego Jack Yuan i Sanjay Mehrotra, będący ekspertami w dziedzinie technologii pamięci masowych, którzy zyskali status współzałożycieli firmy. Nazwa SanDisk to pomysł młodszej córki Eli Harari, która sugerowała, aby brzmiała ona „wesoło i pogodnie” ("cheerful and sunny"). Do 1995 nazwa firmy brzmiała SunDisk, później oficjalnie została zmieniona na SanDisk.
W przeciągu 25 lat SanDisk stał się światowym liderem, zatrudniającym ponad 5500 pracowników oraz posiadającym ponad 260 000 punktów sprzedaży w ponad 100 krajach. Główna siedziba firmy mieści się w Milpitas w Kalifornii (USA). Centra sprzedaży, badań i rozwoju oraz administracji rozlokowane są w Stanach Zjednoczonych, Chinach, Francji, Niemczech, Indiach, Irlandii, Izraelu, Japonii, Korei, Rosji, Szkocji, Singapurze, Hiszpanii, Szwecji, na Tajwanie oraz w Zjednoczonych Emiratach Arabskich. Zakłady produkcyjne działają na terenach Chin i Japonii.
W 2014 roku prezydent Barack Obama uhonorował Eliego Harari Narodowym Medalem Technologii i Innowacji (National Medal of Technology and Innovation) za wkład, jaki wniósł w rozwój pamięci masowej.
12 listopada 2014 roku firma SanDisk świętowała otrzymanie 5000 patentu. Portfolio patentowe firmy jest konsekwentnie rozpoznawane jako jedno z najsilniejszych w branży technologicznej. Już 4 rok z rzędu firma wyróżniona jest w prestiżowym rankingu Thomson Reuters „Top 100 Innovators”.
12 maja 2016 roku SanDisk został przejęty za kwotę 19 mld USD przez Western Digital Corporation – jednego z największych na świecie producentów dysków twardych.
Oficjalnym autoryzowanym dystrybutorem produktów SanDisk w Polsce jest firma CSI.

</doc>
<doc id="343957" url="https://pl.wikipedia.org/wiki?curid=343957" title="Trzeci Kampus">
Trzeci Kampus



</doc>
<doc id="343964" url="https://pl.wikipedia.org/wiki?curid=343964" title="Karabin maszynowy KPW">
Karabin maszynowy KPW

KPW – radziecki wielkokalibrowy karabin maszynowy. W wersji KPWT podstawowe uzbrojenie radzieckich transporterów opancerzonych.
Historia.
W 1940 roku rozpoczęto w ZSRR produkcję naboju 14,5 × 114 mm. Nabój ten został zaprojektowany jako amunicja karabinów przeciwpancernych. W miarę upływu czasu skuteczność tego rodzaju broni spadała (pojawiły się nowe modele czołgów o grubszym pancerzu) i karabiny przeciwpancerne coraz częściej służyły jako broń do niszczenia umocnionych stanowisk ogniowych.
Duża skuteczność naboju 14,5 mm w zwalczaniu tego rodzaju celów spowodowała rozpoczęcie prac nad karabinem maszynowym kalibru 14,5 mm. W 1944 roku był gotowy prototyp skonstruowanego przez S. W. Władimirowa. Kołową podstawę karabinu opracował A. A. Charykin. W następnych latach karabin był produkowany seryjnie, ale oficjalnie do uzbrojenia przyjęto go dopiero w 1949 roku jako PKP.
Po opracowaniu wersji karabinu maszynowego piechoty rozpoczęto prace nad wersją przeciwlotniczą. Powstało kilka podstaw przeciwlotniczych różniących się konstrukcją i liczbą umieszczonych na podstawie karabinów maszynowych.
W latach 50. skonstruowano wersję czołgową karabinu maszynowego KPW (nazwaną KPWT), w którą uzbrajano kolejne typy radzieckich transporterów rozpoznawczych, czołgów ciężkich i dział pancernych.
Karabin maszynowy PKP był od lat 60. XX w. wycofywany z uzbrojenia, ale produkcja wersji przeciwlotniczych i pokładowej była kontynuowana.
Obecnie (2006 r.) KPW jest produkowany w ChRL, KRLD i Bułgarii. Był produkowany również w Rumunii. Od lat 60. KPWT był produkowany również w Polsce w ZM Tarnów. Poza Rosją różne wersje KPW znajdują się na uzbrojeniu większości krajów zaopatrujących się w broń w byłych państwach Układu Warszawskiego.
Opis.
KPW jest bronią samoczynną. Zasada działania oparta o krótki odrzut lufy. KPW strzela z zamka otwartego. Zamek dwuczęściowy składa się z trzonu zamkowego i tłoka zaporowego. W tłoku umieszczono szczęki z występami ryglowymi i wycięcia prowadzące naboje i łuski. Obie części zamka łączy trzpień pełniący rolę przyspieszacza, zakończony rolkami. Zamek ryglowany przez obrót tłoka zaporowego. Obrót tłoka (za pośrednictwem trzpienia) powodują skośne wycięcia w trzonie zamkowym. Odryglowanie zamka następuje wskutek przetoczenia się rolek trzpienia po wycięciach wewnątrz komory zamkowej, w trakcie odryglowania następuje przyspieszenie ruchu zamka (kosztem spowolnienia ruchu lufy).
Wyciąg sztywny, znajduje się w tłoku zaporowym, jego rolę pełnią wycięcia prowadzące tłoka zaporowego, KPW nie ma wyrzutnika, łuska jest wyrzucana przez kolejny nabój wsunięty w wycięcia prowadzące przez podajnik (łuski wyrzucane są do dołu). Mechanizm uderzeniowy bijnikowy, rolę bijnika pełni trzon zamkowy. Mechanizm spustowy tylko do ognia ciągłego. KPW nie posiada bezpiecznika nastawnego.
KPW jest bronią zasilaną przy pomocy metalowej taśmy segmentowej z ogniwami zamkniętymi (segmenty 10-nab.). Zasilanie lewo- lub prawostronne (zmiana kierunku zasilania wymaga przełożenia kilku części), donośnik przesuwakowy napędzany przez występy trzonu zamkowego za pośrednictwem listwy. Przesuwanie taśmy podczas odrzutu części ruchomych. Donoszenie pośrednie. Nabój jest wysuwany z taśmy do tyłu za pomocą wyłuskiwacza, następnie wahliwy podajnik sprowadza go na linię dosyłania, a tłok zaporowy dosyła do komory nabojowej.
Lufa szybkowymienna, o chromowanym przewodzie, zakończona urządzeniem wylotowym pełniącym rolę tłumika płomienia i odrzutnika. Lufa otoczona jest perforowaną osłoną. Do osłony zamocowany jest chwyt transportowy ułatwiający wymianę lufy.
Przyrządy celownicze mechaniczne tylko w wersji PKP (celownik krzywiznowy o nastawach 100-2000 m). W pozostałych wersjach przyrządy celownicze montowane są na podstawie lub w wieży pojazdu.

</doc>
<doc id="343967" url="https://pl.wikipedia.org/wiki?curid=343967" title="KPWT">
KPWT



</doc>
<doc id="343976" url="https://pl.wikipedia.org/wiki?curid=343976" title="Czerwona kartka">
Czerwona kartka



</doc>
<doc id="343977" url="https://pl.wikipedia.org/wiki?curid=343977" title="Autostrady w Austrii">
Autostrady w Austrii



</doc>
<doc id="343979" url="https://pl.wikipedia.org/wiki?curid=343979" title="Drogi ekspresowe w Austrii">
Drogi ekspresowe w Austrii



</doc>
<doc id="343981" url="https://pl.wikipedia.org/wiki?curid=343981" title="Stephen Crane">
Stephen Crane

Stephen Crane (ur. 1 listopada 1871, zm. 5 czerwca 1900) – pisarz amerykański, tworzył powieści, nowele, poezję i reportaże wojenne. Był pionierem naturalizmu w literaturze amerykańskiej.
Jego druga powieść, "Szkarłatne godło odwagi" (1895), przyniosła mu międzynarodową sławę. "Szkarłatne godło odwagi" opisuje wojnę secesyjną z punktu widzenia zwykłego żołnierza. Książka ta została nazwana pierwszą nowoczesną powieścią wojenną.
Crane urodził się w Newark w stanie New Jersey jako czternaste dziecko w rodzinie. Jego rodzicami byli pastor metodystyczny Jonathan Townley Crane i jego żona Mary Helen Peck Crane. Zaczął pisać opowieści w wieku ośmiu lat, a jako szesnastolatek pisał artykuły do "New York Tribune".
Crane uczył się w Lafayette College i Syracuse University. Po śmierci matki w 1890 (jego ojciec zmarł wcześniej) przeniósł się do Nowego Jorku i wiódł tam cygański żywot będąc pisarzem, i od czasu do czasu pisząc artykuły do gazet. Gdy utrzymywał się ze swojego pisania mieszkał w slumsach w Bowery, aż do czasu odkrycia jego pierwszej powieści. "Maggie: A Girl Of The Streets" (1893) – była kamieniem milowym w propagowaniu naturalizmu w literaturze. Crane wydał ją samemu, za pieniądze pożyczone od brata.
Zbiór jego wierszy, "The Black Rider", został wydany w 1895. Po ich wydaniu szukał doświadczenia jako korespondent wojenny. Podróżował do Grecji, Teksasu, Meksyku oraz na Kubę, opisując wojenne zdarzenia. Jego krótka opowieść "The Open Boat", została oparta na prawdziwych wydarzeniach, gdy jego statek zatonął podczas podróży na Kubę w 1896. Crane z małą grupką pasażerów przez wiele dni dryfował na łódce zanim został uratowany. To wydarzenie zupełnie zniszczyło jego zdrowie.
W 1898 Crane przeniósł się do Anglii, i osiadł w Sussex, gdzie jego przyjaciółmi zostali Joseph Conrad, H.G. Wells i Henry James. Podczas tych niespokojnych lat Crane subtelnie wykorzystywał realizm do pokazania chorób społecznych, jak w "George's Mother" (1896), gdzie pokazywał życie w Bowery w Nowym Jorku. W 1899 ukazał się "Active Service", który był oparty na wojnie grecko-tureckiej.
W 1899 Crane wrócił na Kubę, by opisać wojnę hiszpańsko-amerykańską, w związku ze zdrowiem był zmuszony powrócić jednak do Anglii. Crane zmarł 5 czerwca 1900 roku w Badenweiler w Niemczech na gruźlicę, która zaczęła się po tym, jak zaraził się malarią na Kubie.
Pośmiertnie wydane publikacje zawierają skecze i historie z jego życia ("Wound In The Rain" – 1900) oraz dzieciństwo w małym miasteczku ("Whilomville Stories" – 1900). Twórczość Crane’a zapoczątkowała realizm w amerykańskiej literaturze, choć jego innowacyjna technika i styl oparty na symbolach bardziej pasują do romantyzmu, niż do naturalizmu.

</doc>
<doc id="343982" url="https://pl.wikipedia.org/wiki?curid=343982" title="Padma Patil">
Padma Patil



</doc>
<doc id="343983" url="https://pl.wikipedia.org/wiki?curid=343983" title="Geta (obuwie)">
Geta (obuwie)

 – drewniane obuwie japońskie, noszone do tradycyjnych strojów japońskich, takich jak kimono czy yukata.
Rodzaje.
Istnieje kilka odmian "geta". Najbardziej znane na Zachodzie składają się z drewnianej deseczki nazywanej , na której opiera się stopa oraz paska materiału przechodzącego między dwoma pierwszymi palcami. Dwa dodatkowe kawałki drewna przymocowane pod główną deseczką to wydające charakterystyczny, klekoczący dźwięk przy chodzeniu .
Istnieją "geta" z zaokrąglonymi lub prostokątnymi "dai", z pojedynczym „zębem”, a także inne, bardzo przypominające zachodnie chodaki. Paski często są farbowane lub malowane w różne wzory.

</doc>
<doc id="343989" url="https://pl.wikipedia.org/wiki?curid=343989" title="Xavier Malisse">
Xavier Malisse

Xavier Malisse (ur. 19 lipca 1980 w Kortrijk) – belgijski tenisista, zwycięzca French Open 2004 w grze podwójnej, reprezentant w Pucharze Davisa.
Kariera tenisowa.
Do 13 roku życia trenował obok tenisa piłkę nożną, decydując się ostatecznie na karierę tenisisty. W swoim debiutanckim sezonie doszedł do finału rozgrywek ATP World Tour w Meksyku, gdzie nie sprostał Czechowi Jiříemu Novákowi.
W 1999 roku był w finale w Delray Beach, przegrywając decydujący mecz z Lleytonem Hewittem. W dalszej części sezonu Malisse dotarł m.in. do III rundy US Open. Większość sezonu, podobnie jak i kolejnego, występował jednak w imprezach niższej rangi, ATP Challenger Tour; wygrał m.in. w San Antonio w 2000 roku, pokonując w finale haitańskiego weterana Ronalda Agénora. W sezonie 2001 awansował do czołowej „pięćdziesiątki” rankingu światowego dzięki kolejnym dwóm finałom kategorii ATP World Tour - w Delray Beach (przegrał z Janem-Michaelem Gambillem) i Atlancie (przegrał z Andym Roddickiem). Był także w IV rundzie wielkoszlemowego US Open.
W sezonie 2002 Belg był w półfinałach turniejowych w Memphis i Scottsdale, a także osiągnął półfinał na Wimbledonie, pokonując m.in. Rosjanina Kafielnikowa, Brytyjczyka Rusedskiego oraz dawnego mistrza tego turnieju Holendra Krajicka; w półfinale, w meczu wielokrotnie przerywanym opadami deszczu i toczonym przez kilka dni, przegrał z Argentyńczykiem Nalbandianem. Wynik ten (a także IV runda Rolanda Garrosa miesiąc wcześniej) dał mu awans na najwyższą pozycję w karierze w rankingu gry pojedynczej - nr 19.
W kolejnych kilku latach Malisse był w następnych finałach turniejowych (2004 St. Poelten, porażka z Filippo Volandrim; 2004 Lyon, porażka z Robinem Söderlingiem), by ostatecznie wygrać swój pierwszy turniej w cyklu ATP World Tour w Delray Beach w 2005 roku po zwycięstwie w finale z Novákiem. Dzięki temu zakończył sezon 2005 pod koniec czołowej „pięćdziesiątki” rankingu. Sezon 2006 rozpoczął od finału turnieju w Adelajdzie, ulegając ostatecznie Francuzowi Florentowi Serze. W kolejnych miesiącach ponownie doszedł do finału w Delray Beach, jednak w decydującym meczu nie sprostał Tommy'emu Haasowi. W 2007 roku Belg zagrał w dwóch finałach, które zakończyły się jego zwycięstwem, najpierw w Ćennaju, a następnie w Delray Beach. Po blisko czterech latach w styczniu 2011 roku Belg doszedł do finału w Ćennaju. Spotkanie finałowe przegrał w trzech setach ze Stanislasem Wawrinką.
Jego największym osiągnięciem deblowym jest wygrana w wielkoszlemowym Rolandzie Garrosie z roku 2004. Występował w parze z rodakiem Olivierem Rochusem; Belgowie pokonali w turnieju m.in. Argentyńczyków Mariano Hooda i Sebastiána Prieto, duet Jonas Björkman i Todd Woodbridge, parę Martín Rodríguez i Gastón Etlis, Hindusa Mahesha Bhupathiego i Białorusina Maksa Mirnego, a w finale Francuzów Michaëla Llodrę i Fabrice'a Santoro. Wygrana w turnieju wielkoszlemowym pozwoliła Belgom na udział w turnieju Tennis Masters Cup w 2004 roku, który jednak zakończyli już na etapie rozgrywek grupowych z jedną wygraną i dwiema porażkami. Drugie wspólne zwycięstwo turniejowe odnieśli u progu sezonu 2005 w Adelajdzie. W 2007 roku Malisse wygrał dwa deblowe turnieje - w Ćennaju w parze z Dickiem Normanem oraz w Delray Beach z Hugo Armando. Rok później osiągnął również finał turnieju w Auckland tworząc duet z Jürgenem Melzerem. Po trzech latach, w lutym 2011 roku Belg ponownie doszedł do finału zawodów deblowych, podczas rywalizacji w San José. Razem z Alejandro Fallą przegrali jednak mecz finałowy z Amerykanami Scottem Lipskym oraz Rajeevem Ramem. Tegoż samego roku wspólnie z Ołeksandrem Dołhopołowem Malisse wygrał zmagania deblowe w Indian Wells. W rundzie finałowej wygrali z Rogerem Federerem i Stanislasem Wawrinką. Pod koniec sierpnia 2011 roku Malisse wraz z Markiem Knowlesem zdobył tytuł w Los Angeles po wygranej w finałowym spotkaniu z parą Somdev Devvarman-Treat Huey. W lutym 2012 roku belgijski tenisista razem z Markiem Knowlesem zwyciężyli w zmaganiach w San José, pokonując w finale Kevina Andersona i Franka Mosera. W maju 2012 roku razem z Dickiem Normanem wystąpił w finale turnieju w Monachium. W meczu o mistrzostwo ulegli parze František Čermák–Filip Polášek 4:6, 5:7. W lipcu tego samego roku wraz z Michaelem Russellem dotarli do finału turnieju w Atlancie, lecz w ostatnim pojedynku przegrali z parą Matthew Ebden i Ryan Harrison. Ósmy deblowy tytuł Malisse wywalczył razem z Rubenem Bemelmansem w Los Angeles, po zwycięstwie w decydującej rundzie z Kenem Skupskim i Jamiem Delgado. W lutym 2013 roku tenisista belgijski ponownie zwyciężył w zawodach gry podwójnej, w San José. Partnerem deblowym Malissa był Frank Moser, a w rundzie finałowej byli lepsi od Lleytona Hewitta i Marinko Matoševicia.
W 2013 roku Malisse zakończył zawodową karierę.
Jako reprezentant Belgii Malisse był członkiem drużyny w Pucharze Davisa w latach 1998–2011. Odniósł 12 zwycięstw, poniósł 12 porażek. Miał znaczący udział w odzyskaniu przez Belgię miejsca w najwyższej klasie rozgrywek Pucharu Davisa, grupie światowej, w 2002 roku, kiedy pokonał w meczu z Zimbabwe obu braci Blacków, Byrona i Wayne'a. Bez powodzenia startował natomiast na igrzyskach olimpijskich w Atenach w 2004 roku, wyeliminowany w I rundzie singla przez Rosjanina Michaiła Jużnego oraz debla (w parze z Olivierem Rochusem) przez Llodrę i Santoro.

</doc>
<doc id="343995" url="https://pl.wikipedia.org/wiki?curid=343995" title="Ole Gunnar Solskjær">
Ole Gunnar Solskjær

Ole Gunnar Solskjær (wym. , ur. 26 lutego 1973 w Kristiansund) – norweski piłkarz grający na pozycji napastnika, po zakończeniu kariery zawodniczej trener piłkarski.
Kariera klubowa.
Solskjær rozpoczynał karierę w klubie Clausenengen. Później przeszedł do Molde FK. W wieku 23 lat został graczem Manchesteru United. Z drużyną „Czerwonych Diabłów” był sześciokrotnym mistrzem Anglii, dwukrotnym zdobywcą Pucharu Anglii oraz triumfatorem Ligi Mistrzów w 1999 roku.
Kariera reprezentacyjna.
Piłkarz nie odnosił wielkich sukcesów ze swoją reprezentacją. Największymi (jedynymi) osiągnięciami w historii gry Solskjæra w drużynie narodowej są:
W reprezentacji rozegrał 67 meczów i strzelił 23 gole.
Jest uznawany za jednego z najlepszych graczy w historii norweskiego futbolu.
Kalendarium kariery.
W lutym 1999 roku Solskjær ustanowił rekord Premier League, wchodząc na boisko z ławki rezerwowych i strzelając 4 bramki w ciągu 12 minut w meczu przeciwko Nottingham Forest (8:1).
26 maja 1999 roku napastnik wygrał Ligę Mistrzów wraz z Manchesterem United. Strzelił decydującą bramkę na 2:1 w ostatniej minucie doliczonego czasu gry.
W 2003 roku odniósł poważną kontuzję kolana, która wyeliminowała go z gry na ponad 3 lata.
U schyłku kariery otrzymał Nagrodę Kniksena – prestiżowy tytuł przyznawany piłkarzowi, który zasłużył się w norweskiej piłce nożnej.
27 sierpnia 2007 roku, ogłosił decyzję o zakończeniu kariery piłkarskiej z powodu problemów z kolanami. Było to związane z kontuzją z 2003 roku.
W 2008 roku został trenerem rezerw Manchesteru United.
9 listopada 2010 podpisał kontrakt na mocy którego objął posadę szkoleniowca w norweskim klubie Molde FK. Z zespołem tym zdobywał mistrzostwo Norwegii przez dwa kolejne sezony.
Solskjær bywał nazywany "baby-face killer" (ang. morderca o twarzy dziecka).
19 grudnia 2018 roku został ogłoszony tymczasowym trenerem Manchesteru United. W roli trenera Manchesteru United zadebiutował 22 grudnia 2018 roku w wygranym 1:5 meczu przeciwko Cardiff City. 13 stycznia 2019 roku w meczu przeciwko Tottenhamowi Hotspur odniósł szóste zwycięstwo w swoich sześciu pierwszych meczach w roli trenera Manchesteru United. Norweg pobił tym samym rekord Sir Matta Busby’ego, który zwyciężył w pięciu pierwszych meczach. Ogólnie Solskjær zwyciężył w ośmiu pierwszych meczach prowadząc Manchester United. 16 marca 2019 roku Manchester United odpadł w ćwierćfinale Pucharu Anglii, przegrywając 2:1 z Wolverhampton Wanderers. 28 marca 2019 roku podpisał trzyletni kontrakt z Manchesterem United. Ole Gunnar Solskjær obowiązki menadżera Manchesteru United początkowo miał pełnić do końca sezonu 2018/2019. Dobra gra Czerwonych Diabłów pod wodzą norweskiego szkoleniowca sprawiła, że zarząd klubu zdecydował o pozostawieniu go w klubie na kolejne lata. 16 kwietnia 2019 roku Manchester United odpadł w ćwierćfinale Ligi Mistrzów, przegrywając w dwumeczu 4:0 z FC Barceloną (pierwszy mecz 1:0). W Premier League Manchester United zajął 6. miejsce, tracąc do zwycięskiego Manchesteru City 32 punkty.
Pierwszym transferem nowego trenera był pozyskany ze Swansea City, Daniel James. Następnie zakontraktowani zostali Aaron Wan-Bissaka i Harry Maguire. 29 stycznia 2020 roku Manchester United odpadł w półfinale Pucharu Ligi, przegrywając w dwumeczu 3:2 z Manchesterem City (pierwszy mecz 3:1). W zimowym okienku transferowym do klubu dołączyli Bruno Fernandes, Nathan Bishop oraz do końca sezonu wypożyczony został Odion Ighalo. 19 lipca 2020 roku Manchester United odpadł w półfinale Pucharu Anglii, przegrywając 3:1 z Chelsea. W Premier League Manchester United zajął 3. miejsce, tracąc do zwycięskiego Liverpoolu 33 punkty. 16 sierpnia 2020 roku Manchester United odpadł w półfinale Ligi Europy, przegrywając 2:1 z Sevillą.
W kolejnym sezonie pierwszym transferem został Donny van de Beek pozyskany z AFC Ajax. Następnie do klubu dołączyli Alex Telles, Edinson Cavani i Facundo Pellistri. Udział w Lidze Mistrzów Manchester United zakończył na fazie grupowej zajmując w grupie 3. miejsce. 6 stycznia 2021 roku Manchester United odpadł w półfinale Pucharu Ligi, przegrywając 0:2 z Manchesterem City. W zimowym okienku transferowym do klubu dołączył Amad Diallo. 21 marca 2021 roku Manchester United odpadł w ćwierćfinale Pucharu Anglii, przegrywając 3:1 z Leicester City. W Premier League Manchester United zajął 2. miejsce, tracąc do zwycięskiego Manchesteru City 12 punktów. 26 maja 2021 roku Manchester United przegrał w finale Ligi Europy po rzutach karnych 11:10 (spotkanie zakończyło się wynikiem 1:1) z Villarrealem.
Na początku sezonu 2021/2022 Manchester United ponownie zakontraktował Juana Matę, Lee Granta oraz Toma Heatona. Następnie wykupiony z Borussii Dortmund został Jadon Sancho oraz z Realu Madryt Raphaël Varane. 24 lipca 2021 Solskjaer podpisał nowy kontrakt z Manchesterem United. Będzie on obowiązywał do 2024 roku, z opcją przedłużenia o kolejny rok. 27 sierpnia poinformowano, że Manchester United doszedł do porozumienia z Juventusem w sprawie ponownych przenosin do angielskiego klubu Cristiano Ronaldo. 31 sierpnia 2021 oficjalnie ogłoszono jego powrót do klubu. 22 września 2021 roku Manchester United odpadł w 3. rundzie Puchar Ligi, przegrywając 0:1 z West Hamem United.
21 listopada 2021 roku zwolniony z funkcji menadżera Manchesteru United. Na stanowisku zastąpił go Michael Carrick.
Statystyki.
Trenerskie.
"Stan na 21 listopada 2021"
"Nie są brane pod uwagę mecze towarzyskie."

</doc>
<doc id="343996" url="https://pl.wikipedia.org/wiki?curid=343996" title="Betty Williams">
Betty Williams



</doc>
<doc id="343997" url="https://pl.wikipedia.org/wiki?curid=343997" title="Wojna amerykańsko-brytyjska">
Wojna amerykańsko-brytyjska



</doc>
<doc id="343998" url="https://pl.wikipedia.org/wiki?curid=343998" title="Współczulny autonomiczny układ nerwowy">
Współczulny autonomiczny układ nerwowy



</doc>
<doc id="344000" url="https://pl.wikipedia.org/wiki?curid=344000" title="Ole Gunnar Solskjaer">
Ole Gunnar Solskjaer



</doc>
<doc id="344002" url="https://pl.wikipedia.org/wiki?curid=344002" title="Laodika (córka Priama)">
Laodika (córka Priama)

Laodika (także Laodike; gr. Laodíkē, łac. Laodice) – w mitologii greckiej królewna trojańska.
Uchodziła za najurodziwszą z córek Priama i Hekabe, o której wspomina "Iliada". Była siostrą m.in. Hektora, Parysa, Kasandry i Medesekasty. Jej mężem był Helikaon.

</doc>
<doc id="344004" url="https://pl.wikipedia.org/wiki?curid=344004" title="Nokilalaki">
Nokilalaki

Nokilalaki () – szczyt górski na wyspie Celebes, jeden z wyższych w prowincji Celebes Środkowy; wysokość 2355 m n.p.m. (według niektórych źródeł ok. 2370 m n.p.m.). Leży na terenie Parku Narodowego Lore Lindu.

</doc>
<doc id="344005" url="https://pl.wikipedia.org/wiki?curid=344005" title="Mary Harris">
Mary Harris

Mary Harris Jones, znana także jako Mother Jones (ur. 1 sierpnia 1837, zm. 30 listopada 1930 w Silver Spring) – amerykańska działaczka związkowa i społeczna, obrończyni praw dziecka.
Życie i działalność.
Przyszła na świat jako Mary Harris niedaleko Cork w Irlandii. Wyemigrowała wraz z najbliższą rodziną niedługo po tym, jak jej dziadek został powieszony za działalność w irlandzkich ruchach republikańskich przez Brytyjczyków. Jej rodzina osiedliła się w Toronto w Kanadzie. Po ukończeniu edukacji pracowała jako nauczycielka i krawcowa w USA. W roku 1861 wyszła za George Jonesa, wpływowego działacza związku zawodowego, działającego w przemyśle odlewniczym. To on zainteresował ją działalnością związkową.
Dwoma najważniejszymi momentami zwrotnymi w jej karierze były: śmierć męża i czwórki dzieci podczas epidemii żółtej febry w stanie Tennessee w roku 1867 oraz utrata całego majątku materialnego podczas wielkiego pożaru w Chicago w roku 1871. Obie te sytuacje skłoniły ją do podjęcia działalności społecznej. Mary Jones wstąpiła do związku zawodowego Knights of Labor (organizacji, na bazie której, przy znacznym udziale Jones powstał w roku 1905 Industrial Workers of the World). Działała także w United Mine Workers i w Socjalistycznej Partii Ameryki, dzieląc się swoim doświadczeniem i pomagając organizować strajki. Zyskała sławę jako organizatorka demonstracji żon i dzieci w imieniu pracowników przemysłu.
W roku 1903 poprowadziła "Dziecięcą Krucjatę" – marsz dzieci pracujących w kopalniach i młynach z miejscowości Kensington w Pensylwanii do Oyster Bay w stanie Nowy Jork, gdzie mieszkał prezydent Theodore Roosevelt. Pomimo tego, że prezydent nie spotkał się z uczestnikami marszu, to zapoczątkował on dyskusję na temat pracy nieletnich na forum publicznym.
W roku 1913, w czasie trwania strajków w kopalniach węgla kamiennego w Paint Creek i Cabin Creek w zachodniej Wirginii, Mother Jones została aresztowana i oskarżona wraz z innymi działaczami związkowymi o zamiar popełnienia morderstwa. Stało się to po zorganizowaniu kolejnego marszu dziecięcego. Jej uwięzienie wywołało protesty społeczne, po których została zwolniona z więzienia. Po tym zdarzeniu Senat Stanów Zjednoczonych zarządził śledztwo w sprawie warunków pracy w kopalniach.
Kilka miesięcy później, podczas pomocy przy organizacji strajków w Kolorado została ponownie aresztowana, a następnie deportowana, aż do momentu Masakry w Ludlow (zginęło wówczas 20 strajkujących).
W roku 1924 została oskarżona o pomówienia i podburzanie społeczeństwa, a w roku 1925 sąd nakazał jej wypłatę kwoty 350000 dolarów na rzecz wydawcy Chicago Times.
W roku 1925 została napadnięta przez dwóch rzezimieszków w domu swoich przyjaciół. W wyniku szarpaniny jeden z napastników zbiegł, zaś drugi, Keith Gagne, zmarł w szpitalu w wyniku odniesionych obrażeń. Ich przyczyną były uderzenia zadane przez Jones przy pomocy butów, przez co została zatrzymana przez policję. Zwolniono ją, gdy okazało się, że napastnicy byli współpracownikami jednego z lokalnych przedsiębiorców.
W roku 1925 opublikowała autobiografię, spisując w niej doświadczenia z działalności związkowej. Działalność kontynuowała aż do śmierci, w wieku 93 lat, w roku 1930. Niektóre biografie podają jako datę jej urodzin 1 maja 1830 roku, ale datę tę używała, aby podkreślić swoje przywiązanie sprawom robotniczym (1 maja to Święto Pracy).
Późniejsze wpływy.
Mother Jones jest niekiedy nazywana "Matką ruchów społecznych" lub też "Babką wszystkich agitatorów". Do dnia dzisiejszego, w USA okazuje się magazyn Mother Jones, koncentrujący się na sprawach społecznych i socjalnych.
Jones jest także uznawana za inspirację do powstania amerykańskiej piosenki folkowej „She'll Be Coming 'Round the Mountain”.

</doc>
<doc id="344007" url="https://pl.wikipedia.org/wiki?curid=344007" title="Tynda">
Tynda

Tynda (ros. Тында) – miasto założono w 1917 r., a prawa miejskie od 1975 r. w Rosji, w obwodzie amurskim. Położone nad rzeką Tynda, ma powierzchnię 124 km² i liczy 40 094 mieszkańców. Przez miasto przechodzi linia kolei bajkalsko-amurskiej, a w okolicach znajduje się lotnisko.

</doc>
<doc id="344009" url="https://pl.wikipedia.org/wiki?curid=344009" title="Medesykasta">
Medesykasta

Medesykasta (także Medesikaste) – w mitologii greckiej córka Priama i jednej z jego nałożnic. Jej rodzeństwem byli m.in. Hektor, Parys, Kasandra, Poliksena oraz Laodika.
Jej mężem był Imbrios, któremu Priam okazywał względy niby rodzonemu synowi. W czasie wojny trojańskiej zabiła go włócznia Teukrosa, brata przyrodniego Ajasa Wielkiego.
Medesykasta została namalowana przez Polignota pośród innych kobiet trojańskich na obrazie w Delfach przedstawiającym zburzenie Troi.

</doc>
<doc id="344011" url="https://pl.wikipedia.org/wiki?curid=344011" title="Feliks Kasprzak">
Feliks Kasprzak

Feliks Kasprzak (ur. 19 listopada 1883 w Kwiatkowie, zm. 2 września 1972 w Ostrowie Wlkp.) – polski dziennikarz i działacz polityczny, członek Naczelnej Rady Ludowej w 1918 roku, członek Rady Związku Powiatów Rzeczypospolitej Polskiej w 1933 roku.
Życiorys.
Absolwent Królewskiego Gimnazjum w Ostrowie, studiował nauki techniczne i ekonomiczne w Gdańsku i Wrocławiu.
Od 1906 roku pracownik "Gazety Ostrowskiej", później jej redaktor. W latach 1914–1919 redaktor naczelny "Dziennika Berlińskiego". Współtwórca Polskiego Biura Prasowego w Berlinie. W 1918 roku delegat na Sejm Dzielnicowy w Poznaniu. Organizator propagandy podczas plebiscytów. Starosta kępiński, krotoszyński, gnieźnieński. Działacz konspiracji. Emerytowany w 1949. Pisywał później m.in. do "Gazety Ostrowskiej" i "Południowej Wielkopolski".

</doc>
<doc id="344014" url="https://pl.wikipedia.org/wiki?curid=344014" title="Valdès">
Valdès

Valdès, Vaudès, Valdo, Waldo (, ; ur. ok. 1140, zm. ok. 1217) – francuski kupiec, filantrop i świecki kaznodzieja, założyciel ruchu chrześcijańskiego od jego nazwiska nazywanego waldensami. Przypisywane mu często imię Piotr ("Petrus", "Pierre") nie ma potwierdzenia w źródłach mu współczesnych.
Życiorys.
Początki działalności.
Valdès był burgundzkim kupcem z Lyonu. Około 1170 roku pod wpływem wysłuchanego przypadkowo Żywota św. Aleksego postanowił poświęcić się pasji religijnej. Za radą swojego nauczyciela teologii zajął się dobroczynnością, a gdy mu to nie wystarczało około 1173 roku złożył śluby ubóstwa (naśladując apostołów), rozdał majątek i zaczął głosić konieczność wyrzeczenia się przez ludzi dóbr materialnych (także przez hierarchów kościelnych i świeckich). W swych naukach opierał się na Nowym Testamencie.
Rozszedł się z żoną, której przepisał cały majątek. Wyposażył córki, które za jego radą wstąpiły do klasztoru w Fontevrault. Następnie zaczął nieść pomoc najbiedniejszym i jednocześnie samodzielnie studiować Biblię oraz pisma Ojców Kościoła. Szybko znalazł naśladowców i uczniów, dla których zlecił przetłumaczenie Pisma Świętego z języka łacińskiego na dialekty języka franko-prowansalskiego. 
Kontrowersyjna działalność.
Popularność oraz świecka działalność kaznodziejska oparta na gruntownym przygotowaniu merytorycznym spowodowała, że około 1177 roku Valdès popadł w konflikt z lokalnymi władzami świeckimi i kościelnymi, gdyż nie był osobą duchowną. Został posądzony o herezję i łamanie prawa kanonicznego. Wobec kontrowersji Waldo wraz z uczniami odwołał się w 1179 roku do papieża Aleksandra III. Wysłał swoich reprezentantów na Sobór laterański III, a następnie sam udał się do Rzymu. Papież na spotkaniu z Valdèsem wyraził aprobatę dla powołania waldensów do dobrowolnego ubóstwa. Zabronił im jednak – wskazując na słabe przygotowanie teologiczne i brak święceń – głoszenia kazań i wchodzenia w zakres kompetencji duchowieństwa. W tym przede wszystkim sprawowania eucharystii przez świeckich.
W 1180 roku Valdès spotkał się na synodzie diecezjalnym w Lyonie z legatem papieskim Henrykiem de Marcy, po czym złożył przyrzeczenie wierności katolicyzmowi i potwierdził publicznie wyznanie wiary. Synodowi temu nie udało się jednak zapobiec szerzeniu waldyzmu. Wielu naśladowców i uczniów Valdèsa nie przestrzegało zakazu głoszenia kazań i pracy ewangelizacyjnej. W 1184 podczas obrad synodu w Weronie papież Lucjusz III ogłosił bullę "Ad abolendam", która była podstawą dla władz świeckich do ścigania i likwidowania w zarodku nowych ruchów religijnych przybierających formę heretycką. Wśród tych wspólnot wymieniano również waldensów.
Rozłam w waldyzmie.
Rozpoczęte po 1184 roku prześladowania waldensów w różnych zakątkach Francji i okładanie ich ekskomuniką przez lokalnych biskupów spowodowały, że ruch zaczął oddalać się od Kościoła katolickiego. Wiele grup waldensów stało się radykalnych. Pojawiły się w nich hasła: odrzucenia katolickiej nauki o sakramentach, uznawania jako źródła wiary jedynie Biblii, potępienia zwyczaju pielgrzymowania.
Valdès zaczął tracić kontrolę nad swoją wspólnotą co przyczyniło się do rozbicia jej na dwa obozy. Pierwszy umiarkowany, rozwijający się we Francji pod ideowym przywództwem Valdèsa skłaniał się do zjednoczenia z Kościołem katolickim i zachowania doktryny katolickiej. Drugi radykalny, rozwijający się głównie we Włoszech pod ideowym przywództwem wędrownych kaznodziejów, uczniów Waldo, skłaniał się ku reformom doktrynalnym i bliski był późniejszemu protokalwinizmowi. 
W 1205 roku wśród waldensów doszło do rozłamu. Opozycyjnie nastawieni do Valdèsa "Ubodzy z Lombardii" wybrali spośród siebie przywódcę religijnego Jana de Ronco i odeszli od możliwości porozumienia z Kościołem katolickim, krzewiąc donatyzm, kapłaństwo świeckich i rozwijając własną formę chrześcijaństwa. Valdès stanął natomiast na czele ruchu "Ubogich z Lyonu", który dążył do powrotu na łono Kościoła katolickiego, co jednak się nie udało. Został obłożony ekskomuniką przez arcybiskupa Jana z Lyonu, a następnie przez samego papieża.
Ekskomunika waldensów.
W 1215 roku Sobór laterański IV uznał naukę waldensów za "heretycką". Valdès musiał uciekać z Francji do Wschodniej Europy. Zmarł około 1217 roku podczas podróży do Czech nie doprowadziwszy do zjednoczenia podzielonej doktrynalnie grup waldensów. 
"Ubodzy z Lyonu" po jego śmierci w większości poddali się Stolicy Apostolskiej i wrócili do Kościoła katolickiego. Powstały na początku XIII wieku ruch "Ubogich z Lombardii" stał się natomiast fundamentem dalszego istnienia waldyzmu. Pomimo prześladowań i ekskomuniki z kościoła katolickiego, nurt ten przetrwał do czasów Reformacji wśród górali w odizolowanych od reszty świata dolinach alpejskich. W 1532 roku przyjął za sprawą misjonarzy protestanckich ze Szwajcarii doktrynę kalwińską i w XIX wieku stał się zalążkiem istniejącego obecnie Kościoła Ewangelickiego Waldensów.

</doc>
<doc id="344015" url="https://pl.wikipedia.org/wiki?curid=344015" title="Karabin Howa Typ 64">
Karabin Howa Typ 64

Howa Typ 64 (Howa 64-Shiki) (Type 64) – japoński karabin automatyczny. Przepisowy karabin Japońskich Sił Samoobrony od lat 60. W latach 90. zastąpiony przez karabin Karabin Howa Typ 89 (Howa 89-Shiki).
Historia.
Po ponownym utworzeniu armii japońskiej w latach 60. w Japonii rozpoczęto prace nad bronią mającą wejść na jej uzbrojenie. Karabin miała skonstruować firma Howa Machinery Company z Nagoi, a głównym konstruktorem został gen. Kenzo Iwashita. Kierowany przez niego zespół opracował kilka prototypów, z których ostatni został przyjęty do uzbrojenia w połowie lat 60. jako karabin 64-Shiki.
Japończycy uznali, że nabój 7,62 × 51 mm NATO jest zbyt silny dla karabinu automatycznego. Dlatego karabin miał strzelać zmodyfikowaną amunicją, która przy identycznych wymiarach zewnętrznych jak nabój NATO była elaborowana mniejszą o 10% ilością prochu. Dzięki stosunkowo wysokiej masie karabinu i osłabionej amunicji odrzut karabinu Typ 64 jest mniejszy niż innych karabinów kalibru 7,62 mm NATO. Z karabinu Typ 64 można strzelać standardową amunicją NATO po przestawieniu regulatora gazowego.
Do 1989 roku karabin Type 89 należał obok ukm-u Model 62 i pistoletu maszynowego Model 66 stanowił podstawowe uzbrojenie japońskiej piechoty. W 1989 roku wprowadzono do uzbrojenia karabin szturmowy 89-Shiki kalibru 5,56 mm NATO. W następnych latach wyparł on karabin 64-Shiki z uzbrojenia jednostek liniowych, ale 64-Shiki jest nadal używany w przez jednostki rezerwowe.
Opis.
Karabin Typ 64 jest bronią samoczynno-samopowtarzalną. Zasada działania oparta o odprowadzanie części gazów prochowych przez boczny otwór lufy. Broń wyposażona jest w regulator gazowy. Regulator gazowy ma trzy położenia: do strzelania amunicją japońską, do strzelania standardową amunicją NATO i do miotania granatami nasadkowymi (przy tej nastawie komora gazowa jest odcięta od lufy i konieczne jest ręczne przeładowanie po każdym strzale). Howa Typ 64 strzela z zamka zamkniętego. Zamek ryglowany przez przekoszenie w płaszczyźnie pionowej. Mechanizm spustowy z przełącznikiem rodzaju ognia. Dźwignia przełącznika rodzaju ognia pełni jednocześnie funkcję bezpiecznika.
Typ 64 jest bronią zasilaną z magazynków 20-nabojowych.
Lufa zakończona tłumikiem płomienia pełniącym także funkcję osłabiacza odrzutu. Lufa ma 4 bruzdy prawoskrętne.
Kolba stała. Na końcu łoża przymocowany lekki dwójnóg. Przyrządy celownicze mechaniczne (celownik z przeziernikiem).

</doc>
<doc id="344017" url="https://pl.wikipedia.org/wiki?curid=344017" title="Mother Jones">
Mother Jones



</doc>
<doc id="344018" url="https://pl.wikipedia.org/wiki?curid=344018" title="Opel Rekord">
Opel Rekord

Opel Rekord – samochód produkowany w latach 1953–1986, w różnych wersjach, przez firmę Opel.
Rekord A.
Nowa generacja została wprowadzona w marcu 1963 roku. Nowy Rekord był krótszy, a także szerszy od swojego poprzednika, zachowując jednak większy o 10 cm rozstaw osi.
Rekord A łączył modne w owym czasie nadwozie i klasyczne silniki. Opel Rekord A został stworzony w USA w oparciu o model Chevrolet Chevy II (Nova). W Europie sprzedawał się znakomicie, pod względem sprzedaży przebijając swojego największego konkurenta, Forda Taunusa 17M. W wersji Caravan (kombi) posiadał tylko jedną parę drzwi, co jeszcze długo miało być wyróżnikiem wśród modeli Opla. Zastosowano tylną oś sztywną, na resorach. Paletę silników otwierał motor 1.5, o mocy 54 KM, opcjonalnie występował silnik 1.7, generujący 60 KM. Dla wersji coupe, oraz czterodrzwiowej limuzyny przygotowano silnik 1.7 S, o mocy 66 KM. W marcu 1964 dla odmian coupe, oraz limuzyny pojawiło się nowe źródło napędu, w postaci sześciocylindrowego silnika 2.6, o mocy 100 KM. Samochód sprzedawano jako "Rekord 6", producent twierdził, że był on w stanie rozpędzić się do 170 km/h. Do wyposażenia standardowego wersji sześciocylindrowej należały hamulce tarczowe na przedniej osi, oraz drążek skrzyni biegów pomiędzy fotelami. Standardem były skrzynie o trzech przełożeniach, za dopłatą oferowano skrzynie czterobiegowe, które były standardem odmian Rekord 6 i Rekord 1700 S, jako opcja występowało również automatyczne sprzęgło. Rekord A sprzedał się w ilości 861 tys. egzemplarzy, z czego 12 469 napędzały silniki sześciocylindrowe.
Rekord B.
Druga generacja Opla Rekorda została wprowadzona w sierpniu 1965 roku jako modernizacja poprzedniej generacji. Rekord B dzielił rozstaw osi z poprzednikiem, ale był wyższy. Nadwozie zostało przeprojektowane w celu odróżnienia nowego modelu.
Rekorda A napędzały solidne silniki, których konstrukcje datuje się na koniec lat 30. W latach 60. silniki te były postrzegane jako przestarzałe pod względem wydajności i konstrukcji. Drugą generację napędzały zupełnie nowe silniki czterocylindrowe, z wałkiem rozrządu zintegrowanym z głowicą cylindra. Konfiguracja została opracowana przez General Motors w Detroit i była znana jako CIH. Nowe silniki zapewniły Rekordowi znaczącą poprawę osiągów i redukcję masy. Oprócz silników 1.5 i 1.7 oferowano nowy motor 1.9, o mocy 90 KM, także z automatyczną skrzynią biegów. Jedynym silnikiem, wykorzystującym stary układ OHV, była jednostka R6 o pojemności 2.6 litra, która legitymowała się mocą 100 KM. Produkcja zakończyła się po niespełna roku, w lipcu 1966. Do przyczyn należało zapewne przestarzałe zawieszenie, słaby układ hamulcowy, oraz archaiczne nadwozie. Pomimo krótkiego okresu produkcji, na Rekordy B zdecydowało się blisko 300 tysięcy klientów.
Rekord C.
Przestarzały Rekord B szybko ustąpił miejsca zupełnie nowej konstrukcji. W Rüsselsheim powstawały dwa projekty tego modelu, z których wybrano pomysł Erharda Schnella. Stylistyka Rekorda C przywodzi na myśl amerykańskie krążowniki szos, wobec których panowała powszechna fascynacja. Dostępne nadwozia to 2 i 4-drzwiowe sedany, 3 i 5-drzwiowe kombi, kabriolet oraz coupe typu fastback. Specjalnie dla nowego modelu opracowano dwuobwodowy układ hamulcowy, oraz zastosowano tarcze hamulcowe na kołach przednich. Aby poprawić właściwości jezdne względem przeciwnika, zdecydowano się na szerszy rozstaw kół na obu osiach, a także na wielowahaczowe tylne zawieszenie z drążkiem Panharda, który pełnił funkcję piątego wahacza. Za dopłatą oferowano też stabilizatory. Nowoczesne podwozie poprawiało stabilność samochodu na zakrętach, zmniejszając nadsterowność, a co najważniejsze – poprawiało komfort podróżowania. Podstawowy motor o pojemności 1.5 l legitymował się mocą 58 KM; oferowano także silnik 1.7, o mocy 75 KM i 1.9 (90 KM). W 1967 roku pojawił się Rekord Sprint, z silnikiem 1.9, zasilanym dwoma gaźnikami. Generował on 106 KM, rozpędzając Rekorda do 173 km/h. Przez niecałe dwa pierwsze lata produkcji dostępny był także sześciocylindrowy motor 2.2, który odznaczał się mocą 95 KM. Ze względu na pojawienie się odmiany Commodore porzucono jednak tę wersję. Standardowo każdy silnik występował w połączeniu z manualną przekładnią o trzech przełożeniach, lub dwustopniową automatyczną. Skrzynie biegów o czterech przełożeniach oferowano jako opcję, Od 1968 miejsce dwustopniowej przekładni automatycznej zajęła nowsza, o trzech przełożeniach. Niepowtarzalna stylistyka, oraz znacząca rewolucja w konstrukcji przyczyniły się do sukcesu Rekorda – do zakończenia produkcji w grudniu 1972 roku Opel wyprodukował około 1,3 mln tych pojazdów. Później żadnemu modelowi nigdy nie udało się poprawić sukcesu tej generacji.
Rekord D.
W styczniu 1972 zaprezentowano następcę trzeciej generacji. Nowy Rekord został zaprojektowany przez Charlesa M. Jordana, stylistycznie samochód zrywał z poprzednikiem, czerpiącym linie nadwozia z amerykańskich limuzyn. Tradycyjnie pozostano przy pięciu odmianach nadwoziowych. Ford przygotował jednak konkurencję w postaci Consula / Granady, które posiadały już niezależne zawieszenie tylne. Ze względu na wzrost masy zrezygnowano z silnika 1.5, natomiast pozostano przy jednostkach 1.7 i 1.9. Podstawowa wersja 1700 osiągała moc 66 KM, natomiast 1700 S legitymował się mocą 82 KM. Najmocniejszy był 1900 S, o mocy 98 KM. Od sierpnia 1972 oferowano też silnik 2100 D – była to pierwsza jednostka wysokoprężna w samochodzie marki Opel. Silnik generował 61 KM, zapewniając zużycie paliwa na poziomie 8.7 l/100 km. Na rynek włoski przygotowano jeszcze oszczędniejszą wersję, o pojemności dwóch litrów i mocy 58 KM. Silniki wysokoprężne wymuszały zastosowanie przetłoczenia na masce. W Rekordzie D nie stosowano rzędowych, sześciocylindrowych silników, co miało zachęcić zamożniejszych klientów do zakupu Opla Commodore B. Ponieważ w 1975 roku ilość ołowiu w benzynie została zredukowana, zmieniono nieco paletę silnikową. Moc silnika 1.7 spadła do 60 KM, zaś 1.9 do 75 KM. Wprowadzono nowe warianty: 1900 SH, o mocy 90 KM; oraz 100-konny 2000 S.
W podstawowej wersji pasy bezpieczeństwa były dostępne za dopłatą. Odmiana "L" posiadała kołpaki, chromowane obramowania wokół okien i gumowe podkładki pod zderzak. Wśród wersji wyposażenia należy wyróżnić "Berlinę", o welurowych siedzeniach i wykończeniu w kolorze tapicerki, oraz uchwytach w drzwiach. Zastosowano też czteroramienną kierownicę, Dla nadwozia coupe oferowano pakiet stylistyczny "Sprint." Obejmuje on chromowane elementy nadwozia, koła o rozmiarze 185/70 SR 14, amortyzatory wypełnione gazem i logo Sprint na klapie. Na tablicy rozdzielczej obok prędkościomierza pojawił się obrotomierz, oraz wskaźnik oleju i woltomierz. Zastosowano też dwuramienną kierownicę, z obręczą wypełnioną pianką, oraz krótszą dźwignię zmiany biegów.
Rekord E.
W 1977 roku zaprezentowano piątą generację Rekorda. Zastosowano bardziej opływowe nadwozie, które było większe od poprzednika. Współczynnik oporu powietrza Cd wynosił 0,447. W zawieszeniu przednim zastosowano kolumny MacPherson, oś tylna wciąż pozostawała sztywna. Układ hamulcowy został przejęty z poprzedniego modelu, jednak zacisk umieszczono z przodu tarczy. W porównaniu do Rekorda D zrezygnowano także z wersji coupe, zaś lukę po niej miała wypełnić sportowa Monza. Lista dodatkowego wyposażenia była o wiele dłuższa niż w poprzedniku – ponieważ modele takie jak Commodore C, czy Senator A zostały zbudowane na tej samej płycie podłogowej i posiadały wiele wspólnych części. Dostępny był m.in. elektrycznie sterowany szyberdach, radio z pamięcią, elektryczne szyby i lusterka, oraz welurowa tapicerka, obrotomierz, oraz skrzynia biegów o pięciu przełożeniach. W odmianie kombi, po złożeniu siedzeń bagażnik osiągał pojemność 2170 litrów i był to najlepszy wynik wśród niemieckich samochodów. Pierwsza wersja, produkowana do 1982 roku, oznaczona była jako Opel Rekord E1. Dostępny jako 2 i 4-drzwiowy sedan, oraz 3 i 5-drzwiowe kombi.
Silniki.
Benzynowe (CIH).
Początkowo był on oferowany z silnikami, znanymi z poprzedniej generacji, oferowanymi również w Asconie B oraz Mancie B:
Na rynek austriacki przewidziano dwie wersje specjalne, przystosowane do tamtejszych norm emisji spalin:
Nowymi, dla Rekorda, konstrukcjami były silniki wyposażone w wielopunktowy wtrysk paliwa Bosch LE-Jetronic, sterowany komputerem tego samego producenta:
Rekord E2.
We wrześniu 1982 roku przeprowadzono gruntowną modernizację Rekorda. Przeprojektowane nadwozie charakteryzowało się znacznie mniejszym współczynnikiem oporu powietrza (Cw) na poziomie 0,36. Był to najlepszy wynik w segmencie, do momentu pojawienia się Audi 100 C3. Pojemność bagażnika limuzyny wzrosła o 10 l. Wzrósł poziom bezpieczeństwa – klamry pasów zostały zintegrowane z fotelami, zaś chromowane elementy ustąpiły miejsca plastikowym, które były znacznie bardziej elastyczne. Zrezygnowano z produkcji 2-drzwiowego sedana.
Zawieszenie pozostawało niezmienione względem poprzednika, mocniejsze odmiany silnikowe oraz kombi otrzymały dodatkowe stabilizatory osi przedniej. Układ wspomagania kierownicy był wydajniejszy przy małych prędkościach.
Podstawowe jednostki o nieparzystych pojemnościach (1.7 i 1.9) ustąpiły miejsca nowym silnikom 1.8 w układzie OHC. Jednostki te były lżejsze, napęd rozrządu zapewniał pasek zębaty. Bazowy 1.8 S osiągał 90 KM, oszczędniejszy 1.8N (75 KM) oferowano bez dopłaty. Niezmienione jednostki 2.0 S oraz 2.0 E przejęto z Rekorda E1, posiadały jednak inne sprzęgło. Wszystkie typy silników wykorzystywały hydrauliczne mocowania silnika, wypełnione glikolem łożyska zapewniały znacznie lepszą izolację akustyczną między silnikiem a nadwoziem. W sierpniu 1983 jednostka 2.3 D została zmodernizowana – otrzymała nową osłonę głowicy cylindrów, hartowany indukcyjnie wałek rozrządu zastąpiono wałkiem hartowanym metodą TIG. Zastosowano również wzmocniony łańcuch rozrządu i aerodynamiczne zawory dolotowe oraz wydechowe, a także lżejsze tłoki i korbowody oraz nową pompę wtryskową z dystrybutorem zimnego rozruchu. Zmiany te zaowocowały wzrostem mocy do 71 KM. Od 1984 oferowano także wariant wysokoprężny z turbodoładowaniem (86 KM, 189 Nm). Silnik 2.3 TD posiadał wzmocnione zawory i gniazda zaworowe oraz wydajniejszą pompę olejową. Turbosprężarka KKK K24 zapewniała maksymalne ciśnienie doładowania na poziomie 0,7 bara. W roku modelowym 1985 do palety silnikowej dołączyła jednostka C18NV o mocy 100 KM. Był to pierwszy silnik współpracujący z katalizatorem, pracujący pod maską Rekorda. Silnik 2.0 E ustąpił miejsca nowej jednostce 2.2i, charakteryzującej się szybkim przyrostem momentu obrotowego (182 Nm przy 2800 obr./min).
Od początku produkcji oferowano odmiany wyposażeniowe „Standard”, „Luxus” oraz lepiej wyposażona „Berlina”. Bogatsza odmiana „CD” pojawiła się w 1983 roku, posiadała m.in. komputer pokładowy, który, w przypadku innych odmian, oferowano za dopłatą. W roku modelowym 1985 zmieniono nazewnictwo pakietów wyposażenia. Odmiany Standard, Luxus i Berlina przemianowano na, odpowiednio, LS, GL, GLS.
Podobnie jak w poprzedniku, wersje z silnikami Diesla, posiadały charakterystyczny garb na masce.
Od 1984 od 1990 roku Rekord E2 był montowany w Południowej Afryce na podstawie umowy licencyjnej. Na rynku lokalnym początkowo występował z jednostką 20S, później 22E. W 1987 roku pojawiły się silniki 20SE oraz 30E. Występowała także szczytowa odmiana – Rekord GSi z jednostką V6 o pojemności 3,8 litra (174 KM), model ten nawiązywał stylistycznie do produkowanej w Europie Omegi. W Afryce Południowej sprzedawano także Opla Commodore C2, który bazował na Rekordzie E2 i był dostępny tylko z silnikiem 30E.
Południowokoreański producent Daewoo produkował Rekorda E2, w latach 1983–1990, na podstawie licencji. Stosowano silniki CIH o pojemności 1,5 oraz 1,9 oraz 2,0 l, a także wysokoprężny 2.0 D znany z Ascony.
W czerwcu 1986 Rekord został zastąpiony przez Omegę.

</doc>
<doc id="344025" url="https://pl.wikipedia.org/wiki?curid=344025" title="Rygiel skalny">
Rygiel skalny

Rygiel skalny lub po prostu rygiel – wał z litej skały zagradzający w poprzek żłób lodowcowy, w którym może oddzielać przegłębienie (m.in. cyrk lodowcowy) od niższego odcinka doliny. Nazwa pochodzi z języka niemieckiego od słowa "Riegel".
Czasami potok wypływający ze stawu powyżej rygla może go przerżnąć, tak np. jest przy Czarnym Stawie pod Rysami. Czasami na ryglu może się znajdować wytworzona przez lodowiec morena, jak np. na Czarnym Stawie Gąsienicowym. Jeżeli powyżej rygla występuje jeden lub kilka stawów, a rygiel jest stromy i wysoki, nazywa się go ścianą stawiarską.

</doc>
<doc id="344026" url="https://pl.wikipedia.org/wiki?curid=344026" title="Western swing">
Western swing

Western swing – powstał na skutek eksperymentów z mieszaniem stylów: country i big bandu. Na zachód od Teksasu i w samym Teksasie przekształciło się to w specyficzny rodzaj country, wykorzystujący rozmaite odmiany skrzypiec i fideli, instrumenty elektryczne, czasem również rogi, a to wszystko uzupełnione łagodnym, dźwięcznym, niemal popowym wokalem. Styl ten rozpowszechnił się w późnych latach 30., wkrótce rozciągając się na całe zachodnie wybrzeże. Pionierami Western swingu byli: Bob Wills’s Texas Playboys i Milton Brown’s Musical Brothers. Inni wykonawcy to głównie zespoły: Light Crust Doughboys, Bill Boyd’s Cowboy Ramblers, The Tune Wranglers, Jimmie Revard’s Oklahoma Playboys oraz grupy Cliffa Brunera i Adolpha Hofnera.

</doc>
<doc id="344027" url="https://pl.wikipedia.org/wiki?curid=344027" title="Duplikacja">
Duplikacja

Duplikacja – podwojenie fragmentu chromosomu na skutek niesymetrycznej wymiany odcinków chromatyd i czasem błędnego crossing-over. Może to powodować choroby genetyczne. Jedna z aberracji strukturalnych chromosomów. 
Duplikacja genu może być spowodowana powieleniem fragmentu chromosomu albo retrotranspozycją. W wyniku tego procesu jedna z kopii genu uwalnia się od presji selekcyjnej środowiska, dzięki czemu może swobodnie mutować, ponieważ mutacje w dodatkowej kopii zazwyczaj nie zaburzają funkcjonowania organizmu. Nagromadzenie mutacji może spowodować, że zduplikowany gen uzyska nową funkcję, albo stanie się pseudogenem. Powstałe na skutek duplikacji geny pochodzące od wspólnego przodka nazywa się paralogami. Teorię o znaczeniu duplikacji genów w ewolucji zaproponował Susumu Ohno w 1970.
Zdarzają się także duplikacje całego genomu, szczególnie u roślin. Uważa się też, że genom drożdży "Saccharomyces cerevisiae" uległ duplikacji 100 mln lat temu. Wydaje się, że również w ewolucji kręgowców zaszła duplikacja całego genomu.

</doc>
<doc id="344028" url="https://pl.wikipedia.org/wiki?curid=344028" title="Neil Tennant">
Neil Tennant

Neil Francis Tennant (ur. 10 lipca 1954 w North Shields, Northumberland) – angielski muzyk i wokalista, dziennikarz muzyczny, członek duetu Pet Shop Boys.
Życiorys.
Uczęszczał do chłopięcej szkoły klasztornej St. Cuthbert's Grammar School. W latach 70. przeniósł się do Londynu, gdzie ukończył historię na Polytechnic of North London. Po studiach pracował jako redaktor w wydawnictwach książkowych i w czasopiśmie muzycznym „Smash Hits”. Na początku lat 80. poświęcił się muzyce. Wraz z kompozytorem Chrisem Lowe, jako Pet Shop Boys, wydali kilkanaście płyt długogrających i wylansowali dziesiątki światowych przebojów. Występował również w zespole Electronic.
Jest gejem, coming outu dokonał w roku 1994.

</doc>
<doc id="344031" url="https://pl.wikipedia.org/wiki?curid=344031" title="Ed Harris">
Ed Harris

Ed Harris (właściwie Edward Allen Harris; ur. 28 listopada 1950 w Englewood) – amerykański aktor, reżyser, producent filmowy i scenarzysta. Czterokrotnie nominowany do Oscara, za role w filmach: "Apollo 13", "Truman Show" (za tę rolę otrzymał w 1999 nagrodę Złoty Glob), "Pollock" i "Godziny". Oprócz występowania w filmach często gra i reżyseruje w teatrze.
Życiorys.
Wczesne lata.
Urodził się w Englewood Hospital w Englewood w stanie New Jersey jako syn Margaret (z domu Sholl), agentki biura podróży, i Roberta L. „Boba” Harrisa (1922-2014), który śpiewał z chórem Freda Waringa i pracował w księgarni Art Institute of Chicago. Wychowywał się rodzinie klasy średniej prezbiterian w Tenafly w New Jersey z dwoma braćmi – Paulem i Robertem. W 1969 roku ukończył Tenafly High School, gdzie grał w drużynie futbolowej, pełniąc funkcję kapitana drużyny w swoim ostatnim roku. Trenował lekkoatletykę na Uniwersytecie Columbia. W 1971 wraz z rodziną przeniósł się do Nowego Meksyku, odkrywając zainteresowanie aktorstwem w różnych sztukach teatralnych. Studiował dramat na University of Oklahoma. Po kilku udanych rolach w lokalnych teatrach, przeprowadził się do Los Angeles i zapisał się do California Institute of the Arts, gdzie spędził dwa lata i ukończył z tytułem licencjata sztuk pięknych w 1975 roku.
Kariera.
W Pasadena Repertory Theatre grał w światowej premierze sztuki Thomasa Rickmana "Baalam" w The Hotel Carver w Pasadena (1975) i w spektaklu "Kingdom of Earth" Tennessee Williamsa w West Coast (1976) w roli Lota. Pojawił się po raz pierwszy na Off-Broadwayu jako Eddie w przedstawieniu "Chora miłość" ("Fool for Love") w Circle Repertory Theatre (1983), a na Broadwayu debiutował jako Fred Small w widowisku "Kamienie szlachetne" ("Precious Sons") w Longacre Theatre (1986).
Karierę ekranową rozpoczął pod koniec lat 70. w dreszczowcu medycznym Michaela Crichtona "Śpiączka" ("Coma", 1978) z Michaelem Douglasem i dramacie "Granica" ("Borderline", 1980) u boku Charlesa Bronsona. Jednak pierwszym dużym filmowym występem była kreacja Williama „Billy’ego” Davisa, króla renesansowej trupy motocyklowej (rola wzorowana na królu Arturze) w filmie fantastycznonaukowym George’a A. Romero "Rycerze na motorach" ("Knightriders", 1981). W dramacie Agnieszki Holland "Zabić księdza" ("To Kill a Priest", 1988) wcielił się w postać oficera SB, który dostaje zadanie zlikwidowania duchownego. Współpracę z polską reżyserką Harris kontynuował w późniejszych latach występując w jej kolejnych filmach: "Trzeci cud" ("The Third Miracle", 1999) i "Kopia mistrza" ("Copying Beethoven", 2006), gdzie zagrał Ludwiga van Beethovena.
Pierwszą nominację do Oscara otrzymał w roku 1995 za drugoplanową rolę zarządzającego kosmiczną operacją dyrektora NASA – Gene’a Kranza w dramacie Rona Howarda "Apollo 13" (1995). Trzy lata potem wcielił się w twórcę tytułowego programu telewizyjnego w tragikomedii Petera Weira "Truman Show" ("The Truman Show", 1998), a rola ta przyniosła mu drugą nominację do Oscara.
W 2000 roku zadebiutował jako reżyser biograficznego filmu "Pollock", gdzie zagrał słynnego amerykańskiego malarza Jacksona Pollocka. Tytułowa rola przyniosła mu też nominację do Oscara w kategorii „Najlepszy aktor pierwszoplanowy”. W 2008 ponownie stanął po drugiej kamery reżyserując western "Appaloosa" na podstawie powieści Roberta B. Parkera.
W dramacie Stephena Daldry’ego "Godziny" ("The Hours", 2002), inspirowanym powieścią Virginii Woolf "Pani Dalloway", zagrał drugoplanową, ale zapadającą w pamięć kreację umierającego na AIDS homoseksualnego poety przyniosła mu kolejną nominację do Oscara. W dramacie wojennym Jeana Jacques’a Annauda "Wróg u bram" ("Enemy at the Gates", 2001) wystąpił w roli niemieckiego szlachcica walczącego w szeregach hitlerowskiej armii w czasie bitwy pod Stalingradem. Można go było także oglądać w serialu HBO "Empire Falls" (2005), dreszczowcu Davida Cronenberga "Historia przemocy" (2005) oraz usłyszeć jako dyrektora kontroli misji w filmie fantastycznonaukowym Alfonso Cuaróna "Grawitacja" ("Gravity", 2013). W amerykańskim serialu telewizyjnym "Westworld" (2015-2019) występuje jako „czarny charakter” Man in Black.
Życie prywatne.
Żonaty z aktorką Amy Madigan, z którą ma córkę Lily Dolores.

</doc>
<doc id="344032" url="https://pl.wikipedia.org/wiki?curid=344032" title="Karo (biblioteki)">
Karo (biblioteki)

KaRo (Katalog Rozproszony Bibliotek Polskich) – utworzony w 2001 r. przez Tomasza Wolniewicza katalog rozproszony i wyszukiwarka korzystająca z protokołu Z39.50. Pozwala na dostęp do informacji o zasobach polskich i zagranicznych bibliotek i ułatwia wyszukanie publikacji lub opisów bibliograficznych, stanowiąc uzupełnienie polskiego centralnego katalogu NUKAT. KaRo działa na serwerze biblioteki Uniwersytetu Mikołaja Kopernika w Toruniu.

</doc>
<doc id="344033" url="https://pl.wikipedia.org/wiki?curid=344033" title="Bielsk (gmina)">
Bielsk (gmina)

Bielsk (do 1948 "gmina Kleniewo") – gmina wiejska w Polsce położona w województwie mazowieckim, w powiecie płockim. W latach 1975–1998 gmina administracyjnie należała do województwa płockiego.
Siedziba gminy to Bielsk.
Według danych z 30 czerwca 2004 gminę zamieszkiwało 8920 osób.
Historia.
Gmina położona jest na skrzyżowaniu 5. ważnych szlaków handlowych.
Pierwsze pisane wzmianki o Bielsku pochodzą z XI wieku. Przywilej miejski otrzymuje w 1373 r. (Siemowit III) – potwierdzenie nadania w roku 1424. Do XVI wieku nazywana "Bielsko". W 1869 r. miasteczko traci prawa miejskie na mocy dekretu carskiego (restrykcje po powstaniu styczniowym).
Struktura powierzchni.
Według danych z roku 2002 gmina Bielsk ma obszar 125,53 km², w tym:
Gmina stanowi 6,98% powierzchni powiatu.
Demografia.
Dane z 30 czerwca 2004:
Gospodarka.
Dominującą gałęzią gospodarki na terenie gminy jest rolnictwo z przewagą produkcji roślinnej. Średnia wielkość gospodarstwa rolnego wynosi 7,37 ha. Ogółem na terenie gminy jest 1701 gospodarstw rolnych.
Działalność gospodarczą na własny rachunek, wg ewidencji prowadzonej przez tutejszy urząd, prowadzi 260 podmiotów, z dużą przewagą firm handlowych. Na terenie gminy działa 70 placówek handlowych, z tego w samym Bielsku 43 sklepy.
Do ważniejszych zakładów przemysłowych i usługowo-handlowych należą:
Gmina Bielsk ma dość dobrze rozwiniętą sieć usług. Do najbardziej popularnych należą: usługi remontowo budowlane, mechanika pojazdowa, naprawa sprzętu AGD i RTV, stolarstwo, fryzjerstwo. Istnieje możliwość osiedlenia się w Bielsku przez nabycie działek pod budownictwo mieszkaniowe bądź mieszkalno-usługowe w obrocie prywatnym.
Jednostki Publiczne.
Na terenie gminy znajdują się:
Sołectwa.
Bielsk, Bolechowice, Cekanowo, Ciachcin, Dębsk, Drwały, Dziedzice, Gilino, Giżyno, Goślice, Jaroszewo Biskupie, Jaroszewo-Wieś, Jączewo, Józinek, Kędzierzyn, Kleniewo, Kłobie, Konary, Kuchary-Jeżewo, Leszczyn Księży, Leszczyn Szlachecki, Lubiejewo, Machcino, Niszczyce-Pieńki, Niszczyce, Rudowo, Sękowo, Smolino, Szewce, Śmiłowo, Tchórz, Tłubice, Ułtowo, Umienino, Zagroba, Zakrzewo, Zągoty, Żukowo
Sąsiednie gminy.
Drobin, Gozdowo, Radzanowo, Stara Biała, Staroźreby, Zawidz

</doc>
<doc id="344037" url="https://pl.wikipedia.org/wiki?curid=344037" title="Chełm (gmina wiejska)">
Chełm (gmina wiejska)

Chełm – gmina wiejska w województwie lubelskim, w powiecie chełmskim. W latach 1975–1998 gmina położona była w województwie chełmskim.
Siedziba władz gminy to Pokrówka.
Według danych z 31 grudnia 2020 r. gminę zamieszkiwało 15 099 osób.
W Depułtyczach Królewskich znajduje się lotnisko Chełm-Depułtycze Królewskie.
Ochrona przyrody.
Na obszarze gminy znajdują się następujące rezerwaty przyrody:
Struktura powierzchni.
Według danych z roku 2002 gmina Chełm ma obszar 221,82 km², w tym:
Gmina stanowi 12,46% powierzchni powiatu.
Demografia.
Dane z 30 czerwca 2004:
Kościoły i związki wyznaniowe.
Na terenie gminy działają następujące Kościoły i związki wyznaniowe: Kościół Chrześcijan Baptystów, Kościół Rzymskokatolicki oraz Świadkowie Jehowy (zbory: Chełm-Południe, Chełm-Słoneczne; Sala Królestwa w Kolonii Pokrówka, ul. Majowa 10)
Gminny Ośrodek Kultury.
Od 1986 roku działa Ośrodek Kultury Gminy Chełm w Żółtańcach, z filiami w Janowie, Pokrówce, Rożdżałowie oraz Srebrzyszczach, które rozpoczęły swoją działalność w 2002 roku.
Sołectwa.
Depułtycze Królewskie, Depułtycze Królewskie-Kolonia, Henrysin, Horodyszcze, Horodyszcze-Kolonia, Janów, Józefin, Koza-Gotówka, Krzywice, Ludwinów, Nowe Depułtycze, Nowiny, Nowosiółki, Nowosiółki-Kolonia, Ochoża-Kolonia, Okszów, Parypse, Podgórze, Pokrówka, Pokrówka - Bazylany, Rożdżałów, Rudka, Srebrzyszcze, Stańków, Stare Depułtycze, Staw, Stołpie, Strupin Duży, Strupin Łanowy, Strupin Mały, Tytusin, Uher, Weremowice, Wojniaki, Wólka Czułczycka, Zagroda, Zarzecze, Zawadówka, Żółtańce, Żółtańce-Kolonia.
Pozostałe miejscowości: Antonin, Depułtycze (gajówka), Krzywice-Kolonia, Krzywiczki, Okszów-Kolonia, Rożdżałów-Kolonia, Sajczyce (gajówka), Sajczyce (leśniczówka), Sobowice, 
Sąsiednie gminy.
Chełm (miasto), Dorohusk, Kamień, Leśniowice, Rejowiec, Ruda-Huta, Sawin, Siedliszcze, Siennica Różana, Wierzbica

</doc>
<doc id="344038" url="https://pl.wikipedia.org/wiki?curid=344038" title="Surya Bonaly">
Surya Bonaly

Surya Bonaly (ur. 15 grudnia 1973 w Nicei) – francuska łyżwiarka figurowa, startująca w konkurencji solistek. Uczestniczka igrzysk olimpijskich (1992, 1994, 1998), trzykrotna wicemistrzyni świata (1993–1995), pięciokrotna mistrzyni Europy (1991–1995), mistrzyni świata juniorów (1991) oraz 9-krotna mistrzyni Francji (1989–1997). Zakończyła karierę amatorską w 1998 roku, a następnie kontynuowała występy profesjonalne i rozpoczęła karierę trenerską w Minnesocie.
W 1998 roku zapisała się w historii jako jedyna łyżwiarka figurowa, która na igrzyskach olimpijskich wykonała salto w tył , lądując na jednej łyżwie. Jest to element łyżwiarski zakazany przez Międzynarodową Unię Łyżwiarską (ISU) od 1976 roku. 
Biografia.
Kariera amatorska.
Bonaly została jedną z pierwszych czarnoskórych łyżwiarek figurowych, które odniosły sukces na arenie międzynarodowej. Surya Bonaly, dziewięciokrotna mistrzyni Francji aż pięć razy zdobyła mistrzostwo Europy, co uczyniło ją jedną z najbardziej utytułowanych łyżwiarek w Europie. Oprócz tego regularnie stawała na podium zawodów międzynarodowych. Wśród wielu osiągnięć Bonaly zabrakło złotego medalu mistrzostw świata i medalu olimpijskiego. Trzykrotnie została wicemistrzynią świata, choć nie brakowało opinii, że brak złotego medalu był wyrazem dyskryminacji. Na mistrzostwach świata 1994 w Chibie złoty medal przegrała z Japonką Juka Satō. Sędziowie złoto przyznali Japonce, z czym Bonaly nie mogła się pogodzić. Była tak zdenerwowana, że zaprotestowała przeciwko decyzji sędziów, odmawiając stanięcia na podium i ściągając srebrny medal z szyi.
Startowała na Zimowych Igrzyskach Olimpijskich trzykrotnie. Po raz pierwszy w 1992 w Albertville, gdzie zajęła 5. miejsce. W części programu dowolnego Bonaly wykonała improwizowaną choreografię w której jako pierwsza kobieta podjęła próbę skoku w zawodach poczwórnego toe loopa, którego nie dokręciła i wylądowała zbyt wcześnie w dziwnej pozycji. Dwa lata później, na igrzyskach w Lillehammer uplasowała się tuż za podium. Jednak największą sławę przyniósł jej występ na Zimowych Igrzyskach Olimpijskich 1998 w Nagano. Jej występ na ostatnich igrzyskach stał pod znakiem zapytania z powodu kontuzji ścięgna Achillesa, którego nabawiła się tuż przed Olimpiadą. Ostatecznie Bonaly wystąpiła w Nagano, jednak po programie krótkim zajmowała dopiero 6. miejsce. Trenerzy ostrzegali ją, aby nie wykonywała w programie dowolnym niedozwolonych elementów łyżwiarskich, ale Bonaly zadecydowała inaczej. Gdy zdała sobie sprawę, że nie ma szansy na zdobycie olimpijskiego medalu wykonała salto w tył lądując na jednej łyżwie . Jest to element łyżwiarski zakazany przez Międzynarodową Unię Łyżwiarską (ISU) od 1976 roku dlatego Bonaly otrzymała punkty karne i ostatecznie zakończyła zawody olimpijskie na 10. miejscu. Po igrzyskach zakończyła karierę amatorską, a swoim saltem zapisała się w historii igrzysk olimpijskich oraz łyżwiarstwa figurowego.
Kariera profesjonalna i trenerska.
Po zakończeniu kariery amatorskiej występowała regularnie w rewiach łyżwiarskich do 2007 roku. W 2016 roku rozpoczęła pracę jako trenerka łyżwiarstwa w Minnesocie. 
Życie prywatne.
Surya Bonaly urodziła się w Nicei. Oryginalnie miała na imię Claudine, zaś imię Surya nadali jej rodzice adopcyjni Suzanne i Georges Bonaly. W czasie kariery łyżwiarskiej do mediów przekazano informację o jej pochodzeniu z wyspy Reunion na Oceanie Indyjskim, co w późniejszym czasie okazało się fikcyjną historią przekazaną przez jej rodziców, mającą wywołać zainteresowanie mediów „egzotycznym” pochodzeniem ich córki. Jej matka Suzanne, była nauczycielka wychowania fizycznego, była bardzo zdeterminowana, aby jej córka osiągnęła sukces sportowy. Nieodstępowała jej na krok podczas przygotowań i wywierała na córce oraz jej trenerach dużą presję.
W styczniu 2004 roku otrzymała obywatelstwo Stanów Zjednoczonych. 18 września 2016 roku zaręczyła się z trenerem łyżwiarskim Pete Biverem.

</doc>
<doc id="344040" url="https://pl.wikipedia.org/wiki?curid=344040" title="VTLS">
VTLS

VTLS () – zintegrowany system biblioteczny produkowany przez amerykańską firmę "VTLS Inc.". System ten jest stosowany przez ok. 900 bibliotek w USA, Kanadzie i 32 innych krajach, w tym w 20 polskich bibliotekach naukowych.
Charakterystyka.
System pracuje w architekturze klient-serwer z protokołem Z39.50. W bibliotece jest zainstalowany na serwerze z systemem operacyjnym UNIX i współpracuje z bazą danych Oracle.
Struktura danych w systemie.
Rekord bibliograficzny w formacie MARC traktowany jest jako centrum danych bibliotecznych. Wszystkie typy rekordów bezpośrednio lub pośrednio związane są z rekordem bibliograficznym w formacie MARC. 
Typy rekordów:
Dane bibliograficzne wprowadza się raz, niezależnie od liczby posiadanych przez bibliotekę egzemplarzy danej pozycji. Dla każdego egzemplarza dokumentu tworzony jest rekord egzemplarza. 

</doc>
<doc id="344041" url="https://pl.wikipedia.org/wiki?curid=344041" title="E372">
E372



</doc>
<doc id="344043" url="https://pl.wikipedia.org/wiki?curid=344043" title="Marzenin (województwo łódzkie)">
Marzenin (województwo łódzkie)

Marzenin – wieś sołecka w Polsce położona w województwie łódzkim, w powiecie łaskim, w gminie Sędziejowice.
Historia.
Pierwsza wzmianka pisana z 1331 r. w Kodeksie Dyplomatycznym Wielkopolski – nr III-6 – ecclesiam in Marzenyno w Ziemi Sieradzkiej, posiadłość arcybiskupów gnieźnieńskich. W 1350 r. Marzenyno, wieś arcyb. gnieźnieński Jarosław Bogoria Skotnicki zamienia w 5/6 cz. na inną, stanowiącą własność rycerza Strączka. Pozostałą 1/6 część sprzedał Mikołajowi, kanclerzowi gnieźnieńskiemu. W Kodeksie Dypl. Wielkopolski z 1357 r. – Marzenino villa in terra Syradie, która w części należy do arcyb. gnieźn., co potwierdza Kazimierz Wielki. W 1392 r. księgi ziemskie Sieradzkiego: Nicolaus de Marzenino, "Liberum beneficiorum... " Łaskiego: Marzenyn – villa, par. w miejscu. W XVI w. patronat kościoła sprawował kanclerz gnieźnienski, który pobierał ze wsi dziesięcinę snopową. W "Słowniku geograficznym Królestwa Polskiego..." t. VI jest informacja, że dobra te na przełomie XVIII/XIX w. należały do Franciszka Zaremby Cieleckiego. W 1806 r. zostały sprzedane Józefowi Watt Kosickiemu. W 1830 r. nabył je Stanisław Szeliski. Ostatnim właścicielem Marzenina był Bolesław Dziembowski, który w 1904 r. przeprowadził tu parcelację. 
W latach 1975–1998 miejscowość administracyjnie należała do województwa sieradzkiego.
Zabytki.
Kościół murowany Wniebowzięcia NMP wzniesiono w 1372 r. z fundacji arcybiskupa Jarosława Skotnickiego lub archidiakona gnieźnieńskiego Bronisława. Do tego kościoła ok. 1750 r. dobudowano nawę drewnianą, którą ok. 1820 r. zastąpiono nawą murowaną kosztem parafian: Cieleckiego – stolnika i Antoniego Potockiego – cześnika sieradzkiego. Kolejne przebudowy (1873, 1896, 1905–25) sprawiły, że obecnie kościół jest bezstylowy. 
Bogate wyposażenie kościoła pochodzi głównie z XVII i XVIII w. W 1992 r. w prezbiterium odnaleziono malowidła datowane na połowę XV w. (rzadkość na terenie środkowej Polski), częściowo przemalowane ok. 1520 r., przedstawiające sceny z życia św. Anny, NMP i Chrystusa. 
Na cmentarzu cenne nagrobki: kaplica grobowa Wierzchlejskich, grobowce Sulimierskich, Piasczyńskich i kilka innych oraz dwie mogiły żołnierskie z I i II wojny światowej. Przy kościele pomnik Tadeusza Kościuszki. 
Na lewym brzegu Grabi, w Woli Marzeńskiej, zachował się młyn wodny z końca XIX w., a w nim turbina wodna sprzed I wojny światowej. Obok młyna resztki dawnego folwarku: park dworski z altaną w kształcie koła oraz budynek kuźni. Przebiega tędy znakowany na żółto szlak pieszy "Młynów nad Grabią".

</doc>
<doc id="344044" url="https://pl.wikipedia.org/wiki?curid=344044" title="Horacy Nelson">
Horacy Nelson



</doc>
<doc id="344045" url="https://pl.wikipedia.org/wiki?curid=344045" title="Pokój Kalliasa">
Pokój Kalliasa

Pokój Kalliasa – domniemany pokój podpisany w roku 449 p.n.e. kończący tzw. wojny perskie między Związkiem Ateńskich a perskim imperium Achemenidów.
Treść.
Na jego mocy Persja miała zrzec się hegemonii na Morzu Egejskim i uznać niezależność azjatyckich miast greckich. Pokój Kalliasa ustalał, że okręty perskie nie będą wpływały na Morze Egejskie poza wyznaczone punkty, a wojska lądowe nie zbliżą się do wybrzeży na odległość mniejszą niż dzień jazdy konnej. Ateńczycy (Grecy) z kolei nie wkroczą na ziemie podległe królowi perskiemu i nie sprzymierzą się z żadnym wrogiem Persji. W praktyce oznaczało to zrzeczenie się przez Persję panowania nad azjatyckimi miastami greckimi i ugruntowanie panowania Związku Morskiego na Morzu Egejskim.
Historyczność traktatu.
Niektórzy badacze (P.J. Rhodes, Adam Ziółkowski i inni) kwestionują historyczność traktatu.
Tezę wspierają m.in. faktami, że ani Herodot, ani Tukidydes nie wspomnieli w swoich dziełach o pokoju Kalliasa, który, jeśli w istocie miał miejsce, miał decydujące znaczenie dla tematyki ich dzieł. W dodatku działania Ateńskie oraz Perskie po tym pokoju nie pasują do znanych nam postanowień traktatu. Historyczność pokoju kwestionowali już starożytni tacy, jak Teopomp z Chios, czy Kallistenes z Olintu.
Wojny perskie wedle tej teorii zakończyć się miały jedynie nieformalnym porozumieniem Aten z satrapami w zachodniej Azji Mniejszej, w którym uznawali oni dominację Greków na Morzu Egejskim. Pokój Kalliasa miał zaś być wymysłem historyków greckich stworzonym po 386 p.n.e. (pokój królewski) "w celu unaocznienia, jak dalece chwalebna przeszłość kontrastuje z haniebną teraźniejszością".
Obrońcy historyczności traktatu przywołują możliwe aluzje do niego u Tukidydesa oraz brak informacji o walkach grecko-perskich pomiędzy 449, a 412 p.n.e. Innym argumentem jest brak inskrypcji o zebraniu trybutu w związku w 448 p.n.e., co mogłoby sugerować refleksje nad sensem związku po zawarciu pokoju. Za tą tezą przemawia również początek wielkiego projektu przebudowy Aten od 450 p.n.e., który byłby nie do pomyślenia w czasie kosztownych działań wojennych.

</doc>
<doc id="344047" url="https://pl.wikipedia.org/wiki?curid=344047" title="Rozdrażew (gmina)">
Rozdrażew (gmina)

Rozdrażew – gmina wiejska w województwie wielkopolskim, w powiecie krotoszyńskim. W latach 1975–1998 gmina położona była w województwie kaliskim.
Siedziba gminy to Rozdrażew.
Według danych z 30 czerwca 2004 gminę zamieszkiwały 5164 osoby.
Struktura powierzchni.
Według danych z roku 2002 gmina Rozdrażew ma obszar 79,47 km², w tym:
Gmina stanowi 11,13% powierzchni powiatu.
Demografia.
Dane z 30 czerwca 2004:
Sołectwa.
Budy, Chwałki, Dąbrowa, Dzielice, Grębów, Henryków, Maciejew, Nowa Wieś, Rozdrażew, Rozdrażewek, Trzemeszno, Wolenice, Wyki.
Miejscowości bez statusu sołectwa: Dębowiec, Ryczków, Wygoda
Sąsiednie gminy.
Dobrzyca, Koźmin Wielkopolski, Krotoszyn

</doc>
<doc id="344050" url="https://pl.wikipedia.org/wiki?curid=344050" title="Skrwilno (gmina)">
Skrwilno (gmina)

Skrwilno – gmina wiejska w Polsce położona w województwie kujawsko-pomorskim, w powiecie rypińskim. W latach 1975–1998 gmina administracyjnie należała do województwa włocławskiego.
Siedzibą gminy jest Skrwilno.
Według danych z 31 grudnia 2013 gminę zamieszkiwało 6096 osób. Natomiast według danych z 31 grudnia 2019 roku gminę zamieszkiwało 5845 osób.
Historia.
Gmina Skrwilno powstała w 1867 roku w powiecie rypińskim w guberni płockiej. W okresie międzywojennym gmina Skrwilno należała do powiatu rypińskiego w woj. warszawskim. Siedzibą gminy było Szczutowo. W 1933 roku gminę podzielono na 16 gromad. 1 kwietnia 1938 roku gminę Skrwilno wraz z całym powiatem rypińskim przeniesiono do woj. pomorskiego.
Podczas II wojny światowej gminę włączono do nowej Rzeszy i nazwano "Reselerwalde".
Po wojnie, dekretem PKWN z 21 sierpnia 1944 o trybie powołania władz administracji ogólnej I-ej i II-ej instancji, uchylono wszelki zmiany w podziale administracyjnym państwa wprowadzone przez okupanta (Art. 11). Gmina Skrwilno weszła w skład terytorialnie zmienionego woj. pomorskiego, przemianowanego 6 lipca 1950 na "woj. bydgoskie". Według stanu z 1 lipca 1952 roku gmina Skrwilno składała się z 16 gromad. Gmina została zniesiona 29 września 1954 roku wraz z reformą wprowadzającą gromady w miejsce gmin.
Gminę Skrwilno reaktywowano ponownie 1 stycznia 1973 (w powiecie rypińskim), w związku z kolejną reformą administracyjną.
Struktura powierzchni.
Według danych z roku 2002 gmina Skrwilno ma obszar 124,35 km², w tym:
Gmina stanowi 21,18% powierzchni powiatu.
Ochrona przyrody.
Na terenie gminy znajduje się rezerwat przyrody Okalewo chroniący las z przewagą świerka na jego krańcowym zasięgu.
Demografia.
Dane z 31 grudnia 2013:
Zabytki.
Wykaz zarejestrowanych zabytków nieruchomych na terenie gminy:
Sołectwa.
Budziska, Czarnia Duża, Czarnia Mała, Kotowy, Mościska, Okalewo, Otocznia, Przywitowo, Rak, Ruda, Skrwilno, Skudzawy, Szczawno, Szucie, Szustek, Urszulewo, Wólka, Zambrzyca, Zofiewo.
Miejscowości niesołeckie.
Baba, Baranie Góry, Borki, Czerwonka, Gumowszczyzna, Karczemka, Klepczarnia, Modlin, Niemcowizna Okalewska, Niemcowizna Szustkowska, Nowe Skudzawy, Nowy Młyn, Szucie Okalewskie, Toki, Warszawka, Warszawka-Kolonia.
Sąsiednie gminy.
Lubowidz, Lutocin, Rogowo, Rościszewo, Rypin, Szczutowo, Świedziebnia

</doc>
<doc id="344054" url="https://pl.wikipedia.org/wiki?curid=344054" title="Masłowice (powiat wieluński)">
Masłowice (powiat wieluński)

Masłowice – wieś w Polsce położona w województwie łódzkim, w powiecie wieluńskim, w gminie Wieluń, położona w odległości 6 km od Wielunia. Miejscowość leży przy drodze wojewódzkiej nr 481 z Łasku do Wielunia.
W latach 1954–1959 wieś należała i była siedzibą władz gromady Masłowice, po jej zniesieniu w gromadzie Olewin. W latach 1975–1998 miejscowość należała administracyjnie do województwa sieradzkiego.
Historia.
Wieś jest znana od 1294 r. W Masłowicach odkryto cmentarzysko szkieletowe z XI–XII w. przebadane w 1972 r. przez archeologów Muzeum Ziemi Wieluńskiej. Odkryto 85 grobów szkieletowych ułożonych w 5 rzędach. Znaleziono ozdoby ze szkła, fluorytu, bursztyny, żelazne noże, krzesiwo, także monetę Ottona i Adelajdy i drugą – z czasów Bolesława Kędzierzawego.
Zabytki.
Zachował się dwór eklektyczny z 1820 r., z dobudowaną w ok. połowy XIX w. częścią pałacową i trzecią częścią dobudowaną w końcu lat 80. oraz oficyna dworska z lat 1820-30. Jest także murowana kaplica klasycystyczna z pocz. XIX w. W podworskim parku pomnikowe okazy drzew, wśród nich cis. Przed II wojną św. majątek ten należał do Kręckich, znanych w okolicy z hodowli koni. Po wojnie majątek przechodził "z rąk do rąk". Początkowo był we władaniu Państwowych Nieruchomości Ziemskich, później było tu gospodarstwo PGR w Rudzie, a w 1967 r. stał się własnością Stacji Oceny Odmian. W części pałacowej od 1945 r. do 1968 r. mieściła się szkoła podstawowa. Było tu też przedszkole, biura i mieszkania prywatne.

</doc>
<doc id="344055" url="https://pl.wikipedia.org/wiki?curid=344055" title="Siemiątkowo (gmina)">
Siemiątkowo (gmina)

Siemiątkowo (daw. "gmina Gradzanowo"; do 1 stycznia 2004 "gmina Siemiątkowo Koziebrodzkie") – gmina wiejska w województwie mazowieckim, w powiecie żuromińskim. W latach 1975–1998 gmina położona była w województwie ciechanowskim.
Siedzibą gminy jest Siemiątkowo.
30 czerwca 2004 gminę zamieszkiwały 3633 osoby.
Struktura powierzchni.
Według danych z roku 2002 gmina Siemiątkowo ma obszar 112,07 km², w tym:
Gmina stanowi 13,92% powierzchni powiatu.
Demografia.
Dane z 30 czerwca 2004:
Sołectwa.
Antoniewo, Budy Koziebrodzkie, Dzieczewo, Goszczk, Gradzanowo Kościelne, Gutkowo, Krzeczanowo, Łaszewo, Nowa Wieś, Nowe Budy Osieckie, Nowopole, Osowa Drobińska, Pijawnia, Rostowa, Siciarz, Siemiątkowo, Siemiątkowo-Rogale, Sokołowy Kąt, Stare Budy Osieckie, Suwaki, Wojciechowo, Wola Łaszewska, Ziemiany.
Pozostałe miejscowości.
Chomęc, Chrapoń, Cyndaty, Dzban, Julianowo, Karolinowo, Kolonia Siemiątkowska, Łaszewo-Wietrznik, Osowa Krzeczanowska, Osowa Łaszewska, Siemiątkowo-Kosmy, Siemiątkowo-Rechty, Siemiątkowo-Siódmaczka, Wolany, Zaborze Krzeczanowskie, Złe Borki.
Sąsiednie gminy.
Bieżuń, Raciąż, Radzanów, Zawidz

</doc>
<doc id="344060" url="https://pl.wikipedia.org/wiki?curid=344060" title="Nowe Miasto Lubawskie (gmina wiejska)">
Nowe Miasto Lubawskie (gmina wiejska)

Nowe Miasto Lubawskie (daw. "gmina Nowemiasto / Nowe Miasto") – gmina wiejska w województwie warmińsko-mazurskim, w powiecie nowomiejskim. W latach 1975–1998 gmina położona była w województwie toruńskim.
Siedziba gminy znajduje się w Mszanowie.
Według danych z 30 czerwca 2004 gminę zamieszkiwało 7740 osób. Natomiast według danych z 31 grudnia 2017 roku gminę zamieszkiwało 8177 osób. Według najnowszych danych z 31 grudnia 2019 roku gminę zamieszkiwało 8245 osób.
Władze gminy.
Rada Gminy (kadencja 2010–2014): Biegajski Roman (przewodniczący), Grzywacz Barbara (z-ca przewodniczącego), Brzeski Roman, Domżalski Zdzisław, Granica Mirosława, Grzywacz Barbara, Hoppe Bożena, Karwowski Józef, Kotewicz Przemysław, Ławicki Stefan, Mika Wiesław, Pieńczewski Andrzej, Sieńska Halina, Szczepański Józef, Szwechowicz Michał, Wiśniewski Zbigniew
Struktura powierzchni.
Według danych z roku 2002 gmina Nowe Miasto Lubawskie ma obszar 138,02 km², w tym:
Gmina stanowi 19,86% powierzchni powiatu.
Demografia.
Dane z 2009:
Sołectwa.
Bagno, Bratian, Chrośle, Gryźliny, Gwiździny, Jamielnik, Kaczek, Lekarty, Mszanowo, Nawra, Nowy Dwór Bratiański, Pacółtowo, Pustki, Radomno, Skarlin, Tylice.
Sąsiednie gminy.
Biskupiec, Grodziczno, Iława, Kurzętnik, Lubawa, Nowe Miasto Lubawskie (miasto)

</doc>
<doc id="344070" url="https://pl.wikipedia.org/wiki?curid=344070" title="Borgund stavkirke">
Borgund stavkirke

Kościół klepkowy w Borgund ("Borgund stavkirke") – jedyny klepkowy (słupowy) kościół Norwegii, który dotrwał do naszych czasów w nienaruszonym stanie. Znajduje się w miejscowości Borgund, w gminie Lærdal, w okręgu Sogn og Fjordane.
Świątynię pw. św. Andrzeja wzniesiono ok. 1150 roku. Cały kościół jest zbudowany wyłącznie z drewna. W jego wnętrzu nie ma ław, zdobień, ani sztucznego oświetlenia. Światło wpada jedynie przez wąskie okna, które pierwotnie były okrągłymi otworami w ścianach. Konstrukcja opiera się na dwunastu podporach, które pełnią funkcję nośną i wyznaczają nawę główną kościoła. Wokół niej znajdują się krzyże św. Andrzeja. Ambona pochodzi z XVI wieku. Ołtarz ozdobiony jest XVII-wiecznym malowidłem. Elewację kościoła ozdobiono rzeźbami fantastycznych zwierząt, głowami smoków i runicznymi inskrypcjami. Zachodnie drzwi kościoła zachowały swój romański charakter. Pokryte są motywami winorośli oraz walki smoków. Dach kościoła, kryty gontem, wspiera się na skomplikowanej ramie z krokwi i łączników. Rama ta tworzy ciekawą architektoniczną całość. Wieża ma budowę trójkondygnacyjną. Obok kościoła znajduje się dzwonnica ze średniowiecznym dzwonem.
Od czasu reformacji świątynia należy do Kościoła Norwegii.
Na poręczy galerii kościoła wyryta jest inskrypcja runiczna o treści: „Thori wyciął te runy w wieczór Świętego Olafa, gdy tędy przejeżdżał. Norny uczyniły go jednocześnie dobrym i złym człowiekiem, a mnie sprawiły wiele przykrości”.

</doc>
<doc id="344079" url="https://pl.wikipedia.org/wiki?curid=344079" title="Kazimierz Piekarski">
Kazimierz Piekarski

Kazimierz Rola-Piekarski (ur. 30 marca 1893 w Târgu Jiu, zm. 7 lutego 1944 w Łowiczu) – polski bibliotekarz, bibliograf, historyk książki, bibliofil, kolekcjoner ekslibrisów.
Był przewodniczącym komisji dla centralnego katalogu inkunabułów w Polsce i twórcą warsztatu dla badań dziejów książki w XV i XVI wieku. Sekretarz, potem zastępca przewodniczącego Koła Krakowskiego w latach 1919–1939.
Pracował w bibliotekach: (1917–1920) Polskiej Akademii Umiejętności w Krakowie, (1920–1921) Zakładu Narodowego im. Ossolińskich, (1925–1930) Jagiellońskiej, (1931–1943) Narodowej. Stworzył teorię księgoznawstwa, która ma zastosowanie głównie do dawnej książki polskiej. Nie została nigdzie przez niego spisana w całości, ale jej fragmenty są rozrzucone po kilku pracach dotyczących książki XV i XVI wieku, której był znawcą. Głównie informacje zamieszczone są w publikacjach "Książka w Polsce XV i XVI wieku" i "Zadania bibliografii polskiej XVI stulecia".
W drugiej połowie lat dwudziestych XX wieku, w trakcie pełnienia obowiązków kierownika Działu Starych Druków Biblioteki Jagiellońskiej, stworzył warsztat do badań dawnej książki. Był twórcą jednego z najnowocześniejszych w tamtych czasach systemów wiedzy o książce. System swój nazywał "księgoznawstwem" (unikał terminu bibliologia). Opierał się on na pojęciu 'książki' na które składało się: strona zewnętrzna książki, treść oraz funkcja. Twierdził, że książką jest tylko ten druk lub rękopis, którego przeznaczeniem jest swobodne oddziaływanie na społeczeństwo, a tak rozumiana książka powinna być przedmiotem samodzielnej dyscypliny naukowej. Proponował wyróżnienie następujących zagadnień w ramach wiedzy o księgoznawstwie:
Na potrzeby prowadzonych badań wykorzystywał sprawdzoną już przez Joachima Lelewela metodę typograficzną - inkunabulistykę. Metodę tę wzbogacił o szereg własnych pomysłów – np. chronologizacja druków w zespołach klockowych i badanie ortografii. Poza metodą typograficzną stosował różne inne metody, np. związane z badaniem papieru książkowego lub papieru do oprawy książek, czy też inne związane z introligatorstwem badające rodzaj oprawy książki, technikę jej wykonania, analizę zdobień i rubrykowanie. 
Jako podstawę źródłową do badań konsumpcji używał spisów zawartości różnych księgozbiorów publicznych i prywatnych. Wykorzystywał również zawarte w książkach wpisy proweniencyjne.
Twierdził że: "Dawna książka doszła do naszych czasów w postaci materialnej, nie szukajmy przeto wiadomości o niej w – hipotekach". Był przeciwnikiem badań księgoznawczych (w zakresie produkcji drukarskiej) korzystających głównie z metody opierającej się o badanie źródeł archiwalnych.
Jego system księgoznawstwa nie korzystał z bibliografii. Takie oddzielenie bibliografii od systemu badawczego było krytykowane, wzbudzając wątpliwości co do kierunku poszukiwań.
W okresie międzywojennym Piekarski odkrył przypadkowo w oprawie starych ksiąg rachunkowych w Archiwum Głównym Akt Dawnych w Warszawie fragmenty oryginalnej mapy średniowiecznej ojca polskiej kartografii Bernarda Wapowskiego, zaginęły one jednak w czasie II wojny światowej.
Za swoją działalność w dziedzinie książki i bibliotek Kazimierz Piekarski został uhonorowany w 1930 roku przez Rycerski Zakon Bibliofilski z Kapitułą Orderu Białego Kruka, Orderem Białego Kruka ze wstęgą inkunabułu. Order ten jest nadawany za zasługi na polu księgoznawstwa, literatury pięknej, nauki i sztuki. Noszony jest na lewym boku, z kokardą, wstęgą na piersi z haftowaną kołyską.

</doc>
<doc id="344082" url="https://pl.wikipedia.org/wiki?curid=344082" title="Krościenko nad Dunajcem (gmina)">
Krościenko nad Dunajcem (gmina)

Krościenko nad Dunajcem (od 1 października 1982 do 31 grudnia 1983 "gmina Krościenko") – gmina wiejska w Polsce położona w województwie małopolskim, w powiecie nowotarskim. W latach 1975–1998 gmina administracyjnie należała do województwa nowosądeckiego.
Siedziba gminy to Krościenko nad Dunajcem.
Według danych z 31 grudnia 2010 r. gminę zamieszkiwało 6569 osób. Natomiast 31 marca 2011 r. było to 6646 osób.
Struktura powierzchni.
Według danych z 2002 r. gmina Krościenko nad Dunajcem ma obszar 57,27 km², w tym:
Gmina stanowi 3,88% powierzchni powiatu.
Demografia.
Dane z 31 grudnia 2010 r.:
Jak pokazały opublikowane 26 lipca 2012 roku przez Główny Urząd Statystyczny wyniki Narodowego Spisu Powszechnego Ludności i Mieszkań, gminę 31 marca 2011 roku zamieszkiwało 6646 osób. W stosunku do całkowitej powierzchni na jednym kilometrze kwadratowym zamieszkiwało 116,05 osób.
Miejscowości.
Grywałd, Hałuszowa, Krościenko nad Dunajcem, Krośnica, Tylka.
Sołectwa.
Grywałd (sołectwa: Grywałd, Dziadowe Kąty), Hałuszowa, Krościenko nad Dunajcem (sołectwa: Krościenko-Centrum, Krościenko-Zawodzie, Kąty-Niwki), Krośnica, Tylka (sołectwo: Tylka-Biały Potok).
Ochrona przyrody.
Parki Narodowy.
W południowej części gminy jest zlokalizowany Pieniński Park Narodowy.
Parki Krajobrazowe.
Północno-wschodni obszar gminy zajmuje Popradzki Park Krajobrazowy.
Obszary NATURA 2000.
Na terenie gminy zlokalizowane są częściowo obszary Natura 2000:
Pomniki przyrody.
Na terenie gminy znajduje się 5 pomników przyrody, w tym 2 aleje drzew, 2 grupy drzew i 1 pojedyncze drzewo.
Obszary chronionego krajobrazu.
Obszar gminy (z wyjątkiem terenów położonych w Pienińskim Parku Narodowym) obejmuje Południowomałopolski Obszar Chronionego Krajobrazu.
Sąsiednie gminy.
Czorsztyn, Łącko, Ochotnica Dolna, Szczawnica. Gmina sąsiaduje ze Słowacją.

</doc>
<doc id="344084" url="https://pl.wikipedia.org/wiki?curid=344084" title="Rusłana Łyżyczko">
Rusłana Łyżyczko

Rusłana Stepaniwna Łyżyczko (; ur. 24 maja 1973 we Lwowie) – ukraińska piosenkarka, kompozytorka, producentka muzyczna, tancerka, polityk, z wykształcenia dyrygentka i pianistka, zwyciężczyni 49. Konkursu Piosenki Eurowizji (2004) z utworem „Wild Dances”, ambasador dobrej woli UNICEF. 
Życiorys.
Wczesne lata.
Jest córką Ukraińca Stepana Łyżyczki oraz Rosjanki Niny Arkadiewnej.
Kariera.
Początki.
Rozpoczęła karierę muzyczną w 1996 roku występem z utworem „Oj, letili dyki husi” na festiwalu Słowiański Bazar w Witebsku, który ostatecznie wygrała. W tym samym roku otrzymała nominację do tytułu „ukraińskiej piosenkarki roku”, a jej klip do piosenki „Dzwinkij witer” zdobył tytuł „teledysku roku”. Od czasu jej debiutu producentem wokalistki jest Ołeksandr Ksenofontow, którego poślubiła w 1995 roku.
1997–2003: "Myt' wesny / Dzwinkyj witer" i "Dyki tanci".
W 1997 roku wzięła udział w świątecznym projekcie "L’viv Christmas". W 1998 roku wydała natomiast swój debiutancki album studyjny zatytułowany "Myt’ wesny / Dzwinkyj witer", zdobyła tytuł „osobowości roku”, jej singel „Switanok” otrzymał miano „piosenki roku”, zaś nakręcony to tego utworu teledysk nagrodzono tytułem „klipu roku”. Kilka miesięcy później na rynku ukazała się jej pierwsza płyta koncertowa o tym samym tytule.
W 1999 roku pracowała nad świątecznym musicalem "Ostanne rizdvo 90-ch", który kilka miesięcy później został mianowany „ukraińskim filmem roku”. W 2001 roku wydała swoją drugą płytę studyjną zatytułowaną "Najkraszcze". W następnym roku premierę miał jej kolejny album studyjny, zatytułowany "Dobryj weczir, tobi...".
2003–2004: Konkurs Piosenki Eurowizji i "Wild Dances".
W 2003 roku wydała płytę zatytułowaną "Dyki tanci", która na początku października tego samego roku otrzymała status platynowej za osiągnięcie wyniku ponad 100 tys. sprzedanych kopii.
W 2004 roku została wybrana wewnętrznie na reprezentantkę Ukrainy w 49. Konkursie Piosenki Eurowizji, organizowanym w Stambule z utworem „Wild Dances”. Na przełomie kwietnia i maja odbyła europejską trasę promocyjną. Przed konkursem była jedną z faworytek dziennikarzy i bukmacherów do wygrania konkursu. 12 maja wystąpiła w półfinale i z drugiego miejsca awansowała do finału, zdobywając łącznie 238 punktów, w tym maksymalne noty 12 punktów od Białorusi, Estonii, Litwy i Portugalii. W finale konkursu, który został rozegrany 15 maja, zajęła pierwsze miejsce po zdobyciu 280 punktów, w tym m.in. maksymalnych not 12 punktów z Estonii, Izraela, Islandii, Litwy, Łotwy, Polski, Rosji i Turcji.
Po wygranej przekazała wykorzystaną w swoim występie charakterystyczną trombitę na lwowską aukcję charytatywną "Lions’ Club". Po powrocie do Ukrainy otrzymała gratulacje m.in. od prezydenta Łeonida Kuczmy. Niebawem wyruszyła w europejską trasę koncertową. Na początku czerwca trafiła do szpitala z powodu przemęczenia, nieregularnego odżywiania oraz braku odpoczynku; nie zaprzestała jednak kontynuowania swoich występów.
Na początku lipca wystąpiła w programie rozrywkowym "Tien om te zien" we Flandrii, w którym zaśpiewała wraz z Xandee. Także w lipcu premierę miał jej pierwszy anglojęzyczny album studyjny zatytułowany "Wild Dances", który niedługo po premierze zdobył status podwójnej platynowej płyty na Ukrainie, osiągając wynik ponad 200 tys. sprzedanych egzemplarzy. Płyta promowana była przez singel „Dance with the Wolves”, który inspirowany był pomarańczową rewolucję, aktywnie wspieraną przez artystkę. Materiał na album nagrywany był w Criteris Studios w Miami. Również w lipcu została zaproszona przez firmę Samsung Electronics Ukraine do udziału w biegu z olimpijską pochodnią przed Letnimi Igrzyskami Olimpijskimi organizowanymi w Atenach. Pod koniec miesiąca zapowiedziała swój występ gościnny w finale 2. Konkursu Piosenki Eurowizji dla Dzieci, który ostatecznie odwołała.
24 sierpnia, w czasie obchodów krajowego dnia niepodległości, zagrała we Lwowie koncert, organizowany z okazji jej zwycięstwa w Konkursie Piosenki Eurowizji. W wydarzenia wzięło gościnny udział kilku uczestników konkursu. We wrześniu zdobyła nagrodę w kategorii „najlepiej sprzedający artysta Ukrainy” podczas ceremonii World Music Awards w Las Vegas. W międzyczasie zagrała kilkanaście koncertów w ramach europejskiej trasy promocyjnej.
W listopadzie 2004 roku odbyła kilkudniową podróż promocyjną do Belgii, gdzie m.in. nagrała piosenkę „Lutshjee bulo” we współpracy z Helmutem Lottim. Pod koniec miesiąca rozpoczęła trasę koncertową z nowymi występami, premierowy koncert zagrała 25 listopada w Pałacu Sportu w Kijowie. Wcześniej wzięła udział w koncercie charytatywnym "Warme Winter", zorganizowanym przez belgijską organizację Voedselbanken/Banques Alimentaires w celu zbiórki żywności dla ubogich rodzin.
W grudniu zagrała koncerty w krajach bałkańskich, wystąpiła m.in. jako gość muzyczny 43. "Festivali i Këngës" w Albanii.
2005–2014: "Amazonka" i "Wild Energy".
W 2005 roku wydała kolejny anglojęzyczny album studyjny, zatytułowany "Club’in", promowany m.in. przez singiel „The Same Star”. W styczniu wystąpiła gościnnie w finale andorskich eliminacji eurowizyjnych "Desitja’m sort", a w lutym uświetniła cypryjskie selekcje, zarówno występem na scenie, jak i dołączeniem do komisji jurorskiej oceniającej występy. W kwietniu odebrała statuetkę za „najlepiej sprzedający się singiel zagraniczny” (za singel „Wild Dances”) na gali rozdania nagród muzycznych Arion w Grecji. Po śmierci papieża Jana Pawła II, który zmarł 2 kwietnia 2005 roku, zawiesiła występy publiczne na kilka tygodni. W maju powróciła do koncertów, grając m.in. charytatywny koncert, organizowany 17 maja w kijowskim Arena Square i transmitowany przez pierwszy program NTU. 
W marcu 2008 roku wydała swój szósty ukraińskojęzyczny album studyjny, zatytułowany "Amazonka". We wrześniu zaprezentowała trzecią anglojęzyczną płytę zatytułowaną "Wild Energy", która promowana była przez singel „Moon of Dreams”. W tym czasie udzieliła też głosu w grze "Grand Theft Auto IV", wcielając się w rolę didżejki stacji radiowej Vladivostok FM, w której odtwarzano m.in. jej utwór „Wild Dances”.
W 2009 roku wystąpiła jako jeden z gości muzycznych podczas szóstej edycji festiwalu piosenki azjatyckiej w Seulu. W 2011 roku została jedną z jurorek programu "Hołos krajiny", będącego ukraińską wersją formatu "The Voice". W kwietniu 2012 roku wydała album studyjny, zatytułowany "Ej-fori-ja", który nagrywała w Stanach Zjednoczonych. W lipcu 2013 roku ukazała się anglojęzyczna wersja płyty, zatytułowana "My Boo! (Together!)".
Po 2014 roku.
W 2014 roku zawiesiła karierę muzyczną, chcąc skupić się na aktywnym uczestnictwie w życiu polityczno-społecznym Ukrainy po protestach w Kijowie, zainicjowanych w listopadzie 2013 roku. W 2017 roku napisała singiel „Ja lublu”, który nagrała też w wersji anglojęzycznej – „It’s Magical”. Oba utwory wydała 14 maja. 16 maja wystąpiła gościnnie z utworem w finale 62. Konkursu Piosenki Eurowizji, organizowanego w Kijowie.
Działalność polityczna.
Aktywnie angażuje się w sprawy polityczno-społeczne. W 2004 roku została skrytykowana za wsparcie środowiska LGBT oraz przyjęcie zaproszenia do występu podczas Międzynarodowego Obozu Letniego dla Młodych Homoseksualistów w Holandii. Po wygraniu 49. Konkursu Piosenki Eurowizji została doradcą premiera Wiktora Janukowycza do spraw społecznych. Jesienią tego samego roku aktywnie wspierała wydarzenia związane z pomarańczową rewolucją. W 2005 roku teledysk do piosenki „Dance with the Wolves” został ocenzurowany w Rosji, ponieważ zrealizowano go na Placu Niepodległości w Kijowie. W tym czasie artystka ogłosiła kilkudniowy protest głodowy, aby wesprzeć Wiktora Juszczenkę. Niedługo potem wystosowała specjalny list do byłych uczestników Konkursu Piosenki Eurowizji oraz wszystkich nominowanych do World Music Awards 2004, w którym zwróciła się o wsparcie dla Ukrainy.
W listopadzie 2004 roku wystosowała oświadczenie do mediów, w którym m.in. wyraziła swoje poparcie polityczne dla Wiktora Juszczenki oraz zachęcała obywateli do brania świadomego udziału w wyborach prezydenckich. W grudniu, na zaproszenie Vytautasa Landsbergisa, wzięła udział w posiedzeniu plenarnym Parlamentu Europejskiego.
W latach 2006–2007 pełniła funkcję deputowanej do ukraińskiego parlamentu z ramienia Bloku Nasza Ukraina. Podczas wyborów prezydenckich w 2010 roku popierała kandydaturę Julii Tymoszenko, biorąc aktywny udział w jej kampanii wyborczej. Uczestniczyła także w protestach w Kijowie, zapoczątkowanych w listopadzie 2013 roku.
W 2014 roku otrzymała honorowe obywatelstwo miasta Lwowa.
Życie prywatne.
W 1995 roku wyszła za mąż za producenta muzycznego Ołeksandra Ksenofontowa, którego poznała w teatrze.

</doc>
<doc id="344085" url="https://pl.wikipedia.org/wiki?curid=344085" title="Kowale Oleckie (gmina)">
Kowale Oleckie (gmina)

Kowale Oleckie – gmina wiejska w województwie warmińsko-mazurskim, w powiecie oleckim. W latach 1975–1998 gmina położona była w województwie suwalskim.
Siedziba gminy to Kowale Oleckie.
Według danych z 30 czerwca 2008 gminę zamieszkiwało 5329 osób. Natomiast według danych z 31 grudnia 2019 roku gminę zamieszkiwało 4960 osób.
Struktura powierzchni.
Według danych z roku 2002 gmina Kowale Oleckie ma obszar 251,61 km², w tym:
Gmina stanowi 28,79% powierzchni powiatu.
Demografia.
Dane z 30 czerwca 2005:
Sołectwa.
Bialskie Pole, Borkowiny, Chełchy, Cicha Wólka, Czerwony Dwór, Czukty, Dorsze, Drozdowo, Golubie Wężewskie, Golubki, Gorczyce, Guzy, Jabłonowo, Kiliany, Kowale Oleckie, Lakiele, Monety, Rogówko, Sokółki, Stacze, Stożne, Szarejki, Szeszki, Szwałk, Wężewo, Zawady Oleckie.
Miejscowości bez statusu sołectwa.
Borki, Borysowo, Budki, Daniele, Drozdówko, Główka, Gościrady, Kilianki, Koniszki, Kucze, Leśny Zakątek, Mazury, Piastowo, Rogojny, Szwałk (osada), Wierzbianki, Zawady Małe, Żydy.
Sąsiednie gminy.
Banie Mazurskie, Gołdap, Filipów, Kruklanki, Olecko, Świętajno

</doc>
<doc id="344090" url="https://pl.wikipedia.org/wiki?curid=344090" title="Nagrzewnica">
Nagrzewnica

Nagrzewnica – urządzenie służące do ogrzewania powietrza. 
Budowa i działanie.
Sposób działania nagrzewnicy uzależniony jest od jej rodzaju.
Nagrzewnice olejowe to takie, w których źródłem ciepła jest z reguły olej opałowy, który wtryskiwany poprzez dyszę paliwową do komory spalania podgrzewa przepływające przez nagrzewnicę powietrze. Nagrzewnice olejowe wymiennikowe posiadają wymiennik, czyli paliwo spalane jest w zamkniętej komorze spalania, a powietrze jest ogrzewane poprzez wymiennik ciepła. Nagrzewnice olejowe bezwymiennikowe nie posiadają wymiennika i powietrze przepływające przez nagrzewnicę ogrzewane jest bezpośrednio przez płomień ze spalanego paliwa. Różnica jest zasadnicza: nagrzewnice wymiennikowe posiadają zamkniętą komorę spalania i odprowadzenie spalin na zewnątrz, przez co spaliny są odseparowane od ogrzewanego powietrza, a w nagrzewnicach bezwymiennikowych podgrzewane powietrze łączy się ze spalinami. 
Nagrzewnice gazowe mają identyczną zasadę działania jak olejowe lecz czynnikiem cieplnym zamiast oleju jest gaz. Nagrzewnice gazowe na propan-butan wytwarzają czyste i ciepłe powietrze. Proces spalania zachodzi w otwartej komorze spalania, powietrze zasysane przez wentylator jest ocieplane a następnie wydmuchiwane z nagrzewnicy. Nie wymagają one kominów, należy jedynie zapewnić dopływ powietrza, aby umożliwić prawidłowe spalanie. Najnowsze modele posiadają pokrętła umożliwiające płynną regulację mocy, dzięki czemu można ograniczyć zużycie gazu do potrzebnego minimum.
Zastosowanie.
Poza zastosowaniem samochodowym, nagrzewnice wykorzystuje się do ogrzewania pomieszczeń o zróżnicowanych powierzchniach np. magazynów, hal, szklarni, obiektów inwentarskich, placów budów w trakcie realizacji, warsztatów, stacji diagnostycznych i wulkanizatorskich, a także namiotów i kościołów. Stosuje się je również tam, gdzie instalacja grzewcza nie może zostać założona lub uległa uszkodzeniu. Głównymi zaletami tego rodzaju ogrzewania są możliwość natychmiastowego rozpoczęcia pracy, prostota użycia, duża dostępność paliwa, a także łatwość ich serwisowania.

</doc>
<doc id="344097" url="https://pl.wikipedia.org/wiki?curid=344097" title="Redemptor hominis">
Redemptor hominis

Redemptor hominis (łac. "Odkupiciel człowieka") – pierwsza encyklika papieża Jana Pawła II, ogłoszona 4 marca 1979 i poświęcona Jezusowi Chrystusowi jako Odkupicielowi.
Wagę encykliki wyznaczają dwa aspekty. Pierwszy wynika z tego, że był to dokument programowy pontyfikatu, drugi natomiast z tego, że była to pierwsza w historii encyklika z zakresu antropologii teologicznej.
"Redemptor Hominis", jako dokument programowy pontyfikatu, porusza wszystkie elementy, o których papież mówił w homilii wygłoszonej w czasie mszy inauguracyjnej, a które zawarte zostały w zawołaniu "Otwórzcie drzwi Chrystusowi", w wizji oczekiwania na nadchodzące nowe tysiąclecie, a także w zapowiedzi wypełnienia postanowień Soboru Watykańskiego II. Późniejsza realizacja przyjętych w encyklice założeń ułatwia interpretację dokumentu, a sam papież z wydanej w 1994 adhortacji "Tertio millennio adveniente" nazywa swą pierwszą encyklikę kluczem hermeneutycznym pontyfikatu. W tym samym roku w wywiadzie z Vittorio Messorinim pt. "Przekroczyć próg nadziei" papież powiedział o encyklice:
Adres.
"Encyklika „Redemptor hominis” Ojca Świętego Jana Pawła II, w której u początku swej pasterskiej posługi zwraca się do Czcigodnych Braci w biskupstwie, do kapłanów, do rodzin zakonnych, do Drogich Synów i Córek Kościoła oraz do wszystkich ludzi dobrej woli""."
Treść.
Encyklika składa się z 4 rozdziałów.
Dziedzictwo.
Pierwsze zdanie ukierunkowuje na rozumienie odkupienia jako relacji osobowej pomiędzy Chrystusem a indywidualnym człowiekiem, będącej jednocześnie punktem odniesienia dla czasu i przestrzeni. Zastosowanie liczby pojedynczej wyrazu "człowiek" ("hominis") jest rozwiązaniem, przez które papież chciał uniknąć pojęć abstrakcyjnych ("ludzkość") koncentrując się na indywidualności odkupienia. Na samym początku też użyte zostaje pojęcie "nowy adwent" mające określić czas przygotowania na rok 2000.
Dalej, papież przez wyjaśnienie dotyczące imienia, które wybrał, nawiązuje do realizacji postanowień Soboru Watykańskiego II i trzech papieży, którzy bezpośrednio poprzedzali jego pontyfikat. Szczególnie więcej uwagi poświęca analizie eklezjologicznej encykliki Pawła VI "Ecclesiam suam" oraz myśli ekumenicznej Jana XXIII.
Tajemnica odkupienia.
Drugi rozdział jest odpowiedzią na retorycznie postawione pytanie: w jaki sposób postępować drogami wytoczonymi przez Sobór? Odpowiedzią, na którą wskazuje papież, jest uświadomienie sobie, że Chrystus jest Odkupicielem człowieka i świata. Dokonując teologicznej analizy papież rozpatruje odkupienie w kilku płaszczyznach: współczesnego świata, dzieła trynitarnego, godności i wolności człowieka, fenomenu religii oraz roli Kościoła.
Człowiek odkupiony i jego sytuacja w świecie współczesnym.
Trzeci rozdział jest wykładem antropologii teologicznej. Papież zwraca w nim uwagę na indywidualny charakter relacji człowiek-Chrystus. 
Przeprowadza analizę postępu technicznego i rozwoju cywilizacyjnego oraz przedstawia korzyści i zagrożenia, które z tego wynikają. Podobnej analizie poddaje współczesne systemy prawne i moralne. Ważnym elementem jest również podkreślenie służebnej roli Kościoła wobec człowieka.
Posłannictwo Kościoła i los człowieka.
Ostatni rozdział stanowi poniekąd praktyczne wskazówki dla Kościoła wynikające z powyższych analiz. W tym miejscu papież wspiera się przede wszystkim nauczaniem ojców soboru watykańskiego II i zwraca uwagę na to, że Kościół jest społecznie odpowiedzialny za głoszenie prawdy Bożej, tzn. powinien zachowywać to, co głosi. Wszyscy członkowie Kościoła powołani są do służby i umacniania swych relacji z Jezusem przez sakramenty, zwłaszcza przez Eucharystię i pokutę.
Katechizm.
W Katechizmie Kościoła Katolickiego wydanym w 1992 encyklika "Redemptor hominis" została wykorzystane dwukrotnie. W punkcie 519 zostało przytoczone zdanie "Całe bogactwo Chrystusa jest przeznaczone dla każdego człowieka, ono jest dobrem każdego człowieka". Natomiast zawarte w punkcie 783 wezwanie do obowiązku posłannictwa i służby ludu Bożego, powołuje się na czwarty rozdział encykliki.

</doc>
<doc id="344100" url="https://pl.wikipedia.org/wiki?curid=344100" title="Jezioro Dychowskie">
Jezioro Dychowskie

Jezioro Dychowskie – sztuczny zbiornik wodny położony koło wsi Dychów w gminie Bobrowice (województwo lubuskie), pow. ok. 1km², wys. lustra wody 73 m n.p.m., wybudowany przez Niemców w latach 1932-1936, służy celom energetycznym (wyrównanie przepływu wody) Elektrowni Wodnej Dychów, zaopatrywany w wodę z rzeki Bóbr poprzez Kanał Dychowski.

</doc>
<doc id="344101" url="https://pl.wikipedia.org/wiki?curid=344101" title="Silnik górnozaworowy">
Silnik górnozaworowy

Silnik górnozaworowy – silnik, w którym zawory ssące i wydechowe umieszczone są w głowicy silnika, co wiąże się z innym systemem rozrządu niż w silniku dolnozaworowym.
Silniki górnozaworowe zostały wprowadzone zamiast silników dolnozaworowych w celu osiągnięcia lepszego napełniania silnika ładunkiem, wyższego stopnia sprężania a tym samym wyższej mocy i sprawności (mniejsze jednostkowe zużycie paliwa). Możliwa była też zmiana kształtu głowicy silnika na kształt zbliżony do sferycznego – co się praktykowało w silnikach o zwiększonym wysileniu. Wadą takiej komory jest nierównoległe prowadzenie trzonków zaworów, co utrudniało rozwiązanie konstrukcyjne rozrządu.
Wady układu górnozaworowego.
Ogromna przewaga zalet nad wadami sprawia, że silnik górnozaworowy (czasem równoznaczne jest określenie rozrząd górnozaworowy) stanowi niemalże 100% produkowanych obecnie silników.
Bywa też spotykany układ, gdzie zawory ssące umieszczone są w głowicy silnika, zaś wydechowe w bloku silnika, co wiąże się z innym systemem rozrządu (tzw. rozrząd mieszany spotykany np. w niektórych modelach motocykla Harley-Davidson).

</doc>
<doc id="344104" url="https://pl.wikipedia.org/wiki?curid=344104" title="Serwo">
Serwo



</doc>
<doc id="344110" url="https://pl.wikipedia.org/wiki?curid=344110" title="Dryling">
Dryling

Dryling – łamana broń myśliwska o trzech lufach, zwykle jedna jest na naboje kulowe, a dwie na śrutowe. Spotyka się także dryling-ekspresy o dwóch lufach kulowych i jednej śrutowej oraz drylingi ze wszystkimi lufami gwintowanymi.

</doc>
<doc id="344114" url="https://pl.wikipedia.org/wiki?curid=344114" title="Jaya">
Jaya

Puncak Jaya (wym. w jęz. malajskim: , inne nazwy: Piramida Carstensza, Mount Carstensz, Nemangkawi oraz Gunung Sukarno) – szczyt w Górach Śnieżnych na Nowej Gwinei, najwyższy szczyt Indonezji, całej Australii i Oceanii, a także najwyższy szczyt świata leżący na wyspie; wysokość 4884 m n.p.m. Starsze pomiary, wciąż czasem przytaczane, podawały wysokość Jaya w granicach około 5030 m. Szczyt został nazwany od imienia holenderskiego odkrywcy Jana Carstensza, który w 1623 r. wypatrzył lodowiec na tej górze. Badania przeprowadzone w latach 90. XX wieku wykazały, że niektóre lodowce na Puncak Jaya, jak i pobliskim Puncak Trikora, już zanikły, a pozostałe gwałtownie się cofają.
Wspinaczka na szczyt jest wyczerpująca. Stoki góry mają wysokość około 3000 metrów i zawierają lodowe ściany o wysokości do 600 metrów. Ponadto samo dojście do góry stanowi kilkudniowy marsz przez wilgotny las równikowy, gdzie deszcz pada codziennie przez 4–7 godzin.
Pierwszego wejścia dokonali Heinrich Harrer, Bert Huizinga, Russel Kippax i Philip Temple 13 lutego 1962 r. Piramida została zdobyta jako przedostatni szczyt z Korony Ziemi. Pierwszym Polakiem, który zdobył Puncak Jaya był Jerzy Kostrzewa (12 lipca 1999).
Zaledwie kilka kilometrów na zachód od szczytu znajduje się największa na świecie kopalnia odkrywkowa złota (Grasberg).

</doc>
<doc id="344123" url="https://pl.wikipedia.org/wiki?curid=344123" title="Konkurs Piosenki Eurowizji dla Dzieci">
Konkurs Piosenki Eurowizji dla Dzieci

Konkurs Piosenki Eurowizji dla Dzieci (ang. "Junior Eurovision Song Contest"), znany również jako Konkurs Piosenki Eurowizji Junior – coroczny konkurs muzyczny organizowany od 2003 przez Europejską Unię Nadawców, w którym udział biorą młodzi wykonawcy (w wieku od 9 do 14 lat) reprezentujący kraje członkowskie EBU.
Geneza konkursu.
Początki Konkursu Piosenki Eurowizji dla Dzieci sięgają 2000 roku, kiedy to duński nadawca publiczny Danmarks Radio zorganizował w kraju lokalny konkurs piosenki dla dzieci.
Pierwsze pilotażowe próby organizacji konkursu pod nadzorem EBU miały miejsce w latach 2001–2002 podczas organizowanego w ramach Międzynarodowego Dziecięcego Festiwalu Piosenki i Tańca w Koninie, widowiska zwanego "EuroKonkursem" zwanego też w 2002 roku "Światowym Konkursem Piosenki". W konkursie prezentowali się przedstawiciele telewizji europejskich zrzeszonych w EBU (w 2002 roku dodatkowo także przedstawiciele telewizji z Nigerii i Wietnamu), a współorganizatorem przedsięwzięcia była Telewizja Polska. W 2002 wspomniany wcześniej konkurs wymyślony i zorganizowany przez duńskiego nadawcę publicznego został rozszerzony do Festiwalu Piosenki Nordyckiej, w którym udział wzięli także reprezentanci Norwegii i Szwecji.
W 2003 stacja DR zrezygnowała z udziału we wspomnianym nordyckim konkursie dziecięcym. Europejska Unia Nadawców (EBU) postanowiła wówczas wykorzystać pomysł obu telewizji, rozważając organizację ogólnoeuropejskiego konkursu piosenki dla dzieci, w którym będą mogli uczestniczyć aktywni nadawcy wszystkich krajów członkowskich organizacji. Konkurs miał nosić nazwę "Eurovision Song Contest for Children", która nawiązywała do Konkursu Piosenki Eurowizji ("Eurovision Song Contest"), również organizowanego przez EBU, ostatecznie przyjęto nazwę "Junior Eurovision Song Contest".
Z powodu braku odpowiedniej na Eurowizję hali, konkurs został przeniesiony z Polski do Danii, gdzie odbył się już pod nazwą Konkursu Piosenki Eurowizji dla Dzieci. Gospodarzem pierwszego konkursu była telewizja DR, która zorganizowała finał w Forum Copenhagen. Nadawca duński Danmarks Radio przy tworzeniu Konkursu Piosenki Eurowizji dla Dzieci skorzystał z polskiego pomysłu, łącząc go ze swoją koncepcją przy współpracy z TVP i EBU.
Organizatorem drugiego konkursu miał być brytyjski nadawca ITV, a konkurs miał odbyć się w Londynie. Telewizja zrezygnowała z prawa do przygotowań z powodów finansowych i ramówkowych oraz niezadowalających wyników oglądalności kanału. Wówczas EBU zleciła przygotowanie konkursu telewizji HRT z Chorwacji, której reprezentant zwyciężył w finale pierwszego konkursu piosenki dla dzieci. Pomimo potwierdzenia chęci organizacji, stacja nie zarezerwowała na czas odpowiedniej hali, przez co prawa do przygotowania konkursu trafiły do norweskiego nadawcy Norsk Rikskringkasting, który przygotował konkurs w Lillehammer. Od 2004 każdy nadawca publiczny może uczestniczyć w przetargu na organizację konkursu. Pierwszym nadawcą, który został w ten sposób organizatorem imprezy, była telewizja belgijska.
Wszystkie konkursy transmitowane są w rozdzielczości 16:9 oraz w technologii high definition. Rokrocznie wydawana jest także płyta kompaktowa ze wszystkimi konkursowymi propozycjami. W latach 2003–2006 na rynku ukazywały się też płyty DVD z zapisem koncertu finałowego, w 2007 zaprzestano produkcji płyt z powodu słabych wyników sprzedaży.
W latach 2007–2008 zyski osiągnięte z głosowania telefonicznego były przeznaczone na rzecz UNICEF.
Konkurs był tematem filmu dokumentalnego pt. "Sounds Like Teen Spirit: A Popumentary" z 2008, prezentującego przygotowania organizatorów i uczestników do koncertu finałowego. Dokument został zaprezentowany podczas Międzynarodowego Festiwalu Filmowego w Toronto.
Współczesne reguły konkursu.
Zasady konkursu wzorowane są na zasadach Konkursu Piosenki Eurowizji. W konkursie może wziąć udział nadawca publiczny państwa, będącego aktywnym członkiem EBU. Reprezentantem kraju może być wykonawca w wieku od 9 do 14 lat (od 2016), posiadający obywatelstwo reprezentowanego państwa lub zamieszkujący dany kraj przynajmniej przez dwa lata. Podczas występu na scenie może być maksymalnie ośmiu wykonawców.
Piosenka konkursowa nie może przekraczać trzech minut (do 2013 – 2:45), a autorem jej słów w języku ojczystym danego państwa lub sztucznym musi być dziecko lub zespół dziecięcy. Tekst danej propozycji może zawierać fragmenty wykonane w innych językach obcych, ale mogą one stanowić co najwyżej 40% tekstu (do 2016 – 25%).
Do 2015 o wynikach konkursu decydowała komisja jurorska oraz telewidzowie w stosunku głosów 50:50. W 2016 zrezygnowano z głosów widzów i postanowiono zastąpić je dziecięcą komisją jurorską powoływaną w każdym kraju. Punkty tej komisji były podawane osobno. W 2017 zrezygnowano z komisji dziecięcej, zastąpiono ją głosowaniem internetowym. Głosowanie zostanie podzielone na dwie tury: pierwsza ruszyła w piątek 24 listopada, a zakończyła się przed finałem 26 listopada. Druga zaczęła się podczas prezentacji pierwszego utworu konkursowego, a zakończyła się 15 minut po zakończeniu występu ostatniego uczestnika. W latach 2005–2015, przed rozpoczęciem przyznawania punktów przez krajowych sekretarzy każdy uczestnik automatycznie otrzymywał 12 punktów. Na podstawie wyników głosowania ogłaszali liczbę punktów przyznanych najwyżej ocenionym piosenkom w tzw. skali eurowizyjnej (tj. 1-8, 10 i 12 punktów).
W przeciwieństwie do Konkursu Piosenki Eurowizji, w konkursie dla dzieci państwo zwycięskie nie otrzymuje automatycznego prawa do organizacji konkursu w kolejnym roku. Jednak mimo to, corocznie od 2019 kraj zwycięzcy poprzedniego konkursu, staje się organizatorem w kolejnym roku.
Maksymalna liczba finalistów nie może przekraczać dwudziestu uczestników. Lecz 17 grudnia 2021 na konferencji EBU ogłoszono, że nie będzie problemu aby zwiększyć limit od 20. Konkursu Piosenki Eurowizji dla Dzieci.
Miasta-organizatorzy.
Lista miast i miejsc, gdzie rozegrany został Konkurs Piosenki Eurowizji dla Dzieci
Kraje zwycięskie.
W całej historii Konkursu Eurowizji dla Dzieci wygrało łącznie 12 państw. Największą liczbę zwycięstw odniosła Gruzja, wygrywając konkurs trzykrotnie. Polska jest jedynym krajem w historii konkursu, który wygrał dwa razy z rzędu (w latach 2018–2019).
Slogany.
Od 2005 poszczególne finału Konkursu Piosenki Eurowizji dla Dzieci organizowane są pod konkretnym sloganem.
Krytyka i kontrowersje.
We wrześniu 2003 flamandzki ksiądz i polityk Luc Versteylen skrytykował konkurs za wykorzystywanie dzieci w działalności komercyjnej, a samo widowisko porównał do pedofilii, tłumacząc swoje zdanie słowami: "(...) dzieci muszą spełnić wszystkie potrzeby swoich rodziców i rodziny". Negatywne zdanie o idei konkursu wyrazili także inni lokalni politycy.
Wprowadzony w 2017 system głosowania online doprowadził do dużych kontrowersji. Ze względu na ordynację proporcjonalną, to znaczy brak podziału głosów na poszczególne kraje, i jednoczesną możliwość głosowania na reprezentanta własnego kraju oraz wykorzystywanie kart incognito (pozwalających na wysłanie większej liczby głosów z jednego urządzenia) kraje, w których wyrażano większe zainteresowanie konkursem, miały przewagę w wypromowaniu i przekazania większej liczby punktów swym reprezentantom. Podczas konferencji przed konkursem w 2021 EBU oznajmiło, że w kolejnym roku nastąpią zmiany.

</doc>
<doc id="344126" url="https://pl.wikipedia.org/wiki?curid=344126" title="Joliet">
Joliet

Joliet - hierarchiczny system plików, pozwalający na zapis na płycie CD-R plików z nazwami o długości do 64 znaków z możliwością wykorzystania wszystkich znaków międzynarodowych, a także na nazwy zapisane w standardzie Unicode. System Joliet został wprowadzony przez firmę Microsoft i rozpoznają go wszystkie najnowsze systemy Windows (95, 98, NT 4.0, XP, Vista itd.). Format ten jest rozszerzeniem systemu plików ISO 9660 - struktury opisujące zawartość płyty CD, w przypadku tych dwóch systemów, są od siebie niezależne (rozszerzeniem formatu ISO 9660 umożliwiającym stosowanie długich nazw plików oraz zapisywanie praw dostępu do nich jest Rock Ridge, stosowany w systemach uniksowych).

</doc>
<doc id="344128" url="https://pl.wikipedia.org/wiki?curid=344128" title="Harmonika">
Harmonika



</doc>
<doc id="344130" url="https://pl.wikipedia.org/wiki?curid=344130" title="Gmina Józefów (powiat opolski)">
Gmina Józefów (powiat opolski)



</doc>
<doc id="344136" url="https://pl.wikipedia.org/wiki?curid=344136" title="Olecko (gmina)">
Olecko (gmina)

Olecko – gmina miejsko-wiejska w województwie warmińsko-mazurskim, w powiecie oleckim. W latach 1975–1998 gmina położona była w województwie suwalskim.
Siedziba gminy to Olecko.
Według danych z 31 grudnia 2009 gminę zamieszkiwało 21 439 osób. Natomiast według danych z 31 grudnia 2019 roku gminę zamieszkiwało 22 025 osób.
Struktura powierzchni.
Według danych z roku 2002 gmina Olecko ma obszar 266,6 km², w tym:
Gmina stanowi 30,51% powierzchni powiatu.
Demografia.
Dane z 2008:
Sołectwa.
Babki Gąseckie, Babki Oleckie, Borawskie, Borawskie Małe, Dąbrowskie, Dobki, Doliwy, Duły, Dzięgiele Oleckie, Gąski, Gordejki, Jaśki, Judziki, Kijewo, Kukowo, Lenarty, Łęgowo, Możne, Olszewo, Plewki, Raczki Wielkie, Rosochackie, Sedranki, Szczecinki, Ślepie, Świdry, Zabielne, Zajdy, Zatyki.
Pozostałe miejscowości.
Biała Olecka, Dąbrowskie-Osada, Giże, Gordejki Małe, Imionki, Kolonie Dąbrowskie, Lesk, Lipkowo, Olecko-Kolonia, Pieńki, Przytuły, Siejnik, Skowronki, Wólka Kijewska, Zielonówek.
Sąsiednie gminy.
Bakałarzewo, Ełk, Filipów, Kalinowo, Kowale Oleckie, Świętajno, Wieliczki

</doc>
<doc id="344137" url="https://pl.wikipedia.org/wiki?curid=344137" title="Kościół Chrystusa Króla w Rzeszowie">
Kościół Chrystusa Króla w Rzeszowie

Kościół Chrystusa Króla znajduje się przy ulicy ks. Józefa Jałowego (boczna Alei Łukasza Cieplińskiego) na śródmieściu.
Historia.
Plan budowy kościoła powstał w 1924 z inicjatywy uczniów i nauczycieli Męskiego Seminarium Nauczycielskiego. Miał on być zależną od parafii farnej świątynią. W dwa lata później ówczesny katecheta seminarium, ks. Józef Jałowy, udał się do Rzymu do papieża Piusa XI z prośbą o błogosławieństwo dla tego zamierzenia. Otrzymał je. Kościół miał służyć również okolicznym mieszkańcom miasta i II Gimnazjum (obecnie II LO im. Leopolda Lisa-Kuli). w 1931 roku oficjalnie zatwierdzono projekt budynku, do tego czasu gromadzono niezbędne środki finansowe (ok. 50 000 zł). 10 października 1937 roku kościół poświęcono. W czasie II wojny światowej Niemcy zajęli budynek na magazyn, msze św. były odprawiane potajemnie przez infułata Tokarskiego. W 1948 roku dekretem ks. biskupa ordynariusza diecezji przemyskiej w Rzeszowie została erygowana parafia Chrystusa Króla. W 1970 postanowiono podzielić parafię, która liczyła przeszło 12 000 osób, a w 1985 podjęto się ponownej rozbudowy świątyni. W 1999 roku całkowicie odnowiono kościół.
Architektura.
Kościół ma bardzo innowacyjną strukturę w stosunku do innych budynków miasta. Wzniesiony na planie krzyża, z dużą jak na tamte czasy kopułą. Projektantem był lwowianin Witold Rawski. Pod kościołem znajduje się kompleks małych sal, które były miejscem spotkań stowarzyszeń i bractw. Budowli nie można jednoznacznie zaliczyć do jednego stylu architektonicznego, jednak posiada liczne znamiona secesji.

</doc>
<doc id="344138" url="https://pl.wikipedia.org/wiki?curid=344138" title="Sława (gmina)">
Sława (gmina)

Sława – gmina miejsko-wiejska w województwie lubuskim, w powiecie wschowskim. W latach 1975–1998 gmina położona była w województwie zielonogórskim.
Siedziba gminy to Sława.
Według danych z 30 czerwca 2004 gminę zamieszkiwały 12 144 osoby. Natomiast według danych z 31 grudnia 2020 roku gminę zamieszkiwały 12 639 osoby.
Struktura powierzchni.
Według danych z roku 2002 gmina Sława ma obszar 326,78 km², w tym:
Gmina stanowi 52,3% powierzchni powiatu.
Demografia.
Dane z 31 grudnia 2020:
Miejscowości sołeckie.
Bagno, Ciosaniec, Droniki, Gola, Krążkowo, Krzepielów, Krzydłowiczki, Kuźnica Głogowska, Lipinki, Lubiatów, Lubogoszcz, Łupice, Nowe Strącze, Przybyszów, Radzyń, Spokojna, Stare Strącze, Szreniawa, Śmieszkowo, Tarnów Jezierny, Wróblów
Pozostałe miejscowości i ich części.
Cegłówko, Ciepielówek, Dąb, Dębczyn, Dębowo, Dębina, Dzików, Głuchów, Jutrzenka, Kamienna, Krepina, Krzydłowiczki, Myszyniec, Polanica, Przydroże, Tarnówek, Zwierzyniec
Sąsiednie gminy.
Kolsko, Kotla, Nowa Sól, Przemęt, Siedlisko, Szlichtyngowa, Wijewo, Wolsztyn, Wschowa

</doc>
<doc id="344140" url="https://pl.wikipedia.org/wiki?curid=344140" title="Szlichtyngowa (gmina)">
Szlichtyngowa (gmina)

Szlichtyngowa (do 1954 "miasto Szlichtyngowa oraz gmina Wschowa-Południe") – gmina miejsko-wiejska w województwie lubuskim, w powiecie wschowskim. W latach 1975–1998 gmina położona była w województwie leszczyńskim.
Siedziba gminy to Szlichtyngowa.
Według danych z 30 czerwca 2004 gminę zamieszkiwało 5109 osób.
Struktura powierzchni.
Według danych z roku 2002 gmina Szlichtyngowa ma obszar 99,74 km², w tym:
Gmina stanowi 15,96% powierzchni powiatu.
Demografia.
Dane z 30 czerwca 2004:
Miejscowości.
Dryżyna, Gola, Górczyna, Jędrzychowice, Kowalewo, Małe Drzewce, Nowe Drzewce, Puszcza, Stare Drzewce, Wyszanów, Zamysłów.
Sąsiednie gminy.
Głogów, Kotla, Niechlów, Pęcław, Sława, Wschowa

</doc>
<doc id="344142" url="https://pl.wikipedia.org/wiki?curid=344142" title="Wschowa (gmina)">
Wschowa (gmina)

Wschowa (1973-76 "miasto Wschowa oraz gmina Przyczyna Dolna") – gmina miejsko-wiejska w województwie lubuskim, w powiecie wschowskim.
Siedziba gminy to Wschowa.
Według danych z 30 czerwca 2004 gminę zamieszkiwało 21 686 osób.
Historia.
Gmina Wschowa powstała 15 stycznia 1976 w związku z przmianowaniem gminy Przyczyna Dolna na Wschowa i przeniesieniem siedziby jednostki do Wschowy.
1 lutego 1991 miasto i gminę Wschowa połączono we wspólną miejsko-wiejską gminę Wschowa.
W latach 1976–1998 gmina położona była w województwie leszczyńskim. Od 1 stycznia 1999 w województwie lubuskim: w latach 1999–2001 powiecie nowosolskim, a od 2002 w powiecie wschowskim.
Struktura powierzchni.
Według danych z roku 2002 gmina Wschowa ma obszar 198,3 km², w tym:
Gmina stanowi 31,74% powierzchni powiatu.
Demografia.
Dane z 30 czerwca 2004:
Sąsiednie gminy.
Niechlów, Sława, Szlichtyngowa, Święciechowa, Wijewo, Włoszakowice

</doc>
<doc id="344150" url="https://pl.wikipedia.org/wiki?curid=344150" title="Substancja egzogenna">
Substancja egzogenna

Substancja egzogenna (związek egzogenny) – związek chemiczny, który nie może być syntetyzowany przez określony organizm, a bierze udział w procesach biochemicznych przebiegających w nim, jako substancja pobrana z otoczenia np. przez układ pokarmowy.
Substancje egzogenne mogą być niezbędne dla funkcjonowania organizmu, jak np. witaminy lub wręcz toksyczne jak np. ksenobiotyki. Muszą być one dostarczane z pożywieniem, gdyż ze względu na brak odpowiednich układów enzymatycznych komórki ludzkiego organizmu nie mogą ich syntetyzować. Określa się je mianem NNKT. W organizmie człowieka mogą one ulegać przemianom w inne związki.

</doc>
<doc id="344152" url="https://pl.wikipedia.org/wiki?curid=344152" title="Ambang">
Ambang

Ambang () – wulkan w Indonezji na wyspie Celebes. Wysokość 1795 m n.p.m. (według niektórych źródeł 1780 m).
Znajduje się na półwyspie Minahasa na wschód od miasta Kotamobagu. Tereny wokół niego są objęte rezerwatem przyrody "Cagar Alam Gunung Ambang" o powierzchni 8638 ha; żyją tu m.in. dwa endemiczne gatunki ptaków.
Posiada kilka kraterów o średnicy do 400 m. Ostatnia erupcja miała miejsce w 2005, a poprzednia około 1840 roku.

</doc>
<doc id="344158" url="https://pl.wikipedia.org/wiki?curid=344158" title="Wniebowzięcie Najświętszej Maryi Panny">
Wniebowzięcie Najświętszej Maryi Panny

Wniebowzięcie Najświętszej Maryi Panny, łac. "Assumptio Beatissimae Mariae Virginis in caelum" – przedmiot religii katolickiej dotyczący wzięcia do nieba z ciałem i duszą Najświętszej Maryi Panny po zakończeniu jej ziemskiego życia. Wiara ta jest obecna w Kościele rzymskokatolickim, dla którego stanowi dogmat wiary z uroczystego nauczania. Uroczystość Wniebowzięcia Najświętszej Maryi Panny obchodzona jest w Kościele rzymskokatolickim 15 sierpnia.
Katolicyzm.
Wniebowzięcie Marii z Nazaretu jest przedmiotem dogmatu Kościoła katolickiego, ogłoszonego przez papieża Piusa XII 1 listopada 1950 r. w konstytucji apostolskiej "Munificentissimus Deus" ("Najszczodrobliwszy Bóg"). Dogmat ten stwierdza, że po zakończeniu swojego ziemskiego życia Maria została z ciałem i duszą wzięta do wiecznej chwały. Definicja dogmatyczna nie rozstrzyga jednak kwestii samej jej śmierci. Tu teologowie dzielą się na uznających jej ziemską śmierć (tzw. mortaliści) oraz ich przeciwników (tzw. immortaliści). Interpretacja mortalistyczna jest jednak znacznie mocniej osadzona w tradycji Kościoła, zwłaszcza Wschodniego, a także poparta pobożnością udokumentowaną w literaturze apokryficznej i materialnych zabytkach Ziemi Świętej. Zgodnie z interpretacją mortalistyczną nauczał ponadto papież Jan Paweł II.
Wniebowzięcie NMP jest w Kościele katolickim świętem nakazanym.
Starokatolicyzm.
Starokatolicy nie uznają dogmatu o Wniebowzięciu Najświętszej Maryi Panny. Ponieważ zdaniem tego Kościoła nie ma on podstaw biblijnych ani też nie został ogłoszony przez Sobór Powszechny, nie można go uznać za dogmat obowiązujący wszystkich katolików. Starokatolicy obchodzą 15 sierpnia święto Zaśnięcia Bogurodzicy lub Święto Bogurodzicy wspominając dzień śmierci Matki Jezusa i jej przejście do nieba, nie dogmatyzują jednak, w jaki sposób to się dokonało. Tego dnia we wspólnotach starokatolickich w sposób szczególny rozważa się życie Maryi i jej znaczenie w historii zbawienia. 
Inne wyznania chrześcijańskie.
Opierające swą doktrynę na Tradycji Apostolskiej kościoły wschodnie, w tym Cerkiew prawosławna, wyznają wiarę w Zaśnięcie Bogurodzicy i celebrują ją przez odpowiednie święta, choć nie dogmatyzują tej nauki. Chrześcijanie kościołów protestanckich oraz Świadkowie Jehowy sprzeciwiają się temu dogmatowi, uznając, że nie ma on potwierdzenia w Biblii.
Obchody.
Wydarzenia związane z zakończeniem ziemskiego życia Maryi zaczęto upamiętniać w V wieku na Wschodzie przez obchody święta Zaśnięcia Matki Bożej, które stało się tym samym jednym z najstarszych świąt maryjnych. Obchodzone początkowo lokalnie, zwiększało później swój zasięg przybierając różne nazwy (np. Zaśnięcia, Przejścia czy Odpocznienia Maryi), aż do upowszechnienia się w całym Kościele. W Polsce i innych krajach europejskich czci się Matkę Boską Wniebowziętą jako patronkę ziemi i jej bujnej roślinności, stąd w polskiej tradycji ludowej święto znane jest pod nazwą " Matki Boskiej Zielnej". W innych krajach też używa się potocznych nazw ludowych, np. "Matki Boskiej Korzennej" (Czechy) czy "Matki Boskiej Znakomitej" (Kongo).
W Kalwarii Zebrzydowskiej, odbywają się inscenizacje Zaśnięcia Maryi oraz jej Wniebowzięcia. Na Jasną Górę zmierzają pielgrzymki z całej Polski właśnie na to święto. W innych częściach Polski często wiąże się ono ze świętem dożynek.

</doc>
<doc id="344164" url="https://pl.wikipedia.org/wiki?curid=344164" title="Piotr Potworowski">
Piotr Potworowski

Tadeusz Piotr Potworowski herbu Dębno (ur. 14 lipca 1898 w Warszawie, zm. 24 kwietnia 1962 tamże) – polski malarz, scenograf, pedagog.
Życiorys.
Urodził się 14 czerwca 1898 w Warszawie w rodzinie inżyniera i dyrektora fabryki motorów Diesla, Gustawa Seweryna Potworowskiego herbu Dębno (1863-1935) i Jadwigi z domu Wyganowskiej (ur. 1873), która zginęła tragicznie w Zakopanem w 1913. Po śmierci matki ojciec wysłał go wraz z dwoma młodszymi braćmi rodziny na Kresy. Po ukończeniu gimnazjum wstąpił do pułku ułanów i uczestniczył w bitwie pod Krechowcami. Po zakończeniu wojny rozpoczął studia architektury na Politechnice Warszawskiej, ale niebawem został ponownie zmobilizowany. W kampanii bolszewickiej został ranny pod Zamościem. Zdemobilizowany zapisał się do szkoły Konrada Krzyżanowskiego, a po roku przeniósł się do krakowskiej ASP. Studiując malarstwo w pracowni Józefa Pankiewicza, związał się z „Komitetem Paryskim”. W 1924 razem z innymi członkami „Komitetu” wyjechał do Paryża.
Jego kontakty z kapistami wkrótce uległy osłabieniu. Potworowski wynajął osobną pracownię na Montparnasse, zapisał się do pracowni Fernanda Légera. Bliskie kontakty utrzymywał z Tadeuszem Makowskim i Tytusem Czyżewskim. Na organizowany przez kapistów słynny „Super Jazz Bal du Montparnasse” przygotował dekorację odtwarzającą dno morza. W 1928 poznał w Paryżu Magdalenę Mańkowską, studentkę antropologii. Wkrótce wzięli ślub, a w 1930 wrócili do Polski, gdzie urodził się ich syn Jan. Zamieszkali w majątku żony w Rudkach pod Szamotułami. Pałac w Rudkach często gościł artystów, przyjaciół gospodarzy: Janusz Strzałecki, Hanna Rudzka-Cybisowa, Jan Cybis, Tytus Czyżewski, Wacław Taranczewski przebywali tutaj często miesiącami.
W 1931 odbyła się pierwsza wystawa kapistów w Warszawie, w Klubie Artystów w hotelu „Polonia”, oraz wystawa pod nazwą Nowa Generacja w Instytucie Propagandy Sztuki, gdzie Potworowski otrzymał nagrodę za obraz "Trzy kobiety we wnętrzu". W 1932 w Poznaniu w Salonie Makowskiego zorganizowano indywidualną wystawę artysty.
Po podziale majątku Rudki, w roku 1935 Potworowscy przenieśli się do majątku Grębanin należącego do rodziny żony.
W 1937 artysta otrzymał srebrny medal na Międzynarodowej Wystawie Sztuki i Techniki w Paryżu, oraz nagrodę ministra spraw zagranicznych. Pierwszą dużą indywidualną wystawę miał Potworowski w 1938 w Instytucie Propagandy Sztuki w Warszawie, a później we Lwowie.
Po udziale w kampanii wrześniowej ukrywał się w wiosce nad Bugiem, a następnie przedostał się przez Kowno do Szwecji. Zamieszkał w Taxinge Näsby pod Sztokholmem. Pracował tam fizycznie, ale również malował i rzeźbił, a nawet wystawiał swoje prace. W sierpniu 1941 udało mu się sprowadzić żonę i dwójkę dzieci. Po dwóch latach Potworowscy przedostali się na Wyspy Brytyjskie. W Londynie był przez pewien czas prezesem Stowarzyszenia Polskich Artystów, publikował również w miesięczniku „Nowa Polska”. W 1946 odbyła się pierwsza duża wystawa w Redfern Gallery w Londynie. Od 1948 regularnie wystawiał w Gimpel Fils Gallery. W 1949 został profesorem Bath Academy of Art w Corsham. Został również członkiem postępowej London Group i prestiżowej Royal West of England Academy. W latach pięćdziesiątych artysta dużo podróżował. Odwiedził Hiszpanię, Włochy, Francję – ślady tych podróży widoczne są w jego twórczości.
W 1958 przyjechał do Polski. Pierwszą wystawę miał w poznańskim Muzeum Narodowym. Następne wystawy odbyły się w Krakowie, Sopocie, Warszawie, Wrocławiu i Szczecinie. Bardzo dobre przyjęcie jego twórczości przyczyniło się do podjęcia decyzji o pozostaniu w kraju. Artysta objął pracownie malarstwa w PWSSP w Poznaniu i Gdańsku. Na XXX Biennale Sztuki Współczesnej w Wenecji dostał nagrodę.
W styczniu 1962 odbyła się w Muzeum Narodowym w Poznaniu wystawa indywidualna prac Potworowskiego powstałych po powrocie do kraju. W marcu miał wystawę w Galerie La Cloche w Paryżu. Zmarł 24 kwietnia 1962 w Warszawie, spoczywa na cmentarzu Powązkowskim w alei zasłużonych (grób 115/116/117).
Malarstwo.
Z wszystkich członków Komitetu Paryskiego najwcześniej porzucił postimpresjonizm dla własnych poszukiwań. W swoich obrazach wprowadzał elementy geometrii, malarstwa materii, a nawet informelu. Obrazy Potworowskiego, wyróżniające się kompozycją, były zawsze budowane w oparciu o harmonię barw. Często eksperymentował, by uzyskać najsubtelniejsze rozwiązania kolorystyczne. Stosował również technikę collage i wzbogacał obrazy o elementy fakturowe.
Rzeźba.
W swoich poszukiwaniach artystycznych Potworowski zajmował się również rzeźbą. Kilka rzeźb znajduje się w Muzeum Narodowym w Poznaniu. Są to kompozycje przestrzenne wykonane z bielonego drewna oraz wikliny.
Scenografia.
Przed wojną projektował dekorację do "Mistrza Pathelina" w Teatrze Artystów „Cricot”. W historii scenografii zapisał się jednak dzięki współpracy z polskimi teatrami w ostatnich latach życia. Były to scenografie do sztuk:
Życie prywatne.
Ojciec prof. Jana Potworowskiego (ur. 1930).

</doc>
<doc id="344166" url="https://pl.wikipedia.org/wiki?curid=344166" title="Ulster Volunteer Force">
Ulster Volunteer Force

Ulster Volunteer Force (UVF, Ulsterskie Siły Ochotnicze) – organizacja terrorystyczno-paramilitarna północnoirlandzkich protestantów. Stworzona w 1966 r. na bazie zdelegalizowanego Ulsterskiego Korpusu Ochotniczego przez Gusty Spence’a. Organizowała zamachy terrorystyczne wymierzone w katolickich mieszkańców Irlandii Północnej(odpowiedzialna m.in. za zamach na biuro "Sinn Fein" w Belfaście 17 maja 1993 r. i atak w Down Patrick 18 czerwca 1994 r.). Polityczną reprezentacją UVF jest Postępowa Partia Unionistów ("Progressive Unionist Party").

</doc>
<doc id="344168" url="https://pl.wikipedia.org/wiki?curid=344168" title="Uroczystość Świętej Bożej Rodzicielki Maryi">
Uroczystość Świętej Bożej Rodzicielki Maryi

Uroczystość Świętej Bożej Rodzicielki Maryi – święto maryjne obchodzone 1 stycznia w Kościele katolickim, podkreślające aspekt macierzyństwa Maryi związany z jednym z najstarszych dogmatów Kościoła o Bożym Macierzyństwie Maryi (gr. Theotokos).
Dogmat.
Pierwszy dogmat maryjny uznający Maryję za Bożą rodzicielkę został oficjalnie włączony do kanonu Kościelnego na soborze w Efezie w 431 roku. Wiązał się on ze sporem między biskupami Kościoła, nestorianami i monofizytami. Kościół apelował i przeforsował ideę dwóch pierwiastków istniejących równolegle w Chrystusie – ludzkiego i boskiego. Tym samym Maryja stawała się matką Boga, a nie tylko Chrystusa.
Historia święta.
Niegdyś było to święto Jezusa – święto Obrzezania Pańskiego, które Cerkiew prawosławna i Kościół anglikański nadal świętują, potem Uroczystość Imienia Jezus, która do dziś obchodzona jest w wielu Kościołach protestanckich. Obecnie w Kościele katolickim jest to święto maryjne, jednak pośrednio dotyczy Jezusa, bo czci się Marię jako Jego Matkę.
Święto istnieje oficjalnie od 1931 roku, kiedy Pius XI włączył je do obrzędów na pamiątkę soboru w Efezie. Pius XI wyznaczył na coroczną pamiątkę tego święta dzień 11 października. Reforma liturgiczna w roku 1969 nie zniosła tego święta, ale podniosła je do rangi uroczystości nakazanych i przeniosła na 1 stycznia. Wybrano ostatni dzień w oktawie Bożego Narodzenia, aby po wyśpiewaniu hymnów dziękczynnych na cześć Jezusa, złożyć odpowiedni hołd Jego Świętej Rodzicielce.

</doc>
<doc id="344171" url="https://pl.wikipedia.org/wiki?curid=344171" title="Podmiotowość polityczna">
Podmiotowość polityczna

Podmiotowość polityczna – zdolność jednostek, grup, organizacji i instytucji do świadomego podejmowania suwerennych oraz racjonalnych działań mających na celu zaspokojenie potrzeb zarówno osób jak i grup, przez wywieranie wpływu na decyzje władzy politycznej. Według prof. M. Gulczyńskiego podmiotowość polityczna to "zdolność jednostek i grup do podejmowania świadomych, racjonalnych, zorganizowanych działań nacelowanych na realizację ich interesów poprzez wywieranie wpływu na przebieg procesów społecznych. Koniecznymi warunkami upodmiotowienia jest świadomość wspólnoty swych interesów z innymi i skłonność do zorganizowanego, aktywnego zabiegania o ich realizację przez ośrodki władzy politycznej."
Uprzedmiotowienie polityczne to cecha grup i jednostek nieświadomych sedna swych interesów i ich wspólnoty z innymi oraz niezdolnych do zorganizowanego zabiegania o ich realizację przez ośrodki władzy politycznej. Upodmiotowienie polityczne bądź uprzedmiotowienie jednostek i grup społecznych ma dwa wymiary:
Podmiotowość polityczna jest stopniowalna. Można to określić poprzez ocenę w jakim stopniu działanie danej osoby bądź grupy społecznej ma wpływ na życie polityczne. 
Podmiotowość można nabywać i tracić. Każdy, kto znajduje się na scenie politycznej, posiada podmiotowość polityczną. 
Podmioty polityczne.
Są to czynności podejmowane zbiorowo bądź indywidualnie, czynne i efektywne, biorące udział w życiu politycznym. Podejmowane działania są względnie świadome. 
Działanie podmiotu politycznego.
Jest związane z pozycją zajmowaną w społeczeństwie i politycznej strukturze społecznej. Podmioty polityczne, czyli jednostki uczestniczące w polityce, dążą w swoich działaniach albo do utrzymania obecnego systemu politycznego i zależności między podmiotami, albo do ich zmiany. Większy stopień wpływu na politykę będzie miało działanie osoby mającej większe poparcie społeczne, czy też wyższe stanowisko w hierarchii władzy.
Działania podmiotów politycznych mogą być formalne, czyli zgodne z prawem, bądź nieformalne, czyli wykonywane nielegalnie przez grupy nacisku.
Każdy pełnoletni obywatel mający prawo wyborcze: bierne i czynne jest legalnym podmiotem politycznym.
Podmioty polityczne mogą być w swoich działaniach asertywne, uległe lub nieuległe (dominujące, agresywne). Dwie ostatnie postawy są skrajne.
Sposób działania podmiotu politycznego zależy też od sytuacji w jakiej się znalazł będąc u władzy. Możemy podzielić rzeczywistość polityczną na cztery płaszczyzny sytuacyjne warunkujące działania podmiotu:

</doc>
<doc id="344173" url="https://pl.wikipedia.org/wiki?curid=344173" title="Droginia">
Droginia

Droginia – wieś w Polsce położona w województwie małopolskim, w powiecie myślenickim, w gminie Myślenice.
W latach 1954–1972 wieś należała i była siedzibą władz gromady Droginia. W latach 1975–1998 miejscowość administracyjnie należała do województwa krakowskiego.
Położenie.
Wieś leżała na prawym brzegu Raby, w połowie odległości między Dobczycami, a Myślenicami. W 1986 Droginia znalazła się na dnie sztucznego Jeziora Dobczyckiego. Na północno-zachodnim skłonie Pasma Ostrysza pozostały tylko niewielkie jej przysiółki i pojedyncze zagrody oraz w dolnym odcinku doliny Trzemeśnianki jeden obszerny przysiółek Banowice. Na zalesionym wzgórzu Tuleja (392 m) znajdują się skałki.
Historia.
Według legendy głosił tutaj w roku 996 Słowo Boże biskup praski Wojciech, z rodu Sławinska, czeskiego księcia Libic, święty od 999. Wiadomo, że w 1239 Gryfici, fundatorzy klasztoru cystersów w Szczyrzycu wykupili ją drogą zamiany za wsie Latoszyn i Straszęcin koło Dębicy. Była własnością wojewody krakowskiego Teodora. Już wtedy istniała w Droginii kaplica, młyn i karczma. Obiekty te świadczą, że w tym czasie Droginia stanowiła atrakcyjny ośrodek osadnictwa przy trakcie, wiodącym z Krakowa przez Siepraw, na Podhale, do Słowacji i Węgier. W 1498 Jan Jordan z Zakliczyna przejął tutejsze sołectwo z rąk mieszczan, a w 1502 wszedł w posiadanie również samej Drogini; w zamian za nie odstąpił klasztorowi w Szczyrzycu sołectwo w Głogoczowie. Wkrótce Jordanowie założyli w Drogini folwark. W rękach tej rodziny, z przerwą w XVII w., kiedy była w części własnością Brzechwów, Droginia pozostawała aż do drugiej połowy XVIII w.
Na przełomie lat 1807–1808 w Drogini, razem z Banowicami, znajdowały się 92 domy a liczba ludności wynosiła 571 osób.
W czasie I wojny światowej Pasmo Glichowca było rejonem zażartych walk oddziałów armii austro-węgierskiej i rosyjskiej. Poległych żołnierzy pochowano na cmentarzu wojennym nr 371 w Drogini.
19 stycznia 1945 Niemcy spacyfikowali wieś. Zabili 5 osób, a 6 ciężko ranili.
Przysiółek Banowice przez kilka wieków stanowił oddzielną wieś. Przed 1986 do Banowic przesiedlono większość mieszkańców „starej Drogini”. Na przydzielonych im działkach budowlanych o powierzchni 12 arów każda, powstały nowe zabudowania o charakterze domków jednorodzinnych i wilii. Na rolnicze obejścia gospodarskie, a tym bardziej na przydomowe ogródki i sady, nie wystarczyło już miejsca. Tak, więc osiedleńcy drogińsko-banowiccy mieszkają jakby na podmiejskim osiedlu willowym.

</doc>
<doc id="344177" url="https://pl.wikipedia.org/wiki?curid=344177" title="Tryb monochromatyczny">
Tryb monochromatyczny

Tryb monochromatyczny (skala szarości) – sposób prezentacji obrazu wygenerowanego przez komputer na ekranie monitora komputerowego. W tym trybie istnieje jedynie informacja o luminancji danego piksela, ponieważ jest to tryb jednobarwny. Najczęściej utożsamia się go z obrazem w skali szarości, lecz w rzeczywistości kolor wyświetlanego piksela zależy od używanego wyświetlacza. Samo słowo pochodzi od słów "mono", czyli pojedynczy, i "chroma" – barwa.
Do połowy lat 90. często używano rubinowych lub zielonych monitorów CRT, które później zostały zastąpione przez monitory kolorowe. Mimo że aktualnie powszechnie stosuje się wyświetlacze kolorowe, to w niektórych zastosowaniach nadal używane są wyświetlacze monochromatyczne jak np. w ultrasonografii.

</doc>
<doc id="344184" url="https://pl.wikipedia.org/wiki?curid=344184" title="Kotamobagu">
Kotamobagu

Kotamobagu – miasto w Indonezji na Celebes w prowincji Celebes Północny.
Leży na półwyspie Minahasa u podnóża wulkanu Ambang; 87 tys. mieszkańców (2006).
Ośrodek administracyjny dystryktu "Bolaang Mongondow"; ośrodek turystyczny; w pobliżu Park Narodowy Bogani Nani Wartabone i Rezerwat Cagar Alam Gunung Ambang.

</doc>
<doc id="344186" url="https://pl.wikipedia.org/wiki?curid=344186" title="Van">
Van

Van − typ nadwozia samochodu wielozadaniowego. 
Jest to nadwozie jedno- lub dwubryłowe, z wyodrębnioną przednią bryłą. Samochody te mają różne konfiguracje siedzeń, zazwyczaj 1-4 rzędów, każdy po 2-4 siedzeń.
Jako pierwsze samochód typu van wyprodukowało amerykańskie przedsiębiorstwo pod marką Dodge.

</doc>
<doc id="344187" url="https://pl.wikipedia.org/wiki?curid=344187" title="Franco Pellizotti">
Franco Pellizotti

Franco Pellizotti (ur. 15 stycznia 1978 w Latisana) – włoski kolarz szosowy.
Zawodowiec w latach 2001–2018. Trzeci zawodnik Tour de Pologne 2004 i zwycięzca piątego etapu na Tour de Pologne 2002. W 2009 roku wygrał klasyfikację górską na Tour de France (rok później stracił koszulkę w wyniku afery dopingowej). Kibice nadali mu przydomek "il Delfino di Bibbione" (Delfin z Bibbione). W maju 2010 roku został tymczasowo zawieszony, gdyż przed wyścigiem Giro d’Italia 2010 na podstawie swojego paszportu biologicznego został podejrzany o doping.

</doc>
<doc id="344201" url="https://pl.wikipedia.org/wiki?curid=344201" title="Fingerboarding">
Fingerboarding



</doc>
<doc id="344211" url="https://pl.wikipedia.org/wiki?curid=344211" title="Stare Bielice (województwo zachodniopomorskie)">
Stare Bielice (województwo zachodniopomorskie)

Stare Bielice (niem. "Alt Belz") – wieś w Polsce położona na Równinie Białogardzkiej, w dorzeczu Parsęty na terenie województwie zachodniopomorskim, w powiecie koszalińskim, w gminie Biesiekierz, przy trasie drogi wojewódzkiej nr 112
Liczba ludności.
Według danych z 31 grudnia 2008 r. wieś miała 1344 mieszkańców.
Podział administracyjny.
W latach 1975–1998 miejscowość administracyjnie należała do województwa koszalińskiego. Po reformie administracji w 1999 roku wieś należy do województwa zachodniopomorskiego, powiatu Koszalińskiego, w gminie Biesiekierz.
Miejscowość graniczy od wschodu z Koszalinem, od południa z Nowymi Bielicami, od północy z Gniazdowem i od zachodu z Tatowem. Z powodu podmiejskiego położenia rozwijają się tu usługi, handel oraz budownictwo jednorodzinne.
31 grudnia 2022 roku część Starych Bielic (w obrębie dróg S6 i S11) została włączona w obręb granic administracyjnych miasta Koszalin. Do miasta Koszalin włączono 17 ulic i zmieniono ich nazwy. 
Mieszkańcy.
Przed 1939 rokiem wieś należała do Trzeciej Rzeszy. Po II wojnie światowej miejscowość została zasiedlona przez ludność przesiedloną z kresów Wschodnich na mocy traktatu jałtańskiego wraz z osadnikami z Wielkopolski.
Historia.
Wieś została założona w XI wieku, niedługo po powstaniu Koszalina, w celu wzmocnienia pozycji Koszalina na Pomorzu Środkowym. Wiadomo o istnieniu świątyni w tej miejscowości z zachowanej wzmianki o proboszczu kościoła parafialnego w Starych Bielicach, którym był w 1370 roku Heinrich Klocke. 27 września 1440 roku mieszczanie koszalińscy rozbili tu wojska kołobrzeskie, pragnące zniszczyć konkurencyjny ośrodek handlowy. W ciągu XVI stulecia została zawiązana w miejscowości gmina luterańska przy kościele w Starych Bielicach. Obecny kościół, pod wezwaniem Świętego Stanisława, biskupa i męczennika, został wzniesiony w 1894 roku, jako neogotycki, murowany z cegły. Zawieszony na wieży dzwon, pierwotnie odlany w 1569 roku, został na nowo odlany w Szczecinie w 1905 roku.
Zabytki.
W miejscowości znajduje się murowany neogotycki kościół pw. Stanisława ze Szczepanowa z 1894. Ze względu na swój wygląd i otoczenie jest często wybierany przez pary młode jako miejsce ślubu. Część zabudowy Starych Bielic stanowią XIX wieczne domy o konstrukcji ryglowej, w centrum wsi pak podworski.

</doc>
<doc id="344212" url="https://pl.wikipedia.org/wiki?curid=344212" title="Piotr Valdo">
Piotr Valdo



</doc>
<doc id="344215" url="https://pl.wikipedia.org/wiki?curid=344215" title="Belka montażowa">
Belka montażowa

Belka montażowa - używane w hutnictwie urządzenie dźwigowe oparte na konstrukcji podporowej nad gardzielą wielkiego pieca, składające się z poziomych dźwigarów, po których może się przesuwać na szynach wózek suwnicowy, zdolny do podnoszenia ciężarów z terenu przy wielkim piecu.
Belka montażowa służy do ułatwienia napraw urządzenia zasypowego.

</doc>
<doc id="344216" url="https://pl.wikipedia.org/wiki?curid=344216" title="Kabupaten">
Kabupaten

Kabupaten – jednostka podziału administracyjnego w Indonezji; o szczebel niższa od prowincji, równa rangą z kota (okręgiem miejskim). Kabupaten dzielą się na kecamatan – odpowiedniki gmin.
W większości języków odpowiednikiem kabupaten jest dystrykt, polskim odpowiednikiem jest powiat.
Każdy kabupaten posiada samorząd składający się z Regionalnej Ludowej Izby Reprezentantów, której członkowie są wybierani w wyborach powszechnych, i bupati, jednoosobowego organu wykonawczego.

</doc>
<doc id="344218" url="https://pl.wikipedia.org/wiki?curid=344218" title="Stade de Gerland">
Stade de Gerland

Stade de Gerland – stadion sportowy w Lyonie – należący do miasta – o pojemności 42 094 miejsc (41 044 siedzących i 1050 stojących), na którym od maja 1926 do grudnia 2015 wszystkie swoje mecze rozgrywał Olympique Lyon, po czym przeniósł się na nowo powstały stadion Parc OL.
Jego budowę rozpoczęto w 1913 – według projektu znanego architekta "Toniego Garniera" – jednak na czas trwania I wojny światowej wszelkie roboty zawieszono. Oficjalnie oddano go do użytku w 1920.
Na obiekcie tym rozgrywano spotkania trzech wielkich imprez piłkarskich Mistrzostw Europy'1984, Mistrzostw Świata'1998 oraz Pucharu Konfederacji'2003.
26 czerwca 2003 w 71 minucie półfinałowego meczu Pucharu Konfederacji, pomiędzy Kamerunem, a Kolumbią doszło do tragedii. Reprezentant Kamerunu Marc-Vivien Foé zemdlał na boisku i zmarł po przewiezieniu do szpitala.

</doc>
<doc id="344221" url="https://pl.wikipedia.org/wiki?curid=344221" title="Patefon">
Patefon

Patefon – przenośne urządzenie o napędzie mechanicznym do odtwarzania dźwięku z płyt, wynalezione przez braci Emila i Charlesa Pathé, produkowane w latach 1905–1920 przez firmę Pathé Frères.
Odtwarzanie w patefonie odbywało się od środka płyty przy użyciu niewymiennej kulki (najczęściej szafirowej), osadzonej na ramieniu mającym możliwość poruszania się w płaszczyźnie pionowej (zapis wgłębny). Dzięki zastąpieniu igły przez kulkę wyeliminowano szumy powstające podczas tarcia igły o płytę. Na pierwszy rzut oka nie można odróżnić płyty patefonowej od gramofonowej (Pathé produkowała również płyty gramofonowe), dlatego do dzisiaj zachowało się niewiele nagrań – odtworzenie płyty patefonowej na gramofonie powodowało nieodwracalne uszkodzenia. Sam patefon odróżnić można po wertykalnym położeniu główki membrany na końcu ramienia. W gramofonie główka stoi pionowo, ale równolegle do rowków płyty.
Płyty patefonowe odznaczały się wgłębnym zapisem dźwięku (zróżnicowaną głębokością rowka zapisu), liczbą obrotów do 90/min i średnicą do 35 cm, czym różniły się od płyt gramofonowych.

</doc>
<doc id="344228" url="https://pl.wikipedia.org/wiki?curid=344228" title="Andrea Noé">
Andrea Noé

Andrea Noè (ur. 15 stycznia 1969 w Magenta, Włochy) – włoski kolarz szosowy specjalizujący się w jeździe górskiej. Rozpoczął karierę zawodową w 1993 roku. W latach 2005-2009 należał do włoskiej grupy zawodowej Liquigas-Bianchi, w której ścigał się również zwycięzca klasyfikacji ProTour 2005 – Danilo di Luca. Noe był drugim kolarzem Tour de Pologne 2003. Rozpoczął swoją karierę jako zawodowiec w roku 1993 a zakończył ją w roku 2011 w drużynie Farnese Vini-Neri Sottoli.

</doc>
<doc id="344236" url="https://pl.wikipedia.org/wiki?curid=344236" title="Heinrich Harrer">
Heinrich Harrer

 
Heinrich Harrer (ur. 6 lipca 1912 w Hüttenbergu, zm. 7 stycznia 2006 we Friesach) – austriacki alpinista, himalaista, geograf, pisarz i nauczyciel Dalajlamy XIV.
Życiorys.
Heinrich Harrer urodził się 6 lipca 1912 roku w Hüttenbergu w Austrii (Karyntia), jako syn urzędnika pocztowego. Studiował geografię i sport na Uniwersytecie w Grazu. Harrer reprezentował Austrię w kombinacji alpejskiej (slalom i bieg zjazdowy), w 1936 roku na IV Zimowych Igrzyskach Olimpijskich w Garmisch-Partenkirchen, podczas których po raz pierwszy rozegrane zostały narciarskie konkurencje alpejskie. Za całokształt swojej działalności badawczej Harrer otrzymał w 1964 od Prezydenta Austrii honorowy tytuł profesora, a w 1992 został odznaczony medalem elitarnego stowarzyszenia American Explorer´s Club.
Heinrich Harrer w młodości był nazistą: w roku 1933 wstąpił do nielegalnej wówczas w Austrii SA, w kwietniu 1938 wstąpił do SS, gdzie służył w stopniu Oberscharführera, i w tymże roku zapisał się do partii narodowosocjalistycznej NSDAP. W 1997 roku ujawniono jego udział w nazistowskich organizacjach, Heinrich Harrer początkowo kłamał, zapewniając że nie należał do nich, jednak wobec przedstawienia mu oryginalnych dokumentów, w tym z jego odręcznymi deklaracjami, był zmuszony przyznać się, po czym zaczął deklarować, że jakoby zapisał się do SS dla kariery, a nie z powodów ideologicznych.
Osiągnięcia.
Największym sukcesem wspinaczkowym Harrera było pierwsze przejście w dniach od 21 do 24 lipca 1938 roku północnej ściany Eigeru, wraz z Andreasem Heckmairem, Fritzem Kasparkiem i Ludwigiem Vörgiem. Wydarzenie to opisał potem w książce "Biały Pająk".
W 1939 brał udział w niemieckiej wyprawie na Nanga Parbat. W momencie wybuchu II wojny światowej został zatrzymany przez wojska brytyjskie i osadzony w obozie na terenie Indii. Uciekł z niego w kwietniu 1944, w styczniu 1946 dotarł do stolicy Tybetu – Lhasy, gdzie przebywał do 1952 będąc w tym czasie nauczycielem Dalajlamy XIV. Po powrocie do Austrii brał udział w wielu ekspedycjach naukowych i geograficznych na całym świecie.
Sławę przyniosła mu napisana przez niego w 1952 książka "Siedem lat w Tybecie. Moje życie na dworze Dalajlamy" i nakręcony w 1997 na jej podstawie film z Bradem Pittem w roli głównej.

</doc>
<doc id="344242" url="https://pl.wikipedia.org/wiki?curid=344242" title="Bakov nad Jizerou">
Bakov nad Jizerou

Bakov nad Jizerou (niem. "Bakow an der Iser") – miasto w Czechach, w kraju środkowoczeskim. Leży w przybliżeniu w połowie drogi między Mladá Boleslav a Mnichovým Hradištěm. W przeszłości słynęło z wyrobów z trzciny, jak pantofle, torby, tropikalne hełmy zwane "holubovkami" (od nazwiska Emila Holuba), maty i in.
Po raz pierwszy miejscowość była wspomniana w XIV wieku jako wieś z kościołem św. Bartłomieja, należąca do klasztoru cystersów w Mnichovým Hradištu.
W 1497 właściciel Hašek ze Zvířetic uzyskał dla Bakova prawa miejskie i pieczęć. W XVI wieku miasto przechodzi do rąk panów z Vartemberka. W 1590 bracia Hendrych i Zygmunt z Vartemberka nadają miastu prawo warzenia piwa i handlu solą. 17 lat później Jan z Vartemberka potwierdził te prawa i dodał prawo wyszynku wina. W 1622 połowa włości panów z Vartemberka została skonfiskowana za udział w wojnie trzydziestoletniej po stronie protestanckiej (stavovskie powstanie cz. "České stavovské povstání"). Rok później kupił je Albrecht von Wallenstein, który przekazał je swemu zięciowi Maksymilianowi. Rodzina Wallensteinów władała miastem do 1848. 22 maja 1643 miasto zostało złupione i spalone przez Szwedów. Kolejny raz zostało złupione w 1866.
Według danych z 31 grudnia 2003 powierzchnia miasta wynosiła 2 701 ha, a liczba jego mieszkańców 4 417 osób.
Demografia.
"Źródło: Czeski Urząd Statystyczny"

</doc>
<doc id="344246" url="https://pl.wikipedia.org/wiki?curid=344246" title="Grań główna Tatr">
Grań główna Tatr

Grań główna Tatr – główny grzbiet Tatr ciągnący się przez 75 kilometrów od Huciańskiej Przełęczy (905 m n.p.m.) do Zdziarskiej Przełęczy (1081 m). Składa się z grani Tatr Zachodnich, grani Tatr Wysokich i części grani Tatr Bielskich.
Przebieg.
Grań główna Tatr Zachodnich.
Od Huciańskiej Przełęczy ciągnie się stale na wschód do Liliowego grań Tatr Zachodnich, stanowiąca ponad połowę całej grani (42 z 75 km). Ta część ma charakter stosunkowo łagodny, choć w rejonie Rohaczy występują także formy skalne przypominające Tatry Wysokie. Suma wzniesień na całej długości Tatr Zachodnich wynosi ok. 9150 m.
Najwyższymi punktami tego odcinka grani są Banówka (2178 m) i Starorobociański Wierch (2176 m). Najwyższy szczyt Tatr Zachodnich, Bystra (2248 m), leży poza granią główną, w biegnącym na południe grzbiecie odgałęziającym się ok. 50 m na północ od Błyszcza. Istotne wzniesienia grani głównej Tatr Zachodnich to (z zachodu na wschód): Siwy Wierch, Brestowa, Salatyński Wierch, Pachoł, Banówka, Rohacze, Wołowiec, Jarząbczy Wierch (ok. 100 m na południe od osi głównej grani), Kończysty Wierch, Starorobociański Wierch, Kamienista, Czerwone Wierchy, Goryczkowa Czuba i Kasprowy Wierch. Najniższymi, głębokimi wcięciami w całej grani Tatr są Palenica Jałowiecka (1570 m) i Tomanowa Przełęcz (1686 m).
Większość grani głównej Tatr Zachodnich położona jest na terenie Słowacji – jest to odcinek od początku grani aż do Wołowca. Od tego szczytu ściśle według grani przebiega granica polsko-słowacka. Słowacja ma na całej długości dostęp do co najmniej jednej strony grani. Wołowiec nie tylko rozpoczyna na grani granicę państwową, ale jest też kluczowym punktem hydrograficznym. W jego szczycie łączą się dorzecza Orawy, Wagu i Dunajca. Przechodzi przez niego Wielki Europejski Dział Wodny – granica zlewiska Morza Bałtyckiego i Czarnego. Grań główna na zachód od Wołowca jest działem wodnym pomiędzy terenami odwadnianymi przez Orawę i Wag, a od Wołowca na wschód – przez Wag i Dunajec.
Grań główna Tatr Wysokich.
Jednym z najważniejszych punktów grani głównej jest przełęcz Liliowe (1952 m). Kończy się tu grań Tatr Zachodnich, a rozpoczyna grań Tatr Wysokich. Przez przełęcz przebiega umowna granica pomiędzy tymi dwoma częściami Tatr o odrębnych charakterystykach. Po polskiej stronie grani granicą jest Dolina Suchej Wody Gąsienicowej, a po słowackiej Dolina Cicha Liptowska. Tatry Wysokie mają charakter bardziej skalisty, toteż grań zawiera więcej ostrych szczytów i niewielkich turni. W grani Tatr Wysokich znajduje się o wiele więcej nazwanych obiektów, mimo że jest ona niemal dwukrotnie krótsza (26 km) od grani Tatr Zachodnich. Początkowo grań przebiega nadal w kierunku równoleżnikowym. W wierzchołku Zadniego Gerlacha (2616 m) kieruje się na północny wschód i biegnie w tym kierunku przez Jagnięcy Szczyt, Koperszadzką Grań, Pośrednią Przełęcz pod Kopą do granicznej Niżnej Przełęczy pod Kopą (1750 m). Suma wzniesień na całej długości Tatr Wysokich wynosi ok. 10 700 m. 
Także w Tatrach Wysokich najwyższy szczyt (Gerlach, 2654 m) znajduje się niewiele na południe poza granią główną. Leży w niej boczny wierzchołek Zadniego Gerlacha, który prawdopodobnie jest drugim co do wysokości obiektem na tej grani – nieznacznie większy jest Lodowy Szczyt (2627 m). W części literatury tatrzańskiej podane są inne wysokości, według których Zadni Gerlach jest wyższy. Od strony zachodniej ku wschodowi istotne szczyty grani Tatr Wysokich to m.in. Świnica, Mięguszowieckie Szczyty, Rysy, Wysoka, Ganek, Zadni Gerlach, Mała Wysoka, Świstowy Szczyt, Jaworowy Szczyt, Lodowy Szczyt, Kołowy Szczyt i Jagnięcy Szczyt. Najniższym punktem tej części grani jest Niżnia Czarna Ławka (1950 m) w grani Kotelnicy, inne głębsze przełęcze to Gładka Przełęcz, Żabia Przełęcz, Wschodnie Żelazne Wrota czy Świstowa Przełęcz.
Na granicy polsko-słowackiej położona jest część grani Tatr Wysokich od Liliowego do Rysów będących najwyższym szczytem Polski (2499 m, wierzchołek słowacki 2503 m). W wierzchołku Rysów granica skręca na północ w Żabią Grań, grań główna prowadzi zaś dalej na wschód, już do końca przez terytorium Słowacji. Ważnym punktem w hydrografii jest szczyt Cubryny, w którym odgałęzia się grań prowadząca do Krywania. Cubryna jest położona na granicy państwowej, na zachód od Mięguszowieckiego Szczytu Wielkiego, drugiego co do wysokości szczytu Polski (2438 m). W wierzchołku spotykają się dorzecza Dunajca, Wagu i Popradu, a przy tym również krainy historyczne: Podhale, Spisz i Liptów. Poprad jest dopływem Dunajca, a Dunajec jest dopływem Wisły i należy do dorzecza Morza Bałtyckiego, wody Wagu zasilają zaś Dunaj i Morze Czarne. Odcinek grani głównej od Wołowca do Cubryny stanowi fragment Wielkiego Europejskiego Działu Wodnego.
Grań Tatr Bielskich.
Końcowy fragment grani głównej rozpoczyna się na Niżniej Przełęczy pod Kopą i przebiega przez Szaloną Kazalnicę, Szalony Przechód, Szalony Wierch (2061 m), Płaczliwą Skałę (2142 m) i Hawrań (2152 m) do Zdziarskiej Przełęczy. Tylko fragment od Szalonego Wierchu do Hawrania należy równocześnie do grani głównej Tatr Bielskich. Spowodowane jest to nietypowym ułożeniem tego pasma – niemal prostopadle do przebiegu grani głównej Tatr. Grań Tatr Bielskich na zachód od Hawrania prowadzi dalej przez Nowy Wierch i Murań, a na wschód od Szalonego Wierchu przez Bielskie Jatki i Bujaczy Wierch. Grań główna całych Tatr biegnie natomiast od Hawrania dalej na północ przez Starą Jaworzynkę i Długi Wierch na Zdziarską Przełęcz.
Część grani głównej w Tatrach Bielskich jest zdecydowanie najkrótsza. Ma tylko 7 km i znajdują się na niej jedynie trzy szczyty, natomiast suma deniwelacji wynosi 2250 m.
Historia przejść.
Przejścia letnie.
Pierwszego przejścia całej grani głównej dokonali Zbigniew Hegerle, Zbigniew Krysa, Jerzy Piotrowski, Ryszard Schramm i Jan Staszel w dniach 3–13 września 1955. Nie zakładano składów na grani, ale ominięto 6 szczytów, zaś na szereg innych wchodzili nie wszyscy członkowie zespołu. Przejścia dokonano w kierunku od Zdziarskiej do Huciańskiej Przełęczy.
Pierwsze przejście ściśle granią, bez omijania trudnych odcinków, należy do zespołu: Marian Kruczek, Stanisław Obrochta, Józef Olszewski i Henryk Szot (27 sierpnia – 18 września 1960, w tym samym kierunku). Podczas przejścia zespół nie ominął żadnego szczytu ani nazwanej turni. Podczas okresu przygotowawczego taternicy założyli 11 składów żywnościowych na przełęczach. Oprócz tego w czasie przejścia grani jedynie w trzech punktach zespołowi została dostarczona dodatkowa żywność i woda z dołu. Stosunkowo długi czas przejścia wynikł ze złych warunków atmosferycznych (łącznie 6 dni przerw na grani z powodu opadów deszczu i śniegu).
Najszybsze, jak dotychczas, przejścia Głównej Grani Tatr zostały dokonane solo w 1975 r.: Krzysztof Żurek w dniach 21–23 czerwca 1975 (69,5 godziny) oraz Władysław Cywiński w 3,5 dnia (15–18 lipca 1975).
Kolejnych letnich przejść Głównej Grani Tatr dokonali:
Przejścia zimowe.
Zimą pierwsi grań przemierzyli Jerzy Krajski, Czesław Mrowiec, Kazimierz Olech, Andrzej Sobolewski, Szymon Wdowiak i Andrzej Zawada (27 marca – 14 kwietnia 1959, również ze wschodu na zachód). Wyprawa ta odbyła się wbrew zaleceniom Zarządu Głównego Klubu Wysokogórskiego i nie była oficjalnie rozgłaszana. Nie było to jednak w pełni czyste przejście gdyż grań pokonywała zmieniająca się dwójka wspinaczy. Pozostali stanowili w tym czasie grupę transportową, która poruszała się obejściami głównej grani.
Najszybsze, jak dotychczas, przejście Głównej Grani Tatr zimą zajęło 10 dni, 14–23 stycznia 1978; Józef Olszewski, Piotr Malinowski i Krzysztof Żurek przeszli grań, nie zakładając składów i nie korzystając z pomocy grup wspierających.

</doc>
<doc id="344250" url="https://pl.wikipedia.org/wiki?curid=344250" title="Błędnik (anatomia)">
Błędnik (anatomia)

Błędnik, labirynt – część ucha wewnętrznego kręgowców, odpowiedzialna za zmysł słuchu (narząd Cortiego) i równowagi (kanały półkoliste).
W jego obrębie wyróżnia się:

</doc>
<doc id="344252" url="https://pl.wikipedia.org/wiki?curid=344252" title="Bělá pod Bezdězem">
Bělá pod Bezdězem

Bělá pod Bezdězem (niem. "Weißwasser") − miasto w Czechach, w kraju środkowoczeskim. Według danych z 31 grudnia 2003 powierzchnia miasta wynosiła 6 322 ha, a liczba jego mieszkańców 4 855 osób.
Historia.
Już w XIII wieku istniała wieś o nazwie Bezděz, położona wyżej niż obecne miasto. Na drodze rozwoju tej osady stał jednak brak wody pitnej. W 1304 Hynek Berka z Dubé rozkazał ulokować nowe miasto przy potoku Bělá. Po ukończeniu budowy, w roku 1337, przyznano nowej miejscowości, początkowo nazywanej Nový Bezděz, liczne przywileje.
Pamiątki przeszłości.
Najcenniejszym zabytkiem miasta jest Czeska Brama oraz relikty obwarowań miejskich, a także kościół Podwyższenia Krzyża Świętego, klasztor augustianów z kościołem św. Wacława i pałac, w którym umieszczono muzeum. W centrum, które stanowi zespół zabytkowy (od 1994), znajduje się rynek z parkiem. Powstał on na miejscu dawnego, dużego targowiska, ma 2,5 hektara powierzchni i należy do najrozleglejszych w całych Czechach. Przy pierzejach stoją liczne domy z drewna. Przy rynku zlokalizowany jest m.in. budynek nr 27 z tablicą upamiętniającą jego związek z operą "Tajemnica" ("Tajemství") autorstwa Bedřicha Smetany.
Demografia.
"Źródło: Czeski Urząd Statystyczny"

</doc>
<doc id="344253" url="https://pl.wikipedia.org/wiki?curid=344253" title="Miano mikroorganizmów">
Miano mikroorganizmów

Miano mikroorganizmów – najmniejsza objętość badanego materiału, w którym znajduje się przynajmniej jedna żywa komórka mikroorganizmu wskaźnikowego. Oznaczenie miana służyło do określenia stopnia skażenia badanej matrycy (woda, gleba, żywność) mikroorganizmami. Obecnie stosuje się raczej pojęcie wskaźników, których wartość /wielkość wyrażana jako liczba mikroorganizmów w danej objętości/ wielkości badanej próbki. W przypadku wody przeznaczonej do spożycia przez ludzi, wody w kąpieliskach i basenach kąpielowych zazwyczaj jest to liczba bakterii w objętości 100 ml.
Miano coli najmniejsza objętość badanej wody lub ścieków w cm³, w której stwierdza się jeszcze objętość bakterii grupy coli ("E. coli", bakterii z rodzaju "Enterobacter", "Citrobacter" lub "Klebsiella"). Określanie miana "coli" było podstawową metodą oceny, czy woda lub żywność miały kontakt z zanieczyszczeniem kałowym. Było to łatwe do wykonania oznaczenie laboratoryjne. Jeśli w próbce stwierdzano ilość bakterii powyżej normy, z dużą pewnością można było przyjąć, że próbka może zawierać chorobotwórcze bakterie. Podstawowa metoda (fermentacyjna probówkowa) wykorzystuje zdolności bakterii grupy coli do fermentacji laktozy z wytworzeniem kwasów i gazu w temperaturze 37 st.C, "E. coli" w temperaturze 44 st. C. Pobraną próbkę wody rozcieńcza się (wody pitnej z przyczyn oczywistych się nie rozcieńcza) w pożywce zawierającej laktozę (jako substrat) i zieleń brylantynową (jako wskaźnik kwasowości). Oznaczenie przeprowadza się z użyciem rurki Durhama (służy ona do gromadzenia wydzielanego gazu). Po dobowej inkubacji można odczytywać wyniki.
Podstawowe poziomy czystości wody z rzek, stawów, ścieków[cm³]:
Obecnie, w przypadku oceny jakości wody podstawą jest badanie w kierunku mikroorganizmów wskaźnikowych skażenia kałowego, wśród których parametrem z wyboru jest "E. coli" lub alternatywnie termotolerancyjne bakterie grupy coli. Woda do picia nie powinna zawierać kałowych organizmów wskaźnikowych. Wymaganie określone jest jako liczba "E. coli" wynosząca 0 w 100 ml. Metody badawcze pozwalają określić liczbę bakterii w postaci jtk (cfu) lub NPL.
Bakterie grupy coli nie mogą stanowić wskaźnika jakości sanitarnej dostarczanej wody, ponieważ wiele z tych bakterii nie ma znaczenia sanitarnego i mogą występować w wodzie nieuzdatnionej.
Indeks coli.
Miana coli nie należy mylić z indeksem coli. Indeks podaje liczbę bakterii coli w 1 dm³. W tym przypadku wykonuje się posiewy na agarowe podłoże Endo, liczy charakterystyczne wyrosłe kolonie.

</doc>
<doc id="344258" url="https://pl.wikipedia.org/wiki?curid=344258" title="Prowitamina">
Prowitamina

Prowitamina – związek chemiczny, który w wyniku reakcji chemicznych (np. enzymatycznych lub fotochemicznych) w organizmie ulega przekształceniu w witaminę.
Tak np. prowitamina D2 (ergosterol) jest poprzez promieniowanie ultrafioletowe przetwarzana w skórze w witaminę D2 (ergokalcyferol).
Źródła prowitamin dla człowieka:

</doc>
<doc id="344260" url="https://pl.wikipedia.org/wiki?curid=344260" title="Prowitaminy">
Prowitaminy



</doc>
<doc id="344265" url="https://pl.wikipedia.org/wiki?curid=344265" title="Substancja endogenna">
Substancja endogenna

Substancja endogenna (związek endogenny) - związek chemiczny wytwarzany wewnątrz organizmu, który go potrzebuje. Organizm sam radzi sobie z jej produkcją, nie potrzebuje żadnych zewnętrznych czynników do "pomocy", oprócz energii i substratów.

</doc>
<doc id="344267" url="https://pl.wikipedia.org/wiki?curid=344267" title="Benátky nad Jizerou">
Benátky nad Jizerou

Benátky nad Jizerou (niem. "Benatek") − miasto w Czechach, w kraju środkowoczeskim. Według danych z 31 grudnia 2003 powierzchnia miasta wynosiła 3 547 ha, a liczba jego mieszkańców 6 818 osób.
Demografia.
"Źródło: Czeski Urząd Statystyczny"

</doc>
<doc id="344272" url="https://pl.wikipedia.org/wiki?curid=344272" title="Benešov">
Benešov

Benešov (dawn. ) – miasto w Czechach, w kraju środkowoczeskim, siedziba powiatu Benešov. 
Według danych Czeskiego Urzędu Statystycznego z 1 stycznia 2017 powierzchnia miasta wynosiła 4 687 ha, a liczba jego mieszkańców 16 544 osób.
W pobliżu znajduje się zamek Konopiszcze, którego najbardziej znanym właścicielem był arcyksiążę Franciszek Ferdynand Habsburg.
W Benešovie urodzili się m.in. Józef Jawurek (1756), František Václav Mareš (1922), Vladimír Hirsch (1954), Tereza Vanžurová (1991).
Demografia.
"Źródło: Czeski Urząd Statystyczny"

</doc>
<doc id="344273" url="https://pl.wikipedia.org/wiki?curid=344273" title="Próba żelaza">
Próba żelaza

Próba żelaza – jedna z metod ordaliów, służących ustalaniu winy w procesie sądowym. Zainteresowany musiał przejść trzy kroki po rozpalonym żelazie, następnie opatrywano powstałe rany. Jeżeli źle się goiły, uznawano to za dowód winy. Z założenia próba ta była dobrowolna i służyła udowodnieniu niewinności.

</doc>
<doc id="344278" url="https://pl.wikipedia.org/wiki?curid=344278" title="Sevilla FC">
Sevilla FC

Sevilla Fútbol Club – hiszpański klub piłkarski, grający obecnie w Primera División, mający siedzibę w Sewilli, stolicy Andaluzji. 
Został założony w dniu 25 stycznia 1890 jako pierwszy klub w mieście. Swoje domowe mecze rozgrywa na stadionie Estadio Ramón Sánchez Pizjuán, który może pomieścić niespełna 45 tysięcy widzów. Zespół Sevilli zdobył raz mistrzostwo Hiszpanii (1946). Największym sukcesem w historii klubu było wywalczenie w 2006 roku (10 maja) Pucharu UEFA po zwycięstwie 4:0 w finale nad angielskim Middlesbrough FC. 25 sierpnia 2006 roku Sevilla zdobyła swoje drugie trofeum w historii, pokonując w meczu o Superpuchar Europy w Monako FC Barcelona 3:0. W sezonie 2006/2007 Sevilla jako drugi (po Realu Madryt) klub w historii obroniła Puchar UEFA. Powtórzyła ten sukces jeszcze w sezonie 2013/2014 po wygranej 4:2 w karnych nad Benficą, a następnie w 2015 roku po wygranej na Stadionie Narodowym w Warszawie 3:2 z Dnipro. Sevilla dwukrotnie z rzędu została wybrana najlepszą drużyną na świecie przez IFFHS.
Historia.
Początki.
Klub został założony w 1905 roku. Założyciel, emigrant pochodzący z Anglii, podkreślał, że futbol to norma w mieście a jego celem jest zwyciężanie i podziw innych ludzi. Dokładna data założenia to 14 października 1905. Wtedy gubernator Sewilli, Jose Contreras Carmena, zatwierdził status klubu. Pierwszym prezesem Sevilli został Jose Luis. Na początku swojego istnienia drużyna rozgrywała jedynie mecze towarzyskie. 5 lat po założeniu klubu drużyna zainaugurowała na nowym stadionie, a 2 lata później odnieśli pierwszy sukces. Rok 1914 przyniósł ze sobą zmianę prezesa. Został nim Francisco, a jego zadaniem miało być „osadzenie” Sevilli na „tronie królewskim”. Niedługo trzeba było czekać na pierwsze efekty. 8 II 1915 Sevilla spotykała się z Betisem Bolompie. Po wyrównanym meczu Sevilla zwyciężyła 4:3 i została najlepszą drużyną Andaluzji.
W roku 1916 drużyna w końcu zainaugurowała w hiszpańskiej 1 lidze, a pierwszym rozegranym meczem ligowym był zremisowany 2:2 mecz z drużyną Kadyksu. Zaraz po II wojnie światowej Sevilla zdobyła jedyny, jak dotychczas, tytuł mistrzów Hiszpanii.
Wielkie sukcesy Sevilii.
Nie jest to jednak największy sukces w historii klubu bowiem w sezonie 2005/2006 Sevilla FC zdobyła Puchar UEFA, w finale pewnie pokonując Middlesbrough 4:0. Jesienią 2006 klub z Andaluzji przegrał mecz pokazowy z okazji stulecia Wisły Kraków 0:1 (gol Hristu Chiacu). W sezonie 2006/2007 ponownie zdobyła „puchar pocieszenia” pokonując Espanyol Barcelona w rzutach karnych 3:1 (2:2 po dogrywce, 1:1 w regulaminowym czasie gry) oraz Puchar Króla po wygranej 1:0 nad Getafe. W lidze w tabeli końcowej klub zajmuje 3. miejsce z liczbą 71 punktów (po 5. pkt straty do mistrza Realu Madryt i FC Barcelony). Klub z Andaluzji stał się nową siłą w skostniałym układzie europejskiego futbolu. Duża w tym rola prezesa José María del Nido. W ostatnich latach drużynę opuściło wielu czołowych zawodników takich jak Sergio Ramos czy José Antonio Reyes, a pomimo to zdołano znaleźć ich godnych następców. Na początek sezonu 2007/2008 Sevilla zdobyła Superpuchar Hiszpanii gromiąc Królewskich 1:0 (u siebie) i 5:3 (wyjazd).
W dniu 28 sierpnia 2007 zmarł jeden z zawodników klubu – Antonio Puerta. Podczas meczu z Getafe CF (25.08.2007) zasłabł, po czym po interwencji kolegów z drużyny, Palopa i Dragutinovicia, oraz lekarzy wstał i udał się do szatni. Tam zasłabł ponownie i został przewieziony do szpitala Virgen del Rosario. Lekarze określali jego stan jako krytyczny. Zmarł na skutek zatrzymania akcji serca. Kilka dni po tej tragedii 31 sierpnia w meczu o Superpuchar Europy Sevilla uległa A.C. Milanowi 1:3. Podczas tego meczu uczczono pamięć o piłkarzu. Rozpoczęto go minutą ciszy, a zawodnicy obu zespołów oprócz swojego numeru i nazwiska mieli także nazwisko Antonio Puerty.
Era Unaia Emery’ego.
W sezonie 2012/13 trenerem Sevilli został Unai Emery.
W letnim okienku transferowym w 2013 roku zespół opuścili między innymi Álvaro Negredo.
, Emir Spahić, Geoffrey Kondogbia, Jesús Navas. i Gary Medel. Na ich miejsce klub pozyskał młodych zawodników. Sprowadzeni zostali Kévin Gameiro, Vicente Iborra, Raul Rusescu, Carlos Bacca, Marko Marin.
czy Denis Czeryszew (dwaj ostatni zostali wypożyczeni). Po tym jak zespół wyeliminował w rundzie play-off Śląsk Wrocław 9:1 został umieszczony w grupie „H” Ligi Europy, gdzie znajdowały się takie drużyny jak SC Freiburg, Estoril Praia oraz Slovan Liberec.
26 marca po zwycięstwie 2:1 nad Realem Madryt, Sevilla awansowała na piąte miejsce w hiszpańskiej Primera División. 1 maja podopieczni Unaia Emeryego awansowali do finału Ligi Europy, wygrywając dwumecz z Valencią. W finale klub pokonał Benficę Lizbona po rzutach karnych. Dwa strzały piłkarzy z Lizbony obronił Beto.
12 sierpnia Sevilla przegrała w Superpucharze Europy z Realem Madryt 0:2. 27 maja na Stadionie Narodowym w Warszawie w drugim z rzędu finale Ligi Europy wygrali z Dnipro Dniepropetrowskiem 3:2 po golach Carlosa Bacci i Grzegorza Krychowiaka.
W meczu o Superpuchar Europy klub z Andaluzji przegrał z FC Barceloną 4:5. Ponadto po raz kolejny Sevilla triumfowała w rozgrywkach Ligi Europy, gdzie w finale pokonała Liverpool 3:1. Po sezonie Unai Emery opuścił stanowisko szkoleniowca klubu.
Jorge Sampaoli.
28 czerwca oficjalna strona poinformowała o zatrudnieniu nowego trenera. Został nim Jorge Sampaoli, który wraz z Chile zdobył Copa America. Za kwotę ok. 35 mln euro sprzedano Grzegorza Krychowiaka. Oprócz niego zespół opuścili: Ever Banega, José Antonio Reyes, Luismi, Beto, Federico Fazio, Ciro Immobile oraz Kevin Gameiro. Nowymi piłkarzami klubu zostali natomiast: Pablo Sarabia, Hiroshi Kiyotake, Matias Kranevitter (wypożyczenie), Joaquín Correa, Franco Vázquez, Ganso, oraz Luciano Vietto.
Po Sampaolim trenerami pierwszej drużyny został
Stroje.
Podstawowymi koszulkami Sevilli są białe koszulki. Drugi strój ma kolor czerwony, a strój zapasowy jest granatowy. W sezonie 1986/7 sponsorem Sevilli był Expo '92. W sezonie 2020/21 sponsorem technicznym Sevilli jest Nike.
Obecny skład.
"Stan na 6 lutego 2023"
Ośrodek treningowy.
Sevilla trenuje na Ciudad Deportiva José Ramón Cisneros Palacios. Baza treningowa została zbudowana w 1974 roku i znajduje się w Utrera, miejscowości położonej nieopodal Sewilli. Mieści się tam także boisko na którym trenują juniorskie drużyny Sevilli.

</doc>
<doc id="344282" url="https://pl.wikipedia.org/wiki?curid=344282" title="Beroun">
Beroun

Beroun () − miasto w Czechach, w kraju środkowoczeskim. Leży u zbiegu rzek Berounka i Litavka. Według danych z 31 grudnia 2006 powierzchnia miasta wynosiła 3131 ha. Według danych Czeskiego Urzędu Statystycznego na 1 stycznia 2017 liczba mieszkańców wynosiła 19 307 osób.
Gospodarka.
W mieście rozwinął się przemysł maszynowy, elektrotechniczny, materiałów budowlanych, włókienniczy oraz spożywczy.
Demografia.
"Źródło: Czeski Urząd Statystyczny"

</doc>
<doc id="344284" url="https://pl.wikipedia.org/wiki?curid=344284" title="Chlorek winylu">
Chlorek winylu

Chlorek winylu, chloroeten – organiczny związek chemiczny, chlorowa pochodna etenu. Stosowany głównie (na początku XXI w. &gt;95%) jako monomer do otrzymywania polichlorku winylu oraz kopolimerów.
Otrzymywanie.
Chlorek winylu został po raz pierwszy uzyskany w latach 1830–1834 przez Henriego Regnaulta w wyniku dehydrochlorowania 1,2-dichloroetan roztworem KOH w etanolu. W roku 1902 Heinrich Biltz (1865–1943) otrzymał chlorek winylu przez rozkład termiczny tego samego substratu.
W roku 1912 Fritz Klatte (1880–1934) opracował metodę produkcji chlorku winylu z acetylenu i chlorowodoru:
Jednocześnie Klatte rozpoczął badania nad polimeryzacją tego związku, co dało początek jego produkcji przemysłowej. Metoda Klattego była dominująca do lat 40. XX w.
W Polsce w latach dwudziestych XX w. chlorek winylu oraz jego polimery otrzymał technolog Kazimierz Smoleński.
W latach 40. XX w. do przemysłu zaczęła wchodzić metoda chlorowania etylenu, a powstały 1,2-dichloroetan poddawano krakingowi, uzyskując chlorek winylu. Tworzący się przy tym chlorowodór także wykorzystywano do produkcji chlorku winylu, w reakcji z acetylenem. Całkowite wyeliminowanie acetylenu z procesu stało się możliwe pod koniec lat 50., gdy opracowana została metoda oksychlorowania etylenu.
Od tego czasu chlorek winylu produkowany jest głównie (&gt;90% na Zachodzie) w zintegrowanym procesie technologicznym z etylenu i chloru:
Powstający w etapie 2 chlorowodór jest także wykorzystywany do otrzymywania chlorku winylu w reakcji oksychlorowania etylenu:
Proponuje się też inne metody produkcji, np. bezpośredniego otrzymywania chlorku winylu podczas wysokotemperaturowego oksychlorowania etylenu:

</doc>
<doc id="344286" url="https://pl.wikipedia.org/wiki?curid=344286" title="Antywitamina">
Antywitamina

Antywitamina – antymetabolit, który poprzez podobieństwo strukturalne do określonej witaminy blokuje jej szlak metaboliczny (np. poprzez łączenie się z koenzymami), nie oddziałując bezpośrednio na nią samą. Związki te są stosowane w medycynie (np. jako środki przeciwbakteryjne, czy leki przeciwnowotworowe) oraz w badaniach nad metabolizmem witamin.
Przykłady antywitamin:

</doc>
<doc id="344287" url="https://pl.wikipedia.org/wiki?curid=344287" title="Pościel Jasińskiego">
Pościel Jasińskiego

Pościel Jasińskiego (słow. "Jasińského sedlo", niem. "Jasiński-Scharte", węg. "Jasiński csorba") – nachylony na południową stronę trawnik pod pionowym wschodnim uskokiem grani Orlej Baszty na szlaku Orlej Perci w polskich Tatrach Wysokich. W wielu opisach traktowany jest jako przełęcz między Orlą Basztą a Buczynowymi Czubami, jednak według Władysława Cywińskiego nie jest to przełęcz, gdyż nie występuje tutaj najmniejsze nawet wcięcie w grani. Właściwą przełęczą jest Buczynowy Karb – najniższy punkt w grani między Orlą Basztą a Buczynowymi Czubami.
Najwyższy punkt Pościeli Jasińskiego znajduje się na wysokości około 2125 m. Jej pochyłe południowe stoki opadają do Dolinki Buczynowej. Od wschodniej strony, do Buczynowego Karbu opada z Pościeli Jasińskiego kilkumetrowej wysokości uskok. Na Pościeli Jasińskiego szlak Orlej Perci przenosi się z południowej strony grani na północną. Nazwa jest na szlaku Orlej Perci jedną z niewielu nazw pochodzenia góralskiego. Ma pochodzić od nazwiska kłusownika z Poronina, który podobno nocował w tym miejscu, nie mogąc znaleźć zejścia z grani. Po bezskutecznych, trwających kilka dni poszukiwaniach drogi zejścia kłusownik podobno spadł w przepaść i zginął. Druga wersja pochodzenia tej nazwy mówi o noclegu w tym miejscu jakiegoś kapitana Jasińskiego.
Widok z przełęczy jest podobny do panoramy z Orlej Baszty.
Pierwsze odnotowane wejście turystyczne:
Taternictwo.
Rejon Pościeli Jasińskiego dopuszczony jest do uprawiania wspinaczki skalnej, ale tylko od strony Dolinki Buczynowej. Drogi wspinaczkowe:

</doc>
<doc id="344288" url="https://pl.wikipedia.org/wiki?curid=344288" title="Przełęcz Nowickiego">
Przełęcz Nowickiego

Przełęcz Nowickiego (, , , ok. 2105 m) – przełęcz położona w długiej wschodniej grani Świnicy w polskich Tatrach Wysokich, oddzielająca od siebie Buczynowe Czuby i Wielką Buczynową Turnię. Jest to największe obniżenie na odcinku pomiędzy Granatami a Ptakiem. Na północ z przełęczy opada do Zadnich Usypów w Pańszczycy krucha rynna, na południe do Dolinki Buczynowej prosty żleb. Po wschodniej stronie Przełęczy Nowickiego, już w masywie Wielkiej Buczynowej Turni ciągnie się skalista grań z kilkoma zębami, zakończona Budzową Igłą, od górnych partii oddzielona Budzową Przełączką.
Od 1911 r. na przełęcz prowadził szlak turystyczny z górnej części doliny Pańszczycy (zlikwidowano go z uwagi na zbyt kruche skały). Jeszcze w latach 50. XX wieku istniało kilka śladów czerwonej farby po tym znakowaniu. Przełęcz jest dostępna dla turystów przy przejściu granią, prowadzi przez nią szlak Orlej Perci. Zejście z Buczynowych Czub na Przełęcz Nowickiego ubezpieczone jest łańcuchami. Dalej szlak prowadzi w górę skalną rynną będącą wielką odnogą żlebu spod Budzowej Przełączki.
Siodło zostało nazwane na cześć poety Franciszka Henryka Nowickiego, autora "Sonetów tatrzańskich" i projektodawcy Orlej Perci. Pierwszy nazwy tej użył ks. Walenty Gadowski w roku 1902.
Pierwsze wejście turystyczne:
Taternictwo.
Rejon Przełęczy Nowickiego dopuszczony jest do uprawiania wspinaczki skalnej, ale tylko od strony Dolinki Buczynowej. Jest tutaj kilka dróg wspinaczkowych:

</doc>
<doc id="344290" url="https://pl.wikipedia.org/wiki?curid=344290" title="Avior">
Avior

Avior ("Epsilon Carinae", "ε Car") – gwiazda w gwiazdozbiorze Kila, odległa od Słońca o około 601 lat świetlnych.
Nazwa.
Gwiazda nie miała tradycyjnej nazwy greckiej ani arabskiej, jako że znajduje się daleko na południowej półkuli nieba. Nazwa własna Avior ma nowoczesne pochodzenie, została wprowadzona w latach 30. XX wieku przez HM Nautical Almanac Office. Nawiązuje ona do jej wykorzystania w astronawigacji lotniczej. Międzynarodowa Unia Astronomiczna w 2016 roku formalnie zatwierdziła użycie nazwy Avior dla określenia tej gwiazdy.
Charakterystyka obserwacyjna.
Avior należy do 40 najjaśniejszych gwiazd na niebie, ale jest niewidoczny z większości półkuli północnej (na północ od 30° N, w tym z całej Europy). Jego obserwowana wielkość gwiazdowa to 1,86, a wielkość absolutna jest równa −4,47m. Jest najjaśniejszą gwiazdą asteryzmu Fałszywego Krzyża, mylonego z Krzyżem Południa.
Charakterystyka fizyczna.
Jest to gwiazda spektroskopowo podwójna, której składniki bardzo różnią się pod względem widma, ale są oddalone o jedynie 0,5 sekundy kątowej. Cały układ świeci 6000 razy jaśniej od Słońca.
Składnik Epsilon Carinae A jest pomarańczowym olbrzymem, należy do typu widmowego K3. Jego temperatura to około 3500 K. Wielkość obserwowana tej gwiazdy to 2,01. Masa gwiazdy jest oceniana na około 9 .
Składnik Epsilon Carinae B jest błękitną gwiazdą ciągu głównego, reprezentującą typ widmowy B2, o temperaturze . Gwiazda ta ma wielkość 3,85m. Teoria przewiduje, że masa tej gwiazdy to około 7 mas Słońca; składnik A powinien być masywniejszy (przynajmniej początkowo), skoro obecnie jest bardziej zaawansowany ewolucyjnie. Epsilon Carinae B może mieć także bliską towarzyszkę typu F8.
Zaobserwowany spadek jasności o około 30% jest wskazówką, że Avior to układ zaćmieniowy. Jeżeli tak faktycznie jest, to gwiazdy okrążają wspólny środek masy w czasie 785 dni. W takim przypadku składniki dzieliłaby w przestrzeni odległość około 4 au.

</doc>
<doc id="344291" url="https://pl.wikipedia.org/wiki?curid=344291" title="Wielka Buczynowa Turnia">
Wielka Buczynowa Turnia

Wielka Buczynowa Turnia (, , ) – szczyt o wysokości 2184 m, najwyższy w grupie Buczynowych Turni. Znajduje się w długiej wschodniej grani Świnicy w polskich Tatrach Wysokich. Jej południowymi ścianami prowadzi szlak Orlej Perci.
Topografia.
Według Władysława Cywińskiego masyw Wielkiej Buczynowej Turni ciągnie się na zachodzie od Budzowej Przełączki (ok. 2125 m) do Buczynowej Przełęczy (2127 m) na wschodzie, Witold Henryk Paryski i w ślad za nim inni tatrolodzy za zachodnią granicę masywu uznaje Przełęcz Nowickiego (ok. 2105 m). Przy ujęciu W. Cywińskiego niewielka, ale wyraźnie wyodrębniona turnia nazwana Budzową Igłą znajduje się już poza masywem Wielkiej Buczynowej Turni, według W.H. Paryskiego należy do jej masywu. W południowej ścianie widnieje jeszcze kilka innych turniczek.
Południowe ściany Wielkiej Buczynowej Turni opadają do Dolinki Buczynowej, północne na wielkie piarżysko Zadnich Usypów w Pańszczycy. Ściana opadająca do Pańszczycy ma około 300 m wysokości i podobną szerokość. Jej zachodnim ograniczeniem jest żebro wznoszące się nad wielkim żlebem opadającym na północ z Budzowej Przełęczki, wschodnim słabo rozróżnialna grzęda. Najbardziej stroma dolna część tej ściany jest w większości płytowa i przecięta skośnie wznoszącym się Zachodem Świerza. Środkowa część jest płytowo-trawiasta, górna skalisto-trawiasta i krucha. Również żleby schodzące na północ są kruche, miały w nich miejsce groźne obrywy.
W południowych, opadających do Dolinki Buczynowej ścianach wyróżnia się kilka części:
Opis szczytu.
Nazwa Buczynowych Turni jest pochodzenia góralskiego, natomiast podział na Wielką i Małą Buczynową Turnię oraz nazwę Buczynowej Przełęczy wprowadził ks. Walenty Gadowski w latach 1902–1903.
Z rzadkich roślin występuje rogownica jednokwiatowa – gatunek w Polsce występujący tylko w Tatrach i to na nielicznych stanowiskach. Na stokach Buczynowych Turni często pojawiają się kozice.
Wielka Buczynowa Turnia przedstawiona jest w literaturze polskiej. W książce "Na bezdrożach tatrzańskich" Mariusz Zaruski opisał jak w 1908 r., przed utworzeniem TOPR-u, razem z Klimkiem Bachledą i innymi uratowali Zygmunta Dadleza. Turysta, utknąwszy w tym miejscu w skałach, spędził dwie doby czekając na pomoc. Jesienią 1909 r. na ścianach tego szczytu zginął jeden z towarzyszy Ferdynanda Goetla. Jego i pozostałych uratował dopiero co powstały TOPR. Goetel opisał to w opowiadaniu "W Buczynowej Turni", które przed wojną było w czytankach szkolnych.
Pierwsze turystyczne wejścia:
Turystyka.
Południowe stoki nad Dolinką Buczynową, sporo poniżej wierzchołka trawersuje szlak Orlej Perci. Z przełączki po zachodniej stronie Budzowej Igły zejście ubezpieczone jest łańcuchem. Grzędę szlak przekracza w
Buczynowym Siodełku, z którego ubezpieczone łańcuchem zejście prowadzi w dół, do żlebu spod Buczynowej Przełączki.

</doc>
<doc id="344292" url="https://pl.wikipedia.org/wiki?curid=344292" title="Buczynowa Przełęcz">
Buczynowa Przełęcz

Buczynowa Przełęcz (, , ) – wąska, głęboka przełęcz w długiej wschodniej grani Świnicy w polskich Tatrach Wysokich, w grupie Buczynowych Turni, położona na wysokości 2127 m n.p.m., pomiędzy Wielką Buczynową Turnią a Małą Buczynową Turnią. Przełęcz oddziela od siebie dolin Pańszczycę i Dolinkę Buczynową. Zarówno na północ, do Zadnich Usypów w Pańszczycy, jak i na południe, do Dolinki Buczynowej opadają z niej piarżyste i łatwe do przejścia żleby.
Pierwotnie przez tę przełęcz był poprowadzony szlak Orlej Perci. Obecnie przechodzi on łatwiejszym wariantem przez żleb poniżej przełęczy (od strony Buczynowej Dolinki). Zimą przełęcz stanowi najbezpieczniejsze połączenie Dolinki Buczynowej i doliny Pańszczycy.
Historia zdobycia.
Pierwsze odnotowane wejścia turystyczne:
Taternictwo.
Oprócz przejścia graniowego na przełęcz prowadzą dwie drogi wspinaczkowe:
Obecnie dopuszczalna jest wspinaczka tylko od strony Dolinki Buczynowej.

</doc>
<doc id="344293" url="https://pl.wikipedia.org/wiki?curid=344293" title="Brandýs nad Labem-Stará Boleslav">
Brandýs nad Labem-Stará Boleslav

Brandýs nad Labem-Stará Boleslav (niem. "Brandeis an der Elbe-Altbunzlau") – miasto w środkowych Czechach, w kraju środkowoczeskim, w powiecie Praga-Wschód, 6 km na północny wschód od granic Pragi, nad rzeką Łabą. Biegnie tędy autostrada D10 z Pragi przez Mladą Boleslav i Turnov do Liberca i dwie lokalne linie kolejowe (Nymburk–Všetaty i Čelákovice–Neratovice). Miasto liczy 17,5 tys. mieszkańców, jego powierzchnia wynosi 22,6 km².
Miasto powstało w 1960 r. w wyniku połączenia dwóch wcześniej samodzielnych organizmów – lewobrzeżnego Brandýsa nad Labem i prawobrzeżnej Starej Boleslavi. Mimo to wciąż pozostają one "de facto" dwoma organizmami miejskimi, a nieistniejący formalnie od wielu lat podział utrzymuje się w świadomości mieszkańców. Kiedy doszło do połączenia, mieszkańcy miasta opowiedzieli się za zachowaniem obu historycznych nazw, w wyniku czego "Brandýs nad Labem-Stará Boleslav" jest dziś najdłuższą nazwą miejscowości w Czechach.
Starszą częścią dwumiasta jest Stará Boleslav. Już w IX wieku powstał tu gród obronny w celu ochrony brodu na Łabie leżącego na tzw. drodze żytawskiej. Według tradycji w 935 r. (w starszej literaturze podaje się także rok 929) został zamordowany, uznany potem świętym, czeski książę Wacław I. Po roku 1039 Brzetysław I wzniósł w tym miejscu bazylikę św. Wacława. Zapoczątkowało to rozwój miasteczka jako ośrodka pielgrzymkowego. Ponadto od XVII wieku rozwijał się tu kult maryjny. Obecnie jest to jedno z najważniejszych miejsc świętych w Czechach.
Z kolei powstały w XII wieku Brandýs nad Labem był z początku małą wioską, do roli miasta awansował w XIII stuleciu. Największy rozwój miejscowości nastąpił w XVI wieku, kiedy powstał okazały renesansowy zamek. W czasie wojny trzydziestoletniej Brandýs, podobnie zresztą jak i Stará Boleslav, został znacznie zniszczony. Na drogę ponownego rozwoju miasteczko weszło w XIX wieku, a to za sprawą przemysłu (największą fabryką, posiadająca liczne filie, była zał. w 1883 r. fabryka maszyn rolniczych rodziny Melicharów) i linii kolejowej. W 1813 r. na brandýskim zamku spotkali się austriacki cesarz Franciszek I, pruski król Fryderyk Wilhelm III oraz rosyjski car Aleksander I w celu przygotowania ataku na wojska napoleońskie.
W centrum Starej Boleslavi znajduje się bazylika św. Wacława, której budowę rozpoczęto w 1039 r. Była dwukrotnie niszczona – w czasie wojen husyckich i wojny trzydziestoletniej. Poświęcenia po ostatniej z przebudów dokonano w roku w 1691. Obok stoi mały romański kościółek św. Klimenta z zachowanymi XII-wiecznymi malowidłami. Kolejnym zabytkowym kościołem jest barokowy kościół Wniebowzięcia NMP z pocz. XVII w. autorstwa G. M. Fillipiego. Znajduje się w nim obraz Palladium ziemi czeskiej, któremu przypisuje się moc ochronną nad Czechami. Niedaleko znajduje się kaplica bł. Podivena (sługi św. Wacława) powstała w 1738 r. według projektu K.I. Dietzenhofera. Zabytkiem jest też zespół 44 kapliczek z końca XVII w. położonych przy drodze ze Starej Boleslavi do Pragi. Pozostałością fortyfikacji miejskich z XIV w. jest brama miejska na pl. św. Wacława. Poza tym można tu zobaczyć szereg budynków barokowych z XVIII wieku, m.in. klasztor jezuitów, budynek plebanii czy dziekanatu. Z młodszych obiektów najbardziej znany jest secesyjny gmach ratusza z 1910 r.
Najważniejszym zabytkiem Brandýsa nad Labem jest renesansowy zamek z końca XV wieku (przebudowany w następnych stuleciach) powstały na miejscu starszego, średniowiecznego zameczku. Otacza go rozległy ogród zamkowy. Pod zamkiem znajduje się młyn, który ze swoimi jedenastoma kołami wodnymi należy do największych w Czechach, kamienny most z 1603 r. i barokowy budynek browaru powstały według projektu Dietzenhofera. Do zabytków architektury gotyckiej w Brandýsie należy kościół św. Wawrzyńca z zachowanymi XIV-wiecznymi freskami i przebudowany potem w duchu baroku kościół św. Piotra. Z doby renesansu pochodzi kościół Nawrócenia św. Pawła zbudowany w latach 1541-1542 dla wspólnoty braci czeskich oraz liczne domy mieszkalne, w tym znajdujący się na rynku Dom Arnolda, w którym obecnie ma siedzibę muzeum. Istnieje tu także założony w 1568 r. cmentarz żydowski. Nad brandýskim rynkiem dominuje XIX-wieczny ratusz.
Historyczne centra Brandýsa nad Labem i Starej Boleslavi stanowią od 1992 r. miejskie strefy zabytkowe. Ponadto bazylika św. Wacława i kościół Wniebowzięcia NMP są narodowymi zabytkami kultury.
28 września 2009 miasto odwiedził w podróży apostolskiej papież Benedykt XVI.

</doc>
<doc id="344294" url="https://pl.wikipedia.org/wiki?curid=344294" title="Mała Buczynowa Turnia">
Mała Buczynowa Turnia

Mała Buczynowa Turnia (, , ) – szczyt w grupie Buczynowych Turni, znajdujący się w długiej wschodniej grani Świnicy w polskich Tatrach Wysokich, pomiędzy Wielką Buczynową Turnią, od której oddziela ją głęboka Buczynowa Przełęcz, a Ptakiem, od którego oddziela ją Wyżnia Przełączka pod Ptakiem.
Mała Buczynowa Turnia to szczyt o trzech wierzchołkach. Najwyższy jest środkowy, północno-zachodni jest minimalnie niższy, wschodni jest niższy o ok. 10 m. Ściana północna o wysokości około 200 m opada na piargi Zadnich Usypów w Pańszczycy. Na południową stronę do Doliny Roztoki z dwóch skrajnych wierzchołków schodzą dwie grzędy tworzące obramowanie dla Szerokiego Żlebu Buczynowego. Orograficznie prawa grzęda tworzy wschodnie zbocza Dolinki Buczynowej. Znajduje się w niej Buczynowy Przechód i Buczynowa Kopka. Grzęda lewa oddziela Szeroki Żleb Buczynowy od Żlebu pod Krzyżnem.
Mimo że szczyt nazywa się Buczynowy, w istocie jego południowe stoki opadają głównie do Doliny Roztoki. Jedynie niewielka ścianka północno-zachodnia opada do Dolinki Buczynowej.
Turystyka.
 Szlak Orlej Perci trawersuje zbocza wierzchołka północno-zachodniego po stronie Doliny Roztoki, przekracza Szeroki Żleb Buczynowy wyprowadzając na siodełko w najwyższej części jego lewej grzędy, następnie trawersuje południowe stoki wierzchołka wschodniego, omijając go. Jest on ze szlaku łatwo osiągalny i często turyści wchodzą na niego. Z wierzchołka widoczna jest panorama podobna do tej z Krzyżnego. Przez około 30 m szlak prowadzi granią, następnie schodzi w dół i znów aż do Krzyżnego trawersuje stoki południowe.
Taternictwo.
Pierwsze turystyczne wejście na Małą Buczynową Turnię:
Na Małej Buczynowej Turni dopuszczalna jest wspinaczka skalna, ale tylko od strony południowej. Przed około 100 laty północna ściana Małej Buczynowej Turni była popularnym obiektem wspinaczkowym taterników, obecnie praktycznie nikt na niej się nie wspina (z powodu zakazu, ale również kruchości ścian). W opisie jej dróg wspinaczkowych istnieje duże zamieszanie. Istnieją liczne drogi wspinaczkowe na ścianach południowych, mało jednak popularne, taternicy wspinają się tutaj rzadko.

</doc>
<doc id="344295" url="https://pl.wikipedia.org/wiki?curid=344295" title="Wyżnia Przełączka pod Ptakiem">
Wyżnia Przełączka pod Ptakiem

Wyżnia Przełączka pod Ptakiem (, , ) – położona na wysokości ok. 2125 m przełęcz w długiej wschodniej grani Świnicy w polskich Tatrach Wysokich, w grupie Buczynowych Turni, pomiędzy Małą Buczynową Turnią a Ptakiem.
Przełączka przez długi czas nie miała nazwy ani wśród miejscowych pasterzy, ani pierwszych turystów. W przewodniku W.H. Paryskiego pojawiła się pod nazwą Mała Buczynowa Przełączka i od tej polskiej nazwy pochodzą nazwy przełączki w języku słowackim, węgierskim i niemieckim. Władysław Cywiński w 18. tomie swojego szczegółowego przewodnika "Tatry" zwrócił uwagę na jej błędność. Nieprawidłowe jest zarówno podwójne zdrobnienie, jak i wiązanie tego obiektu z Dolinką Buczynową – przełączka nie znajduje się nad nią, lecz bezpośrednio nad Doliną Roztoki. Cywiński wprowadził więc nazwę "Wyżnia Przełączka pod Ptakiem", wybraną spośród czterech propozycji po konsultacjach z ekspertami.
W południowym kierunku opada z niej płytka i trawiasta depresja do jednej z odnóg Żlebu pod Krzyżnem, na północ, do Pańszczycy schodzi z niej stromy żleb przecięty trzema progami. Przełęcz jest łatwiej dostępna od strony Doliny Roztoki albo z grani. Dla turystów jest niedostępna (szlak Orlej Perci prowadzi zboczem, ok. 30 m poniżej przełęczy).
Pierwsze odnotowane wejścia:

</doc>
<doc id="344297" url="https://pl.wikipedia.org/wiki?curid=344297" title="Březnice">
Březnice

Březnice (niem. "Bresnitz") − miasto w Czechach, w kraju środkowoczeskim. Według danych z 31 grudnia 2003 powierzchnia miasta wynosiła 1947 ha, a liczba jego mieszkańców 3662 osób.
Demografia.
"Źródło: Czeski Urząd Statystyczny"

</doc>
<doc id="344300" url="https://pl.wikipedia.org/wiki?curid=344300" title="John Petrucci">
John Petrucci

John Peter Petrucci (ur. 12 lipca 1967 w Nowym Jorku) – amerykański gitarzysta, kompozytor i producent muzyczny. Od 1985 roku członek amerykańskiej grupy progresywnometalowej Dream Theater, której był współzałożycielem.
W 2004 roku muzyk został sklasyfikowany na 27. miejscu listy 100 najlepszych gitarzystów heavymetalowych wszech czasów według magazynu Guitar World.
Życiorys.
Petrucci prowadzi stałą współpracę z magazynem Guitar World. Uczęszczał do znanej szkoły muzycznej Berklee College of Music w Bostonie. Aktualnie mieszka w Nowym Jorku z żoną Reną oraz trójką dzieci: SamiJo, Reny i Kiarą.
Wychowywał się na Long Island, a dokładniej w okolicy Kings Park, gdzie chodził do szkoły razem z Johnem Myungiem i Kevinem Moore'em. Rodzice Johna nie byli specjalnie uzdolnieni muzycznie, lecz jego rodzeństwo uczyło się gry na instrumentach. Jego starsza siostra ćwiczyła grę na fortepianie i organach, młodsza siostra – na klarnecie, zaś brat – na gitarze basowej. Pierwszy kontakt Petrucciego z gitarą miał miejsce, gdy ten miał 8 lat. Zauważył wtedy, że jego starsza siostra może później chodzić spać ze względu na lekcje gry na organach. Stracił zainteresowanie instrumentem, gdy okazało się, że jego zajęcia odbywają się wczesnym popołudniem, zaraz po szkole. Właściwy początek przygody z gitarą można datować na okres, gdy miał 12 lat. Jak sam mówi, wszystkie „dzieciaki z sąsiedztwa” na niej grały i „wydawało się to niezłą zabawą”. Nie bez znaczenia była tutaj również pasja do muzyki, którą zaraził się od starszej siostry.
Wśród twórców i zespołów, od których John czerpał swe wczesne inspiracje byli m.in. Yngwie Malmsteen, Iron Maiden, Randy Rhoads, Yes, Stevie Ray Vaughan. Był zafascynowany wysokim poziomem technicznym gry wielu z nich. Gdy w USA upowszechnił się nurt zwany thrash metalem, Petrucci interesował się twórczością zespołów takich jak Metallica czy Queensrÿche. Szybko jednak okazało się, że granie ich utworów nie sprawia trudności młodemu gitarzyście, skupił więc swoją uwagę na stylu gry takich wirtuozów, jak m.in. Steve Morse, Steve Vai, Joe Satriani, Mike Stern, Eddie Van Halen, Al di Meola, Alex Lifeson.
Właściwą edukację muzyczną rozpoczął w szkole średniej, gdzie dostał parę solidnych lekcji z dziedziny teorii muzyki. Następnie w Berklee College of Music studiował harmonię i kompozycję jazzową. Tam poznał Mike'a Portnoya i wraz z nim oraz Johnem Myungiem założyli zespół Majesty, później przemianowany na Dream Theater.
Instrumentarium.
Od 1999 roku gra na gitarze marki Music Man (współtworzoną z firmą Ernie Ball), na modelu sygnowanym jego nazwiskiem. Wcześniej używał gitar firmy Ibanez (również sygnowanych) opartych na seryjnym modelu RG. Niezależnie od producenta gitar Petrucci zawsze korzystał z przetworników firmy DiMarzio.
Dyskografia.
 
Wideografia.
John Petrucci
Pozostałe

</doc>
<doc id="344301" url="https://pl.wikipedia.org/wiki?curid=344301" title="Apacze Mescalero">
Apacze Mescalero



</doc>
<doc id="344302" url="https://pl.wikipedia.org/wiki?curid=344302" title="Buštěhrad">
Buštěhrad

Buštěhrad (niem. "Buschtiehrad") − miasto w Czechach, w kraju środkowoczeskim. Według danych z 31 grudnia 2003 powierzchnia miasta wynosiła 761 ha, a liczba jego mieszkańców 2 295 osób.
W miasteczku znajduje się muzeum pisarza Oty Pavla, który spędził tam lata wojny.
Demografia.
"Źródło: Czeski Urząd Statystyczny"

</doc>
<doc id="344303" url="https://pl.wikipedia.org/wiki?curid=344303" title="Eutrofizm">
Eutrofizm

Eutrofizm, eutrofia – stan biologiczny siedliska, w którym występuje bogactwo substancji pokarmowych. W środowisku wodnym (np. w jeziorach) umożliwia to obfity rozwój autotrofów (fitoplanktonu, makrofitów). Rozwój planktonu zmniejsza przezroczystość wody, przez co rozwój makrofitów ograniczony jest do płytkiej strefy, a duża ilość opadających szczątków powoduje szybki przyrost osadów dennych. Ich rozkład powoduje duże zużycie tlenu, prowadzi do beztlenowego rozkładu martwych organizmów na dnie jeziora, czyli powstawania mułu, a w dalszym stadium do zarastania płytkich jezior i powstawania niskich torfowisk. Eutrofia jest często naturalnym etapem harmonicznej sukcesji jezior, ale działalność ludzka przyspiesza proces eutrofizacji.

</doc>
<doc id="344306" url="https://pl.wikipedia.org/wiki?curid=344306" title="Biskupin (Wrocław)">
Biskupin (Wrocław)

Biskupin (dawniej "Koczotów", po 1945 przejściowo "Kożuchów", niem. "Bischofswalde") – część (zwyczajowo nazywana osiedlem) Wrocławia, na osiedlu Biskupin-Sępolno-Dąbie-Bartoszowice, w byłej dzielnicy Śródmieście. Położony na prawym brzegu przekopu Bartoszowicko-Szczytnickiego, wykonanego w latach 1531-1555 i od tego czasu pełniącego funkcję głównego koryta Odry, w obrębie Wielkiej Wyspy.
Rzeka jest południową granicą osiedla; na zachodzie Biskupin graniczy z osiedlem Dąbie wzdłuż ulic Malczewskiego, Kożuchowskiej, Chełmońskiego i Kosiby, na północy z osiedlem Sępolno wzdłuż ulicy Dembowskiego, a na północnym wschodzie i wschodzie z Bartoszowicami łamaną linią wzdłuż ulic Mielczarskiego, Sempołowskiej, Norblina, Olszewskiego, Wojtkiewicza i Żaka. Pomimo różnic w charakterze poszczególnych osiedli Biskupin wraz z Bartoszowicami, Dąbiem i Sępolnem często traktowane są wspólnie. Rada Miasta Wrocławia szacowała liczbę mieszkańców wszystkich czterech osiedli na około 23 tysiące, przy czym pamiętać trzeba, że znaczna ich część przypada na wybudowane w latach 70. XX wieku i następnych bloki z wielkiej płyty Bartoszowic.
Nazwa.
Pierwotnie ta dzielnica miasta Wrocławia była wsią notowaną w łacińskich dokumentach: 1155 "Koczotow", 1336 "Coczuchow". Istnieją dwa wywody pochodzenia nazwy. Pierwszy przypisuje je przezwisku "Koczot" – kogut. W 1245 wspomina się to miejsce jako "Cochutuo", w 1353 – "Coczechow Villa", w 1368 o sąsiedniej wsi wspomina się "in Semplino super Oderam iuxta Coczuchow" (w Sępolnie nad Odrą blisko Koczotowa).
Inny wywód podaje niemiecki językoznawca Paul Hefftner wywodząc bezpośrednio nazwę od polskiego określenia futrzanego ubrania "kożucha"; "„poln. kożuch = vestis pellices, deutsch Pelz”", które identyfikuje jako nazwisko osoby.
Historia.
Wieś Koczotów znajdująca się na miejscu dzisiejszego Biskupina wzmiankowana była po raz pierwszy przez papieża Hadriana IV, który w 1155 zatwierdził ją jako wchodzącą w skład posiadłości biskupstwa wrocławskiego biskupa Waltera z Malonne.
Przez następne trzysta lat brak informacji o wsi, dopiero w wieku XVII wzmiankowana jest tu cegielnia i karczma, a w XVIII – ogród. Rosnący w pobliżu las i biskupia własność tego terenu dały nazwę "Bischofswalde" (Las Biskupi), której używano na opisanie tej okolicy od 1794, również w odniesieniu do folwarku i pobliskich zabudowań, które w połowie XIX wieku obejmowały – obok cegielni, i znajdującego się obok ogrodu folwarku – tylko dwa gospodarstwa, zamieszkane przez 31 osób; nieco później powstała tu dodatkowo piekarnia, a w czterech gospodarstwach mieszkały 32 osoby i 29 zwierząt.
Około roku 1880 na Grobli Szczytnicko-Bartoszowickiej, nad samą Odrą, w okolicach zbiegu dzisiejszych ulic Bacciarellego i Braci Gierymskich zbudowano "Etablissement Wilhelmshafen" – obiekt turystyczno-rekreacyjny, przystań końcową statków wycieczkowych pływających po Odrze. Odgrywał on podobną rolę, co położona nieco bliżej miasta, w granicach Dąbia, przystań "Etablissement Oderschlösschen". Okolice Dąbia i Biskupina były traktowane przez mieszkańców Wrocławia jako tereny rekreacyjne i spacerowe; sprzyjały temu zarówno wygodny trakt spacerowy groblą wzdłuż Odry, rozwinięta komunikacja rzeczna, jak i Ogród Zoologiczny oraz pobliskie tereny wyścigów konnych (zastąpione na początku XX wieku przez tereny wystawowe z Halą Ludową.
"Bischofswalde" przyłączono do miasta w roku 1928. Na planach z roku 1930 zaznaczona już jest "Villenkolonie Bischofswalde" (kolonia willowa Biskupin) w rejonie "Bischofswalderstraße" (ul. Chełmońskiego), "Gustav Langner Straße" (Grottgera), "Am Fichtenheimstraße" (Siemiradzkiego). Dalej na wschód sąsiaduje z nią cegielnia – rejon dzisiejszych zabudowań gimnazjum przy ul. Pautscha i Politechniki, a jeszcze dalej – osiedle w rejonie "Märchenweg" (Malczewskiego), "Erlkönigweg" (Noakowskiego) i "Nixenweg" (Braci Gierymskich). Na terenie tego osiedla budowano – prócz jedno- i dwurodzinnych willi, skromne mieszkania w zabudowie wielorodzinnej – szeregi dwukondygnacyjnych (wzdłuż "Wilhelmshafenerstraße" – ul.Olszewskiego – trzykondygnacyjnych) domów po dwa lub trzy mieszkania (dwu- lub trzypokojowe) na każdym piętrze z przeznaczeniem dla niezamożnych lokatorów. Zabudowa w tym rejonie postępowała bardzo szybko: współczesna sieć ulic Biskupina widoczna jest już na planach z 1936, tamże też widoczny jest układ zabudowy, pozostawiający z tyłu budynków wielorodzinnych pas przydomowych ogrodów. W połowie lat trzydziestych doprowadzono do Biskupina linię tramwajową.
Dowództwo obrony "Festung Breslau" spodziewało się na początku 1945 natarcia Armii Czerwonej od wschodu, na tereny Biskupina. Nakazano więc ewakuację ludności cywilnej, a gdy po kilku tygodniach okazało się, że uderzenie idzie od południa, z rejonu dzielnicy Krzyki, mieszkańcy Biskupina mogli wrócić do swoich mieszkań, które jednak zastawali często okradzione przez formacje niemieckich obrońców. Do końca wojny osiedle nie doznało żadnych poważniejszych zniszczeń; zburzonych lub mocno uszkodzonych było tylko parę domów przy "Wilhelmshafenerstraße" (ul. Olszewskiego), a przy "Rotkäppchenweg" (ul. Kotsisa) zburzony był jeden z budynków (nr 4), odbudowany na początku lat sześćdziesiątych, oraz przy "Hänselweg" (ul. Stefczyka) segmenty nr 32 i 34 odbudowane w 1958 roku.
Komunikację Biskupina z miastem uruchomiono 22 sierpnia 1945, tydzień przed pojawieniem się pierwszego polskiego dziennika („Słowo Polskie”) we Wrocławiu. Początkowo tramwaje docierały od ulicy Spółdzielczej do zamienionego przez Niemców w lotnisko dzisiejszego Placu Grunwaldzkiego, wkrótce jednak wydłużono linię do ul. Stalina (dziś Jedności Narodowej), a później do Dworca Nadodrze, pierwszego czynnego dworca kolejowego w mieście. W tym samym czasie uruchomiono z Biskupina komunikację autobusową w kierunku Karłowic i Zalesia; pojazdy wyposażone były w silniki na gaz świetlny. Jeszcze do wczesnych lat sześćdziesiątych funkcjonował także transport łodzią wiosłową przez Odrę, do osiedla Opatowice.
Do roku 1948 trwały dyskusje, czy osiedle nosić powinno nazwę wywodzącą się z tłumaczenia niemieckiej nazwy przedwojennej "Bishofswalde", czy ze średniowiecznej "Koczotów", ku czemu przemawiały silne tuż po wojnie tendencje do likwidacji śladów niemieckich i eksponowania słowiańskich aspektów historii Ziem Zachodnich. Pod wpływem opinii prof. Witolda Taszyckiego, autorytetu w dziedzinie historii języka polskiego zdecydowano się jednak na Biskupin.
Wkrótce po wojnie szeregową zabudowę wielorodzinną przy ul. Stanisławskiego (b. "Aschenbrödelweg") i Kotsisa ("Rotkäppchenweg") przekazano administracji wrocławskich uczelni, które urządziły tu m.in. domy akademickie i mieszkania dla pracowników uczelni. Także przy innych ulicach Biskupina chętnie osiedlali się profesorowie Uniwersytetu, Politechniki i Akademii Medycznej.
Od końca lat pięćdziesiątych datuje się zabudowa wolnych działek na osiedlu. Ponadto wiele budynków wielorodzinnych podwyższano o jedną kondygnację bądź przebudowano ich strychy na mieszkania. Na przełomie lat 50. i 60. na terenie starej cegielni i jej wyrobisk zbudowano Szkołę Podstawową nr 70 (dziś: Gimnazjum nr 20), a w sąsiedztwie byłych zabudowań wodoleczniczych między dzisiejszymi ul. Kazimierską a Dembowskiego – Szkołę Podstawową nr 66 (dziś: Gimnazjum nr 19), w 1962 – XI Liceum Ogólnokształcące przy ul. Spółdzielczej, w 1963 – przychodnię przy Olszewskiego. Późniejsze inwestycje w tym osiedlu – dom akademicki i dom asystenta zrealizowano w latach 70. i 80., a w 1996 halę sportową Uniwersytetu Przyrodniczego przy ul. Chełmońskiego. Pod koniec lat 70. XX w. wybudowano przy ul. Kazimierskiej trzy wieżowce, .

</doc>
<doc id="344312" url="https://pl.wikipedia.org/wiki?curid=344312" title="Delta Centauri">
Delta Centauri

Delta Centauri ("δ Cen") – gwiazda w gwiazdozbiorze Centaura, odległa od Słońca o około 415 lat świetlnych.
Charakterystyka obserwacyjna.
Jest to ósma co do jasności gwiazda w konstelacji, jej obserwowana wielkość gwiazdowa to 2,58, a wielkość absolutna jest równa −2,94m. Światło gwiazdy jest osłabione na skutek przejścia przez absorbujący pył międzygwiazdowy. Nie jest widoczna z dużej części półkuli północnej i nie ma nazwy własnej.
Charakterystyka fizyczna.
Jest to błękitna gwiazda ciągu głównego, należy do typu widmowego B2. Jest to gwiazda zmienna typu Gamma Cassiopeiae, szybko rotująca i otoczona dyskiem materii. Jej obserwowana jasność waha się o około 15%. Ze względu na szybki obrót, gwiazda jest spłaszczona i gorętsza na biegunach, niż na równiku; zmierzona temperatura to około , ale rzeczywista może być nawet o 1000 K wyższa. Wypromieniowuje ona 12 tysięcy razy więcej energii niż Słońce, ma promień 6,7 razy większy od słonecznego i masę 10–11 razy większą. Ma mniej niż 20 milionów lat; nie wiadomo, czy skończy życie jako biały karzeł, czy wybuchnie jako supernowa.
Dwie słabsze gwiazdy oddalone o mniej niż 5 minut kątowych wykazują podobny ruch własny co Delta Centauri, nie ma jednak pewności, czy są z nią powiązane grawitacyjnie. Większe wartości paralaksy wskazują raczej, że leżą one w przestrzeni bliżej Słońca, niż jaśniejsza gwiazda. Analizy zmienności Delta Centauri z 2008 roku sugerują, że może to być gwiazda podwójna, której towarzyszka jest odległa o 68,7 milisekund kątowych.

</doc>
<doc id="344313" url="https://pl.wikipedia.org/wiki?curid=344313" title="Bystřice u Benešova">
Bystřice u Benešova

Bystřice u Benešova − miasto w Czechach, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczy 4 339 mieszkańców.
Demografia.
"Źródło: Czeski Urząd Statystyczny"

</doc>
<doc id="344314" url="https://pl.wikipedia.org/wiki?curid=344314" title="Δ Cen">
Δ Cen



</doc>
<doc id="344316" url="https://pl.wikipedia.org/wiki?curid=344316" title="Robert Holdstock">
Robert Holdstock

Robert Holdstock (ur. 2 sierpnia 1948 w Kencie, zm. 29 listopada 2009) – brytyjski pisarz fantasy. Pisał pod pseudonimami: Robert Faulcon, Robert Black, Chris Carlsen.
Życiorys.
Robert Holdstock, najstarszy z piątki rodzeństwa, urodził się w Hythe w hrabstwie Kent. Jego ojciec, Robert Frank Holdstock, był policjantem, a matka, Kathleen Madeline Holdstock, pielęgniarką. W wieku siedmiu lat Robert rozpoczął studia w Gillingham Grammar School w Medway. W późniejszym wieku pracował jako przewoźnik bananów na statku, pracownik budowlany oraz górnik.
Jako dorosły zdobył tytuł Bachelor of Science (odpowiednik licencjatu) w University College of North Wales, Bangor, z wyróżnieniem w zoologii stosowanej (studiował w latach 1967-1970). Naukę kontynuował, zdobywając w 1971 roku tytuł Master of Science (odpowiednik magisterium) w zoologii medycznej w London School of Hygiene &amp; Tropical Medicine. Prowadził badania w Medical Research Council w Londynie w latach 1971-1974, jednocześnie poświęcając część czasu na pisarstwo. W 1976 podjął pracę jako pisarz na pełny etat. Przez resztę życia mieszkał w północnym Londynie.
Zmarł w szpitalu w wieku 61 lat, w dniu 18 listopada 2009 roku na skutek zapaści wywołanej infekcją E. coli.

</doc>
<doc id="344318" url="https://pl.wikipedia.org/wiki?curid=344318" title="Brennerautobahn">
Brennerautobahn



</doc>
<doc id="344321" url="https://pl.wikipedia.org/wiki?curid=344321" title="Čáslav">
Čáslav

Čáslav ( lub "Czaslau") − miasto w Czechach, w kraju środkowoczeskim.
31 grudnia 2003 powierzchnia miasta wynosiła 2646 ha. 1 stycznia 2017 gminę zamieszkiwało 10 375 osób, a ich średni wiek wynosił 42,0 roku. 
Demografia.
"Źródło: Czeski Urząd Statystyczny"

</doc>
<doc id="344327" url="https://pl.wikipedia.org/wiki?curid=344327" title="Bela pod Bezdezem">
Bela pod Bezdezem



</doc>
<doc id="344333" url="https://pl.wikipedia.org/wiki?curid=344333" title="Benatky nad Jizerou">
Benatky nad Jizerou



</doc>
<doc id="344335" url="https://pl.wikipedia.org/wiki?curid=344335" title="Benesov">
Benesov



</doc>
<doc id="344336" url="https://pl.wikipedia.org/wiki?curid=344336" title="Brandys nad Labem-Stara Boleslav">
Brandys nad Labem-Stara Boleslav



</doc>
<doc id="344339" url="https://pl.wikipedia.org/wiki?curid=344339" title="Queen (album)">
Queen (album)

Queen – debiutancki album brytyjskiego zespołu Queen, wydany w 1973.
Na pierwszym albumie Queen widoczny jest wpływ innych artystów na twórczość Queen, głównie Led Zeppelin, ale także The Who czy Black Sabbath.
Na płycie znajduje się utwór śpiewany przez perkusistę zespołu Rogera Taylora („Modern Times Rock ’N’ Roll”).
8 lipca 2009 wydawnictwo uzyskało status platynowej płyty w Polsce.
Informacje o utworach.
Keep Yourself Alive.
Brian May napisał „Keep Yourself Alive” już po powstaniu zespołu, ale zanim dołączył do niego John Deacon, jak potwierdził basista Barry Mitchell. Zgodnie z tym, co May powiedział w radiu na temat albumu z 1977, "News of the World", gdy napisał ten utwór chciał, aby był odebrany jako żartobliwy i ironiczny, lecz sens zmienił się kompletnie, gdy śpiewał go Freddie Mercury.
Doing All Right.
„Doing All Right” został napisany przez Briana Maya i Tima Staffela, jeszcze przed powstaniem Queen. Charakter kompozycji utworu zmienia wielokrotnie, od lekkiego popu przez sekcje z akustyczną gitarą, aż po fragmenty właściwe dla heavy metalu. Jest to jeden z niewielu utworów zespołu, w których Brian May gra na fortepianie. Gra też na swojej dawnej akustycznej gitarze (później w takich utworach jak „White Queen (as it Began)”, „Jealousy”). Queen grał ten utwór w 1970. Jest to pierwszy koncertowy utwór, w którym Freddie zagrał na fortepianie.
Great King Rat.
„Great King Rat” został napisany przez Freddiego Mercury’ego. Utwór ten jest przykładem wczesnego brzmienia Queen (długość trwania, mocna kompozycja, gitarowe solo i nagłe zmiany tempa).
My Fairy King.
„My Fairy King” został napisany przez Freddiego Mercury’ego. Opowiada o krainie Rhye – fantastycznym świecie stworzonym przez Mercury’ego. „My Fairy King” jest pierwszym utworem, w którym Mercury mógł zaprezentować swoje umiejętności w grze na fortepianie. W utworze „Doing All Right” sekcje na gitarze grał Brian May inspirując się grą Mercury’ego. Od tego momentu Mercury grał większość sekcji fortepianowych.
Roger Taylor śpiewa natomiast w wyższych tonacjach. Overdubbing rzekomo został użyty w wielu następnych utworach zespołu, szczególnie „Bohemian Rhapsody”. Mercury wziął kilka linii tekstu z poematu Roberta Browninga pod tytułem "The Pied Piper of Kamelin".
Liar.
„Liar” został napisany przez Mercury’ego w 1970 jeszcze pod nazwiskiem Farrokh Bulsara i przed dołączeniem Johna Deacona do zespołu. Jak potwierdzono w kopii zapisów dotyczących nagrania wydanego przez EMI Music, jest to jedno z kilku nagrań Queen z 1970, w których wykorzystano organy Hammonda.
Fani Queen twierdzą, że John Deacon śpiewa linię „all day long”, ponieważ śpiewał on ten fragment na koncertach. Naprawdę jednak nie wiadomo czy Deacon faktycznie śpiewał wokal pomocniczy. W obu wersjach, Deacon śpiewał do mikrofonu Mercury’ego.
The Night Comes Down.
Utworów napisał Brian May krótko po utworzeniu zespołu w 1970. Było to pierwsze nagranie w studiu De Lane Lea Studios we wrześniu 1971, gdy zespół został wynajęty do testowania nowego sprzętu w zamian za możliwość wykonania nagrań demonstracyjnych w celu znalezienia firmy nagraniowej. Porozumienie przyniosło dochody i Queen czerpał korzyści z najnowszego sprzętu, by umieścić pięć utworów na kasecie.
W 1972 Trident Studios podpisało z zespołem kontrakt zezwalający na nagrywanie, ograniczający ich dostęp tylko do czasu, w którym nikt z niego nie korzystał (gdy płacący artyści nic nie nagrywali) i wtedy też Queen rozpoczął współpracę z producentem Royem Thomasem Bakerem. Baker i właściciele/zarządzający Norman i Barry Sheffield nalegali, aby ponownie nagrać pięć dem ze studia De Lane Lea.
Nagrana została nowa studyjna wersja „The Night Comes Down”, ale w końcu uznano, że nagranie ze studia De Lane Lea jest najlepsze i jest to właśnie wersja, która znalazła się na debiutanckim albumie. Nieużyta wersja Roya Thomasa Bakera nie została wydana i nie istnieje żaden jej bootleg.
Modern Times Rock ’n’ Roll.
Utwór ten śpiewa perkusista Roger Taylor, który też napisał tę piosenkę. Piosenka została nagrana dodatkowo dwa razy dla BBC. Pierwszy raz (dla BBC) w grudniu 1973, i transmitowana w John Peel’s Show, ta wersja została wydana w 1989 na albumie "Queen at the Beeb". Drugie nagranie zostało wykonane w 1974, i transmitowane w Bob Harris’s Show. Ta wersja nie ujrzała światła dziennego poza bootlegiem, podczas którego można usłyszeć różnice z pierwotną wersją – bootleg ten ma wolniejsze tempo i dodatkowy wokal Freddiego Mercury’ego.
Son and Daughter.
„Son and Daughter” został napisany przez gitarzystę Briana Maya i był umieszczony na odwrocie singla „Keep Yourself Alive”. Został napisany w 1972 i zawiera gitarowe solo Maya. Wersja z albumu jest pozbawiona tego fragmentu.
Solo to nie zostało ukończone aż do 1974, gdy użyto go w „Brighton Rock”. Do tego czasu Brian May wykonywał solo w trakcie „Son and Daughter” podczas koncertów, dając reszcie zespołu czas na przebranie się i zmianę kostiumów. Fragment ten można usłyszeć również w dłuższej wersji „Son and Daughter”, którą umieszczono na albumie "Queen at the Beeb".
Jesus.
Tekst utworu mówi o Jezusie z Nazaretu. Występuje tu sekcja dwuakordowego rytmu podczas wersów, w długim instrumentalnym zakończeniu.
Seven Seas of Rhye.
Utwór ten został jedynie częściowo ukończony i umieszczony na pierwszym albumie (jako utwór instrumentalny). Jego pełna wersja znalazła się na kolejnym albumie studyjnym, "Queen II".

</doc>
<doc id="344340" url="https://pl.wikipedia.org/wiki?curid=344340" title="Breznice">
Breznice



</doc>
<doc id="344342" url="https://pl.wikipedia.org/wiki?curid=344342" title="Wólka Czarnińska">
Wólka Czarnińska

Wólka Czarnińska – wieś w Polsce położona w województwie mazowieckim, w powiecie mińskim, w gminie Stanisławów.
W latach 1975–1998 miejscowość administracyjnie należała do województwa siedleckiego.
Wieś leży w odległości 3 km od Stanisławowa i 7 km od Mińska Mazowieckiego, nad rzeką Czarną, otoczona jest lasami i łąkami. Na terenie miejscowości nie ma żadnych obiektów zabytkowych. Dobre miejsce do agroturystyki, zbierania grzybów. Wokół rozciągają się rozległe tereny łowieckie.

</doc>
<doc id="344343" url="https://pl.wikipedia.org/wiki?curid=344343" title="Bustehrad">
Bustehrad



</doc>
<doc id="344344" url="https://pl.wikipedia.org/wiki?curid=344344" title="Bystrice u Benesova">
Bystrice u Benesova



</doc>
<doc id="344346" url="https://pl.wikipedia.org/wiki?curid=344346" title="Caslav">
Caslav



</doc>
<doc id="344355" url="https://pl.wikipedia.org/wiki?curid=344355" title="Mikołajewice (powiat sieradzki)">
Mikołajewice (powiat sieradzki)

Mikołajewice – wieś w Polsce położona w województwie łódzkim, w powiecie sieradzkim, w gminie Warta. Wieś o charakterze letniskowym nad południowym skrajem zbiornika Jeziorsko, w odległości ok. 2 km od Warty.
W latach 1975–1998 miejscowość należała administracyjnie do województwa sieradzkiego.
Historia.
Znana od 1421 r. Na wysokim brzegu dawnego koryta Warty ruiny ziemiańskiego dworu z przełomu XVIII/XIX w. w otoczeniu resztek parku. Majątek ten do 1830 r. należał do Morawskich h. Korab (herb szlachecki), jego właścicielem był Teodor Morawski (1797–1879), urodzony w Mikołajewicach, publicysta, historyk i działacz polityczny, minister spraw zagranicznych w rządzie gen. Jana Krukowieckiego. W 1820 r. w wyniku działów spadkowych rodzeństwo Teodor i Konstancja z Morawskich Parczewska odstąpili Mikołajewice Teofilowi Morawskiemu (1793–1854), od 1826 r. posłowi na Sejm związanemu z grupą „Kaliszan”, ministrowi skarbu w Rządzie Narodowym. Po powstaniu majątek został skonfiskowany i na publicznej licytacji wykupiony przez Stanisława Chełmskiego. Po Chełmskim Mikołajewice trafiły w ręce Dąbrowskich, a od 1876 r. – Mazurkiewiczów. Ostatnimi właścicielami folwarku byli Wiesław Mazurkiewicz, sędzia pokoju w latach 1908–1924 i kurator szpitala dla umysłowo chorych w Warcie, i jego syn Władysław Wiesław Michał, który w 1939 r. walczył jako porucznik 7 pułku Strzelców Konnych Wielkopolskich i wydał w 1959 r. wspomnienia pt. "Karabiny maszynowe naprzód". Stojący obok dworu do 1977 r. lamus o konstrukcji sumikowo-łętkowej przeniesiono do Parku Etnograficznego w Lednogórze pod Gnieznem.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="344356" url="https://pl.wikipedia.org/wiki?curid=344356" title="Sylwester Czereszewski">
Sylwester Czereszewski

Sylwester Czereszewski (ur. 4 października 1971 w Gołdapi) – polski piłkarz występujący na pozycji napastnika, reprezentant Polski.
Kariera klubowa.
Karierę piłkarską rozpoczynał w zespole Korony Klewki, skąd wiosną 1989 roku przeszedł do Stomilu Olsztyn. W klubie tym występował do jesieni 1997 roku, z małą przerwą na grę w Gwardii Szczytno jesienią 1992 roku.
W roku 1994 awansował ze Stomilem do pierwszej ligi. W Ekstraklasie zadebiutował w meczu z Zagłębiem Lubin 30 lipca 1994 roku, zaś pierwszą bramkę w Ekstraklasie 21 sierpnia 1994 roku w meczu ze Wartą Poznań. W barwach Stomilu w Ekstraklasie rozegrał 84 spotkania, w których strzelił 17 bramek. Swoją grą zwrócił uwagę działaczy Legii Warszawa, którzy sprowadzili go na Łazienkowską w przerwie zimowej sezonu 1996/1997.
W Legii występował do 2002 roku, z małą eskapadą do chińskiego zespołu Jiangsu Shuntian w 2001 roku. Z drużyną Legii zdobył Mistrzostwo Polski w sezonie 2001/2002, Puchar Polski 1996/1997, Puchar Ligi 2001/2002, Superpuchar Polski 1997/1998, a także koronę króla strzelców w sezonie 1997/1998. W barwach stołecznego klubu rozegrał w pierwszej lidze 116 spotkań, strzelił 45 bramek.
W sezonie 2002/2003 występował w Lechu Poznań, rozgrywając 18 spotkań i strzelając 5 bramek.
Górnik Łęczna był kolejnym etapem jego piłkarskiej kariery. Od sezonu 2003/2004 do wiosny 2005 roku strzelił 5 bramek w 20 meczach. Zwolniony z klubu wiosną 2005 pozostawał bez pracy, by jesienią trafić do Odry Wodzisław, w której rozegrał 7 spotkań, nie strzelając bramki. Powrót do gry po półrocznym rozbracie z piłką okazał się dla 35-letniego wówczas Czereszewskiego zupełnym niewypałem, w meczach Odry spisywał się bardzo słabo. W przewie zimowej sezonu 2005/2006 rozwiązał kontrakt z wodzisławskim pierwszoligowcem. Przed sezonem 2006/2007 rozważał grę w IV-ligowym OKS-ie 1945 Olsztyn (kontynuatora tradycji dawnego Stomilu), jednak ostatecznie nie zdecydował się. Na chwilę obecną nie gra w żadnym klubie, ostatecznie zdecydował się na zakończenie kariery czynnego piłkarza.
W 1994 roku w plebiscycie tygodnika Piłka Nożna został uznany za Odkrycie Roku.
W styczniu 2007 roku zdecydował się pomóc własnym wizerunkiem OKS-owi 1945 Olsztyn. Zadeklarował swój czynny udział przy poszukiwaniu nowych źródeł finansowych dla powoli odradzającego się kontynuatora tradycji dawnego, pierwszoligowego Stomilu.
W sierpniu 2012 roku został grającym trenerem A-klasowej Fortuny Gągławki.
Od rundy wiosennej sezonu 2012/2013 jest grającym trenerem Startu Nidzica. 
W 2008 założył własna szkółkę piłkarska OSPPN Czereś Sport Olsztyn, w której szkoli dzieci i młodzież od 3 do 16 roku życia. 
Od 19 października 2018 w sztabie szkoleniowym Stomilu Olsztyn, od 1 stycznia 2020 dyrektor sportowy tego klubu. Podczas swojej kadencji doprowadził do kontrowersyjnych transferów szerzej nieznanych zawodników, którzy grali głównie na poziomie niższych lig holenderskich. Wskutek afery wywołanej przez publikacje na kibicowskiej stronie Stomilu, Czereszewski został zwolniony z pełnionej funkcji, przez właściciela klubu Michała Brańskiego. Wraz z Czereszewskim z klubem pożegnał się prezes klubu, były bramkarz Spartaka Moskwa i reprezentacji Polski, Wojciech Kowalewski.
Kariera reprezentacyjna.
W reprezentacji Polski rozegrał 23 mecze i strzelił 4 bramki. Debiutował w meczu przeciwko Azerbejdżanowi rozegranym 12 października 1994 w Mielcu (wygrana Polski 1:0). Najlepszy mecz rozegrał w 1998 roku przeciwko Bułgarii w Burgasie, strzelając 2 bramki w wygranym 3:0 meczu eliminacji do ME.

</doc>
<doc id="344361" url="https://pl.wikipedia.org/wiki?curid=344361" title="Leszy">
Leszy

Leszy, borowy, także laskowiec, boruta, borowiec, gajowy, lasowy, leśnik, leśny dziad, dziad borowy, wilczy pasterz – w wierzeniach słowiańskich demon lasu, jego pan i władca zwierząt w nim żyjących. Czczony także jako wielkoruski demon dusz ludzi zmarłych.
Według wierzeń Słowian ukazuje się pod postacią mężczyzny o nienaturalnie białej twarzy i złym spojrzeniu, którego wzrost zmieniał się w zależności od wysokości drzewostanu. Ma także przyjmować postacie zwierzęce (wilk, niedźwiedź, puchacz) lub postać wichru oraz potrafić naśladować głosy zwierząt i dźwięki przypominające wycie wiatru. Takie umiejętności mają pozwalać mu na manipulację ludźmi wędrującymi po lesie. Częstym wyobrażeniem leszego jest mężczyzna ubrany w mundur i czapkę leśnika, który nosi strzelbę lub pałkę.
Wobec ludzi był zasadniczo neutralny, a jego usposobienie zależało od tego, jaki przejawiali stosunek wobec lasu i jego mieszkańców. Bywało, że wypędzał intruzów ze swojego królestwa. Mógł zaprowadzić wędrowców w głąb lasu, bądź bezpiecznie z niego wyprowadzić, wysypać dzieciom zebrane runo leśne z koszyka, uchronić przed atakiem zbójców, wydać na pastwę dzikich zwierząt lub ochronić przed nimi.
Leszy często bywał kapryśny, dlatego składano mu ofiary w postaci zwierząt domowych oraz plonów. Zasad tych przestrzegali przede wszystkim myśliwi i drwale, wobec których leszy był nieprzychylny. W ten sposób prosili demona o możliwość ingerencji w lesie.
Leszy przetrwał w polskich wierzeniach ludowych aż do końca XIX wieku (Bohdan Baranowski przytacza podanie, według którego borowy pomógł w ucieczce dezerterowi z carskiego wojska).
Leszy we współczesnej kulturze popularnej.
W grze ' dwa zadania polegają na zlikwidowaniu Leszego przez Geralta z Rivii. W dodatku do gry, ', można podjąć się dwóch kolejnych zadań z tą istotą, tym razem występującą pod nazwą "Borowy".
Leszy pojawia się także w komiksie Lil i Put.
Leszy jest również tytułowym bohaterem i antagonistą w polskim filmie krótkometrażowym pt. "Leszy" z 2017.
Leszy pojawia się także w 5 sezonie serialu "Supernatural" (odcinek nr 5 – "Fallen Idols").
Leszy (Wujek Czesio) jest jednym z drugoplanowych bohaterów powieści Marcina Mortki pt. „Projekt Mefisto”.
W serii komiksowej "Kajko i Kokosz" Janusza Christy, Leszy wystąpił pod nazwą Dziada Borowego, w zeszycie "Dzień Śmiechały".
Leszy jest głównym bohaterem gry polskiego studia Glivi Games S.A. pod tytułem „Leshy”.
Leshy jest jednym z bohaterów gry "Inscryption".

</doc>
<doc id="344362" url="https://pl.wikipedia.org/wiki?curid=344362" title="Bylica głupich">
Bylica głupich



</doc>
<doc id="344363" url="https://pl.wikipedia.org/wiki?curid=344363" title="Draganek">
Draganek



</doc>
<doc id="344365" url="https://pl.wikipedia.org/wiki?curid=344365" title="Psia ruta">
Psia ruta



</doc>
<doc id="344366" url="https://pl.wikipedia.org/wiki?curid=344366" title="Starzenice">
Starzenice

Starzenice – wieś w Polsce położona w województwie łódzkim, w powiecie wieluńskim, w gminie Wieluń.
Wieś kapituły katedralnej gnieźnieńskiej w powiecie wieluńskim województwa sieradzkiego w końcu XVI wieku. Do 1953 roku istniała gmina Starzenice. W latach 1975–1998 miejscowość administracyjnie należała do województwa sieradzkiego.
Historia.
Pierwsza wzmianka o miejscowości pochodzi z 1395. Dawniej była to wioska szlachecka, własność rozrodzonego w województwie sieradzkim rodu Łubieńskich. Po istniejącym tu jeszcze w latach 80. XX w. murowanym dworku nie ma już śladu. Pozostały jedynie resztki parku z aleją lipową liczącą ponad 50 drzew.
Znane osoby blisko związane ze Starzenicami.
Urodził się tu Ignacy Kozielewski (1882–1964), twórca hymnu harcerskiego. Jego ojciec – Sebastian pod koniec XIX w. był zatrudniony w majątku Starzenice jako ogrodnik. Ok. 1884 r. rodzice Kozielewskiego przenieśli się do niedalekiego Ruśca.

</doc>
<doc id="344367" url="https://pl.wikipedia.org/wiki?curid=344367" title="Beach Boys">
Beach Boys



</doc>
<doc id="344373" url="https://pl.wikipedia.org/wiki?curid=344373" title="The Chicago Manual of Style">
The Chicago Manual of Style

The Chicago Manual of Style (CMOS) – opracowanie o stylu, rozumianym jako ogół zagadnień związanych z wyglądem tekstu pisanego – m.in. interpunkcją, pogrubieniem bądź nachyleniem czcionki. CMOS, mimo że w zamierzeniu był przeznaczony dla amerykańskiej odmiany języka angielskiego, jest stosowany w państwach anglojęzycznych, ponieważ klarownie objaśnia zagadnienia z tego zakresu.
Pierwsze wydanie powstało w roku 1906 i było zatytułowane "Manual of Style". W 2010 roku ukazała się jego szesnasta wersja. Siedemnasta wersja ukazała się w roku 2017. Styl ten jest dostępny jako rozszerzenie programu Zotero służącego do zarządzania bibliografią i przypisami. Współpracuje z pakietem Libre Office za pośrednictwem środowiska Java. Styl Chicago jest używany także w publikacjach polskojęzycznych. 
"The Chicago Manual of Style" jest wydawany przez wydawnictwo University of Chicago Press Uniwersytetu w Chicago.

</doc>
<doc id="344374" url="https://pl.wikipedia.org/wiki?curid=344374" title="Chicago Manual of Style">
Chicago Manual of Style



</doc>
<doc id="344382" url="https://pl.wikipedia.org/wiki?curid=344382" title="Żółtoziem">
Żółtoziem



</doc>
<doc id="344383" url="https://pl.wikipedia.org/wiki?curid=344383" title="Compact Flash">
Compact Flash



</doc>
<doc id="344386" url="https://pl.wikipedia.org/wiki?curid=344386" title="Kolektor ssący">
Kolektor ssący

Kolektor ssący – przewód wykonany z metalu lub tworzywa sztucznego, podłączany do głowicy silnika i służący doprowadzeniu powietrza lub mieszanki paliwowo-powietrznej do cylindra. 
Budowa kolektorów ssących bywa różna. Można je podzielić ze względu na liczbę rur (zależną od liczby cylindrów), sposób zasilania silnika, miejsce usytuowania gaźnika i układu wtrysku paliwa.

</doc>
<doc id="344400" url="https://pl.wikipedia.org/wiki?curid=344400" title="Kildare">
Kildare

Kildare (irl. "Cill Dara", st. irl. "Cell Dara" – "kościół dębu") – miasto w Irlandii, w hrabstwie Kildare, 50 km na zachód od Dublina.
W Kildare znajdują się słynne Ogrody Japońskie, katedra świętej Brygidy, okrągła wieża i Irlandzka Narodowa Stadnina.

</doc>
<doc id="344401" url="https://pl.wikipedia.org/wiki?curid=344401" title="Jarosław Krupski">
Jarosław Krupski

Jarosław Krupski (ur. 7 lipca 1969 w Wejherowie) – piłkarz polski, bramkarz, wychowanek, a obecnie trener bramkarzy Arki Gdynia, w polskiej ekstraklasie zawodnik GKS Bełchatów, Wisły Płock i Zagłębia Lubin. Jeden z najlepszych zawodników Arki na tej pozycji w historii klubu.
Przebieg kariery.
Jako osiemnastolatek zadebiutował w barwach gdyńskiego klubu. W latach 1987-1995 bronił barw Arki Gdynia. Do niego należy klubowy rekord pod względem minut bez wpuszczonego gola - 952 minuty. Następnie trafił do Górnika Konin (później pod nazwą Aluminium Konin). Do GKS Bełchatów przeszedł w przerwie zimowej sezonu 1996/1997 i wiosną 1997 debiutował w ekstraklasie. Przeżył wraz z tym zespołem spadek i powrót do ekstraklasy, a w sezonie 1998/1999 dotarł do finału Pucharu Polski. GKS przegrał wtedy z Amicą Wronki 0:1 na stadionie miejskim w Poznaniu.
W 1999 został zawodnikiem płockiej Wisły (wówczas pod nazwą Petro, a w kolejnym sezonie Orlen). Po 2-letniej grze w Ekstraklasie nastąpił spadek Wisły. Płocczanie w następnym sezonie (2001/2002) zdołali awansować do 1 ligi dochodząc przy tym do 1/2 finału Pucharu Polski. Sam Krupski na drugoligowych boiskach oraz w PP zanotował wspaniała serię 980 minut bez straty gola. Sezon 2002/2003 spędził w ekstraklasie jako podstawowy zawodnik w barwach Zagłębia Lubin.
Jesienią 2003 pozostawał bez przynależności klubowej, następnie powrócił do Arki Gdynia. Rundę jesienną sezonu 2005/2006 spędził w Cartusii Kartuzy.
Do końca 2005 rozegrał w I lidze piłkarskiej 101 spotkań (dodatkowo dwa mecze w barażach o ekstraklasę). W barwach Arki wystąpił w 133 meczach II-ligowych i 87 III-ligowych, jako rezerwowy miał udział w powrocie Arki do ekstraklasy w 2005, rok wcześniej przyczynił się do utrzymania przez gdynian statusu II-ligowców, dzięki kapitalnym interwencjom w barażach ze Śląskiem Wrocław.
18 marca 2006 zadebiutował w ekstraklasie w barwach Arki Gdynia, w meczu z GKS Bełchatów, wygranym przez Arkę 2:0. Zanotował w niej jeszcze 2 spotkania z Górnikiem Zabrze i Zagłębiem Lubin. Jego licznik gier w ekstraklasie zatrzymał się na 104 występach.
2 maja 2017 na Stadionie Narodowum jako trener bramkarzy wywalczył wraz z Arką Gdynia Puchar Polski,a następnie dnia 7 lipca 2017 roku Superpuchar Polski po wygranym w rzutach karnych (1:1, 4:2) meczu z Legią Warszawa. Sukces ten powtórzył rok później. Arka tym razem pokonała Legię 3:2 (3:2) w meczu o Superpuchar Polski rewanżując się za porażkę 1:2 (0:1) 2 maja na Stadionie Narodowym w meczu o Puchar Polski.

</doc>
<doc id="344406" url="https://pl.wikipedia.org/wiki?curid=344406" title="PAH">
PAH



</doc>
<doc id="344411" url="https://pl.wikipedia.org/wiki?curid=344411" title="Białka indukowane niedoborem witaminy K">
Białka indukowane niedoborem witaminy K

Białka indukowane niedoborem witaminy K (ang. PIVKA, Protein Induced by Vitamine K Absence) – białka osocza krwi, które powstają w wątrobie. 
Są obecne we krwi wtedy, kiedy nie następuje ich γ-karboksylacja w wątrobie podczas cyklu witaminy K. Taką sytuację obserwuje się w przypadku zaburzeń w metabolizmie witaminy K lub po podaniu antywitaminy K. 
Ich obecność we krwi oznaczamy w celu diagnostyki zaburzeń krzepnięcia krwi.
Do PIVKA zaliczamy:

</doc>
<doc id="344412" url="https://pl.wikipedia.org/wiki?curid=344412" title="Splatterpunk">
Splatterpunk

Splatterpunk – nurt szeroko rozumianej fantastyki, a szczególnie współczesnego horroru, powstały w latach 80. XX wieku. Zakłada wywołanie u odbiorcy odrazy, epatując obrazami przemocy i okrucieństwa.
Termin pochodzi od angielskiego słowa "splatter" (bryzgać), nawiązującego do filmów splatter (inaczej zwanych gore) oraz "punk" (śmieć), będącego odniesieniem do nihilistycznego ruchu punkowego. Został po raz pierwszy użyty w roku 1986 przez na 12. w Providence.
Pisarzami zaliczanymi do tego nurtu są David J. Schow, Clive Barker, , oraz , Jack Ketchum, , , , . Przykładami filmów splatterpunkowych są ekranizacje prozy Barkera, jak ' i ' czy obrazy według scenariuszy Skippa i Spectora ("") i Schowa ("Teksańska masakra piłą mechaniczną III").

</doc>
<doc id="344414" url="https://pl.wikipedia.org/wiki?curid=344414" title="PIVKA">
PIVKA



</doc>
<doc id="344416" url="https://pl.wikipedia.org/wiki?curid=344416" title="Mortal Kombat IV">
Mortal Kombat IV



</doc>
<doc id="344417" url="https://pl.wikipedia.org/wiki?curid=344417" title="Mortal Kombat 4">
Mortal Kombat 4

Mortal Kombat 4 – gra komputerowa wydana w roku 1997 przez firmę Acclaim (przy udziale Midway). Jest to czwarta część cyklu (nie licząc gier pobocznych), a zarazem pierwsza wprowadzającą grafikę 3D.
Autorzy znacznie ograniczyli w porównaniu z Mortal Kombat Trilogy liczbę postaci, a także lokacji występujących w grze. W zamian dodano szereg nowych ciosów, a także wprowadzono ciekawe bronie (co było całkowitą nowością).
Mortal Kombat Gold.
Wydana w 1999 roku przez firmę Midway konwersja gry Mortal Kombat 4 na Dreamcasta. Gra została wydana z przymiotnikiem Gold – a więc tytuł sugerował, iż zostały wprowadzone zmiany względem pecetowej wersji. Dodano 5 nowych postaci: Cyrax, Kung Lao, Baraka, Mileena, Kitana oraz jedną ukrytą: Sektor. Oprócz tego autorzy przygotowali trzy nowe mapy. Poważną zmianą była możliwość wybrania broni przed walką. Gra nie doczekała się oficjalnej wersji na PC.
Mortal Kombat 4 Enhanced.
Jest to fanowski dodatek do gry Mortal Kombat 4. Wprowadza parę nowych postaci – m.in. Kitanę i Kung Lao, a także wprowadza kosmetyczne poprawki do wyglądu innych zawodników. Oprócz tego dodatek zmienia parę tekstur, dodaje jedną nową planszę a także zawiera szereg mniej istotnych zmian – jak choćby możliwość gry z Goro na innych arenach aniżeli Goro's Lair.

</doc>
<doc id="344418" url="https://pl.wikipedia.org/wiki?curid=344418" title="Antywitamina K">
Antywitamina K

Antywitamina K - związek chemiczny wykazujący antagonistyczne działanie do witaminy K blokując cykl witaminy K, tzw. inhibitor kompetycyjny
Do antywitamin K należą:
W Polsce dostępne są dwa leki z tej grupy: warfaryna i acenokumarol.
Mechanizm działania.
Witamina K stanowi kofaktor w potranslacyjnej karboksylacji reszt kwasu glutaminowego do L-karboksyglutaminowego w N-końcowych regionach czynników krzepnięcia krwi zależnych od witaminy K (czynników krzepnięcia: II, VII, IX i X). Oznacza to, że Antywitamina K hamuje cykl przemian witaminy K, dzięki czemu w wątrobie wytwarzane są częściowo karboksylowane i dekarboksylowane białka o zmniejszonej aktywności prokoagulacyjnej.
Przebieg leczenia.
Skutki leczenia antywitaminą K, to jest efekt przeciwkrzepliwy, występuje po 2-7 dniach. Leczeniu powinny towarzyszyć częste badania INR oraz odpowiednia dieta. Przyjmowane dawki zależą od cech osobniczych, a także od wieku, występowania choroby wątroby, ryzyka krwawienia, a także występowania czynników szczególnych, takich jak ciąża.
Zastosowanie.
Antywitaminę K stosuje się w leczeniu migotania lub trzepotania przedsionków; u osób powyżej 75. roku życia z nadciśnieniem tętniczym, cukrzycą, upośledzeniem funkcji skurczowej lewej komory i objawową niewydolnością serca; u osób ze sztucznymi protezami zastawek, reumatyczną wadą zastawki mitralnej, u osób po zawale serca czy zatorowości tętniczej, a także ze skrzepliną w jamach serca.

</doc>
<doc id="344421" url="https://pl.wikipedia.org/wiki?curid=344421" title="Tadżycy">
Tadżycy

Tadżycy, Tadżykowie (, "Tâjik"; cyrylica: ) – naród indoeuropejski pochodzenia irańskiego.
Pochodzenie etniczne.
Tadżykowie, pokrewni, a często nawet utożsamiani z Persami, są potomkami aryjskich plemion wędrownych, które osiadły w Azji Środkowej około 2000 r. p.n.e.
Regiony zamieszkania.
Zamieszkuje on regiony Azji Środkowej, a głównie Tadżykistanu, gdzie stanowi 80% całej populacji, oraz północnego Afganistanu, stanowiąc około 37% tamtejszej populacji. Ogromne społeczności tadżyckie mieszkają w sąsiednim Uzbekistanie. Oficjalnie 5% jego liczebności deklaruje narodowość tadżycką, jednak uważa się, że Tadżyków w Uzbekistanie jest o wiele więcej – różne źródła szacują ich liczbę na od 4 do nawet 11 milionów osób, stanowiących nawet 15–45% całej ludności państwa. Jest to spowodowane tym, iż w czasach Związku Radzieckiego Tadżycy przebywający wówczas na terenie Uzbeckiej SRR dostali do wyboru – albo zostać zarejestrowanym jako Uzbecy i tam zostać, albo pozostać przy narodowości tadżyckiej i w konsekwencji zostać przymusowo wywiezionym do górzystej, słabo rozwiniętej Tadżyckiej SRR. Wielu z nich zdecydowało się zmienić swoją narodowość w zamian za lepsze warunki życia. Z tego powodu bardzo trudno jest określić rzeczywistą ich liczbę w Uzbekistanie. 
Tadżycy mieszkający w Pakistanie, gdzie stanowią mniej niż 0,5%, są potomkami uchodźców – afgańskich Tadżyków, którzy uciekli z Afganistanu w latach 80. XX wieku, z powodu radzieckiej interwencji. Nieliczna społeczność tadżycka istnieje też w Chinach – we wschodniej części regionu Sinciang – i są tam jedną z 56 oficjalnie notowanych mniejszości narodowych (zobacz: Tadżycy w Chinach). 
Około pół miliona Tadżyków zamieszkuje też niektóre obwody dzisiejszej Rosji. Większość z nich wyemigrowała tam ze swojego kraju w czasach ZSRR.
Pochodzenie nazwy.
Nazwa „Tadżycy” pochodzi od słowa "Tājik" o ałtajskim pochodzeniu, i pierwotnie oznaczała ona "nie-Turek"; zazwyczaj była ona używana w odniesieniu do Persów lub Irańczyków. W czasie istnienia sułtanatu seldżuckiego, w którym Persowie byli rządzeni przez Turków Seldżuckich, słowo "Tājik" odnosiło się do perskojęzycznych ludów środkowej Azji. W źródłach pisanych pojawia się ona po raz pierwszy w XI-wiecznych ujgurskich kronikach.
Język.
Naród tadżycki posługuje się językiem perskim, jednak zapisywanym najpierw (od 1928) narzuconym przez Sowietów w ramach polityki korienizacji alfabetem łacińskim, kilka lat później – w wyniku rusyfikacji – zmienionym na cyrylicę. Z powodu tej różnicy pisma język używany przez Tadżyków bywa często nazywany językiem tadżyckim. Wśród językoznawców toczy się dyskusja nad tym, czy język tadżycki jest dialektem języka perskiego, czy należy traktować go jako osobny język.
Wierzenia.
Tadżycy są narodem muzułmańskim – większość z nich jest sunnitami, lecz istnieją też nieliczne mniejszości szyickie (imamickie i isma'ilickie). Od dawna na terenach Tadżykistanu – głównie w Duszanbe – mieszkali także Żydzi, ale w XX wieku większość z nich wyemigrowała do Izraela bądź do Stanów Zjednoczonych, głównie z powodu tamtejszej ich dyskryminacji (jedyna synagoga w kraju, synagoga w Duszanbe, została zburzona w 2006 roku na zlecenie władz, jednak w 2009 otwarto nową).
Tradycyjne zajęcia.
Tradycyjnymi źródłami utrzymania Tadżyków były rolnictwo i ogrodnictwo, a w mniejszym stopniu – hodowla zwierząt i rzemiosło. Współcześnie są oni zatrudnieni w innych gałęziach gospodarki, głównie w przemyśle.

</doc>
<doc id="344426" url="https://pl.wikipedia.org/wiki?curid=344426" title="Jem">
Jem

Jem, właśc. Jemma Griffiths (ur. 18 maja 1975 w Penarth, Walia) – brytyjska piosenkarka i autorka tekstów. Uczęszczała na Uniwersytet w Susseksie zdobywając wykształcenie prawnicze.
Napisała, wraz z Guyem Sigsworthem, piosenkę „Nothing Fails”, która została później przerobiona przez Madonnę i ukazała się na jej albumie "American Life" w 2003 roku.
Kariera.
Jem rozpoczęła na poważnie swoją karierę w 2002 roku, gdy wersja demo jej piosenki „Finally Woken” ukazała się w jednej ze stacji radiowych w Los Angeles.
Następnie, jesienią 2003 roku, wydała średnio popularny EP – "It All Starts Here...", po którym, w marcu 2004, ukazał się album "Finally Woken".
Singel „They”, upubliczniono w Wielkiej Brytanii 14 marca 2005. Później Jem zdobyła sławę w USA, jako że jej muzyka była wykorzystywana w programach telewizyjnych takich jak: "Życie na fali" ("The O.C."), "Gotowe na wszystko" ("Desperate Housewives"), "Chirurdzy" ("Grey's Anatomy"), "Sześć stóp pod ziemią" ("Six Feet Under") oraz "Magia Niagary" ("Wonderfalls").
Kolejne single, „24” oraz „Come on Closer”, ukazały się w stacjach radiowych "Triple A"; singiel „Come on closer” został użyty także jako motyw przewodni filmu Bliżej ("Closer", 2004) w reżyserii Mike’a Nicholsa. Jej piosenka „Wish I” została użyta jako piosenka tytułowa brytyjskiego reality show, Celebrity Love Island.
W 2006 roku Jem nagrała piosenkę do ścieżki dźwiękowej filmu fantasy – "Eragon" o tytule „Once in Every Lifetime”. Była to jedna z pierwszych piosenek zaakceptowanych do ścieżki dźwiękowej filmu.
16 września 2008 wydany został jej nowy album "Down to Earth".
Piosenka „Keep On Walking” została wykorzystana w ostatnich scenach finałowego odcinka drugiego sezonu serialu „Damages”.
Styl muzyczny.
Eklektyczna stylizacja debiutanckiego albumu Jem nie dała się przypisać do żadnej kategorii przez wielu krytyków muzycznych. Niektóre z jej piosenek są rockowymi balladami, jednak inne ocierają się o electronicę oraz trip hop. Dzięki aksamitnemu głosowi, jest porównywana do Beth Orton oraz w mniejszym stopniu do Dido.

</doc>
<doc id="344429" url="https://pl.wikipedia.org/wiki?curid=344429" title="Pleśna (województwo małopolskie)">
Pleśna (województwo małopolskie)

Pleśna – wieś w powiecie tarnowskim (woj. małopolskie), siedziba gminy Pleśna. Miejscowość położona jest 11 kilometrów na południe od Tarnowa. Leży w dolinie rzeki Białej u ujścia potoku Pleśnianka i na północno-wschodnich zboczach Lubinki. Wieś otaczają wzgórza: Słona Góra, Ostra Góra, Lubinka i Wał. W okresie międzywojennym wraz z sąsiednim Łowczówkiem – popularna wieś letniskowa dla Tarnowa.
Toponimia.
Nazwa wsi wzięła się prawdopodobnie od ukształtowania miejscowego terenu. Pierwotnie Pleśna położona była nad doliną, na stoku, wzdłuż potoku Pleśnianka wpadającego do Białej. W gwarze słowo "płaśń" oznacza trawiasty teren na stoku lub dnie doliny. Jeden z niewielu płaskich terenów w okolicy to część wsi zwana Równie. Na małopolskich mapach glebowo-rolniczych z 2013 roku wspomniana równina stanowi wąski cypel żyznej „gleby pszennej” i madów rzecznych wsunięty między lessowe wzgórza gorszej klasy.
Na przestrzeni wieków nazwa miejscowości ulegała zmianom. U Jana Długosza wieś widnieje jako Playszna, Akta Camerae Apostolice wymieniają ją już jako Plessima. Na początku była więc zapewne Płaśnia, później Płeśna a następnie Pleśna.
Historia.
Okres staropolski.
Parafia w Pleśnej istniała w 1327. Miejscowy kościół wybudowano już 1236. Taka bowiem data wyryta była na tragarzu. Pleśna była własnością rycerskiego rodu Łowczowskich, później w części także Szreniawitów.
W XVI wieku Pleśna należała do Mikołaja Szreniawy. We wsi było 9 osadników na 2,5 łanach, 3 zagrodników z rolą, 4 komorników, 2 rzemieślników oraz karczma z 1/8 łana.
W 1538 został sprawiony dzwon do kościoła zwany później mniejszym. Na dzwonnicy wisiał jeszcze w 1781.
W 1596 istniała w Pleśnej szkoła parafialna.
W 26 marca 1657 kościół parafialny p.w. Wszystkich Świętych (wybudowany w 1642 roku) został spalony przez wojska kozackie i węgierskie księcia siedmiogrodzkiego Jerzego II Rakoczego. Świątynię odbudowano w 1664 dzięki kolatorom Mikołajowi Dobkowi Łowczowskiemu i jego żonie Wiktorynie.
W 1715 sprawiony został przez dziedzica dóbr w Pleśnej, pisarza lubelskiego Krzysztofa Kwiatkowskiego i jego małżonkę Katarzynę drugi dzwon zwany większym, istniejący do dnia dzisiejszego.
Czasy rozbiorowe.
W 1827 roku głównym właścicielem Pleśnej był Franciszek Michalczewski.
W 1846 właścicielem dominium Pleśna (złożonego z części wsi Pleśna i Rychwałd) był Józef Eisenbach.
W 1846 podczas rzezi galicyjskiej w pobliskim Świebodzinie zabito proboszcza pleśnieńskiego ks. Wojciecha Cieczkiewicza. Zginęli również dziedzic wsi Józef Eisenbach oraz jego syn i 13 innych osób.
W okresie 1848–1851 majątek pleśnieński stanowił masę spadkową Józefa Eisenbacha, zaś w latach 1851–1855 był własnością jego żony Leopoldyny Eisenbach. W 1851 Roman Borkowski był właścicielem części wsi Pleśna.
18 sierpnia 1856 szalejąca ogromna burza z sypiącym gradem poczyniła wiele szkód, w tym powyłamywała drzewa w lasach i sadach.
Około 1880 wybudowano dwór w Pleśnej. Przed II wojną światową należał on do rodziny Wechslerów. Nie zachował się on do obecnych czasów, wyburzony w drugiej połowie XX wieku.
I wojna światowa.
W czasie działań wojennych w okolicach Pleśnej zatrzymał się front. We wsi wraz z wojskami rosyjskimi stacjonował gen. Aleksander Osiński.
Okres międzywojenny.
W 1930 nowy, murowany kościół zastąpił starą drewnianą świątynię, którą rozebrano i przeniesiono w 1938 roku do miejscowości Żelichów, rodzinnej wsi proboszcza.
W 1934 ostatnim wójtem wsi Pleśna był Rafał Chochołowicz. Od 1935 reforma samorządowa wprowadziła stanowiska wójta gminy zbiorowej.
W latach międzywojennych latem do Łowczówka i Pleśnej przyjeżdżało około 3 tysięcy wczasowiczów z Tarnowa i innych miast. Większość wśród nich stanowili Żydzi, którzy teren gromady zwali „drugą Krynicą”.
II wojna światowa.
Na cmentarzu parafialnym znajduje się zbiorowa mogiła trzech Polaków, więźniów tarnowskiego więzienia, rozstrzelanych przez gestapo w Woźnicznej 8 grudnia 1942 roku. Zwłoki ekshumowano w 1962 roku.
W sierpniu 1944 roku na wzgórzach otaczających Pleśną stacjonowała IV kompania „Ewa” I. batalionu 16 Pułku Piechoty AK pod dowództwem porucznika Michała Steczyszyna „Kaliny”, prowadząc działania dywersyjne w ramach akcji „Burza”.
Współcześnie.
W latach 1975–1998 miejscowość administracyjnie należała do województwa tarnowskiego.
Zabytki.
Kościół parafialny Wniebowzięcia Najświętszej Maryi Panny – zbudowany w latach 1924–1930 na miejscu poprzedniego, drewnianego kościoła, przeniesionego do wsi Żelichów. Jego projektantem był architekt Franciszek Mączyński. Jest to murowana neobarokowa bazylika z transeptem. Wewnątrz znajdują się cztery barokowe ołtarze, chrzcielnica i ambona pozostałe z wyposażenia poprzedniej świątyni.
Turystyka.
W Pleśnej powstała ścieżka dydaktyczno-ekologiczna w Uroczysku Pleśnianki o długości 1500 m. Znajduje się na niej 10 przystanków, a jej przejście zajmuje około 90 minut.
We wsi znajduje się cmentarz wojenny nr 173 z czasów I wojny światowej, na którym pochowanych jest 34 żołnierzy austro-węgierskich i 29 rosyjskich.

</doc>
<doc id="344430" url="https://pl.wikipedia.org/wiki?curid=344430" title="Architektura zorientowana na usługi">
Architektura zorientowana na usługi

Architektura zorientowana na usługi (ang. "service-oriented architecture", "SOA") – koncepcja tworzenia systemów informatycznych, w której główny nacisk stawia się na definiowanie usług, które spełnią wymagania użytkownika. Pojęcie SOA obejmuje zestaw metod organizacyjnych i technicznych mający na celu powiązanie biznesowej strony organizacji z jej zasobami informatycznymi.
Mianem "usługi" określa się tu każdy element oprogramowania, mogący działać niezależnie od innych oraz posiadający zdefiniowany interfejs, za pomocą którego udostępnia realizowane funkcje. Sposób działania każdej usługi jest w całości zdefiniowany przez interfejs ukrywający szczegóły implementacyjne – niewidoczne i nieistotne z punktu widzenia klientów. Dodatkowo, istnieje wspólne, dostępne dla wszystkich usług medium komunikacyjne, umożliwiające swobodny przepływ danych pomiędzy elementami platformy.
Architektura "SOA" podobna jest do obiektów rozproszonych, jednak opisuje rozwiązanie na wyższym poziomie abstrakcji. Interfejsy usług są zazwyczaj definiowane w sposób abstrakcyjny i niezależny od platformy programistycznej. Również same usługi są często implementowane na bazie różnych technologii i udostępniane za pomocą niezależnego protokołu komunikacyjnego.
Do modelowania procesów biznesowych realizowanych w SOA można wykorzystywać notację BPMN przygotowaną m.in. do opisu tej klasy zagadnień. W modelach takich komunikacja z usługami jest modelowana jako zdarzenia typu wyślij/odbierz wiadomość (komunikat) zawierająca odpowiednie dane wysłane/pobierane do/od usługi.

</doc>
<doc id="344431" url="https://pl.wikipedia.org/wiki?curid=344431" title="Scuola Normale di Pisa">
Scuola Normale di Pisa

Scuola Normale Superiore di Pisa – centrum studiów i badań, założone przez Napoleona Bonaparte w 1810 w Pizie. Jest, wraz ze Scuola Superiore di Sant’Anna, elitarną i najbardziej prestiżową włoską uczelnią i stanowi odpowiednik francuskich tzw. wielkich szkół. Została ona utworzona jako uczelnia-córka paryskiej szkoły École normale supérieure. Szkoła posiada dwa tradycyjne kierunki: "Lettere e Filosofia" (humanistyczny) i "Scienze matematiche fisiche e naturali" (nauki matematyczno-fizyczno-przyrodnicze). Szkołę tę ukończyli sławni uczeni, politycy i ekonomiści włoscy, m.in. Vito Volterra, Mauro Picone, Aldo Andreotti, Enrico Fermi, Carlo Rubbia, Giosuè Carducci.

</doc>
<doc id="344434" url="https://pl.wikipedia.org/wiki?curid=344434" title="Kirgizi">
Kirgizi

Kirgizi (, trb. "kyrgyzdar") – naród turkijski zamieszkujący głównie Kirgistan, jak również Uzbekistan, Kazachstan, Chiny, Tadżykistan, Turcję i Afganistan.
Etnogeneza.
Posługują się językiem kirgiskim z grupy języków tureckich. W procesie etnogenezy narodu kirgiskiego uczestniczyły plemiona tureckie i mongolskie. Wśród Kirgizów bardzo powszechne jest występowanie genów z haplogrupy R1a1. Struktura społeczna oparta była na podziale plemiennym i rodowym.
W VI–X wieku Kirgizi utworzyli państwo, które obejmowało znaczną część dzisiejszej Mongolii.
Rozmieszczenie i liczebność.
Współczesne szacunki mówią o ponad 4,5 miliona Kirgizów, żyjących głównie w Azji Środkowej. Poza swym państwem narodowym zamieszkują zwarcie zachodnie krańce Chin oraz wschodni Tadżykistan. Ponadto żyją w mniejszych skupiskach lub większym rozproszeniu w Uzbekistanie, Kazachstanie, Afganistanie i Turkmenistanie. Poza Azją Środkową emigracja żyje w Rosji, Turcji i na Ukrainie. Z racji na wysoki przyrost naturalny obserwowany jest znaczny wzrost liczebności Kirgizów w obrębie Kirgistanu, wzrastając z 2 229 663 w 1989 roku do 4 099 433 w 2013. Stanowią 72% populacji Kirgistanu.
Historyczna populacja Kirgizów w poszczególnych republikach radzieckich na podstawie radzieckich spisów ludności:
Kultura.
Tradycyjnym zajęciem Kirgizów było wysokogórskie pasterstwo, myślistwo, w niektórych regionach uprawa zbóż. Od początku XX wieku przechodzili na osiadły tryb życia, słynęli z wyrobu dywanów i artystycznej obróbki metali. Wyznają w głównej mierze islam sunnicki.

</doc>
<doc id="344444" url="https://pl.wikipedia.org/wiki?curid=344444" title="Subemitent usługowy">
Subemitent usługowy

Subemitent usługowy – podmiot będący stroną zawartej z emitentem umowy, który zobowiązuje się do nabycia na własny rachunek całości lub części papierów wartościowych danej emisji, oferowanej wyłącznie temu podmiotowi w celu dalszego ich zbywania w ofercie publicznej.

</doc>
<doc id="344454" url="https://pl.wikipedia.org/wiki?curid=344454" title="Horkruks">
Horkruks



</doc>
<doc id="344459" url="https://pl.wikipedia.org/wiki?curid=344459" title="Łańcuch przeciwślizgowy">
Łańcuch przeciwślizgowy

Łańcuch przeciwślizgowy – potocznie zwany "łańcuchem na koło", łańcuch składający się z sekcji (zazwyczaj dwóch) odcinków obejmujących obrzeże opony, połączonych szeregiem łańcuchów lub płytek, pokrywających poprzecznie bieżnik opony. Pod naciskiem pojazdu łańcuch jest wgniatany w miękką warstwę podłoża zwiększając przyczepność koła.
Łańcuch przeciwślizgowy śnieżny.
To łańcuch służący zwiększeniu przyczepności (tarcia) kół pojazdu w zetknięciu z nawierzchnią drogi zaśnieżonej lub oblodzonej, zakładany przeważnie w zimie w ciężkich warunkach pogodowych, szczególnie na odcinkach bocznych dróg górskich oraz w warunkach stałego śniegu (np. obszary za kołem podbiegunowym). Łańcuchów przeciwślizgowych nie należy stosować na odcinkach dróg asfaltowych niezaśnieżonych bądź nieoblodzonych ze względu na destrukcyjne skutki dla nawierzchni.
Łańcuch przeciwślizgowy terenowy.
To łańcuch służący zwiększeniu przyczepności kół pojazdu w warunkach jazdy terenowej (bezdroże). Tego typu łańcuchy wyróżnia szczególnie agresywna forma części bieżnikowej w postaci wystających płytek bądź pazurów przyspawanych do ogniw. Stosowane są one zazwyczaj w leśnictwie oraz w kołowych pojazdach bojowych.
Łańcuch przeciwślizgowo-ochronny.
To łańcuch zwiększający przyczepność kół oraz, dzięki zwartej budowie części bieżnikowej, ochraniający oponę przed uszkodzeniami i przyspieszonym zużyciem w trudnych warunkach eksploatacji. Łańcuchy takie mają zastosowanie przemysłowe w kamieniołomach, kopalniach kruszyw, kopalniach rud.

</doc>
<doc id="344460" url="https://pl.wikipedia.org/wiki?curid=344460" title="Tom Pryce">
Tom Pryce

Thomas Maldwyn Pryce (ur. 11 czerwca 1949 roku w Ruthin, zm. 5 marca 1977 roku Johannesburgu) – brytyjski kierowca wyścigowy, znany z wygranej w Race of Champions w 1975 i okoliczności śmierci w wypadku podczas Grand Prix RPA.
Kariera.
Thomas Pryce dostał się do Formuły 1 w 1974 roku. Zadebiutował 12 maja w zespole Token Racing. Po tym wyścigu przeniósł się do zespołu Shadow Racing Cars. Jego najlepsze rezultaty to trzecie miejsca w Grand Prix Austrii na torze Österreichring w 1975 i Grand Prix Brazylii na torze Interlagos w 1976, ale wielu obserwatorów twierdzi, że miał potencjał, aby wywalczyć mistrzostwo w bardziej konkurencyjnym bolidzie.
Pryce zginął w jednym z najdziwniejszych wypadków w historii Formuły 1. Wypadek ten zdarzył się na 21 okrążeniu w Grand Prix Republiki Południowej Afryki na torze Kyalami 5 marca 1977 roku.
W czasie wyścigu kierowca Renzo Zorzi wycofał się z powodu wycieku paliwa z bolidu, co spowodowało wybuch małego i nieszkodliwego pożaru. Bolid Zorziego zatrzymał się tuż za niewidocznym grzbietem wzgórza, ale dwóch porządkowych bez zgody władz zdecydowało się przejść na drugą stronę, aby ugasić ogień. W tym momencie pojawiły się pojazdy Pryce’a i Hansa-Joachima Stucka jadąc jeden obok drugiego. Bolid Stucka ominął obu porządkowych, jednakże Pryce nie mógł ominąć 19-letniego Jansena Van Vuurena. Wjechał w niego z pełną prędkością i rozerwał młodego porządkowego. Porządkowy nie miał najmniejszych szans na przeżycie. Zderzenie miało minimalny wpływ na pojazd Pryce’a – tylko lekkie uszkodzenie przedniego skrzydła. Nieszczęśliwie, gaśnica trzymana przez Van Vuurena trafiła Pryce’a prosto w głowę, zabijając go na miejscu. Pojazd Pryce’a wyeliminował też z wyścigu Jacques’a Laffite’a, który próbował wyprzedzić mknący bolid martwego Toma.

</doc>
<doc id="344471" url="https://pl.wikipedia.org/wiki?curid=344471" title="Bieg Gwarków">
Bieg Gwarków

Bieg Gwarków jest to drugi co do wielkości bieg narciarski w Polsce. Na przestrzeni lat odbywał się w okolicy schroniska "Andrzejówka" w Rybnicy Leśnej nieopodal Wałbrzycha, w Sokołowsku, a w 2017 roku miał miejsce na Przełęczy Jugowskiej w Górach Sowich. Bieg rozgrywany jest w różnych kategoriach wiekowych i na różnych dystansach z czego najdłuższy liczy 25 lub 20 km. Pierwszy Bieg Gwarków zorganizowany został 26 lutego 1978 roku. Dotychczas siedem razy nie udało się rozegrać imprezy.

</doc>
<doc id="344474" url="https://pl.wikipedia.org/wiki?curid=344474" title="Charles Peter Kennedy">
Charles Peter Kennedy

Charles Peter Kennedy (ur. 25 listopada 1959 w Inverness, Szkocja, zm. 1 czerwca 2015 w Fort William) – brytyjski polityk, przywódca partii Liberalnych Demokratów w latach 1999–2006.
Wychowany w wierze katolickiej, uczęszczał do szkoły średniej w Lochaber, a następnie podjął studia z filozofii i politologii na Uniwersytecie w Glasgow. Działał w organizacjach studenckich (był m.in. członkiem klubu dyskusyjnego Dialectic Society), w czasie studiów wstąpił do Partii Socjaldemokratycznej. Po ukończeniu studiów podjął w 1982 pracę w szkockim oddziale BBC jako dziennikarz; wkrótce otrzymał stypendium Fulbrighta i wyjechał na dalszą naukę do USA; na Indiana University zajmował się m.in. dorobkiem publicystycznym lidera Partii Socjaldemokratycznej Roya Jenkinsa.
W czasie pobytu w USA został kandydatem Partii Socjaldemokratycznej w wyborach parlamentarnych i w wieku 23 lat uzyskał mandat do Izby Gmin ze szkockiego okręgu Ros, Cromarty i Skye (1983); mandat ten zachował w sześciu kolejnych wyborach. W krótkim czasie stał się jednym z bardziej wpływowych polityków swojej partii i pozycję taką zachował także po połączeniu socjaldemokratów z Partią Liberalną w 1988 i utworzeniu Liberalnych Demokratów. W latach 1990–1994 pełnił funkcję prezydenta partii Liberalnych Demokratów (stanowisko nie jest jednoznaczne z liderem partii), odpowiadał za politykę partyjną w sprawach m.in. Szkocji, Europy, spraw lokalnych, rolnictwa i spraw społecznych.
W sierpniu 1999 po rezygnacji Paddy Ashdowna został wybrany na przywódcę Liberalnych Demokratów. Pracował nad podniesieniem znaczenia partii i wzmocnienia jej pozycji na scenie politycznej zdominowanej przez Partię Pracy i Partię Konserwatywną. Udało mu się doprowadzić do poprawy wyników partii o kilka procent, do ponad 22% w 2005; przełożyło się to na 62 miejsca w Izbie Gmin, najwięcej od lat 20. XX wieku. Ze względu na kilka prestiżowych porażek w okręgach wyborczych nasiliła się jednak wewnątrzpartyjna krytyka Kennedy'ego; pod jej wpływem, a także oskarżeń o alkoholizm, zrezygnował z funkcji lidera Liberalnych Demokratów w styczniu 2006.

</doc>
<doc id="344481" url="https://pl.wikipedia.org/wiki?curid=344481" title="Charles Kennedy">
Charles Kennedy



</doc>
<doc id="344482" url="https://pl.wikipedia.org/wiki?curid=344482" title="Połczyno (województwo pomorskie)">
Połczyno (województwo pomorskie)

Połczyno (kaszb. "Pôlczëno", niem. "Polzin", dawniej "Palczyno", "Pelczyno") – wieś kaszubska w Polsce położona w województwie pomorskim, w powiecie puckim, w gminie Puck przy drodze wojewódzkiej nr 213. Miejscowość jest placówką Ochotniczej Straży Pożarnej. Wieś jest owalnicą o zwartej zabudowie z jądrem wykształconym na drodze gdańskiej, ale także z rozwijającym się budownictwem na przecinającej wieś w części północnej, obok dawnego majątku, szosie z Pucka do Piaśnicy Wielkiej. Nazwa wsi pochodzi od Połka (Pełka), właściciela wsi.
Podczas zaboru pruskiego wieś nosiła nazwę niemiecką "Polzin". Podczas okupacji niemieckiej nazwa "Polzin" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Konradswiese".
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość położona była w województwie gdańskim.
W Połczynie znajdują się dwa sklepy, remiza strażacka z klubem kultury i biblioteką, szkoła podstawowa im. Antoniego Abrahama, boisko do piłki nożnej. Istniał też Połczyński klub piłkarski pod nazwą "Iskra Połczyno" który jednak szybko się rozpadł. W Połczynie znajduje się rozpadająca się kapliczka niedaleko szkoły. Połczyno posiada również grupę na portalu społecznościowym "facebook" pod nazwą "wirtualne Połczyno"
Historia.
Inne miejscowości o nazwie Połczyno: Połczyno, Połczyn-Zdrój

</doc>
<doc id="344484" url="https://pl.wikipedia.org/wiki?curid=344484" title="Rużomberk">
Rużomberk

Rużomberk (słow. "Ružomberok", węg. "Rózsahegy", niem. "Rosenberg") – miasto powiatowe w środkowej Słowacji, w kraju żylińskim, w historycznym regionie Liptów.
Rużomberk leży na wysokości 496 m n.p.m. w Kotlinie Liptowskiej, u ujścia Revúcy do Wagu, między pasmami górskimi Gór Choczańskich na północy, Wielkiej Fatry na południowym zachodzie i Niżnych Tatr na południowym wschodzie. W 2011 roku liczba mieszkańców miasta wynosiła 28 400 osób, powierzchnia miasta – 126,715 km². Składa się z dzielnic Vlkolínec, Biely Potok, Černová, Hrboltová i Rybárpole.
W Rużomberku krzyżują się dwie ważne słowackie drogi krajowe: nr 59 (R3 / międzynarodowa trasa E77) z przejścia granicznego Chyżne – Trzciana do Bańskiej Bystrzycy i nr 18 (przyszła autostrada D1 / E50) z Żyliny do Preszowa. Przez miasto przebiega linia kolejowa z Popradu do Żyliny. W mieście rozwinął się przemysł papierniczy, bawełniany, metalowy, poligraficzny oraz materiałów budowlanych.
Historia.
Z wykopalisk wiadomo, że okolice Rużomberka są zamieszkane nieprzerwanie już od epoki brązu. Sam Rużomberk został założony w XIII wieku przez Słowian, po czym na początku XIV wieku osiedlili się tu koloniści niemieccy (od nich pochodzi nazwa miasta – niemiecki "Rosenberg" stał się słowackim "Ružomberokiem"). Prawa miejskie Rużomberk otrzymał w 1318 r. W XIV wieku miasto otrzymywało kolejne przywileje. Jego wzrost wynikał głównie z położenia miasta na skrzyżowaniu szlaków handlowych, którymi biegną dzisiejsze drogi. W 1433 r. miasto zostało spalone przez husytów. W 1729 r. powstało tu gimnazjum pijarskie. Od swego powstania aż do likwidacji feudalizmu w połowie XIX wieku Rużomberk należał do dominium zamku Likawa (słow. "Likava"). Miasto było ośrodkiem zróżnicowanego rzemiosła. W XVIII wieku w Rużomberku powstał pierwszy zakład przemysłowy – papiernia. Pod koniec XIX wieku zbudowano tu również fabrykę płótna. Powstało również wiele innych przedsiębiorstw przemysłowych i finansowych. W efekcie Rużomberk stał się największym ośrodkiem przemysłowym i finansowym ziem słowackich.
W XIX wieku Rużomberok stał się jednym z głównych ośrodków słowackiego odrodzenia narodowego – powstał tu Bank Słowacki ("Slovenská banka"), wychodziło tu słowackojęzyczne czasopismo "Hlas". 27 października 1907 r. w Rużomberku doszło do rozruchów i interwencji węgierskiej policji przeciwko Słowakom, którzy chcieli, by nowo wybudowany kościół poświęcił ks. Andrej Hlinka, tutejszy proboszcz, pochodzący z Černovej – później słowacki polityk narodowy. Zastrzelono 15 demonstrujących, było wielu rannych, wiele osób skazano na więzienie. Zdarzenie to nabrało rozgłosu w świecie jako ilustracja konfliktów narodowościowych w ówczesnych Węgrzech. W 1910 r. miasto miało 12,2 tys. mieszkańców, z czego 8,3 tys. Słowaków, 1,7 tys. Węgrów, 1,0 tys. Niemców, 0,7 tys. Czechów, 0,2 tys. Cyganów i 0,1 tys. Polaków. W latach międzywojennych w mieście nadal rozwijał się przemysł. W 1944 r. Ružomberk objęło słowackie powstanie narodowe, podczas którego partyzanci na kilkanaście dni opanowali miasto. Wtedy też doszło do mordu na miejscowych Niemcach – zabito 146 osób.
Dzisiejszy Rużomberk to nadal ośrodek przemysłowy, choć w ostatnich dziesięcioleciach rośnie rola miasta jako ośrodka turystyki. Od 1 lipca 2000 r. w mieście istnieje Uniwersytet Katolicki, którego rektorem w latach 2008-2014 był Polak ks. prof. Tadeusz Zasępa. Działa tu Muzeum Liptowskie, założone w 1912 r., prezentujące dzieje i kulturę Liptowa. W Rużomberku działają klub koszykówki kobiet, MBK Ružomberok, uczestniczący w klubowych mistrzostwach Europy, oraz klub piłki nożnej MFK Ružomberok, grający w słowackiej I lidze.
Zabytki.
Do najważniejszych zabytków Rużomberka należą:

</doc>
<doc id="344485" url="https://pl.wikipedia.org/wiki?curid=344485" title="Morszczyn">
Morszczyn

Morszczyn ("Fucus") – rodzaj wodnych glonów należących do brunatnic.
Charakterystyka.
Jego ciało jest dość twarde. Przyrasta do podłoża tarczowatą przylgą. Ciało ma postać płaskiej wstęgi. Ma kolor brunatnozielony, po wyschnięciu brunatnieje. Komórki morszczynu mają zgrubiałe i ściśle z sobą zrośnięte ściany. Zawierają chlorofil oraz fukoksantynę, która nadaje mu brunatny kolor. 
Rozmnaża się głównie płciowo. Nastąpiła u niego znaczna zmiana w tradycyjnej przemianie pokoleń gametofit-sporofit: całkowitej redukcji uległ gametofit tak, że morszczyn występuje tylko w postaci sporofitu i wytwarza od razu haploidalne gamety – zamiast haploidalnych spor – z których wyrasta znów młody sporofit.
Niektóre gatunki.
W obrębie rodzaju akceptowanych jest współcześnie ok. 150 gatunków:

</doc>
<doc id="344486" url="https://pl.wikipedia.org/wiki?curid=344486" title="Szczupak (województwo lubelskie)">
Szczupak (województwo lubelskie)

Szczupak – kolonia w Polsce położona w województwie lubelskim, w powiecie łęczyńskim, w gminie Cyców.
W latach 1975–1998 miejscowość administracyjnie należała do województwa chełmskiego.
Miejscowość stanowi sołectwo gminy Cyców, graniczy z Ostrówkiem Podyskim.

</doc>
<doc id="344489" url="https://pl.wikipedia.org/wiki?curid=344489" title="Trzebiechów (wieś w powiecie zielonogórskim)">
Trzebiechów (wieś w powiecie zielonogórskim)

Trzebiechów (niem. "Trebschen") – wieś w Polsce położona w województwie lubuskim, w powiecie zielonogórskim, w gminie Trzebiechów.
Położona w pradolinie Odry (Kotlina Kargowska) 40 km na wschód od Zielonej Góry. W latach 1975–1998 należała administracyjnie do województwa zielonogórskiego.
Historia.
Istnieje od co najmniej XIII wieku. Od XV do połowy XVIII wieku własność pochodzącej z Czech rycerskiej rodziny von Troschke. Regularne, barokowe rozplanowanie zabudowy zachowane z XVIII wieku, gdy miejscowość otrzymała prawa miejskie (1707).
W XVIII wieku Trzebiechów przeżywał okres świetności, opierając swój rozwój na sukiennictwie istniejącym tu od drugiej połowy XVII wieku (osadnictwo sukienników ze Śląska). Rozwój przemysłu włókienniczego w okolicznych miejscowościach doprowadził jednak do marginalizacji Trzebiechowa, który w 1873 roku utracił prawa miejskie.
Punktem centralnym zabudowy jest główna droga (oś północ-południe), tworząca plac w swej środkowej, poszerzonej części.
Zabytki.
Do wojewódzkiego rejestru zabytków wpisane są:
inne obiekty zespołu pałacowego:

</doc>
<doc id="344490" url="https://pl.wikipedia.org/wiki?curid=344490" title="J.J. Abrams">
J.J. Abrams

Jeffrey Jacob „J.J.” Abrams (ur. 27 czerwca 1966 w Nowym Jorku) – amerykański producent filmowy i telewizyjny, scenarzysta, aktor, kompozytor i reżyser. Właściciel wytwórni filmowej Bad Robot Productions.
Życiorys.
Urodził się w rodzinie żydowskiej, jako syn producentki Carol Ann Abrams (z domu Kelvin; 1942–2012) i producenta telewizyjnego Geralda W. Abramsa. Jego siostra Tracy Rosen została scenarzystką. Jego dziadek ze strony ojca Samuel David Abrams (syn Harry’ego Abramsa i Fanny) urodził się w Łomży. Dorastał w Los Angeles. Jego zainteresowanie filmem rozwinęło się, gdy w wieku ośmiu lat, jego dziadek ze strony matki Harry Kelvin zabrał go na wycieczkę do studia Universal. Przez następne kilka lat zrobił wiele filmów, które wysyłał na rozmaite festiwale filmowe, wygrywając szereg nagród.
Po ukończeniu Palisades High School, uczęszczał do Sarah Lawrence College w Bronxville w stanie Nowy Jork. W wieku 15 lat napisał muzykę do filmu klasy B Dona Dohlera "Nightbeast". Podczas studiów w college’u wspólnie z Jill Mazursky, córką Paula Mazursky, napisał scenariusz, który został kupiony przez Touchstone Pictures i ostatecznie zaadaptowany na komedię "Dbać o interes" ("Taking Care of Business"), w której wystąpili James Belushi i Charles Grodin.
W kolejnych latach tworzył następne scenariusze: "Odnaleźć siebie" ("Regarding Henry") z Harrisonem Fordem, "Wiecznie młody" ("Forever Young") z Melem Gibsonem, czy "Przygoda na rybach" ("Gone Fishin"').
W 1998 związał się z producentem Jerrym Bruckheimerem, a także reżyserem Michaelem Bayem i stworzył scenariusz do filmu "Armageddon".
Podczas swojej profesjonalnej kariery Abrams po raz pierwszy zasiadł w fotelu reżysera w czasie realizacji serialu telewizyjnego "Felicity", który współtworzył razem z Mattem Reevesem – przyjacielem poznanym na jednym z festiwali filmowych, jeszcze w czasach szkolnych.
W kolejnych latach realizował na małym ekranie takie produkcje jak: "Agentka o stu twarzach" ("Alias"), czy "Zagubieni" ("Lost"). Pilotażowy odcinek tego ostatniego serialu, okazał się najbardziej kosztownym w historii telewizji. W 2005 wyreżyserował swój pierwszy pełnometrażowy film "".
Reżyserował też film kinowy "Star Trek XI" i emitowany od 2008 roku serial "".
W 2013 ogłoszono, że Abrams będzie reżyserem siódmego filmu z cyklu "Gwiezdne wojny". "" weszło na ekrany kin w grudniu 2015.

</doc>
<doc id="344494" url="https://pl.wikipedia.org/wiki?curid=344494" title="Sitting Bull">
Sitting Bull



</doc>
<doc id="344497" url="https://pl.wikipedia.org/wiki?curid=344497" title="Tatanka Yotanka">
Tatanka Yotanka



</doc>
<doc id="344498" url="https://pl.wikipedia.org/wiki?curid=344498" title="Endospora">
Endospora



</doc>
<doc id="344507" url="https://pl.wikipedia.org/wiki?curid=344507" title="Ruzomberok">
Ruzomberok



</doc>
<doc id="344513" url="https://pl.wikipedia.org/wiki?curid=344513" title="Ulster Defence Association">
Ulster Defence Association

Ulster Defence Association (UDA, Stowarzyszenie Obrony Ulsteru) – organizacja terrorystyczno-paramilitarna, założona w 1971 r. przez północnoirlandzkich lojalistów w celu walki z IRA oraz utrzymania zależności Irlandii Północnej od Wielkiej Brytanii. Działała legalnie, do przeprowadzania akcji terrorystycznych używała nazwy Ulster Freedom Fighters (UFF). UDA/UFF odpowiedzialna była m.in. za zabójstwo katolickiego prawnika Pata Finucane'a 12 lutego 1989 r., zabicie 25 maja 1991 r. jednego z przywódców Sinn Fein Eddiego Fullertona, napad na pub w Greysteel 31 października 1993 r. UFF zabili też w grudniu 1972 r. Erniego Elliota, założyciela niepodległościowej Ulster Citizen Army. Polityczną reprezentacją UDA-UFF jest Ulsterska Lojalistyczna Partia Demokratyczna. Przywódcy: Andy Tyrie, John McMichael, Glenn Barr, Tommy Herron. Zdelegalizowana 10 sierpnia 1992 r..

</doc>
<doc id="344514" url="https://pl.wikipedia.org/wiki?curid=344514" title="Kotamadya">
Kotamadya



</doc>
<doc id="344516" url="https://pl.wikipedia.org/wiki?curid=344516" title="UDA">
UDA



</doc>
<doc id="344518" url="https://pl.wikipedia.org/wiki?curid=344518" title="Roger Williamson">
Roger Williamson

Roger Williamson (ur. 2 lutego 1948 w Ashby-de-la-Zouch, Leicester, zm. 29 lipca 1973 w Zandvoort) – brytyjski kierowca wyścigowy. Zginął podczas Grand Prix Holandii na torze Zandvoort Circuit.
Dwukrotny mistrz Formuły 3 w latach 1971 i 1972.
Dwukrotnie wystąpił w Formule 1. Pierwszy raz, startując w barwach zespołu March Engineering w Grand Prix Wielkiej Brytanii, już na pierwszym okrążeniu uczestniczył w kolizji, czego efektem było wycofanie się z wyścigu. Zginął w czasie drugiego występu.
Wypadek.
Wypadek miał miejsce na 8. okrążeniu, kiedy nastąpiła eksplozja opony. Samochód uderzył w barierki ochronne, a następnie odbił się od nich, przekoziołkował i sunął około 200 m, po czym wylądował do góry kołami. Natychmiast stanął w płomieniach. Kierowca jadący za nim – David Purley – zatrzymał się, wysiadł i pobiegł z pomocą. Przez kilkadziesiąt sekund próbował przewrócić samochód, aby uwolnić przyjaciela, który wołał o pomoc ("For God's sake, David, get me out of here"). Starał się przewrócić na koła bolid, który mógł eksplodować, gasił, przywoływał do pomocy stojących obok strażaków i osoby zabezpieczające trasę, które jednak biernie przyglądały się, jak bolid płonął. Sędziowie wyścigu popełnili ogromny błąd, który znacznie opóźnił przyjazd wozów strażackich, informując wszystkich, że kierowca wyszedł z wypadku cało i w popłochu uciekł z miejsca zdarzenia, w wyniku czego wyścigu nie przerwano. Sędziowie nie wiedzieli, że Williamson nadal jest w samochodzie. Po około minucie od wypadku ogień zajął cały pojazd. Od szczątków pojazdu odciągnął Purleya człowiek z obsługi, który musiał zrobić to siłą. Purley w furii uderzył go i podniósł ręce w akcie rozpaczy. Całą scenę w niedzielne popołudnie oglądały przed telewizorami miliony ludzi.
Williamson zginął wskutek asfiksji.
Purley odznaczony został 11 medalami za heroizm i odwagę, w tym najwyższym cywilnym odznaczeniem brytyjskim - Medalem św. Jerzego.

</doc>
<doc id="344519" url="https://pl.wikipedia.org/wiki?curid=344519" title="Tetra Pak">
Tetra Pak

Tetra Pak – międzynarodowy koncern o szwedzkich korzeniach, oferujący kompletne rozwiązania do przetwarzania i pakowania żywności płynnej oraz półpłynnej, zwierającej cząstki. Aseptyczny materiał opakowaniowy Tetra Pak składa się z trzech materiałów:
Oryginalne opakowanie Tetra Pak w kształcie czworościanu (tetrahedron) i maszyna do automatycznego formowania i nalewania ciekłych produktów spożywczych w te opakowania zostały opracowane przez dra Rubena Rausinga w 1946 r. Opakowanie takie nosi nazwę Tetra Classic. Początkowo zainteresowanie wynalazkiem było niewielkie. Dopiero po ustanowieniu spółki przez Rubena Rausinga i znanego przedsiębiorcy Erika Wallenberga w 1951 o nazwie AB Tetra Pak, opakowania te zaczęły się rozpowszechniać, początkowo w Szwecji (pierwszą maszynę dostarczono w 1952 r.), potem w Niemczech (1954) i innych krajach Europy Zachodniej.
W roku 1961 zaprezentowano pierwszą maszynę do aseptycznego pakowania mleka (UHT). W 1963 r. wprowadzono na rynek opakowanie o nowym kształcie – prostopadłościanu – Tetra Brik. W latach 80. wprowadzono opakowanie typu kartonowej butelki – Tetra Top, w latach 90 XX w. wprowadzono kolejne opakowania: Tetra Wedge (klin), Tetra Fino (opakowanie typu „pouch”) i Tetra Prisma (prostopadłościan ze ściętymi narożnikami, z zakrętką). W 2003 r. wprowadzono opakowanie na warzywa i inne produkty z cząstkami – Tetra Recart, będące alternatywą dla puszek i słoików. W 2007 roku debiutowało opakowanie „z daszkiem” i zakrętką – Tetra Gemina Aseptic, a w 2011 – Tetra Brik Aseptic Edge.
W latach 70. kartonowe opakowania aseptyczne wprowadziła też szwajcarska SIG ("Combibloc)". Mimo tego Tetra Pak pozostaje liderem w tym segmencie rynku.
W latach 80. i 90. firma AB Tetra Pak rozwinęła się do dużej międzynarodowej grupy kapitałowej o nazwie Tetra Laval Group, z siedzibą w Szwajcarii, która posiada ponad 50% udziału w światowym rynku opakowań kompozytowych i linii technologicznych do aseptycznego pakowania żywności (w tym także lodów, serów typu feta i mokrej karmy dla zwierząt) oraz kosmetyków. Firma działa w 170 krajach na świecie, zatrudnia ponad 20 000 pracowników. W 2015 firma osiągnęła wartość sprzedaży netto w wysokości 11,9 miliarda EUR.

</doc>
<doc id="344520" url="https://pl.wikipedia.org/wiki?curid=344520" title="Mortal Kombat 2">
Mortal Kombat 2



</doc>
<doc id="344521" url="https://pl.wikipedia.org/wiki?curid=344521" title="Tetra Pack">
Tetra Pack



</doc>
<doc id="344523" url="https://pl.wikipedia.org/wiki?curid=344523" title="Kota (okręg miejski)">
Kota (okręg miejski)

Kota (do 1999 r. kotamadya) – jednostka podziału administracyjnego w Indonezji; o szczebel niższa od prowincji, równa rangą z kabupaten (dystryktem). Status kota uzyskują większe miasta po spełnieniu określonych kryteriów. Kota dzielą się na kecamatan – odpowiedniki gmin.
Na czele kota stoi burmistrz ("walikota").

</doc>
<doc id="344524" url="https://pl.wikipedia.org/wiki?curid=344524" title="Otto Erich Deutsch">
Otto Erich Deutsch

Otto Erich Deutsch (ur. 5 września 1883 w Wiedniu, zm. 23 listopada 1967 tamże), muzykolog austriacki, bibliograf muzyczny.
Życiorys.
Studiował historię sztuki i literatury na uniwersytetach w Wiedniu i Grazu. Pracował jako krytyk muzyczny w piśmie "Zeit", następnie był asystentem w Kunsthistorische Institut przy Uniwersytecie Wiedeńskim, księgarzem i wydawcą muzycznym, bibliotekarzem w archiwum muzycznym Anthony'ego van Hobokena. Lata 1938-1951 spędził w Anglii, następnie powrócił do Wiednia.
W 1928 otrzymał tytuł profesora w uznaniu dorobku naukowego związanego z twórczością Schuberta. Opracował m.in. pierwszy kompletny katalog dzieł Schuberta ("Deutschverzeichnis"). Był honorowym członkiem międzynarodowej fundacji Mozarteum w Salzburgu, honorowym przewodniczącym Międzynarodowego Towarzystwa im. Schuberta w Tybindze, doktorem "honoris causa" Uniwersytetu w Tybindze (1963).
Obok twórczości Schuberta zajmował się także dorobkiem innych kompozytorów XVIII- i XIX-wiecznych, m.in. Mozarta. Wydał kilka nieznanych utworów oraz listy Schuberta. W Wielkiej Brytanii zainicjował centralny katalog muzyki dawnej ("British Union Catalogue of Early Music", 1957, dwa tomy).

</doc>
<doc id="344525" url="https://pl.wikipedia.org/wiki?curid=344525" title="Maze">
Maze

Więzienie Maze (irl. "An Cheis Fhada") – specjalnie zbudowane więzienie w Long Kesh na przedmieściach Lisburn w Północnej Irlandii, gdzie w jednym ze skrzydeł budynku trzymano skazanych członków IRA, a w drugim członków protestanckich organizacji paramilitarnych np. (UVF, UDA, UFF). Miejsce protestów i strajków głodowych działaczy i terrorystów z IRA walczących o status więźnia politycznego (zobacz film „Głód”).

</doc>
<doc id="344527" url="https://pl.wikipedia.org/wiki?curid=344527" title="Xiaolin Pojedynek Mistrzów">
Xiaolin Pojedynek Mistrzów



</doc>
<doc id="344529" url="https://pl.wikipedia.org/wiki?curid=344529" title="Cachaça">
Cachaça

Cachaça (wym. ) – popularny w Brazylii destylowany napój alkoholowy produkowany z fermentowanego soku trzcinowego, z zawartością alkoholu na poziomie 38 lub 48%, z dodatkiem sześciu gramów cukru na litr. Znany również jako aguardente i aguardiente, porównywany z wódką. Cachaça to alkohol, który uważany jest za tzw. dobro narodowe Brazylii, stanowi on jeden z głównych składników popularnego brazylijskiego drinka znanego jako Caipirinha. Cachaça jest nazwą unikalną, która zgodnie z obowiązującym w Brazylii prawem może być nadawana wyłącznie alkoholom produkowanym z cukru trzcinowego na terenie Brazylii
Po destylacji cachaça może być butelkowana natychmiast, jednak lepsze gatunki poddaje się dojrzewaniu w drewnianych beczkach, nawet przez cały rok, co nadaje jej złocisty kolor. Kadzie wykonane są zazwyczaj z różnych gatunków drewna spotykanych w Ameryce Południowej, często bardzo egzotycznych dla mieszkańców Europy, jak np. fernambuk, jatoba, migdałowiec, tabeuia i guanandi. 
Cachaça smakuje podobnie do rumu i tequili, ale ma lekki posmak owocowy i jest bardziej wytrawna i cierpka w smaku. Rocznie produkuje się 1,3 miliarda litrów tego napoju, z czego 1% jest eksportowany (głównie do Niemiec). Producenci cachaçy to między innymi Canario i Pitu.
Proces starzenia.
Cachaça może być poddawana jest procesowi starzenia w beczkach zbudowanych z różnych rodzajów drewna. Rodzaj drewna użytego do produkcji beczki w znacznym stopniu wpływa na ostateczny smak i aromat cachaçy. Do najpopularniejszych rodzajów drewna stosowanego do starzenia trunku należą:
W Polsce cachaça bardzo często mylona jest z białym rumem. Jej popularność w ostatnich latach w znaczącym stopniu wzrosła. Na terenie Brazylii działa ponad 3 tysiące producentów cachaçy
Alkohol ten jest podstawowym składnikiem najbardziej popularnego brazylijskiego drinka o nazwie caipirinha. Alternatywną wersją na bazie wódka jest caipiroska.

</doc>
<doc id="344531" url="https://pl.wikipedia.org/wiki?curid=344531" title="Brzozowa (powiat opatowski)">
Brzozowa (powiat opatowski)

Brzozowa – wieś sołecka w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość należała administracyjnie do województwa tarnobrzeskiego.
Należy do rzymskokatolickiej parafii św. Wojciecha w Glinianach.
Historia.
Brzozowa w wieku XIX – wieś i folwark w powiecie opatowskim, gminie Julianów, parafii Gliniany. Leży na południowy zachód od Tarłowa.
W 1827 r. liczyła Brzozowa 28 domów i 222 mieszkańców, w 1880 było 38 domów, 412 mieszkańców, ziemi dworskiej 1160 mórg, włościańskiej 681 mórg.
We wsi była gorzelnia i cegielnia.
Według spisu powszechnego z roku 1921 w Brzozowej było 62 domy i 375 mieszkańców z czego 368 deklarowało narodowość polską, a 7 żydowską.
Zabytki.
Zespół dworski: dwór, budynek służby, gorzelnia oraz park. Właścicielami dworu była rodzina Witkowskich. Po II wojnie zabudowania dworskie były wykorzystywane jako szkoła podstawowa. Zespół został wpisany do rejestru zabytków nieruchomych (nr rej.: A.567 z 11.12.1957 i z 27.05.1986).

</doc>
<doc id="344532" url="https://pl.wikipedia.org/wiki?curid=344532" title="Ronald de Boer">
Ronald de Boer

Ronaldus „Ronald” de Boer (wym. ; ur. 15 maja 1970 w Hoorn) – brat bliźniak Franka de Boera, holenderski piłkarz występujący na pozycji ofensywnego pomocnika, gracz roku 1994 i 1996 w Holandii.
Kluby.
Profesjonalną karierę sportową rozpoczynał w klubie AFC Ajax w sezonie 1988/1989. Wcześniej grał w amatorskim klubie VV de Zouaven w Grootebroek. W pierwszym roku występów w Ajaxie rozegrał tylko jedno spotkanie i strzelił jedną bramkę. W Ajaxie spędził w sumie 11 lat z małymi przerwami w sezonie 1991/1992 i 1992/1993 (runda wiosenna) kiedy występował w zespole FC FC Twente. W FC Twente rozegrał 49 spotkań i strzelił 22 bramki. W Ajaxie w lidze rozegrał 224 mecze strzelając 50 bramek.
W sezonie 1998/1999 przeniósł się do Barcelony, ale wystąpił tylko w 33 spotkaniach w ciągu dwóch lat, strzelając tylko jedną bramkę, nie spełniając pokładanych w nim nadziei w roku 2000 przeniósł się do Rangers.
W zespole ze stolicy Szkocji szybko się zaaklimatyzował strzelając w pierwszym roku występów 7 bramek w 26 meczach. Na wyspach spędził 4 sezony zagrał w lidze w 99 spotkaniach zakończył występy z kontem 32 bramek. Przyczynił się tym samym do wywalczenia wielu trofeów.
W 2004 roku wyjechał na sportową emeryturę do Kataru gdzie występował w zespołach Ar-Rajjan i Al-Shamal.
Trofea.
Z Ajaxem wywalczył 5 tytułów Mistrza Holandii w sezonach 1989/1990, 1993/1994, 1994/1995, 1995/1996, 1997/1998; 2 Puchary Holandii w sezonach 1992/1993 i 1997/1998; 3 Superpuchary Holandii w sezonach 1992/1993, 1993/1994 i 1994/1995;
W europejskich pucharach zdobył z Ajaxem najcenniejsze trofeum klubowe w Europie Puchar Mistrzów w sezonie 1994/1995, Superpuchar w 1996 roku oraz Puchar Interkontynentalny w roku 1995.
W Szkocji wygrał ligę 2002/2003, zdobył po 2 razy Puchar Szkocji i Ligi Szkockiej w sezonach 2001/2002 i 2002/2003.
Reprezentacja.
W reprezentacji debiutował 24 marca 1993 roku w meczu z San Marino. Rozegrał 65 meczów i strzelił 13 bramek. Wystąpił dwa razy na Mistrzostwach Świata: Stany Zjednoczone 1994 i Francja 1998.
Występował także na Mistrzostwach Europy w roku 1996 w Anglii i Belgii/Holandii 2000.
Po raz ostatni w reprezentacji narodowej wystąpił 2 kwietnia 2003 roku w wygranym przez Holandię meczu z Mołdawią (1:2) w meczu eliminacji mistrzostw Europy w Portugalii 2004.

</doc>
<doc id="344534" url="https://pl.wikipedia.org/wiki?curid=344534" title="UVF">
UVF



</doc>
<doc id="344540" url="https://pl.wikipedia.org/wiki?curid=344540" title="Leslie Nielsen">
Leslie Nielsen

Leslie William Nielsen (ur. 11 lutego 1926 w Reginie, zm. 28 listopada 2010 w Fort Lauderdale) – kanadyjski aktor filmowy i telewizyjny. Większość życia spędził w Stanach Zjednoczonych i był naturalizowanym Amerykaninem, ale nigdy nie zrzekł się obywatelstwa Kanady, gdzie rozpoczęła się jego kariera aktorska.
Życiorys.
Urodził się w kanadyjskiej Reginie, był trzecim synem Ingvarda Nielsena, oficera kanadyjskiej policji federalnej RCMP – pochodzenia duńskiego i Maybelle – z pochodzenia Walijki. Jako młodzieniec zgłosił się do Królewskich Sił Lotniczych. Pracował także jako DJ, zanim otrzymał stypendium od Neighborhood Playhouse w Nowym Jorku, gdzie podjął naukę aktorstwa.
Początkowo występował w rolach przystojnych, „twardych” facetów, często grał czarne charaktery. Debiutował w nieudanym filmie "The Vagabond King", po którym został zaangażowany przez wytwórnię Metro-Goldwyn-Mayer, gdzie wystąpił w filmie fantastycznonaukowym "Zakazana planeta"; w westernie "Pojedynek w Abilene" z 1967 zagrał przedsiębiorcę, Granta Eversa. Największą popularność przyniosły mu jednak role komediowe, szczególnie rola lekarza w "Czy leci z nami pilot?" i rola porucznika Franka Drebina w cyklu telewizyjnym "Police Squad!" i filmowym "Naga broń".
W 1988 roku otrzymał swoją gwiazdę na Hollywood Walk of Fame, w 2002 roku został uhonorowany Orderem Kanady. Był czterokrotnie żonaty, miał dwie córki ze swoją drugą żoną.
Zmarł w szpitalu w Fort Lauderdale, wskutek powikłań po zapaleniu płuc. Został pochowany na cmentarzu w Fort Lauderdale. Zgodnie z wolą Nielsena na jego nagrobku znajduje się inskrypcja w formie żartobliwej gry słów: ang. "Let 'er rip". To słowny żart odwołujący się do formuły R.I.P.: Rest In Peace ("Niech spoczywa w pokoju"). Ale w jego wersji znaczy to raczej, w wolnym przekładzie: – "No, dawaj".

</doc>
<doc id="344543" url="https://pl.wikipedia.org/wiki?curid=344543" title="Powiat Ludwigslust">
Powiat Ludwigslust

Powiat Ludwigslust (niem. "Landkreis Ludwigslust") – były niemiecki powiat kraju związkowego Meklemburgia-Pomorze Przednie. Jego południową granicę stanowiła Łaba. Powiat graniczył od północy z powiatem Nordwestmecklenburg i miastem na prawach powiatu Schwerin, od wschodu z powiatem Parchim, od południowego wschodu z powiatem Prignitz leżącym w Brandenburgii, od południa z dolnosaksońskim powiatem Lüneburg, a od zachodu z powiatem Herzogtum Lauenburg w Szlezwiku-Holsztynie. Był najbardziej na zachód i jednocześnie na południe położonym powiatem kraju związkowego.
Powiat powstał w 1994 roku z połączenia dawniej istniejącego powiatu "Hagenow" i gmin "Rastow" i "Stralendorf". W wyniku reformy administracyjnej Meklemburgii-Pomorza Przedniego powiat został włączony 4 września 2011 do nowo utworzonego powiatu Ludwigslust-Parchim.
Podział administracyjny.
W skład powiatu Ludwigslust wchodziły:
Gminy:
Urzędy:

</doc>
<doc id="344546" url="https://pl.wikipedia.org/wiki?curid=344546" title="Mokrsko">
Mokrsko

Mokrsko – wieś w Polsce położona w województwie łódzkim, w powiecie wieluńskim, w gminie Mokrsko. Miejscowość położona jest przy szosie z Byczyny do Wielunia.
W latach 1975–1998 miejscowość administracyjnie należała do województwa sieradzkiego.
Miejscowość jest siedzibą gminy Mokrsko.
Historia.
Mokrsko było notowane w źródłach pisanych m.in. jako "Mogre", "Mocizco", "Morsko", "Moxsko", "Mokrzko", a leży na szlaku z Warszawy przez Piotrków, Radomsko, Wieluń, Bolesławiec, Kępno do Wrocławia.
Pierwsza wzmianka o miejscowości pochodzi z 1220 roku, z dokumentu biskupa krakowskiego Iwo Odrowąża w którym miejscowość wymieniona jest w obecnej formie "Mokrsko".
Pomijając badania archeologiczne świadczące o wczesnej metryce osadniczej tego terenu, po raz pierwszy pojawia się w 1273 r., w związku z przejęciem części miejscowości przez klasztor w Ołoboku, a na akcie nadania 3 łanów figuruje sołtys "Zydelman de Mogre".
W 1287 roku książę Henryk IV Prawy przekazał wieś tytułem odszkodowania, w dożywocie arcybiskupowi gnieźnieńskiemu. W II poł. XIV w. i początku XV w. wspomniani są tutaj m.in. Wieruszowie, zaś w średniowieczu, przynajmniej na części działów, siedzieli we wsi Kożuchowscy, herbu Dzik alias Sokola (a może raczej Doliwa). XVI-wieczny obraz Mokrska to relacje wynikające z tytułu własności królewskiej (10,5 łana), należącej jeszcze w 2. połowie XVIII w. do starostwa wieluńskiego i trzech posiadaczy prywatnych (Elżbieta Potocka, Adrian Lanczki i Mikołaj Bobrownicki), chociaż w 1626 r. Aleksander Kożuchowski, sędzia grodzki, miał przebudowywać miejscowy kościół, co wskazuje pośrednio, iż rodzina ta stale pozostawała w kręgu współwłaścicieli miejscowości. W XVII w. większość części prywatnej zostaje ponownie skupiona w rękach Wieruszów Walknowskich (Walichnowskich), którzy w II poł. tego stulecia wznoszą we wsi dwór na kopcu, funkcjonujący do II ćwierci XIX w. Wieruszowie utrzymują się w Mokrsku do połowy XVIII w., a ostatnim właścicielem tej partii wsi w czasach I Rzeczypospolitej był Adam Lasocki, stolnik sochaczewski. W okresie porozbiorowym „królewska” część miejscowości stanowiła dzierżawę rządową. W XIX w. jej dzierżawcami byli Trepkowie, pieczętujący się Toporem, do których należała także i część prywatna wsi. Tadeusz Sadowski z Mokrska był głównym organizatorem powstania 1863 r. w Wieluńskiem. W okresie okupacji hitlerowskiej ludność polska została stąd wysiedlona, a jej miejsce zajęli koloniści niemieccy sprowadzeni w ramach niemieckiej akcji Heim ins Reich. Metryka parafii w Mokrsku sięga schyłku XV stulecia.
W 1732 r. w Mokrsku ukazał się druk "Constytucye, statua y przywileje koronne y W.K.Lit. na walnych seymach od roku pańskiego 1550 aż do roku 1726 uchwalone [...]". W ówczesnych szkołach pijarskich dzieło to było traktowane jako podręcznik do nauczania historii Polski.
Obecnie Mokrsko jest największą miejscowością w gminie z dobrze rozbudowaną infrastrukturą administracyjno-usługową. Dawniej istniał folwark Mokrsko, do którego włości przynależały wsie: Kazimierz, Słupsko i Piaski. Ostatnim jego właścicielem była Alojza Jakowicka. W 1905 r. właścicielka folwarku H. Jakowicka przyprowadziła do Wielunia banderię chłopską na miejsce kaźni powstańców 1863 r. Została za to ukarana kilkusetrublową grzywną. W okresie II wojny światowej, w 1942 r., część ludności polskiej wysiedlono, a na jej miejsce sprowadzono tzw. Niemców wołyńskich. Na cmentarzu parafialnym spoczywają liczne ofiary terroru hitlerowskiego. Po wojnie folwark został rozparcelowany, pozostałością do tej pory są budynki w parku.
Zabytki.
Kościół pw. Św. Stanisława BM
Wpisano do rejestru zabytków 30 grudnia 1967. Mokrska parafia św. Stanisława Biskupa Męczennika ma odległe tradycje, bowiem istniała już w 1308 r. Kościół częściowo murowany, wzniesiony był przed 1520 rokiem z fundacji Jana i Anny Potockich, właścicieli części Mokrska i Słupska. W 1626 roku A. Kożuchowski, sędzia grodzki krakowski, przyczynił się do rozbudowy kościoła. Część drewnianą nawy zastąpiono wówczas murem ceglanym. Poza tym sklepienie w prezbiterium wzbogacono późnorenesansową dekoracją sztukatorską. Kolejne powiększenie świątyni nastąpiło w końcu XVIII wieku i związane było z dobudową lub nadbudową od strony zachodniej wysokiej na 31 metrów wieży o charakterze barokowym, zwieńczonej hełmem z latarnią. Kościół posiada przypory oraz półkoliście zakończone okna. Prezbiterium zamknięto prostą ścianą z oknami. Jest ono nieco niższe i węższe w stosunku do nawy. Świątynia posiada dachy dwuspadowe; na niższym znajduje się sygnaturka zwieńczona hełmem z latarnią. Pierwotna świątynia pokryta była gontem, obecnie posiada dach ceramiczny. Późnobarokowe ołtarze i ambona z bogatą snycerką pochodzą z II poł. XVIII wieku. Szczególną uwagę przykuwa ołtarz główny z obrazem św. Józefa z dzieciątkiem w srebrnych sukienkach. Po jego bokach znajdują się rzeźby św. Anny i św. Joachima. Z obu stron ołtarza wyeksponowane są okazałe dwie rzeźby, przedstawiające aniołów: Gabriela Archanioła i św. Michała przebijającego włócznią smoka. Górną część ołtarza zdobi owalny obraz z wizerunkiem Trójcy Świętej w otoczeniu aniołów. W lewym bocznym ołtarzu umieszczony jest obraz „NMP Niepokalanie Poczęta” w srebrnej sukience. Ołtarz zwieńczony jest rzeźbą przedstawiającą Stwórcę siedzącego na globie ziemskim w otoczeniu dwóch putt, obłoków i rozchodzących się promieni. Na prawym ołtarzu w jego górnej części znajduje się obraz św. Tekli, powyżej którego umieszczony jest Duch Święty w postaci Oka Opatrzności. Ambona jest równie cennym obiektem, pochodzącym z tego samego czasu co ołtarze. Pod baldachimem umieszczona jest gołębica, a jego szczyt wieńczy rzeźba Chrystusa trzymającego krzyż. Znajdująca się w mokrskim kościele chrzcielnica jest wykonana w kamieniu, ma kształt kielicha i pochodzi z XVII wieku. W prezbiterium są także kamienne tablice epitafijne, poświęcone osobom związanym z parafią Mokrsko. Większość z tych osób pochowano w kościelnej krypcie. Na ścianie z lewej strony wmurowane są dwie tablice, a na ścianie z prawej strony umieszczono trzy tablice. Jedna z nich pęknięta w dwóch miejscach, poświęcona jest A. Kożuchowskiemu. Powyżej umieszczona jest tablica poświęcona żonie rządcy dóbr Mokrsko P. Kozłowskiego. Uroczyste odsłonięcie zupełnie nowej tablicy pamiątkowej, wykonanej z czarnego granitu, nastąpiło we wrześniu 2003. Poświęcona jest ona ks. T. Mamzerowi. Na zewnątrz kościoła, na wprost głównego wejścia znajduje się symboliczny nagrobek, rzekomo w miejscu pochówku Kożuchowskiego.
Miejsca pamięci
Na dziewiętnastowiecznym, cholerycznym cmentarzu w Mokrsku, w południowej części wsi, przy polnej drodze z Mokrska do Komornik, znajduje się nieco zapomniane miejsce pochówku kilku powstańców styczniowych, którzy polegli 15 października 1863 pomiędzy Mokrskiem a Słupskiem. Na mogile powstańców w 1933 r. postawiono duży, drewniany krzyż z tablicą zawierającą pewien napis. W kolejnych dziesięcioleciach upamiętniano to miejsce, lecz do dnia dzisiejszego skromne tablice nie przetrwały.
W centralnym miejscu Mokrska, koło kościoła, stoi inny pomnik, w tym samym miejscu jest to już jego trzecia wersja. Wszystkie z nich łączy ten sam cel – upamiętnienie najbliższych, którzy zginęli za Ojczyznę. Pierwszy wzniesiony w 1934 roku z głazów narzutowych poświęcony był poległym, zmarłym i zaginionym podczas wojny polsko-bolszewickiej w latach 1919-1921 żołnierzom z terenu ówczesnej gminy Mokrsko. Uległ on wyburzeniu po wkroczeniu okupantów niemieckich do Mokrska w 1939 r. Do dnia dzisiejszego ocalała z tamtego pomnika, historycznie cenna, brązowa tablica z nazwiskami żołnierzy. W pierwszych latach po zakończeniu II wojny światowej wzniesiono nowy pomnik w kształcie prostopadłościanu, zwieńczony betonowym orłem bez korony, z lekko rozpostartymi skrzydłami. Nie posiadał on jednak przez dziesięciolecia żadnej tablicy informacyjnej komu właściwie jest poświęcony. Obecny pomnik odsłonięto w 1995 r., w kolejną rocznicę odzyskania niepodległości.
Zmieniono również jego lokalizację w stosunku do powojennego pomnika (przesunięto o kilka metrów), dzięki czemu jest on dobrze wyeksponowany. Składa się z dwóch granitowych elementów, kształtem zbliżonych do prostopadłościanów, ze ściętymi bocznymi ścianami. Pomiędzy tymi dwoma różnej wysokości bryłami powstała przestrzeń w kształcie krzyża.
Oświata.
Szkoła Podstawowa i Gimnazjum
Decyzją Kuratorium Oświaty w Sieradzu z dnia 22 sierpnia 1977 roku powołano Zbiorczą Szkołę Gminną w Mokrsku, która objęła: Szkołę Podstawową w Mokrsku z punktami filialnymi w Słupsku i w Chotowie, Szkołę podstawową w Komornikach, do której uczęszczały dzieci z Komornik, Jasnej Góry, Zmyślonej i Motyla, Szkołę Podstawową w Ożarowie obejmującą swym zasięgiem Ożarów, Słoniny i Brzeziny, Szkołę Podstawową w Krzyworzece, do której uczęszczają dzieci z Krzyworzeki i Kostnika.
Zbiorczej Szkole Gminnej w Mokrsku ponadto podlegały: Państwowy Dom Dziecka w Komornikach, przedszkola w Mokrsku, Krzyworzece, Ożarowie oraz Słupsku. Problem dojazdu dzieci do szkół załatwiał szkolny samochód marki „Nysa”.
W związku z nową funkcją Szkoła Podstawowa w Mokrsku wymagała pilnej rozbudowy, którą rozpoczęto 26 października 1987 roku przy aktywnej pomocy społeczności Mokrska oraz cegielni. W czerwcu 1988 roku wmurowano akt erekcyjny szkoły. Dyrektorem placówki była wówczas P. Krystyna Sola. Od września 1989 roku dyrektorem szkoły, po rezygnacji z funkcji Inspektora Oświaty i Wychowania, ponownie został P. Władysław Piśniak. Oficjalny odbiór szkoły nastąpił 8 listopada 1991 roku. Po reformie oświaty w budynku szkoły mieści się 6-klasowa szkoła podstawowa, której dyrektorem jest P. Dorota Wieczorek oraz 3-letnie gimnazjum, którym kieruje P. Krzysztof Hull.
Od 2010 roku szkoła nosi nazwę „Zespół Szkół i Przedszkola w Mokrsku”.
Od roku 1998 w części budynku szkolnego mieści się Środowiskowy Dom Samopomocy dla osób upośledzonych umysłowo. W ŚDS prowadzona jest terapia indywidualna i grupowa przy udziale psychologa, psychiatry, rehabilitanta, terapeuty zajęciowego oraz pielęgniarki.
Sport.
Początki drużyny piłkarskiej na terenie gminy sięgają roku 1983. Wtedy też po dwóch latach na nowo powstał LZS Mokrsko. Z czasem nazwa została zmieniona na Concordia Mokrsko, aż do roku 1999 gdy powstała obecna drużyna: KS Sparta Mokrsko. Od roku 2008 trenerem Sparty po raz kolejny został Arkadiusz Piśniak. W 2009 Sparta awansowała do wyższej ligi, w której w pierwszym sezonie zajęła czwarte miejsce.
Ochotnicza Straż Pożarna.
Straż w Mokrsku założono 3 października 1912. Jej początki mogły sięgać jednak nieco wcześniejszego okresu. Według tutejszej tradycji działalność straży datuje się od 1909 r., kiedy funkcjonowało tutaj pogotowie przeciwpożarowe. W 1910 r. istniały już 3 oddziały utworzone z 49 ochotników. Ich wyposażenie składało się z ręcznej sikawki, 3 bosaków i 10 toporów strażackich.
W 1912 r. straż mokrska posiadała już wóz konny do pogotowia strażackiego, 2 beczkowozy dwukołowe, 2 drabiny, 2 pochodnie, czapki i pasy bojowe. W 1913 r. wzniesiono drewnianą remizę strażacką. Pierwszym prezesem w latach 1909-1910 był Tomasz Kik, a naczelnikiem Olszewski. W latach 1910-1912 funkcję prezesa pełnił ks. Wiktor Orżanowski, a naczelnika Wincenty Preś.
Gospodarka.
Obok Mokrska znajduje się duża cegielnia wybudowana w 1923 r. przez Alojzę Jakowicką – miejscową dziedziczkę. Ocalał wiatrak – koźlak z 1890 r. (wpisany do rejestru zabytków 6 października 1986 r. pod numerem rej.: 13/86)

</doc>
<doc id="344547" url="https://pl.wikipedia.org/wiki?curid=344547" title="Amaro (napój alkoholowy)">
Amaro (napój alkoholowy)

Amaro – korzenno-ziołowy likier typu "digestif", pochodzący z Włoch. Może być wytrawny, półwytrawny lub – rzadziej – słodki.

</doc>
<doc id="344552" url="https://pl.wikipedia.org/wiki?curid=344552" title="Zespół XYY">
Zespół XYY

Zespół XYY (zespół Jacobs) niegdyś określany jako zespół nadmężczyzny (supersamca) – zespół wad wrodzonych spowodowany trisomią chromosomów płci z dodatkowym chromosomem Y.
Epidemiologia.
Częstość występowania tego zespołu wynosi 0,1% populacji mężczyzn. Na zapadalność nie wpływa wiek matki czy ojca. 

</doc>
<doc id="344554" url="https://pl.wikipedia.org/wiki?curid=344554" title="Nadsamica">
Nadsamica



</doc>
<doc id="344557" url="https://pl.wikipedia.org/wiki?curid=344557" title="Przywilej toruński">
Przywilej toruński

Przywilej toruński został wydany 7 stycznia 1520 przez króla Zygmunta Starego, zaś zatwierdzony 4 grudnia 1520 na sejmie w Bydgoszczy. Jego głównym postanowieniem było wprowadzenie przymusu pańszczyzny w wysokości jednego dnia w tygodniu. Do czasu wydania statutu toruńskiego wymiar pańszczyzny obciążający chłopa polskiego wynosił od 2 do 4 dni w roku. Brak ograniczeń dla szlachty i duchowieństwa we władzy nad chłopami prowadził z czasem do wielokrotnego wzrostu pańszczyzny co prowadziło w wielu przypadkach do zbiegostwa chłopów.

</doc>
<doc id="344559" url="https://pl.wikipedia.org/wiki?curid=344559" title="UFF">
UFF



</doc>
<doc id="344562" url="https://pl.wikipedia.org/wiki?curid=344562" title="Plebiscyt Przeglądu Sportowego 2005">
Plebiscyt Przeglądu Sportowego 2005

71. Plebiscyt Przeglądu Sportowego na najlepszego sportowca Polski zorganizowano w 2005 roku.
Wyniki.
11. Maja Włoszczowska – kolarstwo górskie (130 122)
12. Adam Małysz – skoki narciarskie (127 826)
13. Sylwia Gruchała – szermierka (125 567)
14. Agata Mróz – siatkówka (112 169)
15. Bartosz Kizierowski – pływanie (100 447)
16. Paweł Baraszkiewicz – kajakarstwo (74 732)
17. Tomasz Gollob – żużel (70 878)
18. Szymon Ziółkowski – lekkoatletyka (62 884)
19. Robert Sycz, Paweł Rańda – wioślarstwo (58 039)
20. Tomasz Motyka – szermierka (54 059)

</doc>
<doc id="344563" url="https://pl.wikipedia.org/wiki?curid=344563" title="Plebiscyt Przeglądu Sportowego 1949">
Plebiscyt Przeglądu Sportowego 1949

15. Plebiscyt Przeglądu Sportowego na najlepszego sportowca Polski zorganizowano w 1949 roku.

</doc>
<doc id="344564" url="https://pl.wikipedia.org/wiki?curid=344564" title="Plebiscyt Przeglądu Sportowego 1948">
Plebiscyt Przeglądu Sportowego 1948

14. Plebiscyt Przeglądu Sportowego na najlepszego sportowca Polski zorganizowano w 1948 roku.

</doc>
<doc id="344566" url="https://pl.wikipedia.org/wiki?curid=344566" title="Plebiscyt Przeglądu Sportowego 1938">
Plebiscyt Przeglądu Sportowego 1938

13. Plebiscyt Przeglądu Sportowego na najlepszego sportowca Polski zorganizowano w 1938 roku.

</doc>
<doc id="344567" url="https://pl.wikipedia.org/wiki?curid=344567" title="Plebiscyt Przeglądu Sportowego 1937">
Plebiscyt Przeglądu Sportowego 1937

12. Plebiscyt Przeglądu Sportowego na najlepszego sportowca Polski zorganizowano w 1937 roku.

</doc>
<doc id="344568" url="https://pl.wikipedia.org/wiki?curid=344568" title="Plebiscyt Przeglądu Sportowego 1936">
Plebiscyt Przeglądu Sportowego 1936

11. Plebiscyt Przeglądu Sportowego na najlepszego sportowca Polski zorganizowano w 1936 roku.

</doc>
<doc id="344569" url="https://pl.wikipedia.org/wiki?curid=344569" title="Plebiscyt Przeglądu Sportowego 1935">
Plebiscyt Przeglądu Sportowego 1935

10. Plebiscyt Przeglądu Sportowego na najlepszego sportowca Polski zorganizowano w 1935 roku.

</doc>
<doc id="344570" url="https://pl.wikipedia.org/wiki?curid=344570" title="Plebiscyt Przeglądu Sportowego 1934">
Plebiscyt Przeglądu Sportowego 1934

9. Plebiscyt Przeglądu Sportowego na najlepszego sportowca Polski zorganizowano w 1934 roku.

</doc>
<doc id="344571" url="https://pl.wikipedia.org/wiki?curid=344571" title="Plebiscyt Przeglądu Sportowego 1933">
Plebiscyt Przeglądu Sportowego 1933

8. Plebiscyt Przeglądu Sportowego na najlepszego sportowca Polski zorganizowano w 1933 roku.

</doc>
<doc id="344572" url="https://pl.wikipedia.org/wiki?curid=344572" title="Plebiscyt Przeglądu Sportowego 1932">
Plebiscyt Przeglądu Sportowego 1932

7. Plebiscyt Przeglądu Sportowego na najlepszego sportowca Polski zorganizowano w 1932 roku.

</doc>
<doc id="344573" url="https://pl.wikipedia.org/wiki?curid=344573" title="Plebiscyt Przeglądu Sportowego 1931">
Plebiscyt Przeglądu Sportowego 1931

6. Plebiscyt Przeglądu Sportowego na najlepszego sportowca Polski zorganizowano w 1931 roku.

</doc>
<doc id="344574" url="https://pl.wikipedia.org/wiki?curid=344574" title="Plebiscyt Przeglądu Sportowego 1930">
Plebiscyt Przeglądu Sportowego 1930

5. Plebiscyt Przeglądu Sportowego na najlepszego sportowca Polski zorganizowano w 1930 roku.

</doc>
<doc id="344575" url="https://pl.wikipedia.org/wiki?curid=344575" title="Plebiscyt Przeglądu Sportowego 1929">
Plebiscyt Przeglądu Sportowego 1929

4. Plebiscyt Przeglądu Sportowego na najlepszego sportowca Polski zorganizowano w 1929 roku.

</doc>
<doc id="344576" url="https://pl.wikipedia.org/wiki?curid=344576" title="Plebiscyt Przeglądu Sportowego 1928">
Plebiscyt Przeglądu Sportowego 1928

3. Plebiscyt Przeglądu Sportowego na najlepszego sportowca Polski zorganizowano w 1928 roku.

</doc>
<doc id="344577" url="https://pl.wikipedia.org/wiki?curid=344577" title="Plebiscyt Przeglądu Sportowego 1927">
Plebiscyt Przeglądu Sportowego 1927

2. Plebiscyt Przeglądu Sportowego na najlepszego sportowca Polski zorganizowano w 1927 roku.

</doc>
<doc id="344578" url="https://pl.wikipedia.org/wiki?curid=344578" title="Plebiscyt Przeglądu Sportowego 1926">
Plebiscyt Przeglądu Sportowego 1926

1. Plebiscyt Przeglądu Sportowego na najlepszego sportowca Polski zorganizowano w 1926 roku.

</doc>
<doc id="344579" url="https://pl.wikipedia.org/wiki?curid=344579" title="Plebiscyt Przeglądu Sportowego 1986">
Plebiscyt Przeglądu Sportowego 1986

52. Plebiscyt Przeglądu Sportowego na najlepszego sportowca Polski zorganizowano w 1986 roku.

</doc>
<doc id="344580" url="https://pl.wikipedia.org/wiki?curid=344580" title="Plebiscyt Przeglądu Sportowego 1987">
Plebiscyt Przeglądu Sportowego 1987

53. Plebiscyt „Przeglądu Sportowego” na najlepszego sportowca Polski zorganizowano w 1987 roku.

</doc>
<doc id="344581" url="https://pl.wikipedia.org/wiki?curid=344581" title="Plebiscyt Przeglądu Sportowego 1988">
Plebiscyt Przeglądu Sportowego 1988

54. Plebiscyt Przeglądu Sportowego na najlepszego sportowca Polski zorganizowano w 1988 roku.

</doc>
<doc id="344582" url="https://pl.wikipedia.org/wiki?curid=344582" title="Plebiscyt Przeglądu Sportowego 1989">
Plebiscyt Przeglądu Sportowego 1989

55. Plebiscyt „Przeglądu Sportowego” na najlepszego sportowca Polski zorganizowano w 1989 roku.

</doc>
<doc id="344584" url="https://pl.wikipedia.org/wiki?curid=344584" title="Plebiscyt Przeglądu Sportowego 2002">
Plebiscyt Przeglądu Sportowego 2002

68. Plebiscyt Przeglądu Sportowego na najlepszego sportowca Polski zorganizowano w 2002 roku.
Wyniki.
Gala Mistrzów Sportu transmitowana była przez Telewizję Polską.

</doc>
<doc id="344585" url="https://pl.wikipedia.org/wiki?curid=344585" title="Plebiscyt Przeglądu Sportowego 2001">
Plebiscyt Przeglądu Sportowego 2001

67. Plebiscyt Przeglądu Sportowego na najlepszego sportowca Polski zorganizowano w 2001 roku.
Wyniki.
Gala Mistrzów Sportu transmitowana była przez Telewizję Polską.

</doc>
<doc id="344587" url="https://pl.wikipedia.org/wiki?curid=344587" title="Plebiscyt Przeglądu Sportowego 2000">
Plebiscyt Przeglądu Sportowego 2000

66. Plebiscyt Przeglądu Sportowego na najlepszego sportowca Polski zorganizowano w 2000 roku.
Wyniki.
Gala Mistrzów Sportu transmitowana była przez Telewizję Polską.

</doc>
<doc id="344590" url="https://pl.wikipedia.org/wiki?curid=344590" title="Plebiscyt Przeglądu Sportowego 1999">
Plebiscyt Przeglądu Sportowego 1999

65. Plebiscyt Przeglądu Sportowego na najlepszego sportowca Polski zorganizowano w 1999 roku.
Wyniki.
Gala Mistrzów Sportu transmitowana była przez Telewizję Polsat.

</doc>
<doc id="344591" url="https://pl.wikipedia.org/wiki?curid=344591" title="Plebiscyt Przeglądu Sportowego 1998">
Plebiscyt Przeglądu Sportowego 1998

64. Plebiscyt Przeglądu Sportowego na najlepszego sportowca Polski zorganizowano w 1998 roku.
Wyniki.
Gala Mistrzów Sportu transmitowana była przez Telewizję Polsat.

</doc>
<doc id="344592" url="https://pl.wikipedia.org/wiki?curid=344592" title="Piktogram">
Piktogram

Piktogram ( – „narysowany” i gr. "grámma" – „pismo”) – przedstawienie pojęcia (opisywanego wyrazem bądź równoważnikiem zdania) za pomocą obrazka w oderwaniu od zapisu. Piktogramami są np. hieroglify, znaki drogowe i ostrzegawcze, oznaczenia przeciwpożarowe. Formą piktogramu jest również ideogram.
Piktogram pełni ważną funkcję w komunikacji. Dzięki zastąpieniu słowa pisanego elementem graficznym zwiększono czytelność przekazu oraz ominięto barierę językową. Użycie piktogramów ułatwia też wspomaganie mowy osób upośledzonych i z trudnościami w porozumiewaniu się.
Historia.
W pradziejach zaczęto stosować piktogramy początkowo jeszcze nie jako system pisma lecz do np. zapisów mnemotechnicznych. Znamy piktogramy m.in. z kultury amrańskiej (Egipt), z warstwy Uruk IVa (Sumer), elamickie (Suzjana) czy luwijskie. Za protopismo (pismo protosynajskie) uważa się symbole kultury Vinča.

</doc>
<doc id="344594" url="https://pl.wikipedia.org/wiki?curid=344594" title="Plebiscyt Przeglądu Sportowego 1997">
Plebiscyt Przeglądu Sportowego 1997

63. Plebiscyt Przeglądu Sportowego na najlepszego sportowca Polski zorganizowano w 1997 roku.

</doc>
<doc id="344596" url="https://pl.wikipedia.org/wiki?curid=344596" title="Plebiscyt Przeglądu Sportowego 1996">
Plebiscyt Przeglądu Sportowego 1996

62. Plebiscyt Przeglądu Sportowego na najlepszego sportowca Polski zorganizowano w 1996 roku.

</doc>
<doc id="344598" url="https://pl.wikipedia.org/wiki?curid=344598" title="Mistrzostwa Europy w Piłce Nożnej 1968">
Mistrzostwa Europy w Piłce Nożnej 1968

Mistrzostwa Europy w Piłce Nożnej 1968 – trzecia w historii edycja piłkarskich mistrzostw Europy męskich reprezentacji krajowych.
Turniej finałowy odbył się we Włoszech w dniach 5 czerwca – 10 czerwca 1968. W tym czasie tylko cztery państwa uczestniczyły w grach finałowych, co oznaczało, że odbywały się tylko półfinały, mecz o trzecie miejsce i finał.
Ćwierćfinały.
1 mecz
3 kwietnia 1968
2 mecz
8 maja 1968
Awans: Anglia
1 mecz
6 kwietnia 1968
2 mecz
20 kwietnia 1968
Awans: Włochy
1 mecz
6 kwietnia 1968
2 mecz
14 maja 1968
Awans: Jugosławia
1 mecz
4 maja 1968
2 mecz
11 maja 1968
Awans: ZSRR
Zakwalifikowane drużyny do turnieju finałowego.
Źródło: 
Turniej finałowy.
Źródło: 
Drabinka.
W nawiasach podany wynik meczu dodatkowego.
Półfinały.
5 czerwca 1968
Włochy zostały zwycięzcą tego meczu, ustalonym w wyniku losowania
Mecz o trzecie miejsce.
8 czerwca 1968
Finał.
8 czerwca 1968
Ponieważ pierwszy mecz nie rozstrzygnął kwestii mistrza Europy, dwa dni później rozegrano drugi mecz:
10 czerwca 1968
MISTRZ EUROPY 1968
WŁOCHY 1. TYTUŁ MISTRZA EUROPY
Statystyka turnieju.
Strzelcy goli.
2 gole
1 gol
Średnia goli.
1,4 na mecz

</doc>
<doc id="344600" url="https://pl.wikipedia.org/wiki?curid=344600" title="Plebiscyt Przeglądu Sportowego 1995">
Plebiscyt Przeglądu Sportowego 1995

61. Plebiscyt Przeglądu Sportowego na najlepszego sportowca Polski zorganizowano w 1995 roku.

</doc>
<doc id="344601" url="https://pl.wikipedia.org/wiki?curid=344601" title="Plebiscyt Przeglądu Sportowego 1993">
Plebiscyt Przeglądu Sportowego 1993

59. Plebiscyt Przeglądu Sportowego na najlepszego sportowca Polski zorganizowano w 1993 roku.

</doc>
<doc id="344602" url="https://pl.wikipedia.org/wiki?curid=344602" title="Plebiscyt Przeglądu Sportowego 1994">
Plebiscyt Przeglądu Sportowego 1994

60. Plebiscyt Przeglądu Sportowego na najlepszego sportowca Polski zorganizowano w 1994 roku.

</doc>
<doc id="344603" url="https://pl.wikipedia.org/wiki?curid=344603" title="Plebiscyt Przeglądu Sportowego 1990">
Plebiscyt Przeglądu Sportowego 1990

56. Plebiscyt Przeglądu Sportowego na najlepszego sportowca Polski zorganizowano w 1990 roku.

</doc>
<doc id="344605" url="https://pl.wikipedia.org/wiki?curid=344605" title="Plebiscyt Przeglądu Sportowego 1991">
Plebiscyt Przeglądu Sportowego 1991

57. Plebiscyt Przeglądu Sportowego na najlepszego sportowca Polski zorganizowano w 1991 roku.

</doc>
<doc id="344606" url="https://pl.wikipedia.org/wiki?curid=344606" title="Plebiscyt Przeglądu Sportowego 1992">
Plebiscyt Przeglądu Sportowego 1992

58. Plebiscyt Przeglądu Sportowego na najlepszego sportowca Polski bibliografia w 1992 roku.

</doc>
<doc id="344607" url="https://pl.wikipedia.org/wiki?curid=344607" title="Royal Ulster Constabulary">
Royal Ulster Constabulary

Royal Ulster Constabulary (RUC) – Królewska Policja Ulsteru.
Od 1 czerwca 1922 do 2001 policja w Irlandii Północnej, która wsławiła się walkami i potężnymi stratami własnymi w czasie konfliktu w Irlandii Północnej (301 policjantów zginęło, 9 tys. zostało rannych).
W 2001 została zreformowana w Police Service of Northern Ireland.

</doc>
<doc id="344609" url="https://pl.wikipedia.org/wiki?curid=344609" title="Ryszard Wolny">
Ryszard Wolny

Ryszard Marcin Wolny (ur. 24 marca 1969 w Raciborzu) – polski zapaśnik, uprawiający zapasy w stylu klasycznym, a także trener zapaśników i samorządowiec. Pięciokrotny olimpijczyk, złoty medalista Letnich Igrzysk Olimpijskich w Atlancie w 1996.
Życiorys.
Ukończył w 1990 Technikum Mechaniczne w Raciborzu. W 1997 został absolwentem zaocznych studiów trenerskich w Instytucie Wychowania Fizycznego w Gorzowie Wielkopolskim. Jako sportowiec trenował zapasy w stylu klasycznym, występował w wagach koguciej, piórkowej i lekkiej. Przez około dwadzieścia lat był zawodnikiem MKZ Unia Racibórz. Pięciokrotnie występował na letnich igrzyskach olimpijskich (1988–2004), zdobywając m.in. złoty medal w 1996 w wadze kategorii do 68 kg. Był także mistrzem Europy (1989), dwukrotnie wicemistrzem Europy (1995, 1999), brązowym medalistą mistrzostw Europy (1990) i mistrzostw świata (1990). Dziesięć razy stawał na najwyższym podium mistrzostw Polski w swoich kategoriach wagowych. Po zakończeniu kariery sportowej zajął się działalnością trenerską. W 2007 został trenerem polskiej kadry narodowej zapaśników.
W 2006 w wyniku wyborów samorządowych został wybrany na radnego Raciborza, powierzono mu stanowisko przewodniczącego komisji oświaty, kultury, sportu, rekreacji i opieki społecznej. W 2010 został ponownie wybrany do rady miejskiej liczbą 188 głosów z komitetu wyborczego sygnowanego nazwiskiem prezydenta Raciborza Mirosława Lenka. Pełnił funkcję wiceprzewodniczącego rady miejskiej VI kadencji. W 2015 został członkiem honorowego komitetu poparcia Bronisława Komorowskiego przed wyborami prezydenckimi. W 2018 uzyskał mandat radnego powiatu raciborskiego.
W 1996, "za wybitne osiągnięcia sportowe", został odznaczony Krzyżem Kawalerskim Orderu Odrodzenia Polski.
Osiągnięcia sportowe.
Dziesięć tytułów na mistrzostwach Polski: w 1989 w wadze piórkowej, od 1993 do 2001 w wadze lekkiej.

</doc>
<doc id="344610" url="https://pl.wikipedia.org/wiki?curid=344610" title="Plebiscyt Przeglądu Sportowego 1950">
Plebiscyt Przeglądu Sportowego 1950

16. Plebiscyt Przeglądu Sportowego na najlepszego sportowca Polski zorganizowano w 1950 roku.

</doc>
<doc id="344611" url="https://pl.wikipedia.org/wiki?curid=344611" title="Imaginations From The Other Side">
Imaginations From The Other Side



</doc>
<doc id="344612" url="https://pl.wikipedia.org/wiki?curid=344612" title="Plebiscyt Przeglądu Sportowego 1951">
Plebiscyt Przeglądu Sportowego 1951

17. Plebiscyt Przeglądu Sportowego na najlepszego sportowca Polski zorganizowano w 1951 roku.

</doc>
<doc id="344613" url="https://pl.wikipedia.org/wiki?curid=344613" title="Plebiscyt Przeglądu Sportowego 1952">
Plebiscyt Przeglądu Sportowego 1952

18. Plebiscyt Przeglądu Sportowego na najlepszego sportowca Polski zorganizowano w 1952 roku.

</doc>
<doc id="344614" url="https://pl.wikipedia.org/wiki?curid=344614" title="Plebiscyt Przeglądu Sportowego 1954">
Plebiscyt Przeglądu Sportowego 1954

20. Plebiscyt Przeglądu Sportowego na najlepszego sportowca Polski zorganizowano w 1954 roku.

</doc>
<doc id="344618" url="https://pl.wikipedia.org/wiki?curid=344618" title="Plebiscyt Przeglądu Sportowego 1955">
Plebiscyt Przeglądu Sportowego 1955

21. Plebiscyt Przeglądu Sportowego na najlepszego sportowca Polski zorganizowano w 1955 roku.

</doc>
<doc id="344620" url="https://pl.wikipedia.org/wiki?curid=344620" title="Plebiscyt Przeglądu Sportowego 1956">
Plebiscyt Przeglądu Sportowego 1956

22. Plebiscyt Przeglądu Sportowego na najlepszego sportowca Polski zorganizowano w 1956 roku.

</doc>
<doc id="344621" url="https://pl.wikipedia.org/wiki?curid=344621" title="Plebiscyt Przeglądu Sportowego 1957">
Plebiscyt Przeglądu Sportowego 1957

23. Plebiscyt Przeglądu Sportowego na najlepszego sportowca Polski zorganizowano w 1957 roku.

</doc>
<doc id="344624" url="https://pl.wikipedia.org/wiki?curid=344624" title="Plebiscyt Przeglądu Sportowego 1958">
Plebiscyt Przeglądu Sportowego 1958

24. Plebiscyt Przeglądu Sportowego na najlepszego sportowca Polski zorganizowano w 1958 roku.

</doc>
<doc id="344625" url="https://pl.wikipedia.org/wiki?curid=344625" title="Plebiscyt Przeglądu Sportowego 1959">
Plebiscyt Przeglądu Sportowego 1959

25. Plebiscyt Przeglądu Sportowego na najlepszego sportowca Polski zorganizowano w 1959 roku.

</doc>
<doc id="344626" url="https://pl.wikipedia.org/wiki?curid=344626" title="Plebiscyt Przeglądu Sportowego 1960">
Plebiscyt Przeglądu Sportowego 1960

26. Plebiscyt Przeglądu Sportowego na najlepszego sportowca Polski zorganizowano w 1960 roku.

</doc>
<doc id="344628" url="https://pl.wikipedia.org/wiki?curid=344628" title="Zagubieni (seria 1)">
Zagubieni (seria 1)

Sezon pierwszy serialu telewizyjnego Zagubieni, wyemitowany w Stanach Zjednoczonych na kanale ABC, a w Polsce na AXN oraz TVP1. Składa się na 24 odcinki, od "Pilot: Part 1" do "Exodus: Part 2". Opisuje pierwsze 44 dni pobytu bohaterów na tajemniczej wyspie.
Ekipa produkcyjna.
Seria ta została wyprodukowana przez "Touchstone Television" (obecne "ABC Studios"), "Bad Robot Productions" oraz "Grass Skirt Productions". Producentami wykonawczymi byli współtwórcy serialu J.J. Abrams oraz Damon Lindelof, a także Bryan Burk, Jack Bender i Carlton Cuse. Konsultantami produkcji zostali Jesse Alexander i Jeff Pinkner. Ścieżka dźwiękowa została skomponowana przez Michaela Giacchino.
Lista odcinków.
&lt;onlyinclude&gt;&lt;/onlyinclude&gt;

</doc>
<doc id="344630" url="https://pl.wikipedia.org/wiki?curid=344630" title="Plebiscyt Przeglądu Sportowego 1961">
Plebiscyt Przeglądu Sportowego 1961

27. Plebiscyt Przeglądu Sportowego na najlepszego sportowca Polski zorganizowano w 1961 roku.

</doc>
<doc id="344631" url="https://pl.wikipedia.org/wiki?curid=344631" title="Plebiscyt Przeglądu Sportowego 1962">
Plebiscyt Przeglądu Sportowego 1962

28. Plebiscyt Przeglądu Sportowego na najlepszego sportowca Polski zorganizowano w 1962 roku.

</doc>
<doc id="344633" url="https://pl.wikipedia.org/wiki?curid=344633" title="Plebiscyt Przeglądu Sportowego 1963">
Plebiscyt Przeglądu Sportowego 1963

29. Plebiscyt Przeglądu Sportowego na najlepszego sportowca Polski zorganizowano w 1963 roku.

</doc>
<doc id="344634" url="https://pl.wikipedia.org/wiki?curid=344634" title="Plebiscyt Przeglądu Sportowego 1964">
Plebiscyt Przeglądu Sportowego 1964

30. Plebiscyt Przeglądu Sportowego na najlepszego sportowca Polski zorganizowano w 1964 roku.

</doc>
<doc id="344639" url="https://pl.wikipedia.org/wiki?curid=344639" title="Plebiscyt Przeglądu Sportowego 1965">
Plebiscyt Przeglądu Sportowego 1965

31. Plebiscyt Przeglądu Sportowego na najlepszego sportowca Polski zorganizowano w 1965 roku.

</doc>
<doc id="344640" url="https://pl.wikipedia.org/wiki?curid=344640" title="Operator Stokesa">
Operator Stokesa

Operator Stokesa ("operator pochodnej materialnej") – operator różniczkowy stosowany w mechanice do oznaczania różniczkowania wędrownego (inaczej pochodnej substancjalnej lub pochodnej materialnej). Określa tempo zmiany dowolnej własności związanej z elementarną objętością ciała, która może znajdować się w ruchu, w odróżnieniu od różniczkowania lokalnego – związanego z układem odniesienia, który zwykle uznaje się za nieruchomy.
Operator używany w mechanice płynów.
Operator Stokesa zwykle oznaczany jest przez:
W analizie wędrownej równoważny jest symbolowi:
różniczkowania cząstkowego względem czasu formula_4
Natomiast przy użyciu analizy lokalnej symbol równoważny jest operatorowi:
gdzie: formula_5 – prędkość elementu ciała, z którym jest stale związana różniczkowana wielkość.
Pierwszy składnik po prawej stronie równania nosi nazwę "pochodnej lokalnej", drugi (pozostałe w przypadku zapisu klasycznego) "pochodnej konwekcyjnej" (unoszenia). Pochodna lokalna określa szybkość zmiany wielkości w danym punkcie wynikającą ze zmiany pola w czasie. Pochodna unoszenia określa szybkość zmiany na skutek przemieszczania się płynu.
Zapisując jawnie różniczkowaną własność jako formula_6 która w ogólności może być dowolnym polem tensorowym, można wyrazić operator Stokesa przez:
Jeżeli funkcja różniczkowana jest prędkością, to pochodna jest przyspieszeniem płynu:
Wyprowadzenie w analizie lokalnej.
W układzie współrzędnych Eulera punkt o współrzędnej formula_10 w chwili formula_11 znajdzie się w chwili formula_12 w punkcie formula_13 Z definicji pochodnej:
Oznaczając:
można zauważyć, że:
Rozwijając różniczkowaną funkcję wokół punktu formula_17 otrzymuje się:
Stąd:
Wyprowadzenie alternatywne.
Różniczka zupełna funkcji formula_20 ma postać:
dzieląc przez formula_22 możemy zapisać:
uwzględniając, że prędkość formula_24 otrzymujemy:
Co można zapisać, używając operatorów:
W literaturze oznaczenia formula_27 oraz formula_1 używane są zamiennie.

</doc>
<doc id="344643" url="https://pl.wikipedia.org/wiki?curid=344643" title="Plebiscyt Przeglądu Sportowego 1966">
Plebiscyt Przeglądu Sportowego 1966

32. Plebiscyt Przeglądu Sportowego na najlepszego sportowca Polski zorganizowano w 1966 roku.

</doc>
<doc id="344646" url="https://pl.wikipedia.org/wiki?curid=344646" title="Plebiscyt Przeglądu Sportowego 1967">
Plebiscyt Przeglądu Sportowego 1967

33. Plebiscyt Przeglądu Sportowego na najlepszego sportowca Polski zorganizowano w 1967 roku.

</doc>
<doc id="344649" url="https://pl.wikipedia.org/wiki?curid=344649" title="Plebiscyt Przeglądu Sportowego 1968">
Plebiscyt Przeglądu Sportowego 1968

34. Plebiscyt Przeglądu Sportowego na najlepszego sportowca Polski zorganizowano w 1968 roku.

</doc>
<doc id="344650" url="https://pl.wikipedia.org/wiki?curid=344650" title="Plebiscyt Przeglądu Sportowego 1969">
Plebiscyt Przeglądu Sportowego 1969

35. Plebiscyt Przeglądu Sportowego na najlepszego sportowca Polski zorganizowano w 1969 roku.

</doc>
<doc id="344651" url="https://pl.wikipedia.org/wiki?curid=344651" title="Maja Ostaszewska">
Maja Ostaszewska

Maja Ostaszewska (ur. 3 września 1972 w Krakowie) – polska aktorka teatralna i filmowa oraz działaczka społeczna, dwukrotna laureatka Orła za pierwszoplanowe role kobiece w filmach "Jack Strong" i "Body/Ciało".
Życiorys.
Ukończyła VII Liceum Ogólnokształcące im. Zofii Nałkowskiej w Krakowie. Już w wieku sześciu lat zdecydowała o zostaniu aktorką i w 1996 roku ukończyła studia na wydziale aktorskim krakowskiej PWST.
W filmie debiutowała w 1993 r. rolą w filmie "Lista Schindlera" Stevena Spielberga. Ostaszewska była w zespołach Teatru Dramatycznego, TR Warszawa (wcześniej Teatr Rozmaitości), Teatru Narodowego. Od 2008 roku jest w zespole Nowego Teatru Krzysztofa Warlikowskiego.
Laureatka Nagrody im. Aleksandra Zelwerowicza przyznawanej przez redakcję miesięcznika „Teatr” za sezon 2006/2007, za rolę Harper Pitt w przedstawieniu "Anioły w Ameryce" Tony’ego Kushnera w TR Warszawa (reż. Krzysztof Warlikowski). W 2012 i 2018 otrzymała Telekamerę „Tele Tygodnia” w kategorii Aktorka, natomiast w lutym 2013 otrzymała nominację do nagrody Wiktory 2012 w kategorii Aktor telewizyjny. Za rolę żony Ryszarda Kuklińskiego w filmie "Jack Strong" otrzymała Orła za pierwszoplanową rolę kobiecą.
Życie prywatne.
Pochodzi z artystycznej rodziny. Jej babcia była aktorką, dziadek rzeźbiarzem i scenografem, a ojciec, Jacek Ostaszewski, jest założycielem grupy Osjan. Wychowała się w buddyjskiej rodzinie, imię otrzymała po matce Buddy. W dzieciństwie przez 3 lata mieszkała z rodzicami w Przesiece w Karkonoszach, gdzie powstał ośrodek buddyjski.
Przez dwa lata związana była z reżyserem Łukaszem Barczykiem. Obecnie jest w związku z Michałem Englertem, z którym ma dwoje dzieci: syna Franciszka (ur. 2007) oraz córkę Janinę (ur. 2009).
Jest buddystką i wegetarianką. Razem z Małgorzatą Braunek i Ksawerym Jasieńskim nagrała w 2007 roku adaptację audio buddyjskich bajek zebranych przez Rafe Martina w zbiorze „Głodna Tygrysica” (wyd. Wydawnictwo Elay, 2006). Jest także zwolenniczką zliberalizowania prawa aborcyjnego oraz aktywistką KOD.

</doc>
<doc id="344653" url="https://pl.wikipedia.org/wiki?curid=344653" title="Bruno Walter">
Bruno Walter

Bruno Walter, właśc. Bruno Walter Schlesinger (ur. 15 września 1876 w Berlinie, zm. 17 lutego 1962 w Beverly Hills) – niemiecki dyrygent, pianista i kompozytor pochodzenia żydowskiego. Przyjaciel Gustava Mahlera i Thomasa Manna.
Życiorys.
Urodził się w roku 1876, w którym po raz pierwszy wykonano komplet Pierścienia Nibelunga Richarda Wagnera (w Bayreuth) i I Symfonię Brahmsa (w Karlsruhe). Jako ośmiolatek wstąpił do Konserwatorium Sterna, a rok później wystąpił na scenie jako pianista, mając już przydomek „mały Mozart”. Decyzję o zostaniu dyrygentem podjął po koncercie Hansa von Bülowa w Berlinie i wizycie w Bayreuth. W 1893 roku debiutuje za pulpitem z Berlińskimi Filharmonikami i chórem. W tym samym roku obejmuje posadę instruktora wokalnego w operze w Kolonii. Rok później, po kolońskim debiucie dyrygenckim, przenosi się do Hamburga na stanowisko szefa chóru tamtejszej opery i zostaje jednocześnie asystentem Gustava Mahlera. To właśnie Mahler (i prawdopodobnie jego siostry) przekonują Bruno Schlesingera do odrzucenia nazwiska i pozostawienia w jego roli drugiego imienia. W 1896 przenosi się do Wrocławia, by w tamtejszym teatrze miejskim przejąć obowiązki pierwszego dyrygenta, później przeprowadza się do Bratysławy (wtedy "Pressburg") i Rygi. W 1900 obejmuje stanowisko szefa Berlińskiej Opery Królewskiej, gdzie poznaje Richarda Straussa i Karla Mucka. Sezon w 1901 roku spędza w Wiedniu jako szef Hofoper (Opera Dworu Cesarskiego) na zaproszenie Gustava Mahlera, dyryguje Aidą Verdiego. W międzyczasie publikuje kilka własnych kompozycji, m.in. Pieśni op. 11 i 12, Sonatę na skrzypcową, Kwartet smyczkowy, Fantazję na Orkiestrę i I Symfonię. w 1910 roku Dyryguje w londyńskim Covent Garden "Tristanem i Izoldą" Wagnera. W 1911 umiera Gustav Mahler i pomimo napiętych planów wykonawczych (Rzym, Wiedeń) Bruno Walter dyryguje w Monachium prapremierą "Pieśni o Ziemi" (Das Lied von der Erde), w drugiej części koncertu wykonano II Symfonię Mahlera "Zmartwychwstanie". Rok później, w Wiedniu, Walter dyryguje prawykonaniem IX Symfonii Mahlera. W latach 1913–1920 koncertuje w Moskwie, Wiedniu i Monachium, oraz publikuje w 1920 esej o Mszy Solemnis Beethovena. W 1921 roku dosięga go po raz pierwszy atak ze strony rodzącego się nazizmu. W 1923 podejmuje się trasy koncertowej po USA, dyryguje po raz pierwszy Nowojorskimi Filharmonikami w Carnegie Hall, Bostonie, Minnesocie i Detroit. Lata 1925–1928 obfitują w zmiany repertuaru: Rossini w Salzburgu, Puccini – La Scala i Berlin, Szostakowicz - Berlin (premiera I Symfonii na Zachodzie). W 1929 przejmuje wakat w lipskim Gewandhausie po Wilhelmie Furtwänglerze. W 1933 opuszcza Niemcy na skutek nazistowskiej polityki kulturalnej. Do 1938 roku mieszka w Austrii, jednakże regularnie koncertuje w Holandii, Stanach Zjednoczonych i Włoszech. W 1939 po krótkiej obecności we Francji, gdzie przyjmuje francuskie obywatelstwo, opuszcza Europę i osiada w Beverly Hills w Kalifornii, kilka miesięcy wcześniej młodsza córka Bruno Waltera, Gretel zostaje zamordowana w Zurychu przez swojego męża z powodu romansu z włoskim basem Ezio Pinzą. Walter przez całe późniejsze życie będzie obwiniał się o jej śmierć, gdyż to on specjalnie nalegał na ściągnięcie Pinzy na salzburski festiwal, gdzie kochankowie mieli okazję się poznać. W Stanach Bruno Walter szybko się zadomawia, poznaje Tomasza Manna i jego rodzinę, z sukcesami dyryguje z orkiestrami Chicago, Los Angeles, Filadelfii i Nowego Jorku. Wówczas Bruno Walter stał się mimowolnym akuszerem kariery innej muzycznej znakomitości Leonarda Bernsteina. 14 listopada 1943 Walter dostaje wysokiej gorączki i nie może zadyrygować koncertem muzyki Mahlera w nowojorskiej Carnegie Hall. Zastępuje go i robi to brawurowo młody Bernstein, który dzięki radiowej transmisji koncertu zdobył w ciągu jednej nocy ogólnonarodową sławę. W 1945 umiera jego żona, Elsa. W 1946 przyjmuje obywatelstwo amerykańskie. Od 1946 roku odwiedza czasem Europę, będąc np. gościem Festiwalu w Salzburgu i Edynburgu. W latach 1947–1949 jest szefem nowojorczyków. W 1959 daje ostatni koncert w Metropolitan Opera dyrygując „Requiem” Verdiego. W 1960 ostatni raz na scenie, koncert w Los Angeles solistą jest pianista Van Cliburn. W 1962 roku umiera na zawał serca w swoim domu.
Osiągnięcia.
Jako przyjaciel Gustava Mahlera i jego wieloletni asystent Bruno Walter uważany jest za jednego z największych w historii wykonawców jego dzieł. Legendarne nagranie "Pieśni o Ziemi" z Juliusem Patzakiem, Kathleen Ferrier i Wiedeńską Orkiestrą Filharmoniczną (1951, Decca Records) stawia konkurentom poprzeczkę na nieomal nieosiągalnym pułapie. Nagrania I,II IV, V i IX Symfonii Mahlera charakteryzują się niezwykłą wrażliwością na melodyczne i rytmiczne bogactwo kompozycji Mahlera. W zasadzie każda orkiestra pod batutą Bruno Waltera stawała się żywym organizmem, oddychającym wraz z graną przez siebie muzyką. Krytycy bardzo cenią nagrania symfonii Mozarta, Brahmsa i Brucknera dokonane z Orkiestrą Symfoniczną wytwórni Columbia (dziś Sony Classical) oraz bardzo barwne i niezwykle bogate rytmicznie nagrania symfonii Beethovena dokonane z Orkiestrą Filadelfijską. Bruno Walter jest autorem do dziś publikowanej biografii Gustava Mahlera, wielu esejów o muzyce i sztuce wykonawczej oraz autobiografii. Do legendy przeszła jego kultura w pracy z muzykami. W przeciwieństwie do relatywnie często spotykanego wówczas modelu „dyrygenta dyktatora”, Walter praktycznie nigdy nie podnosił głosu i z wielką cierpliwością tłumaczył muzykom na próbach o jaki efekt mu chodzi. Słynny skrzypek Isaac Stern powiedział, że Walter „miał żelazną wolę i wiedział czego chciał. Ale to wszystko było przykryte jego niebywałą delikatnością i dworskimi manierami”.

</doc>
<doc id="344656" url="https://pl.wikipedia.org/wiki?curid=344656" title="Manfred Kridl">
Manfred Kridl

Manfred Kridl (ur. 11 października 1882 we Lwowie, zm. 4 lutego 1957 w Nowym Jorku) – polski historyk literatury. 
Życiorys.
Manfred Kridl urodził się we Lwowie w rodzinie oficera armii austriackiej narodowości czeskiej – Edwarda Józefa Kridla i Wiktorii z Załęckich. Tamże ukończył szkołę średnią i rozpoczął studia filologiczne na Uniwersytecie Lwowskim (polonistyka i romanistyka), po czym kontynuował studia we Fryburgu i Paryżu. Od samego początku pracy naukowej jego zainteresowania historyczno-literackie koncentrowały się na XIX wieku, a w szczególności na romantyzmie. Przejawiało się to i w wyborze tematu jego pracy doktorskiej ("Stosunek Mickiewicza do Lamennais’ego w epoce towianizmu"). Wykładowca Uniwersytetu Latającego w Warszawie. W 1907 rozpoczął pracę w charakterze nauczyciela w jednej z prywatnych warszawskich szkół. W 1908 wyszła jego obszerna praca "Mickiewicz i Lamennais. Studium porównawcze". W 1909 uzyskał doktorat z filozofii na Uniwersytecie Lwowskim. W 1911 został członkiem I wydziału Towarzystwa Naukowego Warszawskiego, w latach 1912–1914 był sekretarzem Towarzystwa. W okresie pierwszej wojny światowej pełnił służbę w armii austriackiej. W roku 1919 po odzyskaniu przez Polskę niepodległości, przeszedł jako nauczyciel do szkolnictwa publicznego. 
Wykładał we Wszechnicy Polskiej. W 1921 habilitował się na Uniwersytecie Warszawskim, gdzie rozpoczął pracę. Praca habilitacyjna Kridla pt. "Antagonizm wieszczów. Rzecz o stosunku Słowackiego do Mickiewicza" ukazała się drukiem dopiero w 1925.
Jednym z rezultatów pracy Kridla w szkolnictwie średnim był obszerny podręcznik "Literatura polska w. XIX", który był wydawany w Warszawie w latach 1925–1933. 
W 1929 Kridl został profesorem slawistyki na uniwersytecie w Brukseli, a po wydaniu w 1931 książki "Główne prądy literatury europejskie. Klasycyzm, romantyzm, epoka poromantyczna" w 1932 rozpoczął pracę na katedrze historii literatury polskiej na Uniwersytecie Stefana Batorego w Wilnie. W okresie wileńskim stworzył serię wydawniczą "Z zagadnień poetyki", którą otworzył własną pracą "Wstęp do badań nad dziełem literackim" (Wilno, 1936). W serii tej ukazało się do 1939 sześć pozycji. Dokoła tych zagadnień teoretycznych Kridl skupił grupę uczniów, złożoną z absolwentów Uniwersytetu Warszawskiego i Wileńskiego. W okresie wileńskim, w latach 1933–1938 Kridl był również członkiem kolegium redakcyjnego "Pamiętnika Literackiego". Sympatyzował z lewicowymi kręgami młodzieży. Działał politycznie: był przewodniczącym Klubu Demokratycznego w Wilnie (1937–1939). Protestował przeciwko wprowadzeniu w roku akademickim 1937/1938 getta ławkowego na wyższych uczelniach.
W 1940 poprzez Szwecję wyjechał do Brukseli, gdzie przez krótki czas wykładał jeszcze na uczelni. W wyniku działań wojennych przeniósł się do USA. Tam w 1945 wydał "Literaturę polską na tle rozwoju kultury", które miało na celu przybliżenie polskiej kultury. Drugie, zmienione angielskie wydanie tej pracy "A Survey of Polish Literature and Culture" ukazało się w 1956. W USA początkowo pracował w małej żeńskiej uczelni Smith College w Massachusetts, a w 1948 objął katedrę im. Adama Mickiewicza na Uniwersytecie Columbia w Nowym Jorku. Finansowanie katedry przez rząd polski było przyczyną niechęci części Polonii amerykańskiej do Kridla, podejrzewanego o sympatię do komunizmu. Najważniejszymi dziełami wydanymi za granicą, w których tworzeniu brał udział Kridl była praca zbiorowa "A. Mickiewicz – Poet of Poland" i rozprawa o lirykach Słowackiego.
W 1956 Manfred Kridl przeszedł na emeryturę, jednak do końca życia kontynuował pracę dydaktyczną i naukową. Zmarł w Nowym Jorku, został pochowany w Dennis Port w stanie Massachusetts. Po śmierci Kridla Uniwersytet Columbia rozwiązał katedrę literatury polskiej.

</doc>
<doc id="344657" url="https://pl.wikipedia.org/wiki?curid=344657" title="Plebiscyt Przeglądu Sportowego 2003">
Plebiscyt Przeglądu Sportowego 2003

69. Plebiscyt Przeglądu Sportowego na najlepszego sportowca Polski zorganizowano w 2003 roku.
Wyniki.
11. Maja Włoszczowska - kolarstwo górskie (243 110 pkt.)
12. Robert Sycz i Tomasz Kucharski - wioślarstwo (232 840)
13. Agata Wróbel - podnoszenie ciężarów (213 213)
14. Karol Jabłoński - żeglarstwo (211 932)
15. Monika Pyrek - lekkoatletyka (157 450)
16. Mateusz Kusznierewicz - żeglarstwo (122 752)
17. Przemysław Miarczyński - żeglarstwo (101 036)
18. Andrzej Głyda - strzelectwo (98 112)
19. Aleksandra Socha - szermierka (83 007)
20. Joanna Skowroń - kajakarstwo (70 773)

</doc>
<doc id="344658" url="https://pl.wikipedia.org/wiki?curid=344658" title="Izoniazyd">
Izoniazyd

Izoniazyd (), INH – organiczny związek chemiczny, powszechnie używany lek przeciwgruźliczy, zaliczany do tzw. "leków pierwszego rzutu", który jest stosowany w leczeniu gruźlicy oraz niektórych innych mykobakterioz.
Wobec prątków wrażliwych izoniazyd jest lekiem bakteriobójczym, wykazującym aktywność wobec szybko namnażających się bakterii wewnątrz komórek i poza nimi.
Pod względem chemicznym izoniazyd jest hydrazydem kwasu izonikotynowego; ma właściwości zasadowe i nie jest solą. Rozpuszcza się w wodzie.
Historia.
Izoniazyd został wprowadzony na rynek farmaceutyczny w 1952 roku przez koncern Roche pod nazwą "Rimifon".
Mechanizm działania.
Izoniazyd jest prolekiem ponieważ musi być aktywowany przez katalazę bakteryjną. Mechanizm działania polega na wpływie na aktywność dinukleotydu nikotynamidoadeninowego (NADH) w komórce bakterii. Tworzy się nieaktywny analog NADH, co zaburza szereg procesów życiowych prątków. Najważniejszym efektem działania izoniazydu jest hamowanie syntezy kwasów mykolowych, wchodzących w skład ściany komórkowej prątka.
Wskazania.
Leczenie gruźlicy. Ze względu na łatwo rozwijającą się lekooporność stosowany wyłącznie w połączeniu z innymi lekami przeciwgruźliczymi.
Leczenie i profilaktyka gruźliczego zapalenia opon mózgowo-rdzeniowych ze względu na dobrą penetrację leku do OUN.
Przeciwwskazania.
Uszkodzenie wątroby, aktywne schorzenie wątroby, przebyte reakcje hepatotoksyczności lub uczulenie na lek.
Spożycie alkoholu zwiększa toksyczność izoniazydu, dlatego ostrożnie stosuje się u alkoholików.
Interakcje lekowe.
Izoniazyd jest silnym inhibitorem kilku izoenzymów cytochromu P450 (CYP2A6, CYP2C19, CYP2D6, CYP2E1, CYP3A4) co powoduje zwolnienie wątrobowego metabolizmu szeregu leków i zwiększenie ryzyka wystąpienia działań toksycznych. Do leków tych należą np. fenytoina, karbamazepina, etosuksymid czy prymidon. Leki zobojętniające zmniejszają wchłanianie izoniazydu.
Działania niepożądane.
Może prowadzić do ciężkiego uszkodzenia wątroby i zmian toczniopodobnych.
W 10% przypadków dochodzi do zaburzeń ośrodkowego i obwodowego układu nerwowego (np. zawroty i bóle głowy, stan splątania, hiperrefleksja i zapalenie nerwów)
W 5% przypadków dochodzi do leukopeni i reakcji alergicznych.
Może dochodzić do rozwoju polineuropatii związanych z hamowaniem aktywności witaminy B6. U osób z grupy ryzyka konieczna jest suplementacja 10–50 mg na dobę (u osób z zakażeniem HIV, niedożywieniem, cukrzycą i u ciężarnych). Poza tym może wystąpić utrata łaknienia, zaparcia i drżenie mięśni. Izoniazyd obniża próg drgawkowy poprzez hamowanie syntezy kwasu γ-aminomasłowego. Może wywołać zaburzenia afektywne (nastrój wzmożony) poprzez hamowanie enzymu monoaminooksydazy. Wchodzi z tego powodu w niebezpieczne interakcje z wieloma lekami (np. SSRI).
Preparaty handlowe.
Dostępne są preparaty izoniazydu oraz izoniazydu w połączeniu z ryfampicyną.

</doc>
<doc id="344660" url="https://pl.wikipedia.org/wiki?curid=344660" title="Plebiscyt Przeglądu Sportowego 2004">
Plebiscyt Przeglądu Sportowego 2004

70. Plebiscyt Przeglądu Sportowego na najlepszego sportowca Polski zorganizowano w 2004 roku.

</doc>
<doc id="344663" url="https://pl.wikipedia.org/wiki?curid=344663" title="Operacja Tannenberg">
Operacja Tannenberg

Operacja Tannenberg () – kryptonim niemieckiej akcji przeprowadzonej w ramach realizacji doktryny narodowego socjalizmu, mającej na celu przeprowadzenie eksterminacji polskiej warstwy przywódczej () i
inteligencji w 1939 roku.
Geneza.
Koncepcja tej eksterminacji zrodziła się jeszcze w czasie opracowywania przez Niemców Generalplan Ost. Miała ona stanowić mały plan zagłady, przeprowadzonej jeszcze pod osłoną działań wojennych. W maju 1939 w Głównym Urzędzie SD Reichsführera SS Heinricha Himmlera powstała specjalna komórka Zentralstelle II/P (Polen), której zadaniem było sporządzanie list proskrypcyjnych Polaków ("Sonderfahndungsbuch Polen"), uznanych z racji swojej działalności publicznej za szczególnie niebezpiecznych dla III Rzeszy. Znalazły się na niej nazwiska 61 000 Polaków. Wśród nich byli przedstawiciele duchowieństwa, politycy, ludzie kultury, nauki i sztuki, przedsiębiorcy, powstańcy wielkopolscy i śląscy, działacze plebiscytowi na Warmii i Mazurach i na Górnym Śląsku, członkowie Związku Polaków w Niemczech, Partii Narodowo-Demokratycznej i Polskiego Związku Zachodniego. W lipcu 1939 roku doszło do porozumienia między Oberkomando des Heeres (OKH) i szefem berlińskich central Sicherheitspolizei i Sicherheitsdienst, Heydrichem. W myśl tego porozumienia każda z pięciu armii przygotowywanych do agresji na Polskę miała otrzymać podporządkowaną sobie grupę operacyjną, składającą się z gestapo, kripo (Kriminalpolizei) i SD (Sicherheitsdienst). Po wybuchu wojny, w pierwszej połowie września, dodano dalsze podobne trzy podgrupy operacyjne; łącznie około 2700 ludzi.
Przebieg.
Kierowanie akcją przejął szef RSHA, dowódca Sicherheitspolizei i Sicherheitsdienst Reinhard Heydrich.
25 sierpnia 1939 specjalnie w tym celu stworzono w gestapo specjalny Referat do Spraw Operacji „Tannenberg”. W czasie kampanii wrześniowej pod bezpośrednimi rozkazami Heydricha pozostawało 8 Grup Operacyjnych "Einsatzgruppen", operujących na tyłach Wehrmachtu, którym podporządkowano także oddziały SS-Totenkopf. Na terenie całej okupowanej Polski działało w sumie VI grup operacyjnych Einstazgruppen.
Od 1 września do 25 października 1939 w wyniku przeprowadzenia ponad 760 masowych mordów, życie straciło ponad 20 000 Polaków. Operację realizowano w regionalnych akcjach eliminacji polskiej inteligencji zwanych Intelligenzaktion. Aresztowano osoby, które wcześniej zostały umieszczone na specjalnych listach zwanych po niemiecku Sonderfahndungsbuch Polen.
Skutki.
Niemcy osłabili skutecznie wolę oporu na polskich ziemiach zachodnich. Życie straciło ponad 20 000 Polaków. Już wkrótce, jesienią 1939, mogli przystąpić do przesiedlenia tamtejszej ludności polskiej na terytorium pomiędzy Wisłą a Bugiem. Ogółem, w następnych latach, z polskich terenów anektowanych przez III Rzeszę wysiedlono 1 000 000 osób, w tym 750 000 Polaków.

</doc>
<doc id="344668" url="https://pl.wikipedia.org/wiki?curid=344668" title="Jerzy Dąbrowski (konstruktor)">
Jerzy Dąbrowski (konstruktor)

Jerzy Dąbrowski (ur. 8 września 1899 w Bełchowie, zm. 17 września 1967 w Renton) – polski konstruktor lotniczy, twórca bombowca PZL.37 Łoś. Jest uważany za twórcę nowoczesnego profilu skrzydła laminarnego.
Życiorys.
Urodził się w Bełchowie na stacji „Nieborów” k. Łowicza w rodzinie urzędnika kolejowego. W 1921 rozpoczął studia na Wydziale Architektury Politechniki Warszawskiej, lecz w 1922 przeniósł się na jej Wydział Mechaniczny. Był członkiem Sekcji Lotniczej Koła Mechaników Studentów PW. Pierwszy samolot skonstruował w Centralnych Warsztatach Lotniczych w Warszawie w 1924 roku, był to dwupłatowy ultralekki samolot sportowy D-1 Cykacz, oblatany w lutym 1925 – pierwszy samolot sportowy skonstruowany w Polsce. W 1925 Dąbrowski jako jeden z trzech cywilów (wraz ze Jerzym Drzewieckim i Szczepanem Grzeszczykiem) uzyskał zezwolenie władz wojskowych na odbycie szkolenia lotniczego w 1 pułku lotniczym w Warszawie, po czym w 1926 ukończył kurs pilotażu wojskowego, latając m.in. na myśliwcach.
Z powodu trudnych warunków materialnych, w 1926 przerwał studia i podjął pracę w Zakładach Mechanicznych Plage i Laśkiewicz w Lublinie, gdzie w biurze konstrukcyjnym Jerzego Rudlickiego uczestniczył w konstruowaniu samolotu rozpoznawczo-bombowego Lublin R.VIII i jego wersji pasażerskiej R.IX. W 1927 wraz z Antonim Uszackim zaprojektował samolot sportowy DUS-III „Pta-Pta”, zbudowany następnie w 1928 przez nich w lubelskim Kole Lotniczym. Zainteresowany rozwojem lotnictwa na świecie, w swoich konstrukcjach Dąbrowski wprowadzał liczne nowe rozwiązania, m.in. DUS-III był drugim polskim samolotem z duralową konstrukcją kadłuba.
W 1928 roku na propozycję dyrektora Państwowych Zakładach Lotniczych w Warszawie, Dąbrowski rozpoczął pracę w PZL w charakterze konstruktora, pracując tam już do wybuchu wojny. Jeszcze w 1928 wspólnie z inż. Franciszkiem Kottem skonstruował samolot łącznikowy PZL Ł-2, wyprodukowany w małej serii i wsławiony rajdem po Afryce. W 1932 roku wspólnie z inż. Franciszkiem Misztalem skonstruował samolot sportowy, całkowicie metalowy PZL.19, na zawody samolotów turystycznych Challenge 1932. W 1934 roku zaprojektował rozwinięcie samolotu PZL.19 – samolot PZL.26 na zawody Challenge 1934.
Największym osiągnięciem Dąbrowskiego było zaprojektowanie nowoczesnego dwusilnikowego bombowca średniego PZL.37 Łoś, mimo że do tej pory nie zajmował się samolotami tego rodzaju i wielkości. Jego projekt został skierowany do realizacji w drodze wewnętrznego konkursu PZL jesienią 1934 i Dąbrowski objął funkcję głównego konstruktora Łosia. Jego zastępcą był inż. Piotr Kubicki, który był autorem m.in. dwukołowego wózka goleni podwozia głównego (patent). W efekcie powstał samolot, zaliczający się do jednego najlepszych bombowców średnich na świecie, mający szereg nowych rozwiązań technicznych i niewielkie rozmiary przy relatywnie dużym udźwigu. Był on nieporównanie lepszy od innych polskich bombowców średnich projektowanych w tym czasie. Łoś spotkał się z zainteresowaniem za granicą i od 1938 był budowany dla polskiego lotnictwa wojskowego. Do wybuchu II wojny światowej wyprodukowano 102 maszyny PZL.37 z planowanych 126. W 1938 roku zastępca Dąbrowskiego, inż. P. Kubicki opracował wersję rozwojową Łosia, samolot bombowy PZL.49 Miś, który nie został jednak dokończony przed wybuchem wojny. Ponadto, w latach 1938–1939 opracował wstępny projekt samolotu myśliwskiego z silnikiem rzędowym PZL.62, niestety brak produkcji takich silników w Polsce i mała szansa na ich import z zagranicy (wobec groźby wojny) czyniły ten projekt nierealnym do wykonania.
Podczas II wojny światowej został ewakuowany wraz z personelem PZL przez Rumunię do Wielkiej Brytanii. Zgłosił się tam ochotniczo do polskiego lotnictwa we Francji, lecz na skutek upadku Francji w 1940 powrócił do Wielkiej Brytanii. Podczas wojny służył jako oficer techniczny Polskich Sił Powietrznych, współpracując z brytyjskim wojskowym przemysłem lotniczym. Po wojnie, w 1947 uzyskał dyplom inżyniera w Londynie (przed wojną, planował złożenie egzaminu dyplomowego na 1940 rok, aczkolwiek wnioskowano też o przyznanie mu tytułu inżyniera na podstawie dorobku konstrukcyjnego, do czego nie doszło wobec wybuchu wojny). Następnie od 1948 pracował roku w angielskim cywilnym przemyśle lotniczym, w wytwórniach Bevan Brothers (1948–1949, nad konstrukcją śmigłowca), Percival Aircraft (1949–1954, m.in. przy projektowaniu skrzydła Jet Provost), Folland Aircraft (1954–1955, m.in. przy projektowaniu skrzydła lekkiego myśliwca Folland Gnat).
W 1955 roku przeniósł się do USA i rozpoczął pracę w wytwórni samolotów Cessna (uczestniczył w konstruowaniu samolotu pasażerskiego Cessna 620). Od 1958 w Stanley Aviation pracował nad fotelami wyrzucanymi oraz oddzielaną awaryjnie kabiną naddźwiękowego bombowca B-58 Hustler. Od kwietnia 1959 pracował w wytwórni Boeinga w biurze studiów. Zajmował się tam m.in. konstrukcją kabiny statku kosmicznego Gemini.
Zmarł 17 września 1967 w Renton w stanie Washington, został pochowany w Greenwood Memorial Park.

</doc>
<doc id="344669" url="https://pl.wikipedia.org/wiki?curid=344669" title="System międzyamerykański">
System międzyamerykański

System międzyamerykański – historycznie ukształtowane zasady stosunków między państwami amerykańskimi, ze szczególną rolą struktury instytucjonalnej utworzonej wokół OPA oraz płaszczyznę dialogu i współdziałania państw w rozwiązywaniu głównych problemów zachodniej półkuli. Jego trzema podstawowymi filarami są:

</doc>
<doc id="344671" url="https://pl.wikipedia.org/wiki?curid=344671" title="Pol">
Pol



</doc>
<doc id="344672" url="https://pl.wikipedia.org/wiki?curid=344672" title="Plac Grunwaldzki we Wrocławiu">
Plac Grunwaldzki we Wrocławiu

Plac Grunwaldzki (niem. "Kaiserstraße", ulica Cesarska) – dawny obszerny plac, obecnie zredukowany do szerokiej ulicy i skrzyżowania, a także rejon otaczający ten plac, położony na wschód od ścisłego centrum Wrocławia.
Od placu Grunwaldzkiego bierze swoją nazwę osiedle Plac Grunwaldzki, obejmujące obszar wyznaczony ulicami Wyszyńskiego na zachodzie, Sienkiewicza i Grunwaldzką na północy, a także rzeką Odrą: Starą Odrą na wschodzie i głównym korytem na południu. Niemiecka nazwa centralnego skrzyżowania ("Scheitniger Stern" – „Gwiazda Szczytnicka”) i obowiązujące dziś nazwy mostu Szczytnickiego i ulicy Szczytnickiej związane są ze średniowieczną wsią Szczytniki, położoną za tym mostem; dziś mieści się tam Park Szczytnicki.
Plac jest powszechnie określany w skrócie jako „Grunwald”, natomiast centralne jego skrzyżowane, po przebudowaniu go w latach 2006-2007 na rondo, uzyskało nazwę „Ronda Reagana”.
Historia.
Założenia architektoniczne.
Ulica stanowiąca obecnie zasadniczą część placu, nazywana niekiedy "osią Grunwaldzką" i przebiegająca przez teren dawnych Nowych Szczytnik powstała na podstawie projektów opracowanych w latach 80. XIX wieku w celu polepszenia skomunikowania nowych wschodnich i północno-wschodnich dzielnic miasta z jego centrum. Głównym inicjatorem budowy osi był miejski radca budowlany Richard Plüddemann. Reprezentacyjna, dwupasmowa aleja "Kaiserstraße" łączyła diagonalnie nowo zbudowany "Kaiserbrücke" (później "Freiheitsbrücke", a obecnie Most Grunwaldzki) z "Fürstenbrücke" (późniejszy "Adolf-Hitler-Brücke", a obecnie Most Szczytnicki). W okolicach połowy liczącej 1350 m długości trasy powstało skrzyżowanie z istniejącymi wcześniej ulicami zwane "Scheitniger Stern" („Szczytnicka Gwiazda” – ze względu na fakt, że zbiegało się tu sześć ulic biegnących w sześciu kierunkach; dziś na tym skrzyżowaniu – pl. Grunwaldzki/Skłodowskiej-Curie/Piastowskiej – łączy się pięć kierunków, szósty kierunek w stronę ul. Janiszewskiego został zabudowany w latach 60.). Trasa została ostatecznie ukończona dopiero w końcu lat 20. XX wieku, gdy zdołano wykupić działki we wschodniej części jej szlaku.
Okres II wojny światowej.
Obszerne pole, które dało podstawę do nazwania całego rejonu placem, powstało w ostatnich tygodniach II wojny światowej podczas oblężenia "Festung Breslau" przez Armię Czerwoną w 1945. Po tym, jak 1 kwietnia Armia Czerwona zajęła lotnisko na peryferyjnym Gądowie i twierdza straciła możliwość otrzymywania zaopatrzenia drogą lotniczą (ściślej: od tego czasu zaopatrzenie mogło docierać tylko drogą zrzutów na spadochronach – dokonywano ich na teren Ogrodu Botanicznego), szef wrocławskiej NSDAP Karl Hanke podjął decyzję o wybudowaniu lotniska we wnętrzu miasta. Wyznaczył w tym celu oś "Kaiserstraße". Zburzono wszystkie budynki – reprezentacyjne kamienice i obiekty użyteczności publicznej – wzdłuż tej alei, w tym ewangelicki kościół Marcina Lutra z najwyższą we Wrocławiu, ponad dziewięćdziesięciometrową wieżą (stał na miejscu obecnych gmachów D-1 i D-2 Politechniki Wrocławskiej; dziś między tymi budynkami, na miejscu "Lutherkirch Platz" przed zburzonym kościołem jest Skwer prof. Kazimierza Idaszewskiego i Pomnik Pomordowanych Profesorów Lwowskich). Pośpieszne odgruzowywanie terenu przyszłego lotniska trwało pod ostrzałem radzieckich samolotów i pochłonęło liczne ofiary, tak wśród miejscowej ludności cywilnej, jak wśród zapędzonych tu do pracy cudzoziemskich robotników. Z lotniska tego wystartowały tylko dwa samoloty: 10 kwietnia Junkers Ju 52, który ewakuował 22 rannych do Sudetenlandu. Według innej wersji Hanke nie mógł wystartować już z tego lotniska, gdyż po nalotach pas startowy był uszkodzony – samolot wzniósł się więc w powietrze z placu przed Halą Stulecia.
Okres powojenny.
Po wojnie na kilka lat plac zamienił się w największe targowisko w mieście (tzw. "szaberplac"): handlowano tu wszelkim mieniem wyszabrowanym z opuszczonych niemieckich domów. Na początku lat 50. rozpoczęto planowanie zabudowy areału placu. Najpierw wzdłuż głównej osi, po jej południowej stronie – potem także po przeciwnej – zaczęły powstawać budynki Politechniki, Akademii Rolniczej, później także Uniwersytetu, w tym akademiki „Dwudziestolatka” i „Parawanowiec”. W czasie budowy jednego z obiektów AR doszło 22 marca 1966 – wskutek pośpiechu i niezachowania reżimów budowlanych – do katastrofy budowlanej. W latach 1967-1975 na północ od osi Placu Grunwaldzkiego powstało osiedle mieszkalne projektu architektki modernistycznej Jadwigi Grabowskiej-Hawrylak. Osiedle składa się z sześciu 16-piętrowych bloków o formie złagodzonej zaokrąglonymi profilami osłaniającymi balkony. Na dachach budynków zrealizowano tarasy widokowe, lecz wykorzystano materiały niskiej jakości przy produkcji wielu elementów w tym profili, których kształt i brudnoszary kolor zapewnił blokom potoczną nazwę „Sedesowców” („Bunkrowców”). Później w okolicy powstały akademiki „Ołówek” i „Kredka” według projektu arch. Krystyny i Mariana Barskich.
Aż do końca lat 90. XX wieku na części placu – w kwartale pomiędzy ulicami Curie-Skłodowskiej, Piastowską, Reja i Grunwaldzką – znajdowało się targowisko, głównie owocowo-warzywne. W marcu 2006 roku rozpoczęła się gruntowna przebudowa Placu Grunwaldzkiego. Główne jego skrzyżowanie zostało w dniu 4 kwietnia 2007 roku oddane do użytku jako rodzaj ronda o kształcie elipsy przykrytego w części środkowej dachem, pod którym znajduje się węzeł komunikacji zbiorowej ze zintegrowanymi przystankami tramwajowymi (linie: 0L, 0P, 1, 2, 4, 10, 33) i autobusowymi. Część środkowa wraz z przejściem podziemnym została uruchomiona 15 marca 2008 r. Obok głównego skrzyżowania, na miejscu wcześniej funkcjonującego targowiska, powstał uruchomiony w kwietniu 2007 trójkondygnacyjny wielofunkcyjny obiekt handlowo-usługowy nazwany Pasażem Grunwaldzkim. Dla zwiększenia funkcjonalności ronda Reagana oraz Pasażu zbudowano przejście podziemne łączące obszar ograniczony placem Grunwaldzkim, ulicą Curie-Skłodowskiej i Wybrzeżem Wyspiańskiego.

</doc>
<doc id="344673" url="https://pl.wikipedia.org/wiki?curid=344673" title="Bylica pospolita">
Bylica pospolita

Bylica pospolita ("Artemisia vulgaris" L.) – gatunek rośliny z rodziny astrowatych. Rodzime obszary jego występowania to Europa, znaczna część Azji oraz Algieria i Tunezja. Jako gatunek zawleczony rozprzestrzenił się również w Ameryce Północnej i innych rejonach świata. W Polsce gatunek bardzo pospolity na całym niżu, oraz na pogórzu. Status gatunku we florze Polski:
gatunek rodzimy.
W języku ukraińskim określana jako "nechworoszcz" () lub "czornobyl" (), od której to nazwy pochodzi nazwa miasta Czarnobyl.

</doc>
<doc id="344679" url="https://pl.wikipedia.org/wiki?curid=344679" title="Hard-Fi">
Hard-Fi

Hard-Fi – angielski zespół rockowy z Londynu, z dzielnicy Staines założony w 2002 roku. Twórczość Hard-Fi można porównać do muzyki takich angielskich zespołów jak Bloc Party, Franz Ferdinand czy The Dead 60s.

</doc>
<doc id="344680" url="https://pl.wikipedia.org/wiki?curid=344680" title="Traktat międzyamerykański o pomocy wzajemnej">
Traktat międzyamerykański o pomocy wzajemnej

Traktat międzyamerykański o pomocy wzajemnej (ang. "Inter-American Treaty of Reciprocal Assistance") zwany także Paktem Rio lub TIAR (hiszp. "Tratado Interamericano de Asistencia Recíproca"). Akt końcowy konferencji państw amerykańskich odbywającej się w dniach 15 sierpnia – 2 września 1947 r. w Petrópolis. Podpisany 2 września 1947 r. w Rio de Janeiro przez wysłanników 21 państw. Wszedł w życie 3 grudnia 1948 r. Spisany w językach angielskim, francuskim, portugalskim i hiszpańskim, depozytariuszem jest rząd Brazylii. Zarejestrowany przez Sekretariat ONZ 20 grudnia 1948 r. Pierwszy, podstawowy filar systemu międzyamerykańskiego.
Znaczenie.
Do lat 60. XX wieku traktat odegrał dużą rolę w rozwiązywaniu konfliktów na zachodniej półkuli, jednak po interwencji USA w Dominikanie pojawiły się głosy, że trzeba go zmodyfikować. W 1973 r. Zgromadzenia Ogólne OPA powołało specjalną komisję, której zdaniem było przygotowanie zmian w tekście paktu Rio. Po 2 latach, w lipcu 1975 r. na konferencji w San José przyjęto Protokół Reform. Został on przekazany do ratyfikacji rządom państw członkowskich, lecz nie uzyskał wymaganej większości 2/3 głosów. Świadczyło to o narastającym wówczas kryzysie systemu międzyamerykańskiego.

</doc>
<doc id="344684" url="https://pl.wikipedia.org/wiki?curid=344684" title="Iż (dopływ Kamy)">
Iż (dopływ Kamy)

Iż (ros. Иж) – rzeka w Rosji (przepływa przez republiki Udmurcja i Tatarstan) o długości 259 km, prawy dopływ Kamy. Powierzchnia dorzecza zajmuje 8510 km² a średni roczny przepływ (mierzony w punkcie wpływu do jeziora Liebiedinoje) wynosi 34,1 m³/s. Rzeka spławna i żeglowna, jednak pozostaje zamarznięta od połowy listopada do połowy kwietnia. Nad rzeką Iż znajduje się miasto Iżewsk, stolica Udmurcji (jest tam utworzony duży Zalew Iżewski).

</doc>
<doc id="344688" url="https://pl.wikipedia.org/wiki?curid=344688" title="Wziątka">
Wziątka



</doc>
<doc id="344691" url="https://pl.wikipedia.org/wiki?curid=344691" title="7-Dehydrocholesterol">
7-Dehydrocholesterol

7-Dehydrocholesterol, 7-DHC – organiczny związek chemiczny, pochodna cholesterolu, będący prowitaminą D3. Pod wpływem promieniowania UV powstaje z niego w skórze prewitamina D3, która ulega przekształceniu do nisko aktywnej formy – lumisterolu lub tachysterolu, z których pod wpływem ciepła powstaje właściwa witamina D3, czyli cholekalcyferol.

</doc>
<doc id="344692" url="https://pl.wikipedia.org/wiki?curid=344692" title="Hipofosfatemia">
Hipofosfatemia

Hipofosfatemia - obniżenie stężenia fosforanów nieorganicznych w surowicy krwi do poziomu poniżej 0,9 mmol/l. Powoduje m.in. spadek syntezy ATP i innych związków zawierających fosfor, hemolizę, osteomalację, uszkodzenia granulocytów, płytek krwi, układu nerwowego, wątroby, mięśni i nerek.

</doc>
<doc id="344693" url="https://pl.wikipedia.org/wiki?curid=344693" title="Sygnet drukarski">
Sygnet drukarski



</doc>
<doc id="344694" url="https://pl.wikipedia.org/wiki?curid=344694" title="Kalcyferole">
Kalcyferole



</doc>
<doc id="344696" url="https://pl.wikipedia.org/wiki?curid=344696" title="Stratford-upon-Avon">
Stratford-upon-Avon

Stratford-upon-Avon – miasto w Anglii, w hrabstwie Warwickshire, w dystrykcie Stratford-on-Avon, nad rzeką Avon. Położone 38 km na południowy wschód od Birmingham i 14 km na południowy zachód od stolicy hrabstwa – Warwick. W 2001 roku miasto liczyło 22 187 mieszkańców. Rzymska nazwa miejscowości brzmi "Strata Via", po polsku: Brodnica. Została tak nazwana ze względu na znajdującą się tam płytką przeprawę przez rzekę Avon.
Miasto jest popularnym ośrodkiem turystycznym, średnio rocznie odwiedza je 3,5 mln turystów z całego świata. To właśnie tutaj urodził się i zmarł William Szekspir. Stratford-upon-Avon jest wspomniana w Domesday Book (1086) jako "Stradforde".
Atrakcje turystyczne

</doc>
<doc id="344699" url="https://pl.wikipedia.org/wiki?curid=344699" title="Encefalopatia Wernickego">
Encefalopatia Wernickego

Encefalopatia Wernickego (encefalopatia alkoholowa) – ostry zespół objawów neurologicznych występujący u alkoholików, spowodowany m.in. niedoborem witaminy B1. 
Opisany został po raz pierwszy w 1881 roku przez Carla Wernickego. Rzadkim wariantem encefalopatii Wernickego jest encefalopatia alkoholowa Morela.
Objawy.
Do charakterystycznych objawów należą:
Inne możliwe objawy:
Patogeneza.
Przyczyną zespołu jest dieta uboga w tiaminę i przewlekły alkoholizm. Stwierdza się symetryczne uszkodzenie ciał suteczkowatych, wzgórza i istoty szarej okołowodociągowej.
Leczenie.
Leczenie polega na suplementacji witaminy B1, niekiedy konieczne jest też podawanie magnezu (wspomagające wchłanianie tiaminy).
Rokowanie.
Podczas leczenia większość objawów ustępuje, z wyjątkiem ataksji, oczopląsu i niekiedy neuropatii obwodowej. Zespół objawów może ustąpić w ciągu kilku dni lub tygodni albo przejść w zespół Korsakowa.

</doc>
<doc id="344700" url="https://pl.wikipedia.org/wiki?curid=344700" title="Kwas liponowy">
Kwas liponowy

Kwas liponowy – organiczny związek chemiczny z grupy kwasów karboksylowych. Jest to ośmiowęglowy, nasycony kwas tłuszczowy, w którym atomy węgla 6, 7 i 8 wraz z dwoma atomami siarki tworzą pierścień ditiolowy. Po redukcji pierścienia powstaje kwas dihydroliponowy.
Utleniona forma amidu kwasu liponowego (lipoamid), jako kofaktor (koenzym), bierze udział w reakcji dekarboksylacji oksydacyjnej α-ketokwasów. Uczestniczy w przemianie kwasu pirogronowego do octanu i dwutlenku węgla oraz w rozszczepianiu glicyny.
Zarówno kwas liponowy, jak i kwas dihydroliponowy mogą pełnić rolę w unieszkodliwianiu rodników („zmiatacze” wolnych rodników). Poza tym wykazują rolę w regeneracji zredukowanych postaci innych przeciwutleniaczy, takich jak witamina C i witamina E.
Kwas liponowy ma zdolność chelatowania jonów metali.
Początkowo sądzono, że kwas liponowy jest witaminą i musi być dostarczany z pożywieniem. Jednak później okazało się, że może być syntetyzowany zarówno przez rośliny, jak i zwierzęta, także u człowieka.
Kwas liponowy występuje w wielu produktach żywnościowych (najwięcej w brokułach, szpinaku i podrobach). Nie są znane przypadki niedoboru.
Zastosowanie kwasu liponowego:
Postuluje się wykorzystanie antyoksydacyjnych właściwości w nadciśnieniu tętniczym i chorobach autoimmunologicznych.

</doc>
<doc id="344701" url="https://pl.wikipedia.org/wiki?curid=344701" title="Carl Wernicke">
Carl Wernicke

Carl Hugo Wilhelm Ernst Wernicke (ur. 15 maja 1848 w Tarnowitz, zm. 15 czerwca 1905 w Dörrberg im Geratal) – niemiecki lekarz psychiatra i neurolog, profesor Uniwersytetu we Wrocławiu i Uniwersytetu w Halle. Jako pierwszy opisał afazję czuciową i wskazał część kory mózgowej odpowiedzialną za rozpoznawanie mowy (ośrodek Wernickego). Upamiętnia go również nazwa opisanej przez niego jednostki chorobowej, encefalopatii Wernickego.
Życiorys.
Urodził się 15 maja 1848 w Tarnowskich Górach (niem. Tarnowitz). 1 czerwca 1848 został ochrzczony w kościele Zbawiciela. Jego rodzicami byli sekretarz urzędu górniczego ("Bergamts-Sekretär") Friedrich Wilhelm August Wernicke i jego druga żona Auguste Pauline Amalie z domu Ziegert. Miał dwie starsze siostry, Albertine Valeskę Ottilie Auguste (ur. 1842) i Rosalie Hedwig Auguste Anette (ur. 1846). Młodszy brat zmarł zaraz po porodzie (1857). Carl Wernicke uczęszczał do szkoły ewangelickiej przy Henckelstraße 2 w Tarnowskich Górach, a następnie do Królewskiego Gimnazjum ("Königliches Gymnasium") w Opolu i Maria-Magdalenen-Gymnasium we Wrocławiu, egzamin dojrzałości zdał w 1866. Następnie studiował medycynę na Uniwersytecie we Wrocławiu i w 1870 roku został promowany na doktora medycyny. We Wrocławiu był asystentem Heinricha Neumanna; przez pół roku uczył się u Theodora Meynerta w Wiedniu. W 1875 został Privatdozentem. Od 1876 do 1878 asystent w klinice neurologicznej Charité w Berlinie u Carla Westphala. Potem przez siedem lat prowadził własną praktykę neurologiczną w Berlinie. Od 1885 profesor nadzwyczajny psychiatrii we Wrocławiu i dyrektor tamtejszej Kliniki Psychiatrycznej.
Uczniami Wernickego byli m.in. Karl Bonhoeffer, Hugo Liepmann, Otfrid Foerster, Edmund Forster, Robert Gaupp, Kurt Goldstein, Karl Heilbronner, Max Kauffmann, Karl Kleist, Franz Max Albert Kramer, Heinrich Lissauer, Ludwig Mann, Richard Arwed Pfeifer, Bernard Sachs, Heinrich Sachs, Paul Schröder i Ernst Storch.
26 grudnia 1891 ożenił się z Elsbeth Retter (1874-?).
Zmarł 15 czerwca 1905 roku, dwa dni po wypadku któremu uległ podczas jazdy rowerem w Lesie Turyńskim, podczas którego doznał wielu złamań żeber i odmy opłucnowej. Jego prochy rozsypano w Gocie. Wspomnienia pośmiertne napisali Ernst Siemerling, Theodor Ziehen i Lewellys F. Barker. Autorami późniejszych opracowań biograficznych byli Hugo Liepmann, Karl Kleist i Kurt Goldstein.
Dorobek naukowy.
Pierwsze prace Wernickego powstały pod wpływem Meynerta i dotyczyły neuroanatomii. Jako pierwszy przedstawił teoretyczne objawy wynikające z zakrzepu tętnicy móżdżkowej dolnej tylnej, potem potwierdzone klinicznie przez Wallenberga (zespół Wallenberga).
W wieku 26 lat opublikował swoją rozprawę o afazji, w której podjął próbę połączenia objawów afazji z różnymi ośrodkami mózgu i poparł zaproponowaną przez Daxa ideę dominacji jednej z półkul mózgowych.

</doc>
<doc id="344702" url="https://pl.wikipedia.org/wiki?curid=344702" title="Ian Hamilton">
Ian Hamilton



</doc>
<doc id="344704" url="https://pl.wikipedia.org/wiki?curid=344704" title="Pelagra">
Pelagra

Pelagra (rumień lombardzki) – choroba wywołana niedoborem niacyny, inaczej witaminy B3 lub witaminy PP. Nazwa pelagra pochodzi od łac. "pellis aegra", co znaczy: chora skóra.
Objawy.
Objawy choroby obejmują:
Kultura masowa.
W odcinku 22 sezonu 2 serialu Dr House główny bohater leczy pacjentkę cierpiącą na pelagrę. Doznaje ona skurczów mięśni całego ciała, epizodów zaburzeń świadomości, słyszy głosy i dusi własne dziecko. W rzeczywistości chorzy na pelagrę są zwykle niegroźni i nie trzeba ich izolować od reszty społeczeństwa.

</doc>
<doc id="344709" url="https://pl.wikipedia.org/wiki?curid=344709" title="Witamina P">
Witamina P

Witamina P ("citryn") – mieszanina ok. 30 organicznych związków chemicznych z grupy flawonoidów. Występuje m.in. w skórkach cytrusów, czarnych jagodach i papryce. Wspomaga działanie witaminy C.
Witamina P została odkryta w roku 1936 w soku z cytryn i ekstraktach węgierskiej czerwonej papryki "vitapric", przez węgierskich badaczy St. Rusznyáka i A. Szent-Györgyia, oni też nadali jej nazwę.

</doc>
<doc id="344710" url="https://pl.wikipedia.org/wiki?curid=344710" title="HCF">
HCF



</doc>
<doc id="344712" url="https://pl.wikipedia.org/wiki?curid=344712" title="-">
-



</doc>
<doc id="344714" url="https://pl.wikipedia.org/wiki?curid=344714" title="!">
!



</doc>
<doc id="344715" url="https://pl.wikipedia.org/wiki?curid=344715" title=",">
,



</doc>
<doc id="344753" url="https://pl.wikipedia.org/wiki?curid=344753" title="Poznan (imię)">
Poznan (imię)

Poznan – słowiańskie; zarówno czeskie (a raczej słowackie; ród Poznanów z okolic Nitry notowany tam w drugiej połowie XIII wieku), jak i staropolskie imię męskie, jednoczłonowe. Model antroponimiczny "Pozn-an" (imiesłowowy) od "poznać", archetypiczny, dosyć popularny w średniowieczu np. Stojan od staropolskiego "stojać", Kochan od "kochać" itd.
Imię to notowane w Polsce od 1189 r. w postaci patronimiku "Poznanowic" (czyli "syn Poznana"), w 1220 r. już Poznan.

</doc>
<doc id="344754" url="https://pl.wikipedia.org/wiki?curid=344754" title="Osiedle Złotego Wieku">
Osiedle Złotego Wieku

Osiedle Złotego Wieku – osiedle w Krakowie w Dzielnicy XV Mistrzejowice, niestanowiące jednostki pomocniczej niższego rzędu w ramach dzielnicy.
Historia.
Osiedle Złotego Wieku stanowi część założenia architektoniczno-urbanistycznego Mistrzejowic, które w zamierzeniu miało stanowić rozbudowę ówczesnej dzielnicy Nowa Huta. Zespół Mistrzejowic powstał na drodze konkursu architektonicznego, rozstrzygniętego w 1963 roku. Zwyciężył projekt przygotowany przez zespół prof. Witolda Cęckiewicza, z którym współpracowali Maria Czerwińska - autorka szczegółowych projektów urbanistycznych, Jerzy Gardulski i Maria Rekaszys. Projekty poszczególnych budynków sporządzili Maria i Jerzy Chronowscy, z którymi współpracowali Tadeusz Bagiński, Stefan Golonka, Ewa Podolak i Olgierd Krajewski. Całe założenie było projektowane dla ok. 40 tys. mieszkańców. Zespół urbanistyczny Mistrzejowic powstawał niejako w odpowiedzi na krytykę projektu realizowanych wówczas już od jakiegoś czasu Bieńczyc Nowych, które charakteryzowały się dominującymi w pejzażu dzielnicy, podłużnymi, dziesięciopiętrowymi wieżowcami, a przez to monumentalną skalą i koszarową kompozycją zabudowy. Projekt dla Mistrzejowic zakładał mniejszą skalę zabudowy, która miała wpisywać się w naturalne, pagórkowate ukształtowanie terenu, gdzie wysokość terenu rośnie w kierunku północnym. Podstawę koncepcji urbanistycznej założenia miało stanowić drzewo, gdzie z jednego pnia, czyli głównej, szerokiej ulicy Srebrnych Orłów, wyrastają dwie główne gałęzie, czyli ulice ks. Jancarza oraz Piasta Kołodzieja - wzdłuż tych ulic poprowadzone zostały ciągi komunikacji tramwajowej w dzielnicy do pętli „Mistrzejowice” oraz „Os. Piastów”. Z kolei z tych ulic „gałęzi” wyrastają następne w formie już osiedlowych ulic wewnątrz rozplanowanych między głównymi ulicami, czterech osobnych podzespołów mieszkaniowych, późniejszych osiedli. W dolnych częściach każdego z tych podzespołów rozplanowano tarasowo, równolegle do siebie ułożone, podłużne, czteropiętrowe bloki o południowej ekspozycji elewacji, które w koncepcji drzewa mają symbolizować liście. Powyżej zaplanowano mniejsze powierzchniowo bloki: czteropiętrowe „puchatki” oraz dziesięcio- i jedenastopiętrowe m.in. „punktowce”, mające symbolizować owoce. Uzupełnieniem całości zespołu miały być pawilony handlowo-usługowe. Pierwotnie czterem podzespołom mieszkaniowym Mistrzejowic planowano nadać nazwy nawiązujące do czterech pór roku, czyli Osiedle Wiosenne, Letnie, Jesienne i Zimowe. Ostatecznie otrzymały one nazwy kolejno: Tysiąclecia, Złotego Wieku, Bohaterów Września i Piastów. Realizacja zespołu urbanistycznego Mistrzejowic odbyła się w latach 1968-1982.
Usytuowanie i rozplanowanie.
Osiedle Złotego Wieku charakteryzuje się układem urbanistycznym wpisanym w otoczenie zrealizowanego w latach 1883-1885 Fortu Batowice. Tworzy go dwadzieścia dziewięć czteropiętrowych, podłużnych bloków, wpisanych w narastającą wysokość wzniesienia, usytuowanych w ośmiu rzędach i czterech szeregach, które zdają się otaczać ulokowany wyżej fort od południa łukiem. Powyżej tego układu rozplanowano zespół dwunastu czteropiętrowych, jednoklatkowych bloków tzw. „puchatków”, stanowiących dopełnienie zabudowy osiedla od wschodniej strony fortu. Budynki zaprojektowane przez Marię i Jerzego Chronowskich otrzymały w 1971 roku tytuł Mister Krakowa - nagrodę przyznawaną za najlepsze architektoniczne realizacje w mieście. Od zachodniej strony fortu projektanci przewidzieli osiem jedenastopiętrowych wysokościowców, które jednocześnie są jednymi z najwyżej położonych budynków mieszkalnych Krakowa, z których rozciąga się widok na cały Kraków, a w słoneczne dni spoglądając na południe, można dostrzec Babią Górę, Chorągwicę, a nawet Tatry.
Urbanistyczną „bramę” do osiedla stanowi podłużny zespół piętrowych pawilonów handlowo-usługowych przy ulicy ks. Jancarza, zrealizowany w latach 1970–1971 według projektu Olgierda Krajewskiego. Drugi zespół budynków usługowych znajduje się w środku osiedla, powyżej części zabudowanej blokami czteropiętrowymi, a poniżej fortu. Na ów zespół składają się dwie szkoły: Szkoła Podstawowa nr 85 im. ks. Kazimierza Jancarza i Szkoła Podstawowa nr 77 im. św. Maksymiliana Marii Kolbego, oraz położone pomiędzy nimi Przedszkole Samorządowe nr 131 i pawilon edukacyjno-kulturalny mieszczący m.in. Klub Kuźnia Ośrodka Kultury im. Cypriana Kamila Norwida.
Do osiedla przylegają również dwa założenia parkowe: od wschodu Planty Mistrzejowickie, oddzielające Osiedle Złotego Wieku od Osiedla Bohaterów Września oraz park otaczający Fort Batowice.
Na osiedlu znajduje się również Pomnik Jana Kochanowskiego, autorstwa Janusza Danielaka z 1974 roku, na którym napisy z brązu wylał Andrzej Heród, jeden z członków Rady Osiedlowej. Związek między nazwą osiedla a Kochanowskim jest oczywisty. Poeta tworzył i żył w okresie Złotego Wieku kultury polskiej.
Główne ulice osiedla to: ul. ks. Jancarza, ul. Wawelska, ul. Czarnoleska oraz ul. Nagłowicka.
Osiedle graniczy z:
Zabytki.
W północnej części osiedla znajduje się dziś park a w nim Fort Artyleryjski 48 „Batowice” pozostałość dawnego pierścienia umocnień austriackich z drugiej połowy XIX wieku w dość dobrym stanie. Na terenie parku i fortyfikacji znajdują się także pozostałości starodrzewia fortyfikacyjnego. W roku 2007 wpisano także kilka okazów drzew do rejestru zabytków przyrody z terenu osiedla Złotego Wieku. Fort 48 „Batowice” decyzją Wojewódzkiego Konserwatora Zabytków w Krakowie w roku 2008 został wpisany na listę zabytków architektury fortecznej.
Handel i usługi.
Na terenie osiedla znajduje się duży kompleks pawilonów handlowych oraz średniej wielkości plac targowy.
Komunikacja.
Po zachodniej części osiedla zlokalizowana jest duża pętla autobusowa. Po przeciwnej stronie ulicy księdza Jancarza na osiedlu Tysiąclecia zlokalizowana jest pętla tramwajowa.

</doc>
<doc id="344755" url="https://pl.wikipedia.org/wiki?curid=344755" title="G.726">
G.726

G.726 – standard kodowania (kodek) mowy stosowany w telefonii VoIP. W standardzie tym stosuje się metodę kodowania ADPCM, będącą skompresowaną odmianą zapisu PCM, a wykorzystywanymi przepływnościami są 16, 24 lub 32 kbit/s – najczęściej jednak stosuje się prędkość najwyższą, czyli 32 kbit/s.
Ważną cechą tego standardu jest możliwość kodowania dźwięku z jakością prawie identyczną do G.711, lecz przy zastosowaniu o połowę węższego pasma, dlatego właśnie z tego powodu jest on często stosowany w telefonii VoIP.

</doc>
<doc id="344757" url="https://pl.wikipedia.org/wiki?curid=344757" title="Bitwa pod Ewiną">
Bitwa pod Ewiną

Bitwa pod Ewiną – walka stoczona w dniu 12 września 1944 roku przez 3 Brygadę Armii Ludowej im. Józefa Bema (w której znajdowały się też na zasadach autonomii oddziały OW PPS Zygmunta Łęgowika ps. „Brzeszczot”, SOB Czesława Grajka ps. „Wiktor” i BCh A. Rogula ps. Wiktor, oraz skoczkowie z Polskiego Sztabu Partyzanckiego) z jednostkami armii niemieckiej, żandarmerii i częścią Korpusu Kawalerii Kałmuckiej.
Przebieg walk.
Około 500 partyzantów Armii Ludowej pod dowództwem Bolesława Hanicza-Boruty, kilkudziesięciu z Batalionów Chłopskich oraz 15 polskich skoczków z radiostacją z Polskiego Sztabu Partyzanckiego, zostało okrążonych w lasach kotfińskich przez ok. 2–3 tys. żołnierzy i żandarmów niemieckich wyposażonych w samoloty, wozy pancerne, artylerię i granatniki. Sztab III Brygady AL ulokowany w leśniczówce w Ewinie, szacował siły przeciwnika na ok. 6 tys. żołnierzy. Wśród uderzających hitlerowców był Korpus Kawalerii Kałmuckiej dr „Dolla” (mylony z wieloma innymi oddziałami wschodnimi, w tym Brygadą RONA), który w lipcu 1944 pojawił się na Kielecczyźnie. Ryszard Nuszkiewicz (cichociemny, oficer batalionu AK „Skała”, który 11 września walczył z oddziałami niemieckimi i wschodnimi pod Złotym Potokiem, tj. 30 km na południe od Ewiny) wspominał w swej książce „Uparci” o „sotniach kozaków”.
Pierwsze starcie nastąpiło o godz. 9:00 12 września w rejonie Ciężkowic, gdzie część partyzantów została zmuszona do wycofania się w kierunku Ewiny, natomiast partyzanci toczący walkę w rejonie Włynic zatrzymali natarcie nieprzyjaciela. Niemcy, wykorzystując znaczną przewagę w sile żywej i ogniowej, wdarli się w kilku miejscach w obronę partyzancką. Bitwa zakończyła się wydostaniem się polskich partyzantów przez lukę w pierścieniu wojsk niemieckich, co w warunkach partyzanckich było zwycięstwem. Około 22:00 3. Brygada AL im. Józefa Bema wyszła z okrążenia i przeszła w lasy koło Kruszyny.
Straty Polaków wyniosły 18 zabitych i 11 rannych oraz ok. 10 zaginionych, straty hitlerowców – wg Ryszarda Nazarewicza około 100 zabitych i 200 rannych, choć bardziej prawdopodobne jest ok. 100-150 zabitych, rannych i zaginionych. Dowódca mjr Bolesław Hanicz-Boruta został ranny w walce.

</doc>
<doc id="344763" url="https://pl.wikipedia.org/wiki?curid=344763" title="Epitafium obrazowe">
Epitafium obrazowe

Epitafium obrazowe (z niem. "Bildepitaph") – pomnik czci zmarłego lub zmarłych (np. rodziny), umieszczony zwykle nie w miejscu pochówku, lecz w innym miejscu związanym z daną osobą, najczęściej w kościele, na ścianie lub filarze. Składa się z płyty z napisem – właściwego epitafium, oraz obrazu lub obrazów, najczęściej malowanych lub rzeźbionych, rzadziej wykonanych w innych technikach artystycznych. Epitafium obrazowe ukazuje zwykle portret zmarłego lub zmarłych, czasem w towarzystwie jego świętego patrona lub patronów. Ponadto epitafium zawiera często obraz religijny o charakterze dewocyjnym, narracyjnym lub reprezentacyjnym — w zależności od czasu powstania i wyznania upamiętnionych osób. Epitafium obrazowe może być wzbogacone o dodatkowe elementy — napisy (np. cytaty biblijne, dewizy), przedstawienia i postacie alegoryczne, herby itp.

</doc>
<doc id="344766" url="https://pl.wikipedia.org/wiki?curid=344766" title="Prowincja Poznańska">
Prowincja Poznańska

Prowincja Poznańska (niem. "Provinz Posen") – pruska prowincja istniejąca w latach 1848–1918. Utworzona z Wielkiego Księstwa Poznańskiego.
Po I wojnie światowej większość prowincji weszła w skład Polski i utworzono z niej województwo poznańskie, z części pozostałej przy Republice Weimarskiej utworzono nową Marchię Graniczną Poznańsko-Zachodniopruską.
Podział administracyjny.
Rejencja poznańska.
1. Powiaty grodzkie
2. Powiaty ziemskie
Rejencja bydgoska.
1. Powiaty grodzkie
2. Powiaty ziemskie
Demografia i religia.
Demografia prowincji poznańskiej w latach 1871–1910:
Największe miasta.
Populacja największych miast prowincji w 1905 roku według danych niemieckich oraz przynależność wojewódzka w Polsce przed rozbiorami i współcześnie:

</doc>
<doc id="344773" url="https://pl.wikipedia.org/wiki?curid=344773" title="Kalcyferol">
Kalcyferol



</doc>
<doc id="344776" url="https://pl.wikipedia.org/wiki?curid=344776" title="Neounici">
Neounici



</doc>
<doc id="344785" url="https://pl.wikipedia.org/wiki?curid=344785" title="Émile Jonassaint">
Émile Jonassaint

Émile Jonassaint (ur. 20 maja 1913 w Port-de-Paix, zm. 24 października 1995) - haitański polityk, sędzia.
Życiorys.
W 1986 r., po ustąpieniu Jeana-Claude'a Duvaliera Jonassaint został wyznaczony przewodniczącym zgromadzenia narodowego, którego celem miało być opracowanie nowej konstytucji, pracował także jako sędzia w Sądzie Najwyższym. W 1991 r. przeszedł na emeryturę, lecz wkrótce potem powrócił do pracy, przywrócony przez wojskową juntę, która obaliła prawowitego prezydenta Jeana-Bertranda Aristide'a. Jonassaint był p.o. prezydenta Haiti od 12 maja do 12 października 1994, sprawując urząd jako polityczna marionetka wojskowej junty. 
Zrezygnował z urzędu pod naciskiem USA, które zagroziły wojskową interwencją na wyspie. Władzę objął ponownie Jean-Bertrand Aristide.

</doc>
<doc id="344786" url="https://pl.wikipedia.org/wiki?curid=344786" title="Flaga Rzeszowa">
Flaga Rzeszowa



</doc>
<doc id="344787" url="https://pl.wikipedia.org/wiki?curid=344787" title="Loose socks">
Loose socks

 – rodzaj skarpet popularnych wśród japońskich dziewcząt.
Są niemal zawsze białe i bardzo długie, niekiedy mają nawet 2 metry. Najczęściej są noszone poniżej kolana i przytrzymywane przez specjalny przylepiec nazywany "klejem do skarpet". Z wyglądu przypominają getry. 
Część dziewcząt na poziomie i nosi "loose socks" do mundurków szkolnych. Ponieważ niektóre szkoły zabraniają noszenia "loose socks", uczennice zakładają je po lekcjach i noszą poza terenem szkoły. Moda ta trafiła również do . 
"Loose socks" cieszą się dużym powodzeniem, bo uważa się, że noga dziewczyny wygląda w nich zgrabniej. W Japonii są modne od połowy lat dziewięćdziesiątych.

</doc>
<doc id="344790" url="https://pl.wikipedia.org/wiki?curid=344790" title="Franciszek Zachariasiewicz">
Franciszek Zachariasiewicz

Franciszek Ksawery Abgaro Zachariasiewicz (ur. 1 grudnia 1770 w Stanisławowie, zm. 12 czerwca 1845 w Przemyślu) – Ormianin, duchowny katolicki (początkowo obrządku ormiańskiego, następnie rzymskokatolickego), rektor uniwersytetu we Lwowie w latach 1825–1826, biskup diecezjalny tarnowski w latach 1836–1840, biskup diecezjalny przemyski w latach 1840–1845.
Życiorys.
Urodził się 1 grudnia 1770 w Stanisławowie w rodzinie ormiańskiej. Kształcił się w gimnazjum jezuickim w Stanisławowie, a następnie odbył studia filozoficzno-teologiczne na uniwersytecie we Lwowie. Na prezbitera został wyświęcony w obrządku ormiańskim 9 sierpnia 1795 we Lwowie przez miejscowego arcybiskupa Jakuba Waleriana Tumanowicza. Dalsze studia odbył również na lwowskim uniwersytecie i w 1797 uzyskał doktorat z teologii.
W 1795 pracował jako wikariusz przy katedrze ormiańskiej we Lwowie. W 1806 został ustanowiony kanonikiem gremialnym ormiańskiej kapituły we Lwowie oraz asesorem konsystorza. W 1812 cesarz Franciszek I nadał mu oficjalną nobilitację. W tym samym roku w związku z ograniczeniem przez władze austriackie liczby duchownych obrządku ormiańskiego i przeznaczeniem dla nich niskich uposażeń zmienił obrządek na rzymskokatolicki i został inkardynowany do archidiecezji lwowskiej. Od 1816 zasiadał w kapitule metropolitalnej lwowskiej obrządku łacińskiego, w 1831 został jej kustoszem. W latach 1833–1834 i w 1835 pełnił funkcję wikariusza kapitulnego archidiecezji lwowskiej.
Na uniwersytecie lwowskim od 1797 prowadził wykłady z historii Kościoła, zaś w latach 1806–1827 z prawa świeckiego. W 1800 został profesorem nadzwyczajnym, a w 1802 profesorem zwyczajnym. W 1805 uzyskał nominację na profesora Uniwersytetu Jagiellońskiego, której nie przyjął. W latach 1826–1827 piastował urząd rektora uniwersytetu we Lwowie, a w 1831 dyrektora studium teologicznego. Publikował prace z zakresu historii Kościoła i prawa kanonicznego. W 1819 został członkiem honorowym Towarzystwa Naukowego Krakowskiego.
2 września 1835 cesarz Ferdynand I nominował go na urząd biskupa diecezjalnego diecezji tarnowskiej. Papież Grzegorz XVI prekonizował go na to stanowisko 1 lutego 1836. Święcenia biskupie otrzymał 24 kwietnia 1836. Konsekrował go Franciszek de Paula Pisztek, arcybiskup metropolita lwowski, w asyście Michała Lewickiego, arcybiskupa lwowskiego obrządku bizantyjsko-ukraińskiego, i Samuela Cyryla Stefanowicza, arcybiskupa lwowskiego obrządku ormiańskiego. Ingres do katedry tarnowskiej odbył 12 maja 1836. Podczas jego rządów w diecezji ukończono budowę gmachu seminarium duchownego i otwarto w nim studia filozoficzno-teologiczne, zapoczątkował w diecezji nabożeństwo Gorzkich żali i rozmieszczanie w kościołach stacji drogi krzyżowej, troszczył się o ujednolicenie liturgii i podniesienie poziomu śpiewu w parafiach, zalecał tworzenie bibliotek parafialnych i rozbudowywanie szkół. Ze względu na treść i przystępną formę wypowiedzi był cenionym mówcą i kaznodzieją.
16 marca 1840 Ferdynand I przeniósł go na urząd biskupa diecezjalnego diecezji przemyskiej, co Grzegorz XVI potwierdził 13 lipca 1840. Rządy w diecezji objął 11 października 1840. Jako ordynariusz wspierał seminarium duchowne oraz ruch abstynencki.
W 1840 konsekrował biskupa diecezjalnego tarnowskiego Józefa Grzegorza Wojtarowicza, a w 1841 asystował podczas sakry biskupa pomocniczego lwowskiego obrządku bizantyjsko-ukraińskiego Grzegorza Jachimowicza. W 1843 nadano mu tytuł rzeczywistego tajnego radcy cesarskiego.
Zmarł 12 czerwca 1845 w Przemyślu. Został pochowany w krypcie miejscowej katedry. W tej katedrze znajduje się poświęcone mu epitafium.

</doc>
<doc id="344805" url="https://pl.wikipedia.org/wiki?curid=344805" title="Jan Michał Dąbrowski (pułkownik)">
Jan Michał Dąbrowski (pułkownik)

Jan Michał Dąbrowski herbu Dąbrowski (ur. 8 września 1718 w Trześniowie, zm. 28 sierpnia 1779) – polski pułkownik, porucznik armii saskiej. 
Życiorys.
Był synem Jana Stanisława Dąbrowskiego i Marianny Szymanowskiej. Absolwent jezuickiej szkoły w Lublinie. Na dwór Króla Stanisława Leszczyńskiego Jan Michał trafił dzięki prymasowi Teodorowi Potockiemu. Ożenił się w 1749 roku z Zofią Marią Lettow-Vorbek, która została matką późniejszego generała Jana Henryka Dąbrowskiego. Ze związku tego mieli jeszcze dwie córki: Ludwikę Krystynę (ur. 1752) oraz Aleksandrę Józefę (ur. 1754).
Jan Michał Dąbrowski wywodził się ze starego rodu osiadłego najpierw w Prusach Królewskich (Radzyń Chełmiński), później na Lubelszczyźnie (Trześniów). Pułk, w którym służył, został po zdobyciu Gdańska (1734) wcielony do saskiej armii jako jeniec przez Fryderyka Augusta Rutowskiego i przeniesiony do Hoyerswerdy koło Drezna. W domu w Hoyerswerdzie chował syna Jana Henryka Dąbrowskiego, późniejszego generała.

</doc>
<doc id="344807" url="https://pl.wikipedia.org/wiki?curid=344807" title="Michał Korczyński">
Michał Korczyński

Michał Korczyński (ur. 13 grudnia 1784 w Tarnowcu k. Tarnowa, zm. 8 października 1839 w Przemyślu) – biskup przemyski od 1834 do 1839. 
Był doktorem teologii, przemyskim dziekanem katedralnym, a także egzaminatorem diecezjalnym. Był ostatnim biskupem, który rezydował w pałacu brzozowskim. Położył wielkie zasługi w pracy pasterskiej i naukowej.
Redagował czasopismo teologiczne: "Przyjaciel chrześcijańskiej prawdy" (1833-1838). Napisał kilka dzieł treści religijnej, a także „Katechizm dla dzieci wieyskich, ku parochów wygodzie spisany” (t. 1 i 2, Piller, Lwów 1820; 1829; 1841) i „Początki gramatyki języka polskiego” (Piller, Lwów 1826; 1835; 1836; 1838; 1848). 
Pochowany został na nieistniejącym cmentarzu przy ulicy Dworskiego.
Linki zewnętrzne.
bp Korczyński w bazie catholic-hierarchy
Encyklopedja kościelna podług teologicznej encyklopedji Wetzera i Weltego, z licznemi jej dopełnieniami. T. 11, Kongregacje kardynalskie-Laskarys

</doc>
<doc id="344816" url="https://pl.wikipedia.org/wiki?curid=344816" title="Jan Antoni de Potoczki">
Jan Antoni de Potoczki

Jan Antoni de Potoczki, także Jan Potoczki Ritter von Pottock (ur. 27 grudnia 1759 w Basfalov (Elisabethopolis) obecnie Dumbrăveni, Siedmiogród, zm. 16 maja 1832 w Przemyślu – biskup przemyski (1825-1832), rektor Uniwersytetu Lwowskiego (1792-1793), kawaler Orderu Cesarza Leopolda.
Pochodził z rodziny ormiańskiej. W latach 1787-1796 wykładowca Teologii Pastoralnej na Uniwersytecie Lwowskim. Przed nominacją biskupią był proboszczem w Żydaczewie i kanonikiem honorowym we Lwowie. W 1828 zbudował w katedrze przemyskiej murowane przedsionki w miejsce starych, drewnianych.
W 1820 roku otrzymał nobilitację galicyjską wraz z herbem Potoczki.
Trumnę z jego szczątkami odnaleziono w roku 2011 w trakcie odbudowy i adaptacji lochów przemyskiej archikatedry.

</doc>
<doc id="344822" url="https://pl.wikipedia.org/wiki?curid=344822" title="Maskowanie operacyjne">
Maskowanie operacyjne

Maskowanie operacyjne – ogół przedsięwzięć maskowania mający na celu zabezpieczenie działań operacyjnych.
Jest realizowane na strategicznym i operacyjnym poziomie dowodzenia siłami zbrojnymi. Obejmuje ukrywanie ważnych obiektów (w tym elementów systemów kierowania i dowodzenia wojskami) i przygotowań do operacji, wprowadzanie w błąd przeciwnika co do zamiaru i sposobu jej przeprowadzenia oraz przyjętego ugrupowania, a także kierowanie uwagi przeciwnika na przedsięwzięcia i obiekty drugorzędne lub pozorowane.
Charakterystyka.
Maskowanie operacyjne jest jednym z podstawowych czynników osiągnięcia zaskoczenia operacyjnego. Wykonywane jest według jednolitego planu sztabu związku operacyjnego.
Jego cele są uzależnione od charakteru i specyfiki planowanej operacji, planowanego działania bojowego lub obiektu. Muszą w pełni odpowiadać zamiarowi przeprowadzenia operacji lub działania bojowego i zapewniać jak najskuteczniejsze ich przeprowadzenie. Zamiar maskowania operacyjnego winien określać kierunek, w jakim zamierzamy wprowadzić przeciwnika w błąd np. w operacji zaczepnej. Powinno zapewnić skuteczne mylenie przeciwnika co do głównego kierunku uderzenia, czasu rozpoczęcia, ilości sił i środków oraz stworzenia pozorów przygotowania operacji na innym kierunku.

</doc>
<doc id="344823" url="https://pl.wikipedia.org/wiki?curid=344823" title="Bohdan Bojczuk">
Bohdan Bojczuk

Bohdan Bojczuk (ukr. Богдан Бойчук, ur. 11 października 1927 roku we wsi Bertniki w powiecie buczackim, zm. 10 lutego 2017 w Kijowie) – ukraiński poeta, prozaik, tłumacz i krytyk literacki, członek literackiej tzw. Grupy Nowojorskiej powstałej w latach 50. XX w. na emigracji w USA. Mieszkał w USA oraz w Kijowie.
Autor licznych zbiorów wierszy (m.in. "Час болю" – 1957, "Спомини любови" – 1963, "Вiршi кохання й молитви" – 2002), sztuk teatralnych ("Двi драми" – 1968) i powieści ("Двi жiнки Альберта" – 2002, "Спомини в бioграфiї" – 2003).
Jego dzieła wydawane były w Nowym Jorku, Monachium i Kijowie oraz były przetłumaczone na języki angielski, polski, rumuński i rosyjski.
Ponadto Bogdan Bojczuk przetłumaczył na język angielski utwory Bohdana Ihora Antonycza, Iwana Dracza i Borysa Pasternaka, oraz wiele utworów na język ukraiński, min. "Czekając na Godota" Samuela Becketta.

</doc>
<doc id="344828" url="https://pl.wikipedia.org/wiki?curid=344828" title="Czubajka kania">
Czubajka kania

Czubajka kania ("Macrolepiota procera" (Scop.) Singer) – gatunek grzybów należący do rodziny pieczarkowatych ("Agaricaceae").
Systematyka i nazewnictwo.
Pozycja w klasyfikacji według Index Fungorum: "Macrolepiota, Agaricaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w roku 1772 Joannes Antonius Scopoli nadając mu nazwę "Agaricus procerus". Obecną, uznaną przez Index Fungorum nazwę nadał mu w roku 1948 Rolf Singer, przenosząc go do rodzaju "Macrolepiota".
Ma ponad 40 synonimów naukowych. Niektóre z nich:
Nazwę polską podał Stanisław Chełchowski w 1898 r. W polskim piśmiennictwie mykologicznym gatunek ten opisywany był też jako bedłka wyniosła, bedłka wysoka, bedłka parasolowata, czubajka wyniosła, czubajka sowa, stroszka strzelista, stroszka cielista. Nazwy regionalne: stroszka strzelista, parasolowiec, parasolnik, czubaj, czubak, gularka, gapa, sowa, drop, kania.
Morfologia.
W kształcie parasola o średnicy 10–30 cm z garbkiem na środku, z popękaną, łuszczącą się skórą. Za młodu jajowaty i zamknięty, potem stożkowaty, niskołukowaty, na koniec płaski i rozpostarty. U młodych kapelusz w całości jest brązowy, u starszych białawy z dużymi, brązowymi łuskami. Brzeg kapelusza postrzępiony, zazwyczaj biały.
Blaszki gęste, szerokie, niedochodzące do trzonu. U starszych okazów mają ochrowy nalot.
O długości 15–40 cm i grubości do 2 cm, walcowaty, zakończony u dołu bulwą o średnicy do 4 cm. Jest łatwy do wyłamania. Początkowo jest pełny i gąbczasty, na starszych owocnikach pusty w środku. Posiada ruchomy pierścień. Powyżej pierścienia skórka trzonu jest białawo-brązowa i gładka, poniżej występują ciemniejsze poprzeczne prążki.
W kapeluszu miękki, w trzonie łykowaty. Jest biały, nie zmienia barwy po uszkodzeniu. Smak łagodny, przyjemny. Wydziela delikatny grzybowo-owocowy zapach
Biały. Zarodniki elipsoidalne, gładkie, o rozmiarach 15–20 × 10–13 μm.
Występowanie i siedlisko.
Występuje w Ameryce Północnej, Europie, Korei, Japonii i na Nowej Zelandii. W Polsce jest dość pospolity na obszarze całego kraju.
Rośnie na brzegach lasów liściastych i iglastych, na polanach leśnych i zrębach, na łąkach, w parkach, na poboczach szos, na cmentarzach. Unika siedlisk kwaśnych i wilgotnych, rośnie najczęściej na glebach gliniastych i zasobnych w wapń. Owocniki wytwarza od lata do późnej jesieni.
Znaczenie.
Saprotrof. Grzyb jadalny, uważany za bardzo smaczny. Jadalne są kapelusze. Dzięki silnemu aromatowi często jest używany jako grzyb przyprawowy. Najczęściej kanie przyrządza się poprzez panierowanie w formie kotleta. Można też jeść smażone kapelusze z chlebem.
Czubajkę kanię łatwo uprawiać w ogrodzie. Preferuje miejsca słoneczne lub lekko zacienione i obniżenia terenu, w których zbiera się woda spływowa. Uprawia się ją na płytkiej pryzmie z odpadów drewnianych, trocin i liści, którą należy regularnie zasilać dodatkową biomasą, np. skoszoną trawą, gałęziami itp. Grzybnię zaszczepia się na pryzmie przy użyciu zarodników zebranych bezpośrednio z dojrzałych kapeluszy lub poprzez dolne części trzonu, zawierające fragmenty grzybni. Czubajka kania jest też przyjazna mrówkom i można w ten sam sposób zaszczepiać mrowiska gatunków z rodzaju "Formica".
Gatunki podobne.
Najbardziej podobna jest tzw. czubajka czerwieniejąca ("Chlorophyllum rhacodes"). Różni się brakiem łusek na trzonie, a jej miąższ czerwienieje po uszkodzeniu. Bardzo podobna jest również czubajka gwiaździsta ("Macrolepiota konradii"), która jest znacznie mniejsza, posiada mniej, za to większych łat na kapeluszu i inny wzór na trzonie. Najczęściej nie jest odróżniana przez grzybiarzy, ale taka pomyłka nie jest niebezpieczna. Przez niewprawnych grzybiarzy czubajka kania bywa mylona ze śmiertelnie trującym muchomorem zielonawym (sromotnikowym), głównie z jego białymi odmianami i z tego powodu przez wielu grzybiarzy nie jest zbierana. Notowane są przypadki poważnych zatruć muchomorem plamistym oraz grzybami z rodzaju czubajeczka, omyłkowo wziętymi za czubajkę. Podobny i trujący jest także sinoblaszek trujący "Chlorophyllum molybdites". Gatunek ten pochodzi z Ameryki Północnej, w Polsce nie występuje.

</doc>
<doc id="344829" url="https://pl.wikipedia.org/wiki?curid=344829" title="Pistolet Bergmann No 3 M96">
Pistolet Bergmann No 3 M96

Bergmann No 3 M96 – niemiecki pistolet samopowtarzalny produkowany pod koniec XIX wieku przez firmę Theodore Bergmanna. Konstruktorem tego pistoletu był Louis Schmeisser.
Ostatnie dziesięciolecie XIX wieku było okresem w którym pojawił się nowy rodzaj broni strzeleckiej – pistolet samopowtarzalny. Do najwcześniejszych broni tego rodzaju należą pistolety skonstruowane w zakładach Theodore Bergmanna.
Pierwszy prototyp na tego rodzaju broń Bergmann otrzymał w 1892 roku, ale opatentowany pistolet nie był produkowany. W 1894 roku powstał prototyp udoskonalonej wersji pistoletu z 1892 roku. Był on produkowany jako "Bergmann No 3", jednak okazał się by bronią bardzo zawodną. podstawową przyczyną zacięć był brak wyciągu i wyrzutnika (łuski były wyrzucane z komory nabojowej przez gazy prochowe).
W 1896 roku powstała udoskonalona wersja pistoletu No 3. Została ona wyposażona w zamek z wyciągiem i strzelała nową amunicją.
Pistolet No 3 w wersji z 1896 roku był pod względem mechanicznym udaną konstrukcją, ale nie zdobył większej popularności. Z powodu dużych wymiarów nie nadawał się jako broń do obrony osobistej, a wojskowych zniechęcał słaby nabój. Dlatego w 1897 roku w zakładach Bergmanna rozpoczęto produkcję nowego pistoletu No 5 strzelającego silniejszą amunicją.
Opis.
Bergmann No 3 był bronią samopowtarzalną. Zasada działania oparta o odrzut zamka swobodnego. Mechanizm uderzeniowy kurkowy, bez samonapinania.
No 3 był zasilany ze stałego magazynka pudełkowego o pojemności 5 naboi. Magazynek znajdował się przed spustem. Naboje były wkładane do magazynka połączone ładownikiem (możliwe było ładowanie pojedynczych naboi, ale zwiększało to ryzyko zacięcia).
Lufa gwintowana, posiadała cztery bruzdy prawoskrętne.
Przyrządy celownicze mechaniczne, stałe (muszka i szczerbinka).

</doc>
<doc id="344830" url="https://pl.wikipedia.org/wiki?curid=344830" title="Antoni Gołaszewski">
Antoni Gołaszewski

Antoni Gołaszewski herbu Kościesza (ur. 14 czerwca 1745 w Gołaszach-Dębiu, zm. 24 kwietnia 1824 w Przemyślu) – biskup przemyski w latach 1786–1824.
Życiorys.
Syn Jana i Ewy z Gołaszewskich. Po śmierci ojca (1753) pod opieką najstarszego brata, Walentego. Wyprawiony do szkoły jezuickiej do Krosna. Miał zostać prawnikiem. Brat przygotował mu posadę u kasztelana wiślickiego. Wbrew życzeniu brata rozpoczął studia teologiczne w Krakowie. W 1778 został proboszczem w Brzozowie.
W 1786 cesarz mianował Antoniego Gołaszewskiego biskupem przemyskim, nominację zatwierdził papież. Popierał reformy Józefa II dążące do podporządkowania Kościoła państwu. Po śmierci cesarza wyjednał u następców liczne przywileje dla Kościoła w Galicji. Był dobrym gospodarzem w dobrach biskupich, wspomagał ubogą młodzież. Był członkiem komisji pełnomocnej lwowskiej, powołanej w 1790 roku dla układów z Leopoldem II Habsburgiem. Był członkiem konfederacji Sejmu Czteroletniego.
W 1806 poświęcił kościół w Nozdrzcu. W dekrecie z 1817 o uznał obraz Przemienienia Pańskiego w Cmolasie za cudowny i darował srebrne sukienki.
Został pochowany podziemiach katedry przemyskiej.

</doc>
<doc id="344838" url="https://pl.wikipedia.org/wiki?curid=344838" title="Plac Grunwaldzki">
Plac Grunwaldzki

"Plac Grunwaldzki":

</doc>
<doc id="344842" url="https://pl.wikipedia.org/wiki?curid=344842" title="Zobowiązanie solidarne">
Zobowiązanie solidarne

Zobowiązanie solidarne – rodzaj zobowiązania. Charakteryzuje się tym, że:
O zobowiązaniach solidarnych stanowią przepisy art. 366–378 Kodeksu cywilnego.
Solidarność dłużników (bierna).
Po stronie dłużników występuje kilka osób zobowiązanych wobec jednego wierzyciela, który może wedle własnego wyboru żądać wykonania zobowiązania w całości lub w części od wszystkich dłużników łącznie, od kilku z nich lub od każdego z osobna.
Spełnienie świadczenia przez któregokolwiek z dłużników zwalnia z długu pozostałych. Ten, kto spełnił świadczenie może jednak domagać się od pozostałych współdłużników zwrotu w częściach równych przypadających na nich części (roszczenie zwrotne), chyba że co innego wynika z umowy lub innego stosunku prawnego istniejącego między współdłużnikami.
Źródłem solidarności biernej może być ustawa lub czynność prawna.
Solidarność wierzycieli (czynna).
Po stronie wierzycieli występuje kilka osób uprawnionych do przyjęcia świadczenia od jednego dłużnika, który może wedle własnego wyboru spełnić świadczenie do rąk któregokolwiek z nich, przez co zwolni się z długu wobec pozostałych. Jednakże po wytoczeniu powództwa przez jednego z wierzycieli dłużnik powinien spełnić świadczenie właśnie jemu.
Źródłem solidarności czynnej może być tylko czynność prawna.
Solidarność niewłaściwa (odpowiedzialność "in solidum").
Ten rodzaj zobowiązania zbliżony jest do solidarności biernej, ponieważ po stronie zobowiązanej występuje kilku dłużników. Cechą odróżniającą jest brak wspólnego przepisu ustawy lub jednej czynności prawnej kreujących taką formę odpowiedzialności. Każdy z dłużników odpowiada na innej podstawie prawnej, natomiast za tym, by wierzyciel otrzymał tylko jedno świadczenie przemawiają względy słuszności.
Solidarność niewłaściwa może przykładowo pojawić się, gdy właściciel roweru użyczy go swemu koledze, a ten poprzez swoje niedbalstwo dopuści do jego kradzieży. Obowiązek odszkodowawczy w takiej sytuacji wobec właściciela roweru ciąży zarówno na koledze jak i na złodzieju. Zapłata odszkodowania przez jednego z nich zwalnia drugiego od odpowiedzialności.
Sąd Najwyższy stwierdził, iż stosowanie art. 376 k.c. (regres między współdłużnikami) przez analogię jest wyłączone, gdy jeden ze współdłużników in solidum odpowiada z tytułu niewykonania lub nienależytego wykonania zobowiązania (odpowiedzialność "ex contractu"), a drugi – z tytułu czynu niedozwolonego (odpowiedzialność "ex delicto").

</doc>
<doc id="344848" url="https://pl.wikipedia.org/wiki?curid=344848" title="Ryszard Serafinowicz">
Ryszard Serafinowicz

Ryszard Zbigniew Serafinowicz (ur. 8 kwietnia 1924 w Dokszycach, zm. 26 marca 1972 w Montrealu) – polski dziennikarz, w latach 1962–1969 gospodarz teleturnieju „Wielka gra”.
Życiorys.
Urodził się w Dokszycach w ówczesnym województwie wileńskim. Był synem Stanisława Serafinowicza (pochodzącego z rodziny szlacheckiej herbu Pobóg o korzeniach tatarskich) i Marii Warszawskiej (pochodzenia żydowskiego, krewna Adolfa Warskiego). Bratanek stryjeczny Jana Lechonia (Leszka Serafinowicza).
Popularny w latach 60. prezenter i autor licznych teleturniejów, w tym "Wielkiej gry"; pierwszy kierownik redakcji teleturniejów Telewizji Polskiej.
W związku z antysemicką nagonką z Marca 1968 wyemigrował w 1969 z Polski, początkowo do Włoch, następnie do Kanady, gdzie został zastępcą szefa Sekcji Polskiej Radia Kanada.
Zmarł na białaczkę w 1972 w Kanadzie; jego prochy spoczywają na warszawskich Powązkach (kwatera 237-4-27).

</doc>
<doc id="344849" url="https://pl.wikipedia.org/wiki?curid=344849" title="Układ wydalniczy bezkręgowców">
Układ wydalniczy bezkręgowców

Układ wydalniczy bezkręgowców – układ narządów zwierząt bezkręgowych służący do wydalania zbędnych i szkodliwych produktów przemiany materii (takich jak m.in. mocznik, kwas moczowy, amoniak), nadmiaru wody – oraz do utrzymywania równowagi jonowej. U organizmów o prostszym planie budowy ciała (np. pierwotniaków, gąbek, parzydełkowców) wydalanie zachodzi przez powłoki ciała bez udziału wyspecjalizowanych narządów – zwierzęta te nie mają układu wydalniczego w ścisłym znaczeniu. U zwierząt trójwarstwowych wydalanie odbywa się przy pomocy wyspecjalizowanych komórek (wędrujące albo magazynujące nefrocyty) i narządów wydalniczych o różnym stopniu skomplikowania. Zwierzęta o wyżej zorganizowanej budowie ciała wykształciły układ wydalniczy.
Typy układów wydalniczych.
U pierwotniaków produkty przemiany materii wydala na zewnątrz błona komórkowa i wodniczki tętniące. Wodniczki usuwają też nadmiar wody, regulując ciśnienie osmotyczne. Niektóre, np. pasożyty lub gatunki morskie, mogą nie mieć wodniczek, a wydalanie przejmuje całkowicie błona komórkowa. Gąbki wydalają metabolity przez wodniczki tętniące poszczególnych komórek bezpośrednio do wody – na zewnątrz organizmu lub do wody wypełniającej ciało gąbki. Parzydełkowce wydalają zbędne produkty do jamy gastralnej, a następnie przez otwór gębowy wprost do wody, lub za pośrednictwem komórek magazynujących. U szkarłupni funkcje wydalnicze pełni częściowo układ ambulakralny.
U zwierząt dwubocznie symetrycznych wyróżniane są dwa zasadnicze typy narządów wydalniczych: 
Układ wydalniczy kręgowców opisany został w odrębnym artykule.
Układ typu protonefrydialnego.
Jest to pierwotny typ układu wydalniczego i osmoregulacyjnego. Występuje u dorosłych osobników bezkręgowców o niższym stopniu komplikacji planu budowy ciała (acelomatycznych i pseudocelomatycznych, np. płazińców, jego zmodyfikowaną formę, bez komórek płomykowych, mają nicienie), u larw niektórych typów wyższych bezkręgowców oraz u lancetnika. 
Układ typu protonefrydialnego zbudowany jest z dwóch głównych kanałów wydalniczych. Od nich odchodzą liczne boczne odgałęzienia o charakterze kapilarnym, zakończone komórkami płomykowymi (terminalnymi). Główne kanały wydalnicze otwierają się na zewnątrz otworami wydalniczymi.
Główną funkcją tego układu jest nie tyle usuwanie ubocznych produktów metabolizmu (których z powodu małej intensywności metabolizmu jest niewiele), ale osmoregulacja, czyli utrzymywanie odpowiedniego stężenia elektrolitów w płynach tkankowych. Świadczy o tym m.in. brak układu wydalniczego u wirków morskich.
Układ typu metanefrydialnego.
Układ typu metanefrydialnego występuje u bezkręgowców celomatycznych (wtórnojamowce), np. u pierścienic. Składa się z kanalików zwanych metanefrydiami, które występują parami w każdym metamerze (oprócz paru segmentów przednich i tylnych). Każde metanefrydium zbudowane jest z orzęsionego lejka, otwartego do jamy ciała i krętego kanalika wydalniczego, otwierającego się na zewnątrz otworem wydalniczym. Położenie metanefrydiów jest dość charakterystyczne, bo lejki zbierają metabolity z jednego segmentu, a kanaliki i otwory wydalnicze znajdują się w następnym.
Układy wydalnicze u wybranych Bilateria.
Płazińce.
Układ protonefrydialny, ma postać kanalików – nazwane nefrydium – umieszczonych w parenchymie, zakończonych komórkami o specyficznej budowie. Komórki te mają liczne gwiaździste wypustki oraz skierowany do światła kanalika ruchliwy pęczek zlepionych rzęsek przypominający płomyk świecy. Z tego powodu nazywane są komórkami płomykowymi. Jest to układ zamknięty od strony jamy ciała. 
Główne funkcje: osmoregulacyjna (utrzymanie odpowiedniego stężenia płynów tkankowych), usuwanie zbędnych produktów przemiany materii (dwutlenek węgla, amoniak i inne), przez powierzchnię ciała.
Pierścienice.
Wydalany jest – mocznik (lądowe), amoniak (wodne) – wsuwane dzięki ruchom rzęsek, dzięki prądom wywołanym przez skurcze mięśni ścian ciała.
Stawonogi.
U stawonogów przekształcone metanefrydia tworzą gruczoły wydalnicze: gruczoły czułkowe i szczękowe u skorupiaków (ich ujścia znajdują się u nasady czułków II pary lub szczęk) oraz gruczoły biodrowe u pajęczaków. U większości układ wydalniczy występuje w postaci wypustek tzw. cewek Malpighiego, które mają postać, zamkniętych od strony jamy ciała, cienkich, ślepo zakończonych wypustek jelita, których ujście znajduje się na granicy pomiędzy jelitem środkowym i tylnym. Kanaliki zbierają zbędne i szkodliwe metabolity z płynu wypełniającego jamę ciała (hemolimfa) i przekazują je do jelita. Tam po resorpcji wody, razem z resztkami pokarmu są usuwane na zewnątrz. Cewki Malpighiego występują u owadów, wijów i wyżej uorganizowanych pajęczaków.
Stawonogi wodne wydalają głównie silnie rozcieńczony amoniak. Lądowe, muszą oszczędzać wodę, przetwarzają amoniak w związki azotowe słabo rozpuszczalne w wodzie np. guanina u pajęczaków lub kwas moczowy u owadów.
Mięczaki.
U mięczaków występują nerki – przekształcone metanefrydium (obecność lejków, którymi nerki otwierają się do wtórej jamy ciała – worka osierdziowego). Z nerek wybiegają moczowody uchodzące do jamy płaszczowej.
Większość mięczaków ma dwie nerki. U wyspecjalizowanych ślimaków i głowonogów dwuskrzelnych występuje jedna.
U form wodnych usuwany jest – amoniak, mocznik. U lądowych – kryształki kwasu moczowego. Podstawowa rola nerki to utrzymywanie właściwego ciśnienia osmotycznego w całym ciele mięczaka.
Szkarłupnie.
Brak układu wydalniczego. Usuwanie zbędnych metabolitów odbywa się poprzez dyfuzję całą powierzchnią ciała. W układzie hemalnym funkcjonują specjalne komórki pochłaniające metabolity – podocyty.
Szkarłupnie są izoosmotyczne z wodą morską.

</doc>
<doc id="344850" url="https://pl.wikipedia.org/wiki?curid=344850" title="Szczytniki (Wrocław)">
Szczytniki (Wrocław)

Szczytniki – część (zwyczajowo nazywana osiedlem) Wrocławia, na osiedlu Zacisze-Zalesie-Szczytniki, w byłej dzielnicy Śródmieście. W granicach miasta od XIX wieku.
Nazwa.
Nazwa miejscowości pochodzi od staropolskiego słowa oznaczającego tarczę - "szczyt". Od tego słowa "von szczyt - der Schild (Wehr), szczytnik - Schildermacher" wywodził ją śląski pisarz Konstanty Damrot w książce o nazewnictwie miejscowym na Śląsku wydanej w 1896 roku w Bytomiu. Nazwa wskazuje, że osada była wsią służebną, której mieszkańcy zajmowali się szczytnictwem - wytwarzaniem tarcz o charakterystycznych "szczytach" dla drużyny książęcej. Damrot wymienia nazwę w obecnie obowiązującej polskiej formie "Szczytniki" oraz zgermanizowaną "Scheitnig". W swojej książce notuje również zapis nazwy z łacińskiego dokumentu z roku 1254 "Scithniki".
Pierwsza wzmianka pochodzi z 1204, kiedy książę Henryk I Brodaty ofiarował klasztorowi św. Wincentego na Ołbinie jeden źreb we wsi "Stitnic". Nazwę "Sitnik" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Historia.
Oprócz wytwórców broni wieś zamieszkiwali również rybacy i rolnicy zaopatrujący Wrocław w ryby, płody rolne, warzywa i owoce. W 1318 zakonnicy sprzedali wieś radzie miejskiej Wrocławia. Była to najstarsza posiadłość miasta, niegranicząca bezpośrednio z jego murami. Znajdowała się na lewym brzegu Odry, w północnej części obecnej ulicy Parkowej.
W XVI w. przeprowadzono roboty regulacyjne i wieś znalazła się na prawym brzegu. Zajmowała spory obszar, z którego wyodrębniły się wówczas wsie: Dąbie, Nowe Szczytniki (1660, wówczas też powstaje określenie: Stare Szczytniki) i Rakowiec (1677).
Ludność Nowych Szczytnik (obszar obecnego Wybrzeża S. Wyspiańskiego) obsługuje przeprawę na Odrze, do Rakowca. W XVIII przekształcają się w osiedle rezydencjonalne. W 1808 Nowe Szczytniki zostają włączone do granic miasta.
Stare Szczytniki w XVIII w również zmieniają się z zamieszkanej przez ludność polską podmiejskiej wsi w osiedle rezydencjonalne. Stają się terenem wycieczkowym. W 1783 Fryderyk Ludwik Hohenlohe – Engelfingen komendant garnizonu wrocławskiego wykupił go i założył tu jeden z pierwszych parków na kontynencie europejskim urządzonych w stylu angielskim - późniejszy Park Szczytnicki ("Scheitniger Park"). W 1868 Stare Szczytniki zostają włączone do granic miasta.

</doc>
<doc id="344852" url="https://pl.wikipedia.org/wiki?curid=344852" title="Antoni Wacław Betański">
Antoni Wacław Betański

Antoni Wacław Betański (ur. w 1715 w Pradze, zm. 21 stycznia 1786 w Brzozowie) – duchowny rzymskokatolicki, biskup koadiutor przemyski w latach 1781–1783, biskup diecezjalny przemyski w latach 1783–1786, rektor Uniwersytetu Lwowskiego w latach 1784–1785.
Życiorys.
Czech z pochodzenia. Od 1758 był sekretarzem Jana Klemensa Branickiego.
Dzięki wstawiennictwu Jana Klemensa Branickiego został proboszczem w Tyczynie (1770–1783), w którym na stałe osiadł w 1772. W tym też roku dzięki jego staraniom powstały przy kościele parafialnym trzy bractwa: św. Trójcy, Matki Boskiej Wniebowziętej i św. Katarzyny. Był fundatorem świątyni pw. św. Agnieszki w Goniądzu (1775). W Tyczynie miał własny dworek (istnieje do dnia dzisiejszego), opiekował się miejscową szkółką. Był osobą bardzo energiczną, dobrym organizatorem, dlatego świetnie radził sobie z zarządzaniem wszystkimi sprawami miasteczka.
2 kwietnia 1781 został mianowany biskupem koadiutorem diecezji przemyskiej i biskupem tytularnym Troas. Po śmierci biskupa diecezjalnego Józefa Tadeusza Kierskiego (16 stycznia 1783) został jego następcą.
W 1784 został pierwszym rektorem Uniwersytetu we Lwowie powstałego na miejsce Akademii Jezuickiej (ponieważ obie te uczelnie są łączone historycznie, to pierwszym historycznie rektorem uniwersytetu był ks. Wereszczaka, wybrany w 1759), funkcję rektora sprawował rok – do 1785.
Pochowany na cmentarzu parafialnym w Brzozowie.
Bibliografia.
 

</doc>
<doc id="344859" url="https://pl.wikipedia.org/wiki?curid=344859" title="Śladami Pitagorasa">
Śladami Pitagorasa



</doc>
<doc id="344863" url="https://pl.wikipedia.org/wiki?curid=344863" title="Parada kłamców i blagierów">
Parada kłamców i blagierów



</doc>
<doc id="344864" url="https://pl.wikipedia.org/wiki?curid=344864" title="Mak alpejski">
Mak alpejski

Mak alpejski, mak Bursera ("Papaver alpinum " L.) – gatunek rośliny należący do rodziny makowatych. Jest również uprawiany.
Rozmieszczenie geograficzne.
Rośnie dziko w wysokich partiach gór Europy. Licznie występuje w Wielkiej Fatrze. W Polsce rośnie dziko wyłącznie w Tatrach i jest rzadki. W polskich Tatrach znany jest z około 30 stanowisk, z których większość występuje w Tatrach Zachodnich w rejonie Czerwonych Wierchów i jedno na Giewoncie. W Tatrach Wysokich znane jest tylko kilka stanowisk i występują one nad Morskim Okiem i Czarnym Stawem pod Rysami. Przejściowo spotykany był nad Małołąckim Potokiem i w Dolinie Kościeliskiej. Poza Tatrami występował efemerycznie na żwirowiskach w Witowie i między Podczerwonem a Czarnym Dunajcem.
Biologia i ekologia.
Bylina, hemikryptofit. Kwitnie od lipca do sierpnia, zapylany jest przez owady. Doskonale umacnia swoimi rozgałęzionymi korzeniami luźne piargi. Gdy zostanie przez nie zasypany, na ogół przebija się na powierzchnię nowym pędem. Siedlisko: piargi, skały, murawy. Dużo częściej na podłożu wapiennym, ale występuje również na granicie. W Tatrach spotykany jest we wszystkich piętrach roślinności, ale główny obszar jego występowania to piętro alpejskie. W polskich Tatrach najwyżej położone jego stanowiska znajdują się na Niżnych Rysach (2360 m) i Krzesanicy (2123 m), najniżej w Wąwozie Kraków na wysokości 1180 m. W klasyfikacji zbiorowisk roślinnych gatunek charakterystyczny dla związku (All.) "Papaverion tatrici". Liczba chromosomów 2n= 14.
Zastosowanie.
Roślina ozdobna ogródków skalnych. Kwiaty kwitną krótko, ale pojawiają się stale od maja do sierpnia. Swoimi kwiatami ożywia skalniak. Żyje tylko 2–3 lata, jednak sam rozsiewa się, łatwo go też rozmnażać z nasion. Źle natomiast znosi przesadzanie. Wymaga średnio wilgotnego podłoża i dobrze zdrenowanego żwirem lub wapiennym gruzem. Stanowisko powinno być ciepłe i słoneczne.

</doc>
<doc id="344867" url="https://pl.wikipedia.org/wiki?curid=344867" title="Prądownica">
Prądownica

Prądownica – znajdujące się na końcu linii gaśniczej urządzenie do podawania wody, roztworu wodnego środka gaśniczego, piany lub proszku gaśniczego na ognisko pożaru.
Rozróżnia się, w zależności od stosowanego środka gaśniczego, prądownice:
Prądownicą określa się każde urządzenie służące do formowania prądu cieczy lub proszku.

</doc>
<doc id="344872" url="https://pl.wikipedia.org/wiki?curid=344872" title="Elżbieta Ratajczak">
Elżbieta Ratajczak

Elżbieta Teresa Ratajczak (ur. 14 sierpnia 1946 w Lesznie) – polska polityk, nauczycielka, posłanka na Sejm IV i V kadencji.
Życiorys.
W 1969 ukończyła studia z zakresu biologii na Uniwersytecie im. Adama Mickiewicza w Poznaniu, a w 1975 podyplomowe studia chemiczne na Uniwersytecie Gdańskim.
Od 1969 do 1971 kierowała laboratorium w Powiatowym Zakładzie Weterynarii w Lesznie. Następnie, do 1980 pracowała jako nauczycielka w zespole szkół ekonomicznych. Od 1980 do 2001 była kierownikiem laboratorium w Obwodzie Lecznictwa Kolejowego. Przewodniczyła lokalnemu oddziałowi Caritas.
Od 1998 do 2004 zasiadała w radzie miejskiej Leszna. W wyborach parlamentarnych w 2001 bez powodzenia kandydowała do Sejmu jako kandydatka Porozumienia Polskiego z listy Ligi Polskich Rodzin (otrzymała 1894 głosy). W 2004 objęła mandat posła IV kadencji w miejsce Witolda Tomczaka, który dostał się do Parlamentu Europejskiego. Ponownie została wybrana w 2005 z listy LPR (do której następnie wstąpiła) z okręgu kaliskiego liczbą 8342 głosów. Pracowała w Komisji Polityki Społecznej oraz Komisji Rodziny i Praw Kobiet.
W przedterminowych wyborach parlamentarnych w 2007 bez powodzenia ubiegała się o reelekcję (otrzymała 1202 głosy).

</doc>
<doc id="344873" url="https://pl.wikipedia.org/wiki?curid=344873" title="Elżbieta Witek">
Elżbieta Witek

 z domu Zbanuch (ur. 17 grudnia 1957 w Jaworze) – polska polityk i nauczycielka, z wykształcenia historyk. Od 2019 marszałek Sejmu Rzeczypospolitej Polskiej VIII i IX kadencji.
Posłanka na Sejm V, VI, VII, VIII i IX kadencji (od 2005). W latach 2015–2016 rzecznik prasowy rządu, w latach 2015–2017 minister-członek Rady Ministrów i szef gabinetu politycznego premiera w rządach Beaty Szydło oraz Mateusza Morawieckiego, w 2019 minister spraw wewnętrznych i administracji w pierwszym rządzie Mateusza Morawieckiego.
Życiorys.
Wykształcenie i działalność zawodowa.
W 1980 ukończyła studia magisterskie na kierunku historia na Wydziale Filozoficzno-Historycznym Uniwersytetu Wrocławskiego, a w 1996 studia podyplomowe w zakresie wiedzy o Unii Europejskiej w Instytucie Historycznym Uniwersytetu Wrocławskiego.
Od 1980 do 2006 pracowała w Jaworze jako nauczycielka; od 1991 pełniła funkcję dyrektora w Szkole Podstawowej nr 2 w Jaworze, a później w Zespole Szkół Ogólnokształcących w Jaworze. Przez cztery lata była ławnikiem w sądzie pracy. W latach 2004–2008 pełniła funkcję wiceprezesa jaworskiego Klubu Sportowego „Olimpia”.
Działalność polityczna.
W 1980 została członkiem „Solidarności”. W 1982 za działalność opozycyjną została tymczasowo aresztowana na trzy miesiące. Na początku lat 90. należała do Ruchu Obywatelskiego Akcja Demokratyczna. Od 2002 do 2005 zasiadała w jaworskiej radzie miejskiej, w 2002 bezskutecznie kandydowała na urząd burmistrza.
Z listy Prawa i Sprawiedliwości w wyborach parlamentarnych w 2001 bez powodzenia kandydowała do Sejmu, a w wyborach w 2005 została wybrana do Sejmu V kadencji w okręgu legnickim. W wyborach parlamentarnych w 2007 po raz drugi uzyskała mandat poselski, otrzymując 9666 głosów. W wyborach w 2011 z powodzeniem ubiegała się o reelekcję, dostała 9381 głosów.
W listopadzie 2011 została wybrana przez radę polityczną PiS w skład komitetu politycznego swojego ugrupowania. W lipcu 2015 objęła funkcję rzecznika prasowego PiS. W wyborach w tym samym roku została ponownie wybrana do Sejmu, otrzymując 22 168 głosów.
16 listopada 2015 powołana na ministra bez teki w rządzie Beaty Szydło. Objęła także funkcje szefa gabinetu politycznego premiera oraz rzecznika prasowego Rady Ministrów. Funkcję rzecznika sprawowała do 8 stycznia 2016, zastąpił ją Rafał Bochenek. 11 grudnia 2017 objęła stanowisko ministra bez teki w nowo utworzonym rządzie Mateusza Morawieckiego. 18 grudnia 2017 została odwołana ze składu Rady Ministrów.
4 czerwca 2019 powróciła do rządu Mateusza Morawieckiego, została tego dnia powołana na urząd ministra spraw wewnętrznych i administracji. W tym samym miesiącu prezydent powołał ją w skład Rady Dialogu Społecznego. 9 sierpnia została odwołana ze składu Rady Ministrów w związku z wysunięciem jej kandydatury na urząd marszałka Sejmu. Tego samego dnia została wybrana na to stanowisko, otrzymując 245 głosów.
W październikowych wyborach parlamentarnych uzyskała poselską reelekcję, zdobywając 46 171 głosów. 12 listopada 2019 na pierwszym posiedzeniu Sejmu IX kadencji została wybrana na marszałka Sejmu, otrzymując 314 głosów.
11 sierpnia 2021 jako Marszałek Sejmu Rzeczypospolitej Polskiej, Elżbieta Witek zarządziła głosowanie nad reasumpcją głosowania o odroczenie posiedzenia, podczas którego procedowany był wniosek grupy posłów PiS, zakładający budzące społeczne kontrowersje zmiany w ustawie o radiofonii i telewizji (przeciw projektowi nowelizacji ustawy wystąpiło kilkadziesiąt tysięcy osób, a protesty przeciwników nowelizacji były masowe). Wniosek o odroczenie posiedzenia podczas pierwszego głosowania poparli wyłącznie posłowie i posłanki macierzystego klubu parlamentarnego Witek oraz dwóch posłów niezależnych (Prawo i Sprawiedliwość owe głosowanie przegrało). Decyzja Elżbiety Witek była szeroko komentowana przez polskie media, została negatywnie oceniona przez część środowiska dziennikarskiego, a część prawników uznała, że nie było podstaw do reasumpcji głosowania.
Życie prywatne.
Córka piekarza Floriana i krawcowej Eleonory. W 1980 zawarła związek małżeński ze Stanisławem Witkiem. Mają dwie córki: wuefistkę Martę (ur. 1988) i przedszkolankę Gabrielę (ur. 1991).

</doc>
<doc id="344877" url="https://pl.wikipedia.org/wiki?curid=344877" title="Ewa Malik">
Ewa Malik

Ewa Danuta Malik z domu Marszałek (ur. 11 stycznia 1961 w Sosnowcu) – polska polityk i inżynier, poseł na Sejm V, VI, VII, VIII i IX kadencji.
Życiorys.
Z wykształcenia magister inżynier metalurg, absolwentka Politechniki Śląskiej z 1986. Ukończyła też w 2005 studia podyplomowe z dziennikarstwa na Uniwersytecie Śląskim w Katowicach. Do 2004 była zatrudniona w Instytucie Informatyki na tej uczelni. Zakładała i redagowała miesięcznik społeczno-religijny „Zagórzanin”. Od 2002 do 2005 była radną Sosnowca i dyrektorem filii biura poselskiego Jarosława Kaczyńskiego w tym mieście.
Od początku lat 90. należała do Porozumienia Centrum, następnie przystąpiła do Prawa i Sprawiedliwości. Z listy PiS w wyborach parlamentarnych w 2001 bez powodzenia kandydowała do Sejmu, a w wyborach w 2005 została wybrana na posła V kadencji w okręgu sosnowieckim. W wyborach parlamentarnych w 2007 po raz drugi uzyskała mandat poselski, otrzymując 32 231 głosów. W wyborach do Sejmu w 2011 z powodzeniem ubiegała się o reelekcję, dostała 25 214 głosów. Bezskutecznie kandydowała w wyborach do Parlamentu Europejskiego w 2014.
W wyborach krajowych w 2015 utrzymała mandat poselski na kolejną kadencję, otrzymując 28 909 głosów. W 2019 została ponownie wybrana do Sejmu, otrzymując 46 773 głosy. W 2021 powołana przez premiera Mateusza Morawieckiego w skład Rady Doradców Politycznych.

</doc>
<doc id="344878" url="https://pl.wikipedia.org/wiki?curid=344878" title="Ewa Sowińska">
Ewa Sowińska

Ewa Barbara Sowińska z domu Stefaniak (ur. 5 marca 1944 w Bydgoszczy) – polska polityk i lekarka, posłanka z listy Ligi Polskich Rodzin na Sejm IV i V kadencji w latach 2004–2006, rzecznik praw dziecka w latach 2006–2008.
Życiorys.
Wykształcenie i praca zawodowa.
W 1968 ukończyła studia na Wydziale Lekarskim Akademii Medycznej w Białymstoku. W 1978 uzyskała II stopień specjalizacji z medycyny chorób wewnętrznych. Po ukończeniu studiów pracowała jako lekarz: w latach 1968–1972 jako młodszy asystent w wiejskim ośrodku zdrowia w województwie pomorskim, w latach 1972–1977 jako asystent w wiejskim ośrodku zdrowia w województwie łódzkim, od 1977 do 1982 jako kierownik Przychodni Rejonowej nr 52 w Łodzi i od 1982 do 2004 jako starszy asystent w Wojewódzkim Ośrodku Medycyny Pracy w Łodzi.
Należy do m.in. Polskiego Towarzystwa Lekarskiego, Polskiego Stowarzyszenia Obrońców Życia Człowieka oraz Klubu Przyjaciół Ludzkiego Życia. Została odznaczona Brązową Odznaką „Zasłużony Honorowy Dawca Krwi”, przyznawaną przez Polski Czerwony Krzyż.
Działalność polityczna.
W latach 1977–1980 należała do Polskiej Zjednoczonej Partii Robotniczej, a następnie wstąpiła do NSZZ „Solidarność”.
Kandydowała w wyborach w 2001 do Sejmu IV kadencji z listy Ligi Polskich Rodzin w okręgu łódzkim (należała wówczas do Ruchu Katolicko-Narodowego). Mandat poselski uzyskała w 2004, wchodząc na miejsce wybranej do Parlamentu Europejskiego posłanki Urszuli Krupy. Od tego samego roku należała do LPR. W wyborach w 2005 została wybrana do Sejmu V kadencji.
24 marca 2006 Sejm wybrał ją na stanowisko rzecznika praw dziecka, zaś 30 marca zgodę na objęcie przez nią stanowiska wyraził Senat. Ślubowanie złożyła 7 kwietnia 2006.
W maju 2007 tygodnik „Wprost” zamieścił wywiad z Ewą Sowińską, w którym powiedziała ona o programie dla dzieci pt. "Teletubisie", iż zauważyła, „że Tinky Winky ma damską torebkę, a dopiero „później się dowiedziała, że w tym może być jakiś ukryty homoseksualny podtekst”. Wywiad wywołał liczne reakcje. W oficjalnie opublikowanym oświadczeniu Ewa Sowińska stwierdziła, że deklaracja zainteresowania się tematem była tylko odpowiedzią” na te sugestie dziennikarza, który użył sformułowania, że „zdaniem części psychologów, jedna z postaci tej animowanej bajki promuje homoseksualizm”.
22 kwietnia 2008 marszałek Sejmu Bronisław Komorowski poinformował o rezygnacji Ewy Sowińskiej ze stanowiska rzecznika praw dziecka. Urząd ten pełniła do 30 czerwca 2008 zgodnie z uchwałami Sejmu i Senatu.
W marcu 2012 została rzecznikiem łódzkiego klubu Solidarnej Polski i członkiem tej partii. Z listy tego ugrupowania bez powodzenia kandydowała w wyborach do Parlamentu Europejskiego w 2014.
Życie prywatne.
Jest mężatką, ma sześcioro dzieci.

</doc>
<doc id="344883" url="https://pl.wikipedia.org/wiki?curid=344883" title="Giovanni Roman">
Giovanni Roman

Giovanni Adam Roman (ur. 3 maja 1961 w Świdnicy) – polski polityk, poseł na Sejm V kadencji.
Życiorys.
Ukończył studia na Katolickim Uniwersytecie Lubelskim. Pracował jako wicedyrektor Wojewódzkiego Ośrodka Ruchu Drogowego w Wałbrzychu. Od 1998 do 2005 był radnym powiatu wałbrzyskiego.
W 2005 z listy Prawa i Sprawiedliwości uzyskał mandat posła z okręgu wałbrzyskiego liczbą 4373 głosów. W wyborach parlamentarnych w 2007 bez powodzenia ubiegał się o reelekcję. W 2010 został radnym Wałbrzycha. W 2014 nie uzyskał reelekcji (przegrywając czterema głosami).

</doc>
<doc id="344884" url="https://pl.wikipedia.org/wiki?curid=344884" title="Spadochroniarz">
Spadochroniarz



</doc>
<doc id="344885" url="https://pl.wikipedia.org/wiki?curid=344885" title="Barbara Marianowska">
Barbara Marianowska

Barbara Marianowska z domu Zabłocka (ur. 29 maja 1947 w Diddington, zm. 9 lutego 2012 w Koźmicach Wielkich) – polska polityk, ekonomistka, posłanka na Sejm IV, V i VI kadencji.
Życiorys.
Córka Wiesława i Zofii. W 1976 ukończyła studia na Wydziale Ekonomiki Produkcji Akademii Ekonomicznej w Krakowie. W latach 1966–1983 pracowała jako księgowa i ekonomistka w Krakowskim Biurze Projektów, Akademii Górniczo-Hutniczej, Ośrodku Badawczo-Rozwojowym Centrum Badawczo-Analitycznego. W latach 1983–1992 była starszym inspektorem Izby Skarbowej w Krakowie. Od 1992 do 1994 pracowała jako starszy komisarz skarbowy w Urzędzie Kontroli Skarbowej w Krakowie. Później do 2001 była zatrudniona w Najwyższej Izbie Kontroli na stanowiskach kontrolera i głównego specjalisty kontroli państwowej w delegaturze NIK w Krakowie.
W 1980 została członkinią Niezależnego Samorządnego Związku Zawodowego„Solidarność”, w latach 1989–1991 należała do komisji zakładowej związku w Izbie Skarbowej w Krakowie, a w latach 1992–1994 przewodniczyła komisji zakładowej związku w Urzędzie Kontroli Skarbowej w Krakowie. W 1998 została członkiem Stowarzyszenia Księgowych w Polsce, a w 2000 członkinią Krajowej Izby Biegłych Rewidentów. W 2002 wstąpiła do Prawa i Sprawiedliwości, zasiadła we władzach regionalnych i krajowych tej partii.
W 2001 i 2005 z listy Prawa i Sprawiedliwości była wybierana na posła w okręgu tarnowskim. W 2007 po raz trzeci uzyskała mandat poselski, otrzymując 21 654 głosy. W 2011 nie została ponownie wybrana. W rankingu „Polityki” z 2005 została zaliczona do dziesiątki najbardziej pracowitych posłów IV kadencji Sejmu, pracowała m.in. na projektem ustawy regulującej zwrot podatku VAT w budownictwie.
Zmarła 9 lutego 2012 w swoim domu w Koźmicach Wielkich. 11 dni później została pochowana na Cmentarzu Rakowickim w Krakowie (cmentarzu wojskowym przy ul. Prandoty, kw. LXXXII/3/45). Prezydent Bronisław Komorowski nadał jej pośmiertnie w 2012 Krzyż Oficerski Orderu Odrodzenia Polski ("za wybitne osiągnięcia w podejmowanej z pożytkiem dla kraju działalności państwowej, publicznej i społecznej").

</doc>
<doc id="344887" url="https://pl.wikipedia.org/wiki?curid=344887" title="Aleksander Chłopek">
Aleksander Chłopek

Aleksander Antoni Chłopek (ur. 13 grudnia 1946 w Chrzanowie) – polski polityk, nauczyciel i samorządowiec, poseł na Sejm V i VI kadencji.
Życiorys.
Ukończył studia z zakresu filologii polskiej na Wydziale Filologicznym Uniwersytetu Jagiellońskiego z tytułem zawodowym magistra filologii polskiej. Odbył studia podyplomowe w Uniwersytecie Śląskim (literatura współczesna), a także ukończył Studium Teatralne przy Wojewódzkim Ośrodku Kultury w Katowicach. Do czasu przejścia na emeryturę pracował jako nauczyciel.
W latach 60. działał w duszpasterstwie akademickim w kościele św. Anny w Krakowie, był inwigilowany przez Służbę Bezpieczeństwa. Od 1978 do 1981 należał do Polskiej Zjednoczonej Partii Robotniczej, w 1980 wstąpił do „Solidarności”. W latach 1992–1995 działał w Unii Demokratycznej i Unii Wolności. Od 2001 do 2012 związany z Prawem i Sprawiedliwością. W 2012 zajął się tworzeniem struktur nowej partii Solidarna Polska w Gliwicach.
W latach 1990–1998 i 2002–2005 zasiadał w gliwickiej radzie miasta. Od 1990 do 1991 wchodził w skład zarządu miasta. Z listy Prawa i Sprawiedliwości w wyborach parlamentarnych w 2001 bezskutecznie kandydował do Sejmu, a w wyborach w 2005 został wybrany na posła V kadencji w okręgu gliwickim liczbą 5366 głosów. Bez powodzenia kandydował na urząd prezydenta Gliwic w wyborach samorządowych w 2006 i 2010. W wyborach parlamentarnych w 2007 po raz drugi uzyskał mandat poselski, otrzymując 5762 głosy. W 2011 bez powodzenia ubiegał się o reelekcję.
Odznaczenia.
W 2017 otrzymał Krzyż Wolności i Solidarności i Złoty Krzyż Zasługi.

</doc>
<doc id="344888" url="https://pl.wikipedia.org/wiki?curid=344888" title="Aleksandra Natalli-Świat">
Aleksandra Natalli-Świat

Aleksandra Krystyna Natalli-Świat (ur. 20 lutego 1959 w Obornikach Śląskich, zm. 10 kwietnia 2010 w Smoleńsku) – polska polityk i ekonomistka, posłanka na Sejm V i VI kadencji.
Życiorys.
W 1982 ukończyła studia na Wydziale Zarządzania i Informatyki Akademii Ekonomicznej we Wrocławiu, a w 2004 studia menedżerskie w Wyższej Szkole Bankowej we Wrocławiu.
W latach 1982–1991 pracowała jako starszy asystent w Pracowni Regionalnej Zakładu Badań Statystyczno-Ekonomicznych Głównego Urzędu Statystycznego i Polskiej Akademii Nauk. Następnie przez rok była inspektorem wojewódzkim w Urzędzie Wojewódzkim we Wrocławiu. Od 1992 pełniła funkcję zastępcy dyrektora Międzywojewódzkiego Ośrodka Doskonalenia Kadr Administracji Państwowej. W latach 1996–2000 pracowała jako główny specjalista w Urzędzie Miejskim we Wrocławiu. Przez cztery kolejne lata zasiadała w zarządzie Miejskiego Przedsiębiorstwa Komunikacyjnego, a od 2004 – jako wiceprezes – w zarządzie Wrocławskiego Centrum SPA.
W czasach studenckich działała w Niezależnym Zrzeszeniu Studentów. W latach 90. była członkiem Porozumienia Centrum, następnie działała w Porozumieniu Polskich Chrześcijańskich Demokratów i SKL-RNP. Później przystąpiła do Prawa i Sprawiedliwości, zasiadała we władzach krajowych tego ugrupowania.
W 1998 nieskutecznie kandydowała do Sejmiku Województwa Dolnośląskiego z listy Akcji Wyborczej Solidarność. W 2005 z listy Prawa i Sprawiedliwości została wybrana na posła V kadencji w okręgu wrocławskim. W Sejmie przewodniczyła Komisji Finansów Publicznych. W wyborach parlamentarnych w 2007 po raz drugi uzyskała mandat poselski, otrzymując 21 999 głosów. 12 stycznia 2008 została wybrana na wiceprezesa Prawa i Sprawiedliwości.
Zginęła w katastrofie polskiego samolotu Tu-154M w Smoleńsku 10 kwietnia 2010 w drodze na obchody 70. rocznicy zbrodni katyńskiej. Została pochowana 26 kwietnia 2010 na cmentarzu Ducha Świętego przy ulicy Bardzkiej we Wrocławiu.
Odznaczenia i upamiętnienie.
16 kwietnia 2010 została pośmiertnie odznaczona Krzyżem Komandorskim Orderu Odrodzenia Polski. Tego samego dnia Sejmik Województwa Dolnośląskiego nadał jej tytuł honorowego obywatela Dolnego Śląska. 20 maja 2010 rada miejska Wrocławia przyznała jej tytuł honorowego obywatela Wrocławia.
28 czerwca 2010 przy dawnym biurze poselskim Aleksandry Natalli-Świat na placu Solnym we Wrocławiu odsłonięto poświęconą jej tablicę pamiątkową. Jej imieniem nazwano rondo w Obornikach Śląskich (2010) oraz park położony u zbiegu ulic Stacyjnej i Legnickiej we Wrocławiu (2020).
Życie prywatne.
Córka Zbigniewa i Krystyny. Jej mężem był Jacek Świat, z którym zawarła związek małżeński w 1985. W wyborach parlamentarnych w 2011 Jacek Świat po raz pierwszy został wybrany na posła, tak samo jak Aleksandra Natalli-Świat kandydował z listy Prawa i Sprawiedliwości w tym samym okręgu wyborczym.

</doc>
<doc id="344889" url="https://pl.wikipedia.org/wiki?curid=344889" title="Janusz Marek Wójcik">
Janusz Marek Wójcik



</doc>
<doc id="344890" url="https://pl.wikipedia.org/wiki?curid=344890" title="Józef Tadeusz Kierski">
Józef Tadeusz Kierski

Józef Tadeusz Kierski z Kiekrza herbu Jastrzębiec (ur. kwiecień 1706 w Brisconisten – zm. 16 stycznia 1783 w Brzozowie) – biskup przemyski w latach (1768-1783), kanonik poznański i łęczycki, sekretarz wielki koronny 1759-1763, sufragan poznański 1736-1768, konfederat barski. W 1760 odznaczony Orderem Orła Białego.
Siostrzeniec biskupa Stanisława Józefa Hozjusza.
19 lipca 1778 poświęcił klasztor i kościół Franciszkanów w Przemyślu.
Został pochowany w podziemiach katedry przemyskiej.
Wykonane z czarnego marmuru epitafium Józefa Tadeusza Kierskiego zostało ustanowione w kościele Przemienienia Pańskiego w Brzozowie.

</doc>
<doc id="344891" url="https://pl.wikipedia.org/wiki?curid=344891" title="Izabela Kloc">
Izabela Kloc

Izabela Helena Kloc z domu Lazar (ur. 8 maja 1963 w Mikołowie) – polska polityk, pedagog i samorządowiec, posłanka na Sejm V, VI, VII i VIII kadencji, senator VIII kadencji, posłanka do Parlamentu Europejskiego IX kadencji.
Życiorys.
Pochodzi z Łazisk Średnich. W 1997 uzyskała licencjat z teologii na Katolickim Uniwersytecie Lubelskim oraz magisterium z pedagogiki na Uniwersytecie Śląskim. Pracowała jako nauczycielka w szkole podstawowej w Pszczynie, następnie w katowickim Pałacu Młodzieży. W 1997 została dyrektorem Społecznego Liceum Ogólnokształcącego Związku Górnośląskiego, w 1999 objęła stanowisko konsultanta w Regionalnym Ośrodku Edukacyjno-Metodycznym „Metis” w Katowicach. Ukończyła potem studia podyplomowe w Akademii Ekonomicznej w Katowicach – w 2000 z przedsiębiorczości i zarządzania, a w 2003 z zarządzania projektem europejskim.
Należała do Stronnictwa Konserwatywno-Ludowego, z którego przeszła do Przymierza Prawicy, następnie została członkinią Prawa i Sprawiedliwości. W latach 1998–2002 zasiadała w sejmiku śląskim, później do 2005 była radną powiatu pszczyńskiego.
Z listy Prawa i Sprawiedliwości w wyborach parlamentarnych w 2001 bez powodzenia kandydowała do Sejmu, a w wyborach w 2005 została wybrana na posła V kadencji w okręgu rybnickim. W wyborach parlamentarnych w 2007 po raz drugi uzyskała mandat poselski, otrzymując 14 077 głosów.
W 2004, 2009 i 2014 bezskutecznie kandydowała do Parlamentu Europejskiego. W wyborach do Sejmu w 2011 z powodzeniem ubiegała się o reelekcję, dostała 12 833 głosy. W 2014 wystartowała w wyborach uzupełniających do Senatu w okręgu nr 73, uzyskując mandat senatora VIII kadencji.
W 2015 została natomiast ponownie wybrana do Sejmu (na VIII kadencję), otrzymując 43 648 głosów. W wyborach europejskich w 2019 Izabela Kloc uzyskała mandat deputowanej do Europarlamentu IX kadencji (uzyskała 78 352 głosy).
Została publicystką portalu wPolityce.pl.

</doc>
<doc id="344892" url="https://pl.wikipedia.org/wiki?curid=344892" title="Wasilij Durdinecz">
Wasilij Durdinecz



</doc>
<doc id="344895" url="https://pl.wikipedia.org/wiki?curid=344895" title="Jan Filip Libicki">
Jan Filip Libicki

Jan Filip Libicki (ur. 17 stycznia 1971 w Poznaniu) – polski polityk, historyk, poseł na Sejm V i VI kadencji, senator VIII, IX i X kadencji.
Życiorys.
Wykształcenie i praca zawodowa.
W 1996 ukończył studia na Wydziale Historycznym Uniwersytetu im. Adama Mickiewicza w Poznaniu. W latach 1994–2002 był właścicielem biura tłumaczeń. Od 1997 do 2005 pracował jako asystent przewodniczącego rady nadzorczej spółki akcyjnej EDICA. W latach 1999–2002 był doradcą prezesa Państwowego Funduszu Rehabilitacji Osób Niepełnosprawnych. W okresie 2000–2005 był wiceprezesem zarządu Towarzystwa Dziedzictwa Wielkopolskiego. Członek Klubu Zachowawczo-Monarchistycznego oraz Stowarzyszenia Pracowników, Współpracowników i Przyjaciół Rozgłośni Polskiej Radia Wolna Europa Imienia Jana Nowaka-Jeziorańskiego.
Działalność polityczna.
Od 1989 należał do Zjednoczenia Chrześcijańsko-Narodowego, w 2001 przystąpił do Przymierza Prawicy, następnie w 2002 do Prawa i Sprawiedliwości. Od 2002 do 2005 zasiadał w radzie miasta Poznania.
W wyborach parlamentarnych w 2005 z listy Prawa i Sprawiedliwości uzyskał mandat posła w okręgu poznańskim liczbą 17 503 głosów. W wyborach w 2007 bez powodzenia ubiegał się o reelekcję. Ślubowanie poselskie złożył jednak 22 stycznia 2008, zastępując Zytę Gilowską, która zrezygnowała z mandatu poselskiego. Został wiceprzewodniczącym Polsko-Tajwańskiego Zespołu Parlamentarnego.
9 kwietnia 2009 zrezygnował z członkostwa w Prawie i Sprawiedliwości (formalnie przestał być członkiem partii 14 lipca 2010). 21 października 2009 został członkiem utworzonego tego dnia koła parlamentarnego Polska Plus, a 9 stycznia 2010 pełnomocnikiem nowej partii o tej samej nazwie na województwo wielkopolskie. Po samorozwiązaniu partii (z której wówczas wystąpił) 24 września tego samego roku nie przystąpił do PiS i ponownie został posłem niezrzeszonym, a 23 listopada 2010 został członkiem nowo utworzonego klubu parlamentarnego Polska Jest Najważniejsza. Nie przystąpił do zarejestrowanej w marcu 2011 partii PJN, a 9 czerwca tego samego roku zrezygnował z zasiadania w klubie parlamentarnym, decyzję uzasadniając brakiem deklaracji o wykluczeniu współpracy z PiS. 12 lipca tego samego roku został przyjęty do klubu parlamentarnego Platformy Obywatelskiej, po czym został z jej ramienia wybrany do Senatu w wyborach parlamentarnych w 2011 w okręgu nr 89. W kwietniu 2012 został członkiem PO.
W 2015 ponownie uzyskał mandat senatora, otrzymując 54 354 głosy. 18 czerwca 2018 ogłosił swoje odejście z Platformy Obywatelskiej w geście poparcia dla trójki posłów wykluczonych z partii za złamanie dyscypliny partyjnej w głosowaniach nad projektami dotyczącymi aborcji. 16 października 2018 wstąpił do Polskiego Stronnictwa Ludowego i klubu PSL-UED. W wyborach w 2019 z ramienia PSL z powodzeniem ubiegał się o senacką reelekcję, otrzymując 105 042 głosy. W X kadencji Senatu został wybrany na przewodniczącego Komisji Rodziny, Polityki Senioralnej i Społecznej.
Życie prywatne.
Jest synem Marcina Libickiego, wnukiem Janusza Libickiego i prawnukiem Stanisława Libickiego. Jest kawalerem. Dotknięty jest porażeniem mózgowym, porusza się na wózku inwalidzkim.

</doc>
<doc id="344898" url="https://pl.wikipedia.org/wiki?curid=344898" title="Jacek Bogucki">
Jacek Bogucki

Jacek Bogucki (ur. 13 lutego 1959 w Wysokiem Mazowieckiem) – polski polityk, inżynier mechanik, samorządowiec. Poseł na Sejm V, VI, VII i VIII kadencji, w 2007 i w latach 2015–2018 sekretarz stanu w Ministerstwie Rolnictwa i Rozwoju Wsi, senator X kadencji.
Życiorys.
Ukończył w 1982 studia na Wydziale Technologii i Eksploatacji Maszyn Politechniki Lubelskiej (kierunek: mechanika) z tytułem zawodowym magistra inżyniera mechanika. Od 1982 do 1989 był nauczycielem w Szkole Podstawowej w miejscowości Siennica-Lipusy. W 1989 został właścicielem gospodarstwa rolnego.
W latach 1990–1998 pełnił funkcję radnego i wójta gminy Czyżew-Osada. W okresie 1994–1998 zasiadał w sejmiku województwa łomżyńskiego. Od 1998 do 2005 zajmował stanowisko starosty powiatu wysokomazowieckiego, zasiadając też w radzie powiatu (w 1998 został wybrany z listy Akcji Wyborczej Solidarność, a w 2002 z ramienia lokalnego komitetu).
Działał w Porozumieniu Polskich Chrześcijańskich Demokratów (zasiadał w zarządzie partii na Podlasiu), a w 2002 wstąpił do Prawa i Sprawiedliwości. W wyborach parlamentarnych w 2005 z listy tej partii został wybrany na posła V kadencji w okręgu podlaskim liczbą 7189 głosów. Od 31 sierpnia do 16 listopada 2007 był sekretarzem stanu w Ministerstwie Rolnictwa i Rozwoju Wsi.
W wyborach parlamentarnych w tym samym roku po raz drugi uzyskał mandat poselski, otrzymując 13 236 głosów. W 2009 był kandydatem PiS w wyborach do Parlamentu Europejskiego w okręgu wyborczym Olsztyn. W wyborach parlamentarnych w 2011 ponownie został kandydatem do Sejmu z okręgu podlaskiego, znajdując się na 5. pozycji na liście Prawa i Sprawiedliwości. Utrzymał mandat poselski liczbą 10 927 głosów. W Sejmie VII kadencji przystąpił do klubu parlamentarnego Solidarna Polska, zajął się również tworzeniem podlaskich struktur powstałej w 2012 partii o tej nazwie. 12 maja 2014 poinformował o opuszczeniu klubu parlamentarnego Solidarnej Polski. 3 tygodnie później odszedł także z partii, powracając do PiS i klubu parlamentarnego tej partii.
W 2015 został ponownie wybrany do Sejmu, otrzymując 9707 głosów. 19 listopada tegoż roku ponownie powołany na sekretarza stanu w Ministerstwie Rolnictwa i Rozwoju Wsi. Pełnił tę funkcję do lipca 2018.
W wyborach w 2019 uzyskał mandat senatora X kadencji. Kandydował z ramienia PiS w okręgu nr 61, otrzymując 48 257 głosów. W 2022 powołany na pełnomocnika jednego z okręgów PiS w województwie podlaskim.
Odznaczenia.
W 2005 otrzymał Srebrny Krzyż Zasługi, a w 2015 Brązową Odznakę „Zasłużony dla Ochrony Przeciwpożarowej”.

</doc>
<doc id="344899" url="https://pl.wikipedia.org/wiki?curid=344899" title="Jacek Kościelniak">
Jacek Kościelniak

Jacek Zygmunt Kościelniak (ur. 9 października 1963 w Dąbrowie Górniczej) – polski polityk, urzędnik państwowy. Poseł na Sejm V kadencji, w 2007 sekretarz stanu w Kancelarii Premiera, w latach 2007–2011 wiceprezes Najwyższej Izby Kontroli.
Życiorys.
Ukończył studia na Akademii Ekonomicznej w Katowicach. W latach 90. był głównym księgowym i specjalistą ds. finansowych, do 2004 wykładał w Szkole Bankowej działającej przy powiązanej ze SKOK-ami fundacji. Od 1998 do 2002 pracował jako dyrektor wydziału finansów w Śląskim Urzędzie Wojewódzkim, później w prywatnej firmie. Jest jednym z założycieli powołanego w 2005 Śląskiego Instytutu Rozwoju Regionalnego w Katowicach, którego pracami współkierował do chwili uzyskania mandatu.
W 2005 z listy Prawa i Sprawiedliwości uzyskał mandat posła w okręgu sosnowieckim liczbą 3765 głosów. Od 9 stycznia do 4 listopada 2007 był sekretarzem stanu w KPRM, pełniąc funkcje zastępcy szefa KPRM ds. społeczno-gospodarczych i wiceprzewodniczącego Komitetu Stałego Rady Ministrów.
W wyborach parlamentarnych w 2007 bez powodzenia ubiegał się o reelekcję. 4 listopada tego samego roku marszałek Sejmu Ludwik Dorn powołał go na stanowisko wiceprezesa Najwyższej Izby Kontroli, w związku z czym Jacek Kościelniak formalnie wystąpił z PiS. 2 sierpnia 2011 zrezygnował z obowiązków wiceprezesa NIK, pozostając pracownikiem tej instytucji.
W grudniu 2016 wszedł w skład rady nadzorczej Energi, a w styczniu 2017 został p.o. prezesa zarządu tej spółki. W lutym objął funkcję wiceprezesa zarządu ds. finansowych, pełnił ją do stycznia 2020.

</doc>
<doc id="344900" url="https://pl.wikipedia.org/wiki?curid=344900" title="Jacek Tomczak (polityk)">
Jacek Tomczak (polityk)

Jacek Jerzy Tomczak (ur. 27 lipca 1973 w Poznaniu) – polski polityk, prawnik i samorządowiec, radca prawny, poseł na Sejm V, VI, VII, VIII i IX kadencji.
Życiorys.
Syn Jerzego i Jolanty. Absolwent VIII LO w Poznaniu. W 1998 ukończył studia prawnicze na Uniwersytecie im. Adama Mickiewicza. Podczas studiów wstąpił do Korporacji Akademickiej Lechia. Pracował jako radca prawny, później rozpoczął praktykę notarialną. W latach 1998–2005 zasiadał w poznańskiej radzie miejskiej.
W latach 1988–1990 działał w Konfederacji Polski Niepodległej. Następnie należał do Zjednoczenia Chrześcijańsko-Narodowego, od 1999 do 2001 był szefem partii w Poznaniu. W okresie 2001–2002 należał do Przymierza Prawicy, gdzie również pełnił funkcję szefa ugrupowania w Poznaniu, zasiadał także w wielkopolskim zarządzie partii. Następnie przystąpił do PiS (z jego ramienia startował w wyborach parlamentarnych w 2001 do Sejmu). W wyborach w 2005 z listy tej partii został wybrany na posła V kadencji w okręgu poznańskim. W wyborach samorządowych w 2006 kandydował na prezydenta Poznania, uzyskując 19,55% głosów (3. miejsce wśród 10 kandydatów). W wyborach parlamentarnych w 2007 po raz drugi uzyskał mandat poselski, otrzymując 14 323 głosy. 9 kwietnia 2009 zrezygnował z członkostwa w Prawie i Sprawiedliwości oraz w klubie parlamentarnym tej partii (formalnie przestał być członkiem partii 14 lipca 2010). 21 października 2009 został członkiem utworzonego tego dnia koła parlamentarnego Polska Plus, a 9 stycznia 2010 przystąpił do nowo powstałej partii o tej samej nazwie, zostając członkiem jej zarządu.
W wyborach prezydenckich w 2010 wbrew oficjalnemu stanowisku swojej partii poparł kandydaturę Marka Jurka i wszedł w skład jego społecznego komitetu poparcia. Po samorozwiązaniu Polski Plus 24 września tego samego roku (kiedy z niej wystąpił) nie przystąpił do PiS i został posłem niezrzeszonym, a 23 listopada 2010 wszedł do nowo powołanego klubu parlamentarnego Polska Jest Najważniejsza. Nie przystąpił do zarejestrowanej w marcu 2011 partii o tej nazwie, a w czerwcu 2011 opuścił klub parlamentarny PJN. W lipcu tego samego roku został przyjęty do klubu parlamentarnego Platformy Obywatelskiej.
W 2011 kandydował w wyborach parlamentarnych z 10. miejsca na liście komitetu wyborczego PO w okręgu wyborczym nr 39 w Poznaniu i uzyskał mandat poselski. Oddano na niego 14 547 głosów (3,64% głosów oddanych w okręgu). W 2015 z powodzeniem ubiegał się o poselską reelekcję (dostał 10 687 głosów).
11 stycznia 2018 został wykluczony z Platformy Obywatelskiej za złamanie dyscypliny partyjnej w głosowaniach nad projektami dotyczącymi aborcji. Pozostawał w KP PO i PO-KO, jednak 4 lipca 2019 przeszedł do KP PSL-Koalicja Polska. W wyborach w 2019 z ramienia PSL uzyskał mandat posła IX kadencji, kandydując w okręgu konińskim i otrzymując 9833 głosy. W 2022 został jednym z założycieli partii Centrum dla Polski wchodzącej w skład Koalicji Polskiej.

</doc>
<doc id="344901" url="https://pl.wikipedia.org/wiki?curid=344901" title="Jolanta Szczypińska">
Jolanta Szczypińska

Jolanta Irena Szczypińska z domu Joachimiak (ur. 24 czerwca 1957 w Słupsku, zm. 8 grudnia 2018 w Warszawie) – polska polityk i pielęgniarka, posłanka na Sejm Rzeczypospolitej Polskiej IV, V, VI, VII i VIII kadencji.
Życiorys.
Była córką Henryka i Lidii Joachimiaków. W 1979 ukończyła Policealne Studium Medyczne, pracowała jako pielęgniarka dyplomowana, m.in. w Wojewódzkim Szpitalu Zespolonym w Słupsku (1979–1989). W latach 70. związana z duszpasterstwem akademickim. W 1980 przystąpiła do NSZZ „Solidarność”, współtworzyła struktury związku w swoim miejscu pracy. W latach 80. współpracowała z opozycją, była zaangażowana w kolportaż wydawnictw drugiego obiegu. W 1986 prowadzono przeciwko niej postępowanie karne z przyczyn politycznych, które umorzono na mocy amnestii. W latach 80. zawarła związek małżeński, który po dwóch latach zakończył się rozwodem. Od 1987 była jawnym członkiem Międzyzakładowej Komisji Koordynacyjnej „S” Pomorza Środkowego Koszalin-Słupsk. Za działalność opozycyjną w PRL wielokrotnie zatrzymywana i karana przez kolegium ds. wykroczeń.
W latach 90. pracowała w regionalnej „Solidarności” oraz w Biurze Wystaw Artystycznych. Później powróciła do pracy jako pielęgniarka w Wojewódzkim Szpitalu Zespolonym w Koszalinie. Od 2001 kierowała filią biura poselskiego Lecha Kaczyńskiego.
W latach 1990–1993 należała do Porozumienia Centrum, w którym pełniła funkcję prezesa zarządu wojewódzkiego w województwie słupskim. W 2001 dołączyła do Prawa i Sprawiedliwości, obejmując stanowisko wiceprezesa zarządu regionu.
W 2004 objęła mandat posła na Sejm IV kadencji po rezygnacji z polityki Wiesława Walendziaka. W klubie parlamentarnym PiS pełniła funkcję wiceprzewodniczącej i zastępcy rzecznika dyscyplinarnego partii. W Sejmie V kadencji była wiceprzewodniczącą Komisji Zdrowia i członkiem Komisji Łączności z Polakami za Granicą. W wyborach parlamentarnych w 2007 po raz trzeci uzyskała mandat poselski, otrzymując w okręgu gdyńsko-słupskim 47 996 głosów. W VI kadencji Sejmu RP od 2008 była przewodniczącą Polsko-Wietnamskiej Grupy Parlamentarnej.
W wyborach do Parlamentu Europejskiego 2009 i 2014 bez powodzenia ubiegała się o mandat z listy Prawa i Sprawiedliwości w okręgu wyborczym Gdańsk. 
W wyborach parlamentarnych w 2011 Jolanta Szczypińska uzyskała poselską reelekcję, otrzymując 19 819 głosów. W 2015 została ponownie wybrana do Sejmu liczbą 31 013 głosów.
W listopadzie 2018 została hospitalizowana na skutek powikłań po przebytym zabiegu urologicznym. Wcześniej posłanka cierpiała na chorobę nowotworową. Zmarła w warszawskim szpitalu 8 grudnia 2018. Została pochowana 17 grudnia 2018 na Starym Cmentarzu w Słupsku.
Odznaczenia.
W 2018, "za wybitne osiągnięcia w podejmowanej z pożytkiem dla kraju działalności państwowej i publicznej, za działalność na rzecz przemian demokratycznych w Polsce", została pośmiertnie odznaczona przez prezydenta Andrzeja Dudę Krzyżem Komandorskim z Gwiazdą Orderu Odrodzenia Polski.

</doc>
<doc id="344902" url="https://pl.wikipedia.org/wiki?curid=344902" title="Joachim Brudziński">
Joachim Brudziński

Joachim Stanisław Brudziński (ur. 4 lutego 1968 w Świerklańcu) – polski polityk, nauczyciel akademicki, politolog, dziennikarz.
Poseł na Sejm V, VI, VII i VIII kadencji (2005–2019), deputowany do Parlamentu Europejskiego IX kadencji (od 2019), w latach 2015–2018 wicemarszałek Sejmu VIII kadencji, od 2016 wiceprezes Prawa i Sprawiedliwości, w latach 2018–2019 minister spraw wewnętrznych i administracji w rządzie Mateusza Morawieckiego.
Życiorys.
Wykształcenie.
Absolwent Zespołu Szkół Morskich w Świnoujściu. Ukończył studia na Wydziale Politologii i Nauk Społecznych Uniwersytetu Szczecińskiego w specjalności nauki polityczne z uprawnieniami pedagogicznymi, uzyskując w 1997 tytuł zawodowy magistra politologii. Odbył podyplomowe studia w Uniwersytecie Szczecińskim (pedagogika, ukończone w 2002), a następnie studia doktoranckie na Wydziale Historii Uniwersytetu im. Adama Mickiewicza w Poznaniu, których nie ukończył. Zajmował się badaniami nad gospodarką morską oraz administracją morską na Pomorzu Zachodnim po 1945.
W czasie studiów działał w Duszpasterstwie Akademickim Jezuitów.
Działalność zawodowa i polityczna.
Był pomysłodawcą i założycielem Morskiego Centrum Informacji Zawodowej w Szczecinie, zajmującego się podnoszeniem kwalifikacji zawodowych polskich marynarzy i rybaków oraz pomocą w zatrudnianiu na międzynarodowym rynku pracy. W trakcie studiów politologicznych pływał na statkach handlowych i rybackich. Pracował następnie jako współpracownik i dziennikarz w Polskim Radiu Szczecin, gdzie zajmował się problematyką gospodarki morskiej. Był rzecznikiem prasowym Urzędu Morskiego w Szczecinie, wykładowcą w Zachodniopomorskiej Szkole Biznesu oraz w Policealnym Studium Administracji, a także społecznym kuratorem sądowym.
Od 1991 należał do Porozumienia Centrum, następnie przystąpił do Prawa i Sprawiedliwości. Od sierpnia 2002 do lipca 2006 był prezesem zachodniopomorskiego zarządu regionalnego partii. Od lipca 2006 do stycznia 2008 pełnił funkcję sekretarza generalnego. Od 2006 zajmował także stanowisko przewodniczącego zarządu głównego PiS, który został zlikwidowany 10 października 2009. Tego samego dnia objął funkcję przewodniczącego nowego ciała partyjnego – komitetu wykonawczego, wybierany ponownie na tę funkcję 23 listopada 2013 i 11 września 2016, kiedy to został również wiceprezesem partii. 11 stycznia 2018 ustąpił z funkcji przewodniczącego KW PiS.
W 2005 z listy PiS został wybrany na posła V kadencji w okręgu szczecińskim liczbą 14 731 głosów. W 2007 po raz drugi uzyskał mandat poselski, otrzymując 33 237 głosów. Kandydował także w wyborach parlamentarnych w 2011 i po raz kolejny uzyskał mandat poselski zdobywając 38 700 głosów.
Również w 2015 z powodzeniem ubiegał się o poselską reelekcję (dostał 46 918 głosów). Na pierwszym posiedzeniu Sejmu VIII kadencji, 12 listopada 2015, został wybrany na wicemarszałka Sejmu. 9 stycznia 2018 mianowany na ministra spraw wewnętrznych i administracji w rządzie Mateusza Morawieckiego. Tego samego dnia zrezygnował ze stanowiska wicemarszałka Sejmu.
W 2019 został wybrany na posła do Parlamentu Europejskiego; startując z okręgu obejmującego województwa lubuskie i zachodniopomorskie, uzyskał 185 186 głosów. W związku z wyborem do Europarlamentu 3 czerwca 2019 zakończył pełnienie funkcji ministra.
Życie prywatne.
Syn Władysława i Ludwiki. Jest żonaty, ma dwie córki i syna.

</doc>
<doc id="344903" url="https://pl.wikipedia.org/wiki?curid=344903" title="Franciszek Stefaniuk">
Franciszek Stefaniuk

Franciszek Jerzy Stefaniuk (ur. 4 czerwca 1944 w Drelowie) – polski rolnik i polityk. W latach 1989–2015 poseł na Sejm z ramienia Zjednoczonego Stronnictwa Ludowego i Polskiego Stronnictwa Ludowego (X, I, II, III, IV, V, VI i VII kadencji), w latach 1997–2001 wicemarszałek Sejmu III kadencji.
Życiorys.
Syn Stanisława i Stanisławy. Uzyskał wykształcenie średnie zawodowe, w 1978 ukończył Technikum Ekonomiczne w Międzyrzecu Podlaskim. Od 1969 do 1990 był radnym rad narodowych różnych szczebli. Do 1994 prowadził gospodarstwo rolne. Wieloletni działacz ochotniczej straży pożarnej.
W 1963 wstąpił do Zjednoczonego Stronnictwa Ludowego. Funkcję posła po raz pierwszy pełnił z ramienia tej partii w latach 1989–1991 w Sejmie kontraktowym. W 1991 uzyskał mandat poselski, reprezentując Polskie Stronnictwo Ludowe. Ponownie wybierany w 1993, 1997 (w Sejmie III kadencji zajmował stanowisko wicemarszałka), 2001 i 2005. W 2007 podczas prac nad projektem zmiany Konstytucji RP dotyczącym ochrony życia ludzkiego 1 marca został wybrany na przewodniczącego podkomisji w miejsce odwołanej Jadwigi Wiśniewskiej.
W 2004 i 2009 bezskutecznie kandydował do Parlamentu Europejskiego.
W wyborach parlamentarnych w 2007 po raz siódmy uzyskał mandat poselski, otrzymując w okręgu chełmskim 13 271 głosów. W listopadzie 2009 został wybrany na członka sejmowej komisji śledczej ds. zbadania nielegalnych nacisków na kształt ustawy o grach i zakładach wzajemnych (komisja działała do sierpnia 2010). W wyborach do Sejmu w 2011 po raz kolejny z powodzeniem ubiegał się o reelekcję, dostał 10 527 głosów. W 2015 nie został wybrany na kolejną kadencję.
Odznaczenia i wyróżnienia.
W 1979 odznaczony Złotym Krzyżem Zasługi, w 2016 otrzymał Brązową Odznakę „Zasłużony dla Ochrony Przeciwpożarowej”. W 2012 otrzymał tytuł honorowego obywatela miasta Międzyrzec Podlaski.

</doc>
<doc id="344905" url="https://pl.wikipedia.org/wiki?curid=344905" title="Wiesław Kilian">
Wiesław Kilian

Wiesław Kilian (ur. 25 lipca 1952 w Ząbkowicach Śląskich, zm. 15 marca 2019 w Warszawie) – polski polityk, pracownik samorządowy, poseł na Sejm V i VI kadencji, senator VIII i IX kadencji.
Życiorys.
Syn Edwarda i Władysławy. Ukończył studia na Wydziale Prawa Uniwersytetu Wrocławskiego. W latach 1998–2002 zasiadał we wrocławskiej radzie miasta z ramienia Akcji Wyborczej Solidarność. Od 2001 do 2002 był członkiem zarządu miasta, później pracował w urzędzie miejskim.
W 2005 z listy Prawa i Sprawiedliwości uzyskał mandat posła z okręgu wrocławskiego liczbą 7524 głosów. W wyborach parlamentarnych w 2007 bez powodzenia ubiegał się o reelekcję, a w wyborach do Parlamentu Europejskiego w 2009 o mandat deputowanego.
5 maja 2010 objął mandat posła VI kadencji w miejsce Aleksandry Natalli-Świat, która zginęła w katastrofie polskiego Tu-154 w Smoleńsku. W październiku tego samego roku został wykluczony z PiS po tym, jak w kampanii samorządowej wsparł Sławomira Piechotę, kandydata PO na prezydenta Wrocławia. W listopadzie 2010 został członkiem nowo utworzonego klubu parlamentarnego stowarzyszenia Polska Jest Najważniejsza. W sierpniu 2011 zrezygnował z członkostwa w KP PJN w związku z przyjętą propozycją kandydowania z ramienia PO do Senatu. Tym samym Polska Jest Najważniejsza utraciła status klubu parlamentarnego. Wiesław Kilian został następnie przyjęty do KP Platformy Obywatelskiej.
W wyborach parlamentarnych w 2011 był bezpartyjnym kandydatem do Senatu z ramienia PO. Uzyskał mandat senatorski, otrzymując 35 461 głosów. W 2015 (już jako członek PO) z powodzeniem ubiegał się o reelekcję, uzyskując 36 383 głosy.
Zmarł w trakcie kadencji 15 marca 2019 w Warszawie. Jego pogrzeb odbył się 22 marca w rodzinnej wsi Ożary. Pośmiertnie został odznaczony przez prezydenta RP Andrzeja Dudę Krzyżem Kawalerskim Orderu Odrodzenia Polski.

</doc>
<doc id="344906" url="https://pl.wikipedia.org/wiki?curid=344906" title="Wiesław Woda">
Wiesław Woda

Wiesław Woda (ur. 17 sierpnia 1946 w Paleśnicy, zm. 10 kwietnia 2010 w Smoleńsku) – polski polityk i urzędnik państwowy, inżynier rolnik, Wicewojewoda krakowski, wojewoda tarnowski, poseł na Sejm X, III, IV, V i VI kadencji.
Życiorys.
Syn Franciszka i Marii. Ukończył w 1969 studia na Wydziale Rolniczym Akademii Rolniczej w Krakowie. W latach 1973–1975 był wizytatorem szkolnym, a od 1975 do 1987 prezesem zarządu wojewódzkiego kółek rolniczych w Krakowie. Zasiadał w Radzie Narodowej miasta Krakowa (1976–1988). W latach 1987–1990 pełnił funkcję wiceprezydenta Krakowa, następnie przez ponad rok wicewojewody krakowskiego. Przez dwa lata kierował krakowskim biurem Agencji Własności Rolnej Skarbu Państwa. Od 1994 do 1997 zajmował stanowisko wojewody tarnowskiego.
Funkcję posła po raz pierwszy pełnił z puli Zjednoczonego Stronnictwa Ludowego w latach 1989–1991 w Sejmie kontraktowym, po przekształceniu ZSL należał do Polskiego Stronnictwa Ludowego „Odrodzenie” i następnie do Polskiego Stronnictwa Ludowego. 23 maja 1991 z rekomendacji PSL bez powodzenia kandydował na prezesa Najwyższej Izby Kontroli (w głosowaniu sejmowym wybrany został Walerian Pańko). Od 1991 do 1993 był członkiem Trybunału Stanu. W wyborach w 1997 ponownie uzyskał mandat poselski, reprezentując PSL. Z powodzeniem ubiegał się o reelekcję w 2001 i 2005. W wyborach parlamentarnych w 2007 po raz piąty został posłem, otrzymując w okręgu tarnowskim 13 365 głosów.
Od lipca 2007 do marca 2009 wchodził w skład Rady Służby Publicznej, w kwietniu 2009 został powołany na członka Rady Służby Cywilnej. W VI, podobnie jak w V kadencji Sejmu, pełnił funkcję wiceprzewodniczącego Polsko-Tajwańskiego Zespołu Parlamentarnego. Był także prezesem zarządu oddziału wojewódzkiego Związku Ochotniczych Straży Pożarnych Rzeczypospolitej Polskiej.
Zginął 10 kwietnia 2010 w katastrofie polskiego samolotu Tu-154M w Smoleńsku w drodze na obchody 70. rocznicy zbrodni katyńskiej. Uroczystości pogrzebowe odbyły się 25 kwietnia 2010. Mszę w Kościele Mariackim w Krakowie koncelebrował kardynał Stanisław Dziwisz, Wiesław Woda został następnie pochowany w Alei Zasłużonych na Cmentarzu Rakowickim w Krakowie obok Adama Studzińskiego (kwatera LXIX, pas C/2/2).
W styczniu 2011 imieniem Wiesława Wody nazwano aulę w budynku Małopolskiego Urzędu Wojewódzkiego w Tarnowie, w którym odsłonięto również poświęconą mu tablicę pamiątkową. W czerwcu tego samego roku został pośmiertnie uhonorowany Srebrnym Medalem Honorowym za Zasługi dla Województwa Małopolskiego.
W 1988 został odznaczony Krzyżem Kawalerskim Orderu Odrodzenia Polski, 16 kwietnia 2010 pośmiertnie odznaczony Krzyżem Komandorskim Orderu Odrodzenia Polski.

</doc>
<doc id="344908" url="https://pl.wikipedia.org/wiki?curid=344908" title="Tomasz Dudziński">
Tomasz Dudziński

Tomasz Mirosław Dudziński (ur. 1 lutego 1973 w Parczewie) – polski polityk, prawnik, poseł na Sejm V i VI kadencji.
Życiorys.
Syn Jerzego i Kazimiery Dudzińskich. Ukończył studia na Wydziale Prawa i Administracji Uniwersytetu Warszawskiego, magister prawa. Pracował w prywatnej spółce, od 2001 był związany z Prawem i Sprawiedliwością. W latach 2002–2005 był radnym dzielnicy Śródmieście m.st. Warszawy. W 2005 był pełnomocnikiem wyborczym komitety wyborczego Lecha Kaczyńskiego w wyborach prezydenckich.
W 2005 z listy PiS został wybrany na posła V kadencji w okręgu chełmskim liczbą 14 892 głosów. W wyborach parlamentarnych w 2007 po raz drugi uzyskał mandat poselski, otrzymując 21 692 głosy. W 2009 bez powodzenia kandydował do Parlamentu Europejskiego. W listopadzie 2010 wystąpił z Prawa i Sprawiedliwości i przystąpił do nowo utworzonego klubu parlamentarnego stowarzyszenia Polska Jest Najważniejsza (a następnie do partii o tej nazwie). W 2011 nie uzyskał reelekcji w wyborach parlamentarnych i wycofał się z działalności politycznej.

</doc>
<doc id="344909" url="https://pl.wikipedia.org/wiki?curid=344909" title="Tomasz Mirosław Dudziński">
Tomasz Mirosław Dudziński



</doc>
<doc id="344910" url="https://pl.wikipedia.org/wiki?curid=344910" title="Mirosław Maliszewski">
Mirosław Maliszewski

Mirosław Wojciech Maliszewski (ur. 28 lutego 1968 w Warszawie) – polski polityk i samorządowiec, rolnik ogrodnik, poseł na Sejm V, VI, VII, VIII i IX kadencji.
Życiorys.
W 1996 ukończył studia w Szkole Głównej Gospodarstwa Wiejskiego w Warszawie. Od 1994 prowadzi gospodarstwo sadownicze, od 2002 prezesuje Związkowi Sadowników RP. W latach 2002–2004 był przewodniczącym rady powiatu grójeckiego, następnie do 2005 pełnił funkcję starosty.
W wyborach parlamentarnych w 2005 został wybrany na posła V kadencji z ramienia Polskiego Stronnictwa Ludowego. Startując wówczas z 9. miejsca na liście PSL w okręgu radomskim, zdobył 6954 głosy. W wyborach w 2007 po raz drugi uzyskał mandat poselski, otrzymując 11 614 głosów. W wyborach w 2011 z powodzeniem ubiegał się o reelekcję, dostał 9815 głosów.
W 2013 po wpłynięciu do Sejmu stosownego wniosku Mirosław Maliszewski zrzekł się immunitetu. Prokurator Prokuratury Rejonowej Radom-Wschód przedstawił mu zarzut podrobienia podpisu żony przy składaniu wniosku o dopłaty bezpośrednie z Unii Europejskiej, a w październiku tego samego roku skierował akt oskarżenia. W kwietniu 2014 Sąd Rejonowy w Grójcu skazał posła, nieprzyznającego się do sprawstwa, nieprawomocnym na karę sześciu miesięcy pozbawienia wolności z warunkowym zawieszeniem na dwuletni okres próby. Na skutek apelacji obu stron Sąd Okręgowy w Radomiu we wrześniu tegoż roku uchylił wyrok sądu I instancji i sprawę przekazał do ponownego rozpoznania. W sierpniu 2015 przy ponownym rozpoznaniu sprawy został nieprawomocnie skazany na karę grzywny.
W 2015 i 2019 był ponownie wybierany do Sejmu, otrzymując odpowiednio 7959 głosów oraz 12 752 głosy.
Życie prywatne.
Żonaty (żona Anna), ma dwoje dzieci.

</doc>
<doc id="344911" url="https://pl.wikipedia.org/wiki?curid=344911" title="Mirosław Pawlak">
Mirosław Pawlak

Mirosław Antoni Pawlak (ur. 2 kwietnia 1942 w Zielonkach) – polski polityk i nauczyciel, poseł na Sejm II, III, IV, V, VI i VII kadencji.
Życiorys.
W 1978 ukończył studia na Wydziale Geograficznym Wyższej Szkoły Pedagogicznej w Krakowie, a w 1986 studia podyplomowe w oddziale doskonalenia nauczycieli w Kielcach. W latach 1962–1964 był nauczycielem, od 1964 do 1966 pracował w Milicji Obywatelskiej. Powrócił następnie do pracy w szkolnictwie, do 1969 był kierownikiem szkoły podstawowej w Piołunce, a od 1969 do 1993 pełnił funkcję dyrektora szkoły podstawowej w Mierzawie. W 1964 wstąpił do Zjednoczonego Stronnictwa Ludowego. W 1993 po raz pierwszy uzyskał mandat posła, utrzymywał go w 1997, 2001 i 2005 jako kandydat Polskiego Stronnictwa Ludowego. W latach 1998–2001 zasiadał także w sejmiku świętokrzyskim.
W wyborach parlamentarnych w 2007 po raz piąty został wybrany do Sejmu, otrzymując w okręgu kieleckim 14 006 głosów. W wyborach w 2011 z powodzeniem ubiegał się o reelekcję, dostał 6317 głosów. W 2014 bez powodzenia kandydował do Parlamentu Europejskiego. W 2015 nie został ponownie wybrany do Sejmu.
Objął funkcję przewodniczącego zarządu Związku Ochotniczych Straży Pożarnych RP w województwie świętokrzyskim.
Życie prywatne.
Syn Stanisława i Heleny. Był żonaty z Heleną (zm. 2011), z którą miał troje dzieci.

</doc>
<doc id="344912" url="https://pl.wikipedia.org/wiki?curid=344912" title="Metro w Lyonie">
Metro w Lyonie

Metro w Lyonie (fr. "métro de Lyon") – system kolei podziemnej we francuskim mieście Lyon. Uruchomiony w 1978 jest trzecim systemem metra we Francji po Paryżu (1900) i Marsylii (1977). Obecnie posiada 4 linie o łącznej długości 32,05 km, co daje mu drugie miejsce pod względem liczby linii po metrze paryskim.
Pierwszy projekt budowy metra w Lyonie pojawił się już w 1900. Ale dopiero w latach sześćdziesiątych rozpoczęto właściwe prace projektowe, a budowę rozpoczęto w 1973. W 1978 otwarto 2 pierwsze linie A i B, w 1981 – linię C, a w 1991 – linię D. Obecnie planowane jest przedłużenie najstarszych linii o kolejne odcinki. Wagony kursujące na linii D są zdalnie sterowane, nie ma w nich maszynisty. Linia C jest w początkowym odcinku swego rodzaju zębatą kolejką górską, a po wjeździe na Croix Rousse szyna zębata się kończy i wagony jadą dalej do Cuire w poziomie jak normalne metro.
Metro w Lyonie jest obsługiwane przez pociągi ogumione na linii A, B, D.
System metra uzupełniają trzy linie tramwajowe: T1, T2 otwarte w 2001 i T3 (2006) oraz linia tramwaju dwusystemowego Rhônexpress (2010).

</doc>
<doc id="344913" url="https://pl.wikipedia.org/wiki?curid=344913" title="Andrzej Stanisław Młodziejewski">
Andrzej Stanisław Młodziejewski



</doc>
<doc id="344914" url="https://pl.wikipedia.org/wiki?curid=344914" title="Hugo Sperrle">
Hugo Sperrle

Hugo Sperrle (ur. 7 lutego 1885 w Ludwigsburgu, zm. 2 kwietnia 1953 w Monachium) – niemiecki feldmarszałek.
Życiorys.
Urodził się w rodzinie browarniczej mieszkającej w niemieckim mieście Ludwigsburg. Wstąpił do armii w 1903 roku jako oficer piechoty. Podczas I wojny światowej został przeniesiony do lotnictwa, gdzie służył przez cztery lata, między innymi w Feldflieger-Abteilung 4.
Po wojnie wstąpił do prawicowego Freikorpsu. Do niemieckich sił powietrznych wstąpił ponownie gdy tylko Hermann Göring ogłosił utworzenie nowej formacji – Luftwaffe (łamiąc postanowienia traktatu wersalskiego); otrzymał stopień generała majora.
W 1936 roku wyjechał do Hiszpanii jako dowódca Legionu Condor. Jego szefem sztabu był późniejszy feldmarszałek, Wolfram von Richthofen, kuzyn niemieckiego asa lotnictwa z czasów I wojny światowej – Manfreda von Richthofena. W październiku 1937 roku powrócił do nazistowskich Niemiec i został dowódcą 3 Floty Powietrznej. Odgrywał znaczącą rolę w niemieckim blitzkriegu podczas kampanii francuskiej, a w maju 1940 roku został mianowany feldmarszałkiem.
Po zakończeniu kampanii pozostał w okupowanej Francji, gdzie został dowódcą zachodnich sił Luftwaffe. Jednak nie zdołał zatrzymać lądowania aliantów w Normandii w czerwcu 1944 roku, przez co został zdymisjonowany dwa miesiące po tym wydarzeniu.
Po wojnie został oskarżony o zbrodnie wojenne podczas procesu w Norymberdze. Oczyszczono go jednak ze wszystkich zarzutów.

</doc>
<doc id="344917" url="https://pl.wikipedia.org/wiki?curid=344917" title="Chorągiew Lubelska ZHP">
Chorągiew Lubelska ZHP

Chorągiew Lubelska ZHP – jednostka terenowa Związku Harcerstwa Polskiego.
Działa na terenie województwa lubelskiego. Siedzibą władz Chorągwi jest Lublin.
Historia.
Początki działalności harcerskiej na Lubelszczyźnie.
Ruch skautowy, który zaczynał się rozwijać w latach 1911–1912 na ziemiach Lubelszczyzny, szybko natrafił na przeszkodę jaką stworzył zabór. Pierwsze drużyny działały jawnie bądź nielegalnie. Mimo to skauting lubelski zrzeszał w owym czasie w swoich szeregach ok. 600 osób. W latach 1912–1913 doszło do spadku zainteresowania, a ruch napotkał trudności organizacyjne. Poszczególne drużyny działały niezależnie od siebie, w różnych środowiskach, miejscowościach, nie podejmując współpracy. Powstały jednak organizacje skautowe, które można uznać za zalążki Komendy Chorągwi, m.in. Lubelska Komenda Skautowa działająca w latach 1912–1913, której drużynowymi naprzemiennie byli Tadeusz Korolko, Wiktor Krzewski i Jan Wierzbicki, oraz Okręgowa Komenda Skautowa w Lublinie z lat 1913–1916, tajna w latach 1913–1915.
W owym czasie powstało Junactwo, będące próbą utrzymania ducha patriotyzmu wśród młodzieży, szczególnie wiejskiej. Twórcą był Stefan Plewiński, który wraz z Wacławem Szczęsnym i Władysławem Olędzkim stworzył także program wychowawczy. Podstawą pracy drużyn junackich była współpraca. W 1913 roku Adam Jarosz założył w Lublinie I Drużynę Junacką im. Tadeusza Kościuszki. Lubelskie junactwo zorganizowało się w trzy plutony którym przewodniczyły Irena Araszkiewiczowa, Jadwiga Wojciechowska oraz Maria Nowicka.
Dopiero okres I wojny światowej przyniósł zmiany. Zarówno zgrupowania skautowe, jak i junackie rozrosły się, powstały nowe, m.in. trzy drużyny w Puławach, trzy w Zamościu, dwie w Chełmie, a także w Biłgoraju, Hrubieszowie, Krasnymstawie, Nałęczowie, Kraśniku, Kazimierzu Dolnym, Opolu Lubelskim i Wąwolnicy. Liczba druhów i druhen wzrosła do 900.
Skauting męski.
Pierwsze męskie patrole skautowe powstały w maju 1911 roku. Założycielem pierwszego był uczeń Szkoły Lubelskiej Kazimierz Dobiecki, następnych dwóch – Tadeusz Korolko w szkole im. Stanisława Staszica i Jan Wierzbicki w Szkole Handlowej Vetterów. We wrześniu tego samego roku na terenie Szkoły Lubelskiej pierwszy oddział skautowy powstał z inicjatywy ucznia owej placówki Wiktora Krzewskiego. 11 grudnia patrol Wierzbickiego rozwinął się w drużynę podobnie jak patrol Korolki, której nadano imię Waleriana Łukasińskiego.
W 1912 roku drużyny otrzymały numery oraz nazwy – powstała I Drużyna Skautowa im. Waleriana Łukasińskiego przy gimnazjum im. Staniaława Staszica, II Drużyna Skautowa im. Zawiszy Czarnego przy Szkole Lubelskiej i III Drużyna Skautowa im. Romualda Traugutta przy Szkole Handlowej Vetterów.
Emisariusz Jan Sikorski stworzył w Zarzewiu lubelskim oddziały ćwiczebne wzorując się na skautowych. Jesienią 1912 roku powstała z nich Organizacja Polskich Wywiadowców, którą 5 września 1915 roku przekształcono w IV Drużynę Skautową im. Jana Zamoyskiego przy gimnazjum Matematyczno-Przyrodniczym w Lublinie. Jej założycielem był Antoni Budowski. Jan Sikorski tworzył także oddział instruktorski do którego należało 14 uczniów.
Założono także I Drużynę Skautową im. Romualda Traugutta pod przewodnictwem Antoniego Żochowskiego w prywatnej Szkole Filozoficznej Tadeusza Radlińskiego w Siedlcach. W Łukowie pierwsze męskie patrole powstały w 1912 roku przy Szkole Handlowej i Gimnazjum Rosyjskim dzięki Adamowi Leszukowi. W październiku 1916 roku Stefan Kula i Stefan Korybski zorganizowali I Drużynę Skautową przy Gimnazjum Państwowym w Białej Podlaskiej. W Zamościu kierownictwo Gimnazjum i Seminarium Nauczycielskiego 17 października 1917 roku powołało I Drużynę Skautową im. Tadeusza Kościuszki pod komendą nauczycieli Michała Pieszko oraz Kazimierza Gelinka.
Skauting żeński.
Niezależnie od skautingu męskiego rozwijał się skauting żeński. Jesienią 1911 roku Mirosława Kuncewiczówna zainicjowała powstanie I żeńskiej Drużyny Skautek im. Emilii Plater w żeńskiej Szkole Handlowej. Drużynową została A. Bagińska.
W tym samym czasie w Prywatnym Gimnazjum Heleny Czarnieckiej działały patrole skautek, które prowadziły uczennice Szkoły Handlowej. Pod kierunkiem Stefanii Bejtówny-Śmigielskiej dało im się utworzyć II żeńską Drużynę Skautek im. Tadeusza Kościuszki wiosną 1912 roku. III Żeńska Lubelska Drużyna Skautowa im. Królowej Jadwigi powstała już w czasie trwania I wojny światowej, w 1916 roku. Działała przy Prywatnym Gimnazjum Wacławy Arciszowej, zaś jej założycielką była Ewa Szelburg, znana później szerzej jako pisarka.
W Siedlcach przy Gimnazjum Filologicznym w 1915 roku J. Klimkiewiczówna założyła I Żeńską Drużynę Skautową, a rok później w Łukowie powstała I Żeńska Drużyna Skautów, której drużynową została Janina Walterówna. Inicjatorem założenia drużyny był Edward Mioduszewski. W Białej Podlaskiej w 1917 roku Anna Krauzówna została komendantką I Żeńskiej Drużyny Skautowej im. Henryki Pustowójtówny. W tym samym roku w grudniu powstała w Zamościu I Żeńska Drużyna Skautowa której przewodniczyła Kamila Wiśniowiecka.
W Chełmie 1915 roku powstała także I koedukacyjna Drużyna Skautowa z inicjatywy Ludwika Zajączkiewicza, ale już w roku 1916 rozpadła się na I męską Drużynę Skautową kierowaną przez Zajączkiewicza oraz I Żeńską Drużynę Skautową im. Emilii Plater kierowaną przez Marię Świerkowską.
Harcerstwo lubelskie w okresie późnowojennym i międzywojennym.
W dniach 1–2 listopada 1916 roku odbył się w Warszawie Zjazd Delegatów Środowisk Skautowych z terenu Królestwa Polskiego, wtedy powołano jedną organizację pod nazwą Związek Harcerstwa Polskiego. Zarys terytorialny okręgów ZHP ustalono w maju 1917 roku. Okręg Lubelski-męski uzyskał numer XII „a” a żeński XII „b”.
W komendzie Okręgu XII „a” znaleźli się: Mieczysław Rogalski, Stefan Mydlarz, Władysław Olędzki, Stefan Plewiński, Franciszek Zaremba i Marian Żebrowski. W składzie Wydziału do końca wojny znaleźli się ponadto: Aleksander Zdanowicz, Wit Felczerek-Klonowiecki i Jan Zych. Przewodniczącym Rady Wykonawczej XII Okręgu Lubelskiego ZHP „a” byli: Włodzimierz Bochenek V-VIII 1917, Marian Żebrowski VIII-XI 1917 i Mieczysław Rogalski XI 1917-1919. W komendzie Okręgu XII „b” znalazły się Ewa Szelburg, Mirosława Kuncewicz, Maria Zieleniewska, Helena Sobocka i Jadwiga Dąbska. Komendantką Okręgu XII „b” została Ewa Szelburg 1917–1918.
W 1918 roku Międzyorganizacyjna Komisja Porozumiewawcza zwołała zjazd zjednoczeniowy harcerstwa polskiego ze wszystkich zaborów, który odbył się w dniach 1–2 listopada w budynku Teatru Miejskiego, w Sali koncertowej Towarzystwa Muzycznego w Lublinie. Zjazdowi przewodniczył Stefan Plewiński a komendantem zjazdu wybrano Władysława Olędzkiego. Niestety Zjazd został przerwany z powodu wiadomości o atakach na Lwów.
Okrąg Lubelski przemianowano na Inspektorat Lubelski ZHP działający w latach 1919-1920 – komendantem XII „a” był Stefan Plewiński, XII „b” Maria Nowakowska. W tym czasie działało 19 drużyn męskich i 7 żeńskich. Powstał Tymczasowy Zarząd Oddziału Okręgu Lubelskiego ZHP, któremu przewodniczył o. Jacek Woroniecki, przekształcony w 1921 roku w Lubelski Zarząd Oddziału ZHP, który działał aż do wybuchu II wojny światowej. Powstały także pierwsze organy mające w swojej nazwie słowo „chorągiew” – Chorągiew Harcerzy i Chorągiew Harcerek, obie działające od roku 1921 do 1939. Pierwszym komendantem Chorągwi Harcerzy był Kazimierz Grochowski, zaś pierwsza komendantką Chorągwi Harcerek – Maria Nowakowska-Brydowa.
Lata trzydzieste były okresem rozwoju harcerstwa i jego programu którego kluczową część stanowiły rozwijające i kształtujące specjalności, m.in. terenoznawstwo, ratownictwo, techniki sanitarne, żeglarstwo, szybownictwo, obozownictwo, pionierka, łączność. Zwiększyła się liczba organizowanych obozów i kursów szkoleniowych letnich i zimowych. Zapoczątkowany w 1925 roku ruch zuchowy objął w 1938 roku 39 gromad żeńskich i 96 gromad męskich.
Pod koniec sierpnia 1939 roku Lubelska Chorągiew Harcerzy składała się z 21 hufców, w skład których wchodziło 180 drużyn harcerskich. Komendantem Chorągwi Harcerzy był wówczas hm. Dymitr Senatorski. 11 czerwca 1939 roku powołano nowy pion – Lubelskie Pogotowie Harcerzy mający przygotować Chorągiew do warunków wojennych. Jego komendantem został hm. Tadeusz Kozłowski.
Reprezentacje harcerzy z Chorągwi Lubelskiej na zlotach:
Szare Szeregi – ZHP w czasie II wojny światowej.
Z uwagi na strukturę Szarych Szeregów, w owym czasie działają „ule”, w tym lubelski „ul Zboże”.
W październiku 1939 roku w mieszkaniu Tadeusza Kozłowskiego doszło do spotkania kilku instruktorów Komendy Chorągwi Harcerzy z wizytatorem GK Harcerzy, Januszem Wierusz-Kowalskim. Kozłowski został mianowany pierwszym komendantem przyszłej Komendy Chorągwi Harcerzy „Szarych Szeregów”, którą miał dopiero utworzyć. Zastępcą komendanta został Aleksander Wojno. Kolejnymi komendantami byli: Kazimierz Tomiłło, Lesław Eustachiewicz ps. „Ksawery”, „Jerzy”, Henryk Ostrowski ps. „Burłaj”, „Kos”, „Heniek” i Zbigniew Urych ps. „Ryszard”.
Rozpoczęto działania mające na celu nawiązanie kontaktów, organizację łączności. Przez pewien czas problem stanowiło samorzutne powstawanie i działanie w odosobnieniu od Chorągwi SzSz tajnych grup harcerskich, m.in. grupa Stanisława Moskwy, grupa Mariana Chałupki, grupa Kajetana Ostojadły, grupa Michała Wyczółkowskiego oraz grupa Kazimierza Stomiłły.
W pierwszych miesiącach okupacji niemieckiej poza Hufcem Lublin w Chorągwi Lubelskiej Szarych Szeregów organizowane były także hufce: Biała Podlaska, Biłgoraj, Chełm, Krasnystaw, Radzyń Podlaski i Włodawa. Nie ma potwierdzonych informacji, ze organizowano także inne. Każdy hufiec miał swoim zasięgiem objąć tereny swojej przedwojennej działalności. Same działania w Lublinie opierały się na gromadzeniu amunicji, broni, karabinów, które ukrywano w lesie, działaniach społecznych i wojskowych.
W Białej Podlaskiej komendantem hufca został Stanisław Duński. Zorganizowany został harcerski kurs instruktorski, nawiązana została współpraca z komendą obwodu ZWZ, podjęto kolportaż prasy konspiracyjnej, a także działano poprzez sabotaż i wywiad. Pomagano w organizowaniu przerzutów granicznych. W 1941 roku Gestapo dokonało licznych aresztowań, w tym też komendanta hufca. Spowodowało to utratę kontaktów z Komendą Chorągwi i przerwanie działalności hufca.
W 1944 roku 303 harcerki pracowały w Wojskowej Służbie kobiet AK. Na stanowiskach kierowniczych w wojsku były takie instruktorki jak: Maria Walciszewska ps. „Jadwiga”, „Marylka” i „Łotewska”, Danuta Magierska ps. „Aniela”, „Weronika”, Maria Świtalska ps. „Marysia”, „Jadwiga”, „Skalska”, Wanda Stefaniak, Małgorzata Szewczykówna i Maria Nowicka.
Harcerstwo na Lubelszczyźnie po II wojnie światowej.
Powojenne harcerstwo nastawione było przede wszystkim na odbudowę – zakładał to program Szarych Szeregów. Odbudowa ta jednak trwała zaledwie 6 lat.
Organizacja Harcerska ZMP 1950–1955.
Związek Harcerstwa Polskiego został rozwiązany na okres lat 1950-1955. Zamiast niego powstaje Organizacja Harcerska Związku Młodzieży Polskiej. Przynależność była obowiązkowa dla całej młodzieży szkół podstawowych. Zabroniono noszenia krzyży, lilijek i rogatywek. Zniesiono nazwy „hufiec” i „chorągiew”. Ze względu na zasięg zmian na teren całego kraju objęło to także ziemie lubelskie.
Organizacja Harcerska Polski Ludowej (OHPL) 1955–1956.
Wiosną 1955 roku Organizacja Harcerska Polski Ludowej oddzieliła się od ZMP. Nastąpił powrót do starych struktur i odznaczeń. Powstały komendy OHPL we wszystkich województwach, w tym także w lubelskim.
ZHP 1956–1989.
Na zjeździe 8–10 grudnia 1956 roku zapadła decyzja o przywróceniu nazwy Związek Harcerstwa Polskiego. W 1957 roku przywrócono lilijkę, krzyż, mundury, ustalono przyrzeczenia nawiązujące do przedwojennego. ZHP stało się organizacją koedukacyjną, dlatego nie było już podziału na Chorągiew Harcerzy i Harcerek. Powstała Chorągiew Lubelska. Koniec PRL-u to formy wypoczynku letniego i zimowego dla dzieci i młodzieży, zdobywanie stopni i sprawności, szkolenie kadry, a nawet centralne operacje, takie jak: „Operacja 1001-Frombork”, „Grunwald”, „Bieszczady 40”. Chorągiew Lubelska w owym czasie brała udział w operacji „Magistrala”, mająca na celu rozbudowę torów szerokokolejowych dla kolei węglowo-hutniczej. Na terenie chorągwi organizowany był rajd „Rąblowski” na który co roku zjeżdżała młodzież z całej Polski nie tylko z ZHP/ Rajd ten odbywała się nieprzerwanie od roku (...) W roku 1985 odbyła się pierwsza Polowa Zbiórka Harcerstwa Starszego (PZHS) Chorągwi Lubelskiej w, PZHS odbywał się kolejno w roku 1986 w Puławach,
Po zmianach rejonizacyjnych w 1973 r. Chorągiew Lubelska zmniejsza swój zasięg. Powstają oddzielne chorągwie, m.in. Chorągiew Chełmska i Chorągiew Zamojska.
W latach 1985–1990 w Puławach w budynku Puławskiego Ośrodka Kultury „Dom Chemika” funkcjonowało Harcerskie Centrum Komputerowe. Była to pierwsza w Polsce tego typu placówka. Nadzór nad nią sprawowała Komenda Hufca ZHP im. Bohaterów Armii Ludowej w Puławach oraz dyrekcja ośrodka kultury.
W Rzeczypospolitej Polskiej.
17 grudnia 1991 r. Rada Naczelna podjęła Uchwałę o rozwiązaniu dotychczasowych Chorągwi: Bialsko-Podlaskiej i Chełmskiej i włączeniu ich struktur do Chorągwi Lubelskiej. Podobnie postąpiono z Chorągwią Zamojską 11 listopada 1998 r.
Chorągwiane szkoły instruktorskie.
Jedna ze szkół chorągwianych mieściła się w zaklikowskim zamku jako Szkoła Instruktorska Chorągwi Lubelskiej. To tam odbywały się cyklicznie szkolenia, kursy, biwaki i zimowiska, m.in. Kurs Drużynowych Zuchowych, Kurs Drużynowych Harcerskich, Kurs Drużynowych Starszoharcerskich, Kurs Funkcyjnych Starszoharcerskich, Kurs Przybocznych. W latach 1983-1985 komendantem szkoły był hm. Stanisław Kostrzewa. Taką samą funkcję pełniła Szkoła Instruktorska w Puławach. Szkoły te pełniły również funkcję Szkół Instruktorskich Międzychorągwianych.
Chorągiew Lubelska współcześnie.
Działalność Chorągwi w dużej mierze opiera się na organizacji imprez cyklicznych, jubileuszowych i okazjonalnych, takich jak:
Rajdem Chorągwianym jest Rajd Harcerski „Puszczyk” organizowany przez Hufiec Lublin.
Co roku harcerze Chorągwi Lubelskiej przekazują Betlejemskie Światło Pokoju nie tylko władzom i instytucjom wojewódzkim, ale również sąsiadom ze wschodniej granicy Polski. W wakacje letnie i ferie zimowe chorągiew organizuje wypoczynek dla harcerzy i młodzieży cywilnej z regionu lubelskiego w różnych zakątkach Polski. Dużą popularnością cieszy się Chorągwiany Festiwal Piosenki Zuchowej i Harcerskiej odbywający się co roku, ostatnimi czasy odbywał się on w Chełmie, Puławach, Krasnymstawie, Międzyrzecu Podlaskim, Tomaszowie Lubelskim. Harcerze z Chorągwi Lubelskiej uczestniczyli we wszystkich ważniejszych imprezach centralnych takich jak:
Instruktorzy i Seniorzy z Kręgu im. A. Kamińskiego rokrocznie uczestniczą w Ogólnopolskich Złazach Seniorów organizowanych przy udziale Wydziału Starszyzny i Seniorów GK ZHP.
Komenda Chorągwi.
18 grudnia 1999 roku na komendanta Chorągwi Lubelskiej Zjazd wybrał hm. Kazimierza Wysockiego, a zastępcami zostali hm.Tomasz Antoszek, hm.Bogdan Cybula i hm. Janusz Nowosad.
22 kwietnia 2004 roku odbył się Zjazd Chorągwi Lubelskiej który wybrał na drugą kadencję komendanta Chorągwi hm. Kazimierza Wysockiego, zastępcą komendanta do spraw organizacyjnych został hm. Zbigniew Makulec a funkcję zastępcy do spraw programowych objął hm. Dariusz Kowalczyk.
4 marca 2006 roku miał miejsce Nadzwyczajny Zjazd Chorągwi Lubelskiej. Na stanowisko komendanta wybrany został hm. Bogdan Cybula, zastępcą do spraw programowych i pracy z kadrą został hm. Robert Suszko. hm. Sławomir Ogórek objął funkcję zastępcy do spraw organizacyjnych a miano zastępcy do spraw rozwoju otrzymał hm. Dariusz Kowalczyk.
28 października 2006 roku przeprowadzony został Zjazd Chorągwi Lubelskiej. Funkcję komendanta otrzymał hm. Zbigniew Makulec, zastępca komendanta został hm. Janusz Nowosad a funkcję skarbnika objął hm. Bogdan Cybula. Zgodnie z nowymi rozporządzeniami wprowadzonymi przez XXXIII Zjazd ZHP wybrano Radę Chorągwi, której przewodniczącym został hm. Bogusław Nowosad.
Z dniem 1 czerwca 2007 Chorągiew Lubelska ZHP uzyskała osobowość prawną.
25 kwietnia 2009 roku zwołany został Nadzwyczajny Zjazd Chorągwi Lubelskiej. Zjazd na komendanta Chorągwi wybrał hm. Marcina Wolskiego, a na funkcję przewodniczącego Rady Chorągwi wybrano dh Grzegorza Piondło.
15 stycznia 2011 roku odbył się Zjazd Chorągwi Lubelskiej ZHP. W trakcie Zjazdu komendantem wybrano hm. Marcina Wolskiego. W skład komendy weszli: hm. Katarzyna Piondło – skarbnik, hm. Janusz Nowosad – z-ca komendanta, hm. Bogdan Cybula – z-ca komendanta, phm. Tomasz Sych, phm. Ewelina Sławek, phm. Robert Turski – członkowie komendy.
8 lutego 2014 roku odbył się Zjazd Nadzwyczajny Chorągwi Lubelskiej ZHP. W trakcie Zjazdu komendantem chorągwi wybrano hm. Katarzynę Piondło. W skład komendy weszli: dh. Iwona Barecka – skarbnik, hm. Marcin Wolski – z-ca komendanta, hm. Jacek Chrześcijanek – z-ca komendanta, phm. Michał Dymek, pwd. Paweł Kowalczyk, phm. Grzegorz Piondło – członkowie komendy. Przewodniczącym Rady Chorągwi wybrany został phm. Tomasz Sych.
15 listopada 2014 roku odbył się Zjazd Chorągwi Lubelskiej ZHP. W trakcie Zjazdu wybrano hm. Katarzynę Piondło na funkcję komendanta chorągwi, w skład komendy weszli: dh. Iwona Barecka – Skarbnik, hm. Marcin Wolski – z-ca komendanta, hm. Jacek Chrześcijanek – z-ca komendanta, hm. Agnieszka Kwapiszewska – Wolska, pwd. Paweł Kowalczyk, phm. Monika Wołos – członkowie komendy.
16 kwietnia i 7 maja 2016 roku odbył się Zjazd Nadzwyczajny Chorągwi Lubelskiej. W trakcie Zjazdu hm. Katarzyna Piondło złożyła rezygnację z funkcji komendanta chorągwi. Zjazd nie wybrał nowego komendanta. Główna Kwatera ZHP Uchwałą nr 130/2017 z dnia 19 kwietnia 2016 r. powołała hm. Grzegorza Woźniaka na funkcję pełnomocnika ds. Chorągwi Lubelskiej ZHP.
26 listopada 2016 roku Zwołany został Zjazd Nadzwyczajny Chorągwi Lubelskiej ZHP w celu wyboru komendanta chorągwi. W trakcie Zjazdu nie wybrano komendanta. Głowna Kwatera ZHP Uchwałą nr 170/2017 z dnia 8 grudnia 2016 r. powołała phm. Tomasza Sycha na funkcję pełnomocnika ds. Chorągwi Lubelskiej ZHP.
12 maja 2017 roku odbył się Zjazd Nadzwyczajny Chorągwi Lubelskiej ZHP. Podczas Zjazdu na funkcję komendanta chorągwi wybrany został hm. Tomasz Sych. W skład komendy weszli: hm. Edward Nakonieczny – z-ca komendanta, hm. Ilona Bachanek – z-ca komendanta, pwd. Paweł Kowalczyk – skarbnik, pwd. Agnieszka Hojda, pwd. Małgorzata Góral – członkowie komendy.
Działalność programowo-kształceniowa.
Przy chorągwi działają następujące referaty: Referat Zuchowy, Referat Starszoharcerski, Referat Wędrowniczy, Referat Nieprzetartego Szlaku, Krąg Instruktorów i Seniorów im. A. Kamińskiego (od 1995 r. Wcześniej działał KI „Szaniec” 1979-1999. W 1999 r. nastąpiło połączenie się Kręgów.)
Chorągiew w liczbach (dane z 2008 roku).
Na terenie chorągwi lubelskiej działa 18 hufców, 1 związek drużyn, 10 szczepów, 12 kręgów, 3 harcerskie kluby specjalnościowe i 1 krąg akademicki. Stan organizacyjny na dzień 1 stycznia 2008 roku wynosił 14 drużyn wielopoziomowych, 23 drużyny wędrowniczych, 38 drużyn starszoharcerskich, 92 drużyny harcerskich i 58 gromad zuchowych zrzeszających kolejno 840 zuchów, 1380 harcerzy, 647 harcerzy starszych i 232 wędrowników oraz 305 harcerzy Nieprzetartego Szlaku.
Inni znani harcerze, instruktorzy i działacze harcerscy.
2.6. Lubelska Chorągwiana Lista Katyńska
2.7. Aktualności.
Przewodniczący, inspektorzy, komendanci okręgu.
Komendanci Lubelskiej Komendy Skautowej 1912-1913
Komendant Okręgowej Komendy Skautowej w Lublinie 1913-1916
JUNACTWO Kierownictwo Okręgu Lubelskiego 1915-1918
Komendanci Polskiej Organizacji Skautowej Okręgu Lubelskiego 1916-1917
Przewodniczący Rady Wykonawczej XII (Lubelskiego) Okręgu ZHP 1916-1921 (inspektorzy, komendanci okręgu)
Okręg XII „a” (Harcerzy)
Okręg XII „b” (Harcerek)
Przewodniczący Tymczasowego Zarządu Oddziału Lubelskiego ZHP 1921
Przewodniczący Zarządu Oddziału ZHP w Lublinie 1921-1934
Przewodniczący Zarządu Okręgu ZHP w Lublinie 1934-1939
Komendanci Lubelskiej Chorągwi Harcerzy.
Szare Szeregi „Ul Zboże”
1944-1950
Komendantki Lubelskiej Chorągwi Harcerek.
Szare Szeregi 1939-1945
1945-1949
Komendanci Chorągwi Lubelskiej od roku 1957.
Komendanci Chorągwi Bialskopodlaskiej 1975-1991
Komendanci Chorągwi Chełmskiej 1975-1991
Komendanci Chorągwi Zamojskiej 1975-1998
Komendanci połączonych Chorągwi: Bialskopodlaskiej, Chełmskiej i Lubelskiej 1991-1998

</doc>
<doc id="344924" url="https://pl.wikipedia.org/wiki?curid=344924" title="Chorągiew Mazowiecka ZHP">
Chorągiew Mazowiecka ZHP

Chorągiew Mazowiecka ZHP im. Władysława Broniewskiego – jednostka terenowa Związku Harcerstwa Polskiego.
Działa na terenie województwa mazowieckiego z wyłączeniem miasta stołecznego Warszawy i okolicznych powiatów, gdzie funkcjonuje Chorągiew Stołeczna ZHP. Siedzibą władz Chorągwi jest Płock.
Bohaterem Chorągwi jest Władysław Broniewski – polski poeta urodzony w Płocku, przedstawiciel liryki rewolucyjnej, żołnierz.
Chorągiew Mazowiecka współcześnie.
Chorągiew tworzy 26 hufców (2019). Stan organizacyjny na dzień 1 stycznia 2010 roku wynosił 4612 osób. Komendantem Chorągwi jest hm. Cezary Supeł.
Hufce:

</doc>
<doc id="344928" url="https://pl.wikipedia.org/wiki?curid=344928" title="Ła-7">
Ła-7

Ła-7 (ros. Ла-7) – radziecki jednosilnikowy, jednomiejscowy samolot myśliwski z okresu II wojny światowej.
Opracowany w biurze konstrukcyjnym S. A. Ławoczkina jako następca samolotu Ła-5FN. Ła-7 był rozwinięciem projektu Ła-5. Zarówno rozmiary i kształty obu modeli samolotów różniły się nieznacznie. Zmiana leżała w strukturze konstrukcji. Główne dźwigary (w Ła-5 drewniane) zostały zastąpione metalowymi. Żebra skrzydeł i poszycie pozostały bez zmian. Zmiana materiału zaowocowała zwiększeniem wolnej przestrzeni wykorzystanej na dodatkowe zbiorniki paliwa. Poprawie uległa aerodynamika dzięki ulepszeniu i przeniesieniu chłodnicy i wlotu powietrza ku tyłowi samolotu (to odróżnia Ła-5 od Ła-7 zewnętrznie). Do końca II wojny światowej wyprodukowano 5735 sztuk Ła-7.
Ła-7 odznaczał się dużą zwrotnością i łatwością nauki jego obsługi. Do końca wojny nękały go jednak problemy z odpadającym poszyciem, brakiem filtrów na wlocie do sprężarki – co kończyło się jej zatarciem – oraz przegrzewaniem kabiny pilota (temperatura sięgała 50 °C).
Na samolocie Ła-7 latał radziecki as myśliwski II wojny światowej Iwan Kożedub.

</doc>
<doc id="344929" url="https://pl.wikipedia.org/wiki?curid=344929" title="Walenty Franciszek Wężyk">
Walenty Franciszek Wężyk

Walenty Franciszek Salezy Wężyk z Osin herbu Wąż (ur. 24 lutego 1705 roku w Opatowie – zm. 25 października 1766 roku w Przemyślu) – biskup chełmski w latach (1753-1765), biskup przemyski w latach (1765-1766), prepozyt w Wieluniu, kanonik płocki, gnieźnieński i krakowski.
Był synem Wawrzyńca - wojskiego ostrzeszowskiego i Marianny Olszowskiej 1761, bratem Józefa. Odznaczony Orderem Orła Białego. 
Studiował w Rzymie, święcenia przyjął w 1743 roku. 
Pochowany w podziemiach katedry przemyskiej.

</doc>
<doc id="344932" url="https://pl.wikipedia.org/wiki?curid=344932" title="Droga krajowa nr 47 (Polska)">
Droga krajowa nr 47 (Polska)

Droga krajowa nr 47 (DK47) – droga krajowa klasy GP przebiegająca przez województwo małopolskie, o długości ok. 40 km. Łączy Rabkę-Zdrój z Zakopanem. Jest fragmentem tzw. Zakopianki, przez co jest trasą uczęszczaną przez turystów odwiedzających Tatry.
Opis.
Przebiega południkowo, w większości przez region Podhala, swój bieg rozpoczynając jednak w Kotlinie Rabczańskiej. Wiedzie z Rabki-Zdroju, przez Chabówkę, Klikuszową, Nowy Targ, Szaflary, Biały Dunajec, Poronin, do Zakopanego. Przebieg drogi jest zbliżony do linii kolejowej nr 99. Z drogi widać wysokogórskie hale, a w tle także niektóre szczyty Tatr.
W okolicach Chabówki oraz Nowego Targu droga ma na krótkich odcinkach dwa pasy ruchu w każdą stronę. Dzięki prowadzonym inwestycjom dwie jezdnie będzie posiadać na całym odcinku Rabka Zdrój – Nowy Targ. Na odcinku Nowy Targ – Zakopane, wbrew wcześniejszym planom i koncepcjom, dwóch jezdni nie przewiduje się.
Drogę charakteryzuje obecność wielu zakrętów oraz wzniesień, przez co jest ona uważana za niebezpieczną. Profil drogi sezonowo powoduje powstawanie zatorów drogowych. Jej fragment w pobliżu Rabki-Zdroju popularnie nazywany jest „Patelniami”. Jest to kręty odcinek, na którym dochodzi do wielu wypadków, w tym śmiertelnych. Jest on popularnym wśród motocyklistów miejscem, gdzie pozwalają sobie na brawurową jazdę.
Historia.
10 grudnia 1920 obecna droga krajowa nr 47 otrzymała w drodze ustawy miano drogi państwowej nr 1 wraz z całą trasą Warszawa – Zakopane. W latach 1931–1939 miała miejsce przebudowa tej trasy. Modernizację przerwał wybuch II wojny światowej. Nie dokończono m.in. wznoszenia wiaduktu w Chabówce, co uczyniły władze okupacyjne. W latach 60. cała droga zyskała asfaltową nawierzchnię. W latach 70. powstała dwujezdniowa część na terenie Nowego Targu. 2 grudnia 1985 na mocy uchwały Rady Ministrów otrzymała nr 95, stając się częścią drogi Kraków – Zakopane. Na początku XXI wieku rozważano podniesienie odcinka Nowy Targ – Zakopane do parametrów drogi ekspresowej, co spotkało się ze sprzeciwem społecznym. W latach 2000–2002 zmodernizowano odcinek z Chabówki do Rdzawki. Wybudowano m.in. drugą jezdnię. Odpowiedzialna za wykonanie tego zadania była Skanska. W 2007 roku podpisano umowę na stworzenie koncepcji odcinka Rdzawka – Nowy Targ, a w 2018 roku na jego projekt i budowę. W 2016 roku rozpoczęła się realizacja łącznika między przyszłą drogą ekspresową S7 a Chabówką. W 2016 roku ruszyła również realizacja węzła w Poroninie, który został oddany do użytku w 2018 roku. W 2019 roku oddano do użytku odcinek z Chabówki do Zaborni. W czerwcu 2020 wojewoda małopolski wydał zezwolenie na realizację inwestycji drogowej dotyczące odcinka Rdzawka – Nowy Targ.
Historia numeracji.
Na przestrzeni lat trasa posiadała różne oznaczenia i klasyfikacje:
Inwestycje.
Odcinek Zabornia – Chabówka.
31 marca 2016 podpisano kontrakt na realizację odcinka drogi ekspresowej S7 wraz z fragmentem drogi krajowej nr 47. Wykonawcą zostało włoskie , a wartość umowy wyniosła w sumie 615 milionów złotych. Przetarg trwał od 19 grudnia 2014. Sam nowy odcinek DK47 ma długość 870 metrów. Swój bieg zaczyna na węźle Zabornia, a kończy się przy powstałym wcześniej wiadukcie w Chabówce nad liniami kolejowymi relacji Sucha Beskidzka – Chabówka i Chabówka – Zakopane. Odcinek do użytku oddano w pełni 28 września 2019.
Nowy przebieg Rdzawka – Nowy Targ.
7 listopada 2017 Generalna Dyrekcja Dróg Krajowych i Autostrad ogłosiła przetarg w formule „projektuj i buduj” na zaprojektowanie i budowę nowego dwujezdniowego przebiegu drogi w klasie drogi głównej ruchu przyśpieszonego na szesnastokilometrowym odcinku z Rdzawki do Nowego Targu wraz z obwodnicą tej drugiej miejscowości. Do wybudowania zaplanowano cztery węzły drogowe ("Obidowa", "Klikuszowa", "Nowy Targ Zachód", "Nowy Targ Południe") oraz 22 obiektów inżynieryjnych. Składanie ofert było możliwe do 18 grudnia 2017 . 13 lipca 2018 GDDKiA dokonała wyboru najkorzystniejszej oferty, która została złożona przez chiński Stecol Corporation. Po rozpatrzeniu odwołań Krajowa Izba Odwoławcza nakazała ponowny wybór wykonawcy. 19 września 2018 podpisano umowę z przedsiębiorstwem Intercor, które za realizację zaproponowało 880 milionów zł brutto. Oddanie inwestycji do użytku ma mieć miejsce w październiku 2023 roku.
Węzeł „Poronin”.
10 października 2016 podpisano umowę na realizację inwestycji polegającej na wybudowaniu dwupoziomowego węzła w miejscu skrzyżowania DK47 z drogą wojewódzką nr 961 w Poroninie. Inwestorem był Zarząd Dróg Wojewódzkich w Krakowie. Wykonawcą zostało konsorcjum przedsiębiorstw Banimex Sp. z o.o i Eurovia Polska S.A, a wartość kontraktu wyniosła 43,9 miliona złotych. W ramach inwestycji powstały m.in. rondo na „Zakopiance”, tunel o długości 36 metrów przebiegający pod nią w ciągu drogi wojewódzkiej i prowadzący do rampy wyjazdowej połączonej z rondem, wiadukt kolejowy w ciągu linii kolejowej Chabówka – Zakopane oraz mosty na Białym Dunajcu i Porońcu. Celem inwestycji było upłynnienie ruchu w kierunku Zakopanego, Nowego Targu, Bukowiny Tatrzańskiej i Zębu. Węzeł oddano w pełni do użytku 21 grudnia 2018.
Dopuszczalny nacisk na oś.
Na całej długości trasy dopuszczalny jest ruch pojazdów o nacisku pojedynczej osi do 10 ton.

</doc>
<doc id="344933" url="https://pl.wikipedia.org/wiki?curid=344933" title="DK47">
DK47



</doc>
<doc id="344934" url="https://pl.wikipedia.org/wiki?curid=344934" title="Xixón">
Xixón



</doc>
<doc id="344935" url="https://pl.wikipedia.org/wiki?curid=344935" title="Asturies">
Asturies



</doc>
<doc id="344937" url="https://pl.wikipedia.org/wiki?curid=344937" title="Chorągiew Stołeczna ZHP">
Chorągiew Stołeczna ZHP

Chorągiew Stołeczna ZHP im. Bohaterów Warszawy – jednostka terenowa Związku Harcerstwa Polskiego, nosząca tę nazwę od 1967 (wcześniej Chorągiew Warszawska).
Zasięg działania.
Od 1975, wraz z wprowadzonym wtedy nowym podziałem administracyjnym kraju, Chorągiew Stołeczna ZHP obejmowała miasto stołeczne Warszawę i ówczesne województwo stołeczne warszawskie.
Po kolejnej zmianie podziału administracyjnego z 1999 zasięg działania Chorągwi Stołecznej nie zmienił się i obejmuje część obecnego województwa mazowieckiego – w chorągwi działa 26 hufców (2017) na obszarze:
Siedzibą władz chorągwi jest Warszawa.
Historia.
Początki działalności harcerskiej w Warszawie.
Od początków harcerstwa Warszawa stanowiła ważny ośrodek tworzenia się tego ruchu. Według "Leksykonu harcerstwa" pierwsza drużyna w Warszawie (późniejsza 27 Warszawska Drużyna Harcerska im. Szymona Konarskiego) powstała przy szkole Witolda Wróblewskiego jesienią 1910 (od 1918 gimnazjum im. Tadeusza Czackiego).
Podczas I wojny światowej warszawscy harcerze podejmowali służbę łącznościową (roznoszenie poczty), samarytańską w szpitalach, organizowano kursy instruktorskie. Wielu harcerzy starszych działało równocześnie w Polskiej Organizacji Wojskowej. Harcerze uczestniczyli w uroczystościach patriotycznych, m.in. w postawieniu w 1916 krzyża-pomnika w Olszynce Grochowskiej. W maju 1916 harcerze warszawscy zorganizowali w Dolinie Szwajcarskiej prezentację sprawności drużyn i defiladę.
1 listopada 1916 cztery organizacje skautowe działające na terenie Królestwa Polskiego utworzyły w Warszawie Związek Harcerstwa Polskiego. Na terenie Warszawy powstał I Okręg ZHP, którego komendę stanowiła Rada Hufcowych. w marcu 1917 podzielono go na Okręg IA (męski), liczący ok. 3 tysięcy harcerzy w 27 drużynach, i Okręg IB (żeński).
W listopadzie 1918 starsi harcerze wspólnie z POW rozbrajali Niemców, a po mobilizacji utworzyli Batalion Harcerski, istniejący do kwietnia 1919. Młodsi pełnili służbę wartowniczą, łącznościową i porządkową w Pogotowiu Młodzieży. Starsi harcerze i instruktorzy warszawscy brali udział w akcji plebiscytowej na Warmii i Mazurach. W lipcu 1920 w związku z wybuchem wojny polsko-bolszewickiej kilkuset warszawskich harcerzy zgłosiło się do armii ochotniczej.
II Rzeczpospolita.
W styczniu 1921 utworzono Oddział Warszawski ZHP, w którym powołano oddzielne chorągwie harcerzy i harcerek.
Chorągiew Warszawska Męska działała od 1921 na obszarze województwa warszawskiego i kilku przylegających powiatów sąsiednich województw. W 1925 nastąpił jej podział na chorągiew wojewódzką oraz działającą na terenie miasta stołecznego Warszawy Chorągiew Stołeczną Męską. Jej nazwę zmieniano kilkakrotnie, od marca 1927 była to Chorągiew Warszawska Męska, a od 1933 – Warszawska Chorągiew Harcerzy. Chorągwie warszawskie (stołeczne) męska i żeńska (w 1925–1931 dodatkowo z chorągwiami mazowieckimi) tworzyły Oddział (Okręg) Warszawski ZHP. Siedzibą komend chorągwi była Warszawa.
W okresie międzywojennym Chorągiew Harcerzy dzieliła się w różnych okresach na 5–14 hufców (okręgów wizytacyjnych). W 1934 ustalono podział na 8 hufców terytorialnych, będących jednostkami organizacyjno-programowymi, z własnymi komendami: Grzybów, Mokotów, Powiśle, Praga, Śródmieście, Ujazdów, Wola i Żoliborz.
Trzykrotnie (w 1922 na Bielanach, w 1925 w Płudach i w 1937 w Pomiechówku) odbyły się zloty chorągwi. Stołeczni harcerze licznie uczestniczyli w narodowych zlotach harcerskich i Jamboree. W Warszawie były aktywne zrzeszenia starszego harcerstwa (Gromada św. Jerzego, "Kuźnica", Akademicka Drużyna Harcerska i inne).
W 1937–1938 w chorągwi męskiej działało 5200 harcerzy, 675 harcerzy starszych i 2215 zuchów w 168 drużynach i zrzeszeniach, oraz 245 mianowanych instruktorów; w chorągwi żeńskiej było 3540 harcerek.
Dzięki organizowanym co roku od 1922 kursom instruktorskim, w tym od 1924 najbardziej znanym kursom nad jeziorem Wigry, chorągiew miała liczną i dobrze wykształconą kadrę harcerską. Niestety w latach 1937–1939, wskutek konfliktu z władzami ZHP (sprawa Ludwiga) ok. 100 instruktorów zostało usuniętych lub wystąpiła ze związku, część z nich utworzyła później organizację "Wigry".
II wojna światowa.
W okresie 1939–1944 harcerstwo warszawskie stanowiło trzon najważniejszych harcerskich organizacji konspiracyjnych, takich jak Szare Szeregi, Wigry, Harcerstwo Polskie, Organizacja Harcerek.
Chorągiew Harcerzy działała w konspiracji, w Szarych Szeregach, nosiła w tym czasie kryptonim „Wisła”. Organizacyjnie dzieliła się na 3 okręgi: Praga,-Południe (PD) i-Północ (PN), w 1941 powstał czwarty okręg – Centrum (CT). W listopadzie 1942 została zorganizowana według grup wiekowych: "Zawisza", Bojowe Szkoły (6 hufców) i Grupy Szturmowe (4 hufce). W 1943 spośród harcerzy GS utworzono Batalion „Zośka” i wydzieloną kompanię „Agat” (późniejszy Batalion Parasol), a następnie całe Grupy Szturmowe przeszły pod bezpośredni nadzór Głównej Kwatery Szarych Szeregów.
W 1944 nastąpił nowy podział chorągwi na 6 bloków: Bazylika (Praga), Cytadela (Żoliborz), Prochownia (Ochota), Radiostacja (Mokotów), Reduta (Wola) i Zamek (Śródmieście).
Harcerze warszawscy prowadzili mały sabotaż w organizacji Wawer. Uczestnicy Grup Szturmowych przeprowadzili wiele spektakularnych akcji dywersyjnych i bojowych: m.in. wysadzano tory kolejowe, odbito więźniów 26 marca 1943 w Akcji pod Arsenałem oraz 20 kwietnia w Celestynowie, a 1 lutego 1944 dokonano zamachu na Kutscherę. Organizowano akcję „M” dla młodzieży niezrzeszonej i prowadzono kursy szkoły podchorążych Szarych Szeregów. Pracę konspiracyjną prowadziła też Chorągiew Harcerek.
Działalność warszawskiego harcerstwa w okresie okupacji opisano w wielu książkach, wydawnictwach i artykułach, m.in.:
Upadek powstania warszawskiego przyniósł kres działalności Chorągwi Warszawskiej w konspiracji.
Działalność po II wojnie światowej.
Przez cały okres PRL w Warszawie istniało duże zróżnicowanie pracy poszczególnych środowisk harcerskich: od działających w duchu tradycyjnych ideałów harcerskich i skautowych metod wychowawczych, często w sposób półkonspiracyjny i nieformalny, do ulegających naciskom władz reżimowych, silnemu upolitycznieniu i ideologizacji.
1944–1956.
Zaraz po wojnie spontanicznie odradzały się dawne drużyny harcerskie, najwcześniej w 1944 na Pradze i Grochowie. W 1945 w skład Chorągwi Harcerzy weszło 13 hufców: Falenica, Legionowo, Mokotów, Nadwiśle, Ochota, Praga, Pruszków, Rembertów, Śródmieście, Wilanów, Włochy, Wola i Żoliborz. W 1947 chorągiew liczyła 6891 zuchów i harcerzy w 179 drużynach. Harcerze uczestniczyli w odgruzowywaniu i odbudowie Warszawy.
W 1948–1949 obie chorągwie warszawskie – męska i żeńska zostały połączone w jedną. Usunięto wielu instruktorów. W 1950 ZHP został zlikwidowany, powstała Organizacja Harcerska Związku Młodzieży Polskiej, wzorowana na radzieckich pionierach.
W latach 1944–1956 działało w Warszawie co najmniej kilkanaście organizacji tzw. II konspiracji harcerskiej: Garstka, Harcerska Zbrojna Służba Ojczyźnie, Harcerski Ruch Oporu, Harcerstwo Polskie (Hufce Polskie), Harcerze Armii Krajowej, Konspiracyjna Drużyna Harcerska "Osy", 21 Konspiracyjna Drużyna Harcerska, Młodzieżowy Ruch Oporu „Komitet Wyzwoleńczy”, Podziemna Organizacja Harcerstwa WiN (Obrońcy Korony), Podziemna Organizacja ZHP "Orlęta", Ruch Oporu Młodzieży Harcerskiej, Skorpiony, Waszyngton, Zarzewie, Zośkowcy i Związek Młodzieży Polskiej.
Chorągiew Warszawska, 1956-1967.
Po okresie stalinizmu, po reaktywowaniu ZHP (4 grudnia 1956) oraz po Krajowym Zjeździe Działaczy Harcerskich (8–10 grudnia 1956), od grudnia 1956 na nowo organizowały się drużyny oraz hufce. Do służby zgłaszali się instruktorzy przedwojenni, z Szarych Szeregów oraz działający w Organizacji Harcerskiej Polski Ludowej. W okresie 1956–1967 harcerstwo warszawskie tworzyło Chorągiew Warszawską ZHP.
18 stycznia 1957 ukazał się pierwszy rozkaz, podający skład komendy chorągwi, cofający wszystkie dotychczasowe numery drużyn oraz zakazujący przeprowadzania prób na stopnie harcerskie i przyjmowania przyrzeczenia harcerskiego. W ciągu kolejnych miesięcy utworzono hufce i mianowano ich komendantów: Grochów, Mokotów, Praga, Rembertów, Śródmieście, Wawer, Wilanów i Żoliborz, a następnie Ochota, Bródno i Wola. 27 kwietnia 1957 komendant chorągwi rozkazem L.12/57 przyjął do ZHP, nadając numery, zatwierdzając bohaterów i mianując drużynowych 143 drużyn. W czerwcu 1957 w 11 hufcach istniało już 273 drużyn, w których działało ok. 8000 zuchów, harcerek, harcerzy, instruktorek i instruktorów. Rok później było już 349 drużyn.
W latach 1957–1958 z podziału dotychczasowych hufców powstały 24 nowe hufce środowiskowe: z hufca Ochota – wyodrębniono Włochy, ze Starego Miasta – Hufiec Harcerek Stare Miasto, Hufiec Harcerzy Stare Miasto i Hufiec Harcerzy Stare Miasto-Grzybów, z Grochowa – Saską Kępę, z Pragi – Pragę Centralną, Pragę Nową i Targówek, z hufca Śródmieście – Agrikola i Filtry, z hufca Żoliborz – Bielany, z hufca Wola – Koło, Młynów i Redutę. Powstał też oddzielny Hufiec Walterowski (początkowo eksterytorialny, później określono szkoły z drużynami należącymi do tego hufca).
W latach 1960–1963 ponownie połączono je w duże hufce dzielnicowe, z etatowymi komendantami, pomimo protestów drużyn i instruktorów. Tym samym dostosowano liczbę i granice hufców do nowo utworzonych 7 dzielnic Warszawy. W 1961 komenda chorągwi otrzymała od władz miasta teren na Cyplu Czerniakowskim, gdzie stworzono bazę żeglarską – Harcerski Ośrodek Wodny. Uzyskał on wówczas również uprawnienia hufca, skupiającego wszystkie drużyny z terenu chorągwi o specjalności wodnej, później przekształconego w Chorągwiany Ośrodek Specjalności Wodnych i Żeglarskich.
Organizowano wypoczynek letni w ramach Harcerskiej Akcji Letniej (HAL), Harcerskiej Akcji Letniej Młodzieży Starszej (HALMS), akcji obozowej „Warmia i Mazury” (WiM), Akcje Nieobozowego Lata (NAL). Powstawały drużyny specjalnościowe: fotograficzne, teleradiotechniczne, motoryzacyjne i inne, z własnymi pracowniami, drużyny Młodzieżowej Służby Ruchu. W chorągwi działał teatr harcerski „Gawęda” pod kierownictwem hm. Andrzeja Kieruzalskiego oraz harcerski Chór Chorągwi Warszawskiej pod batutą hm. Władysława Skoraczewskiego.
Chorągiew Stołeczna, od 1967.
Chorągiew Stołeczna została utworzona 1 czerwca 1967 rozkazem L.5/67 Naczelnika ZHP. W dniu 7 maja 1967 na stadionie "Legii" przy udziale ok. 30 tysięcy harcerzy chorągiew przyjęła nazwę Chorągwi Stołecznej i otrzymała imię Bohaterów Warszawy. W latach 1965–1969 imiona przyjmowały także hufce warszawskie, w zamyśle komendy chorągwi miały to być organizacje lub formacje wojskowe zasłużone dla Warszawy – tak hufiec Mokotów przyjął imię Szarych Szeregów. Jednak pod naciskiem komitetów dzielnicowych PZPR nadawano hufcom imiona formacji komunistycznych i lewicowych: hufcowi Praga-Południe – imię 1 Dywizji Piechoty im. Tadeusza Kościuszki, Żoliborz – Batalionu AL "Czwartacy", oraz bohaterów socjalistycznych i komunistycznych: Stanisława Dubois, Władimira Komarowa, gen. Karola Świerczewskiego.
W 1973 powstał program Harcerskiej Służby Polsce Socjalistycznej obejmujący drużyny starszoharcerskie. Część drużyn bojkotowała jednak HSPS.
Początkowo chorągiew obejmowała 7 hufców z obszaru miasta stołecznego Warszawy. W 1975 w związku z reformą administracyjną państwa zlikwidowana została Chorągiew Mazowiecka, a Chorągiew Stołeczna przejęła część jej hufców. Składała się odtąd z 33 hufców i 19 gminnych i miejskich związków drużyn, liczba hufców często jednak ulegała zmianom.
W 10. rocznicę nadania chorągwi imienia, w maju 1977 sztandar chorągwi udekorowano Krzyżem Za zasługi dla ZHP.
W okresie PRL, a zwłaszcza w latach 70. zuchy, harcerze i instruktorzy uczestniczyli w różnorodnych imprezach propagandowych: pochodach pierwszomajowych, obchodach rocznic powstania PRL i Polskiej Zjednoczonej Partii Robotniczej, w uroczystościach 1000-lecia Państwa Polskiego, kampanii „Iskra” z okazji 100. rocznicy urodzin Włodzimierza Lenina, czynach partyjnych. Brali też udział w alertach naczelnika ZHP, kampanii "Dwadzieścia lat siedemsetletniej Warszawy", uczestniczyli w budowie Centrum Zdrowia Dziecka, w operacji "1001-Frombork" i "Bieszczady-40". Organizowali harcerskie festyny młodzieży szkolnej na Starym i Nowym Mieście oraz na Podzamczu.
W 1979 Chorągiew Stołeczna liczyła 114 tysięcy zuchów, harcerzy i instruktorów, a w jej skład wchodziło 45 hufców.
22 listopada 1980 powstało w Warszawie porozumienie Kręgów Instruktorów Harcerskich im. A. Małkowskiego (KIHAM), którego głównym założeniem było odrodzenie moralne harcerstwa w duchu tradycyjnego tekstu Prawa i Przyrzeczenia Harcerskiego (z 1932 roku) i odkomunizowanie ruchu.
1 października 1983 na Podwalu odsłonięto Pomnik Małego Powstańca, zbudowany z inicjatywy warszawskich harcerzy za zebrane przez nich fundusze.
W 1983 i 1987 podczas pielgrzymek Jana Pawła II harcerze ze środowisk KIHAM, a następnie półtajnego Ruchu Harcerskiego Rzeczypospolitej wbrew zakazom władz organizowali służbę sanitarną i porządkową – "Białą Służbę", wspierającą służby kościelne. Niektórych jej uczestników spotykały potem kary i represje (jednego z liderów Ruchu Harcerskiego uczestniczącego w Białej Służbie zwolniono z funkcji drużynowego, a działalność 16 WDH władze hufca zawiesiły).
W 1988 w chorągwi istniały 43 hufce (w tym 7 dzielnicowych, 12 miejskich, 12 miejsko-gminnych i 12 gminnych), skupiające łącznie: 16.679 zuchów, 23.276 harcerzy, 6.448 harcerzy starszych i 3.101 instruktorów.
Po powstaniu w 1989 Związku Harcerstwa Rzeczypospolitej i ZHP-1918 przeszła do nich część drużyn Chorągwi Stołecznej.
Na początku lat 90. chorągiew wydawała „Na szlaku. Pismo warszawskiego harcerstwa”.
Po zniesieniu w 1995 przez Zjazd ZHP wersji Przyrzeczenia Harcerskiego, w której nie składa się ślubu służby Bogu, od związku odłączył się ówczesny hufiec Warszawa-Śródmieście i utworzył w 1996 odrębną organizację – Stowarzyszenie Harcerskie. Obecnie na terenie dzielnicy Śródmieście działa Hufiec ZHP Warszawa-Centrum.
Stan organizacyjny w 2010 wynosił ok. 9200 osób, w tym ok. 600 członków drużyn Nieprzetartego Szlaku i ok. 1500 instruktorów i wędrowników pełniących funkcje instruktorskie.
W latach 2010–2011 w ramach obchodów stulecia harcerstwa w Warszawie zorganizowano m.in. sadzenie dębów stulecia w Parku Bródnowskim i wystawę "Czuwaj Prago! Stulecie harcerstwa w prawobrzeżnej Warszawie" w Muzeum Warszawskiej Pragi. W dniach 11–12 czerwca 2011 na Polu Mokotowskim zorganizowano chorągwiany Stołeczny Zlot Stulecia Harcerstwa „Warszawa 2011”. Z okazji stulecia harcerstwa Rada m.st. Warszawy uhonorowała Chorągiew Stołeczną medalem "Zasłużony dla Warszawy". Podczas uroczystej XXI sesji rady odznaczenie odebrał komendant chorągwi hm. Waldemar Kowalczyk.
W 2012 Chorągiew Stołeczna obchodziła 45-lecie utworzenia.
W dniu 16 czerwca 2012, po 19 latach pełnienia funkcji przez hm. Waldemara Kowalczyka, na komendantkę Chorągwi Stołecznej wybrana została hm. Paulina Gajownik.
Chorągiew Stołeczna współcześnie.
Od 2013 chorągiew wydaje miesięcznik „Instruktor”.
W 2014 harcerze Chorągwi i 3 innych organizacji harcerskich działających w Warszawie uczestniczyli wspólnie w obchodach 70. rocznicy wybuchu Powstania Warszawskiego, zorganizowanych pod hasłem "Harcerki i harcerze łączą miasto". W tym samym roku powołano Szkołę Instruktorską Chorągwi Stołecznej „Iluminacja”.
W maju 2016 zorganizowano zlot chorągwi „Synergia”.
W 2017 Chorągiew Stołeczna obchodziła 50-lecie nadania jej imienia Bohaterów Warszawy. Z tej okazji zorganizowano cykl imprez, m.in. 7 maja – zbiórkę chorągwi.
Obecnie (2017) stan liczebny wynosi ok. 13000 osób, w tym ok. 500 członków drużyn NS oraz ok. 2000 instruktorów i wędrowników pełniących funkcje instruktorskie.
W chorągwi działają:
Święto Chorągwi.
Co roku 1 października obchodzone jest Święto Chorągwi, które kończy się złożeniem kwiatów pod Pomnikiem Małego Powstańca.
Odznaka Chorągwiana.
Zuchy i harcerze Chorągwi Stołecznej mogą zdobywać Odznakę Chorągwianą. Warunkiem jej zdobycia są m.in. podjęcie działań społecznie użytecznych na rzecz miasta i województwa oraz lepsze poznanie miasta i jego historii.
Hufce.
W skład chorągwi wchodzi 26 hufców (według stanu na grudzień 2017):
Drużyny i szczepy.
Spośród działających w Warszawie jednostek harcerskich do Chorągwi Stołecznej ZHP należy większość, pozostałe funkcjonują w strukturach organizacji innych niż ZHP (Stowarzyszenie Harcerskie, Stowarzyszenie Harcerstwa Katolickiego „Zawisza” Federacja Skautingu Europejskiego, Związek Harcerstwa Rzeczypospolitej).

</doc>
<doc id="344941" url="https://pl.wikipedia.org/wiki?curid=344941" title="Michał Wodzicki">
Michał Wodzicki

Michał z Granowa Wodzicki herbu Leliwa (ur. 3 października 1687 w Krakowie, zm. 1 stycznia 1764 w Warszawie) – biskup przemyski w latach (1760–1764), podkanclerzy koronny od 1746, dziekan krakowskiej kapituły katedralnej w latach 1737–1764, opat komendatoryjny czerwiński od 1746, mogilski od 1752, kanonik sandomierski od 1709, scholastyk łęczycki, kanonik krakowski od 1713, administrator biskupstwa, dziekan krakowski w 1731, dziedzic Prokocimia od 1749 r.
Życiorys.
Był synem mieszczanina krakowskiego Jana Wawrzyńca Wodzickiego, właściciela Rogowa. Po śmierci jego ciało zostało złożone przy boku ojca, w grobie rodzinnym w kościele Mariackim w Krakowie.
Kawaler Orderu Orła Białego od 1735.

</doc>
<doc id="344946" url="https://pl.wikipedia.org/wiki?curid=344946" title="Den Helder">
Den Helder

Den Helder – miasto w północno-zachodniej Holandii, w prowincji Holandia Północna, nad cieśniną Marsdiep. Z liczbą ludności około 63 tys. mieszkańców.
Założone ok. 1500 roku. Urodził się w nim holenderski fizyk, laureat Nagrody Nobla, Gerardus ’t Hooft oraz Edith Bosch, holenderska judoczka.

</doc>
<doc id="344948" url="https://pl.wikipedia.org/wiki?curid=344948" title="Zaanstad">
Zaanstad

Zaanstad – miasto w północno-zachodniej Holandii, w prowincji Holandia Północna, na północny zachód od Amsterdamu, nad Kanałem Morza Północnego. Powstało w 1974 roku z połączenia miasta Zaandam, Zaandijk, Koog aan de Zaan, Wormerveer, Krommenie, Assendelft i Westzaan. Około 148,3 tys. mieszkańców, z których połowa mieszka w Zaandam.
Gospodarka.
W mieście rozwinął się przemysł zbrojeniowy, chemiczny, drzewny, papierniczy oraz spożywczy.
Samorząd.
Rada miejska Zaanstad składa się z 39 mandatów, które są podzielone następująco:

</doc>
<doc id="344953" url="https://pl.wikipedia.org/wiki?curid=344953" title="Saggat">
Saggat

Saggat (zil sang, kas) - instrument perkusyjny z grupy idiofonów popularny w krajach Bliskiego Wschodu i Afryki Północnej. Spotykany już w czasach starożytnych w obrębie basenu Morza Śródziemnego. 
Składa się z pary metalowych, zwykle mosiężnych talerzy o różnych wymiarach. Ich średnica waha się od 6 cm do 25 cm w zależności, czy zakładano je na palce (okrągłe blaszki z dziurką w środku, zakładane przy pomocy gumek na kciuki i palce środkowe obydwu dłoni), czy też były trzymane w obu rękach. Instrument ten spotykany jest u Arabów i służy do wystukiwania rytmów przez tancerki podczas tańca. Saggaty zostały również zapożyczone przez tancerki American Tribal Style i stały się nieodłączną częścią tego gatunku tanecznego. Wykazuje pewne pokrewieństwo z hiszpańskimi kastanietami, być może jest jego prototypem.

</doc>
<doc id="344954" url="https://pl.wikipedia.org/wiki?curid=344954" title="Leeuwarden">
Leeuwarden

Leeuwarden (fryz. "Ljouwert") – miasto w północnej Holandii, w pobliżu wybrzeża Morza Północnego. Jest ośrodkiem administracyjnym prowincji Fryzja. Liczy około 90 tys. mieszkańców.
W mieście znajduje się stacja kolejowa Leeuwarden.
Do 2009 w miejskiej bibliotece znajdowała się rzadko spotykana kolekcja pornografii pochodząca głównie z lat 60. i 70, kolekcja zaginęła w nieznanych okolicznościach.
W Leeuwarden corocznie od 2002 jest organizowana impreza Domino Day.
7 sierpnia 1876 roku urodziła się tu znana tancerka i szpieg - Mata Hari.
W 2018 miasto było Europejską Stolicą Kultury.

</doc>
<doc id="344955" url="https://pl.wikipedia.org/wiki?curid=344955" title="Język niskiego poziomu">
Język niskiego poziomu

Język niskiego poziomu – język programowania, w którym jednej operacji elementarnej odpowiada najczęściej jedna operacja elementarna rzeczywistego procesora. W języku niskiego poziomu używa się stosunkowo prostych wyrażeń symbolicznych, które odpowiadają zestawowi rozkazów maszynowych.
Miernikiem „poziomu” danego języka programowania jest jego powiązanie ze sprzętem komputerowym (ang. "hardware"). Przykładowo, w językach asemblerowych (które są językami niskiego poziomu) operuje się bezpośrednio na rejestrach procesora i pośrednio także na komórkach pamięci, brak w nich natomiast abstrakcji programistycznych takich jak pętle czy złożone struktury danych. Istnieje szereg języków, które, mimo że należą do klasy języków wysokopoziomych, posiadają taką budowę i składnię często pozwalającą przewidzieć, jaki będzie odpowiednik programu w asemblerze, a tym samym generować z nich efektywny kod maszynowy. Do takich języków należy m.in. język C. Inne języki wysokopoziomowe, takie jak np. Java wraz z innymi językami obiektowymi, wprowadzają szereg abstrakcji programistycznych często tak oddalonych od sprzętu komputerowego (reprezentowanego przez instrukcje procesora, rejestry, adresy), że ten staje się dla programisty niewidoczny.
Określenie „język niskiego poziomu” może być rozumiane również jako skala oceny subiektywnej danego języka programowania względem innego, np. C może być oceniany jako język niskiego poziomu przez osoby programujące w języku Java.
Kod maszynowy.
Kod maszynowy jest jedynym językiem, który komputer może przetwarzać i wykonywać bezpośrednio, bez konieczności wcześniejszej transformacji kodu. Obecnie programiści praktycznie w ogóle nie piszą programów w kodzie maszynowym, gdyż wymaga on zwracania uwagi na liczne szczegóły, które w językach wysokopoziomowych są obsługiwane automatycznie. Ponadto wymagane jest zapamiętywanie bądź wyszukiwanie kodów liczbowych dla każdej instrukcji, a modyfikacja kodu jest bardzo trudna.
Rzeczywisty "kod maszynowy" jest strumieniem surowych, zwykle binarnych danych. Programista, piszący w „kodzie maszynowym” zazwyczaj dokonuje kodowania danych oraz instrukcji w nieco bardziej czytelnej formie, np. w systemie dziesiętnym, ósemkowym, lub heksadecymalnym, który jest tłumaczony na wewnętrzny format przez stosowny program (ang. "loader") lub też wprowadzany do pamięci komputera za pomocą panelu przedniego.
Pomimo iż niewiele programów napisanych jest w języku maszynowym, programiści często opanowują jego czytanie poprzez pracę ze zrzutami pamięci lub poprzez debuggowanie za pomocą przedniego panelu.
Przykład: funkcja zaprezentowana w heksadecymalnej postaci 32-bitowego x86 kodu maszynowego, obliczająca "n"-ty wyraz ciągu Fibonacciego:

</doc>
<doc id="344956" url="https://pl.wikipedia.org/wiki?curid=344956" title="Amunicja biologiczna">
Amunicja biologiczna

Amunicja biologiczna – pociski artyleryjskie, bomby lotnicze itp. napełnione środkami biologicznymi. Amunicja biologiczna zazwyczaj składa się z kadłuba, zbiornika zawierającego środek biologiczny, ładunku materiału wybuchowego i zapalnika. Po rozerwaniu się amunicji biologicznej powstaje aerozol czynnika patogennego skażający powietrze, teren i wszystko, co na nim się znajduje.
Amunicja biologiczna może być napełniona suchymi lub ciekłymi recepturami bakteryjnymi, wirusami lub toksynami pochodzenia naturalnego. Po raz pierwszy użyta przez Japończyków w wojnie z Mongolią w 1939 w rejonie Chałchyn-Goł oraz przeciwko Chinom w latach 1940–42.
Zgodnie z Konwencją Genewską z 1925 dotyczącą stosowania broni chemicznej i biologicznej zakazane jest produkowanie, prowadzenie badań i składowanie takiej amunicji przez państwa – strony Protokołu.

</doc>
<doc id="344958" url="https://pl.wikipedia.org/wiki?curid=344958" title="Zwolle">
Zwolle

Zwolle – miasto w północno-wschodniej Holandii, nad rzeką IJssel, w pobliżu jej ujścia do zbiornika IJsselmeer, ośrodek administracyjny prowincji Overijssel. Około 121 tys. mieszkańców.
W mieście znajduje się stacja kolejowa Zwolle.
Osoby związane z miejscowością.
W 1945 roku, podczas II wojny światowej, kanadyjski żołnierz Léo Major samodzielnie wyzwolił miasto spod niemieckiej okupacji. W 2005 roku władze miasta przyznały mu tytuł honorowego obywatela oraz nazwano ulicę jego imieniem.
W Zwolle urodziła się Deborah van Daelen, holenderska siatkarka, reprezentantka kraju.

</doc>
<doc id="344960" url="https://pl.wikipedia.org/wiki?curid=344960" title="Hilversum">
Hilversum

Hilversum – miasto w Holandii w prowincji Holandia Północna, położone na południowy wschód od Amsterdamu. Około 85 tys. mieszkańców; przemysł elektrotechniczny, włókienniczy (dywany), meblarski; węzeł kolejowy; uzdrowisko (sanatoria); nowoczesny zespół architektoniczny, zaprojektowany i zrealizowany (1915–1951) głównie przez Willema Marinusa Dudoka. 
W Hilversum urodzili się m.in. tenisista Christiaan van Lennep oraz pływaczka Geertje Wielema. 
W 1958 odbył się tu 3. Konkurs Piosenki Eurowizji.
5 grudnia 1992 roku ze studia w Hilversum swoje programy zaczęła emitować telewizja Polsat.
W tym mieście znajduje się siedziba Spinnin’ Records, wytwórni założonej w 1999 roku zajmującej się muzyką EDM.
W mieście rozwinął się przemysł elektroniczny, włókienniczy oraz poligraficzny.

</doc>
<doc id="344967" url="https://pl.wikipedia.org/wiki?curid=344967" title="Deventer">
Deventer

Deventer – miasto we wschodniej Holandii, w prowincji Overijssel, nad rzeką IJssel, w pobliżu Apeldoorn. W XVII wieku ośrodek wydobycia i wytopu rud żelaza. Około 97 tys. mieszkańców.
W mieście znajduje się stacja kolejowa Deventer.
W mieście rozwinął się przemysł metalowy, włókienniczy, chemiczny, poligraficzny oraz spożywczy.

</doc>
<doc id="344968" url="https://pl.wikipedia.org/wiki?curid=344968" title="Kaski (województwo mazowieckie)">
Kaski (województwo mazowieckie)

Kaski – wieś w Polsce, w województwie mazowieckim, w powiecie grodziskim, w gminie Baranów.
Na terenie wsi utworzono dwa sołectwa: "Kaski" oraz "Kaski-Budki".
Wieś królewska w dzierżawie Kaski w ziemi sochaczewskiej województwa rawskiego w 1792 roku. Do 1954 roku istniała gmina Kaski. W latach 1975–1998 miejscowość administracyjnie należała do województwa skierniewickiego. W 2006 połączono dwie miejscowości: Kaski-Budki oraz Kaski, tworząc jedną miejscowość i nadając ulicom nazwy.
Miejscowość jest siedzibą parafii Świętych Apostołów Piotra i Pawła. W strukturze kościoła rzymskokatolickiego parafia należy do metropolii warszawskiej, archidiecezji warszawskiej, dekanatu błońskiego.
Historia.
Pierwsze wzmianki o wsi pochodzą z 1383. Wieś stanowiła siedzibę starostwa niegrodowego. W trakcie bezkrólewia w 1572 doszło w Kaskach do zjazdu senatorskiego. Kaski weszły w posiadanie rodziny Szymanowskich XVII w. Starostwo kaskie przechodziło na członków rodziny Szymanowskich przez niemalże cały XVIII w. Na mocy cesji dokonanej na rzecz Michała Szymanowskiego przez Kazimierza Bielińskiego podkomorzego koronnego, w 1698 r. po Michale starostwo niegrodowe objął jego syn Maciej, który w 1771 r. scedował je synowi Franciszkowi, regentowi kancelarii koronnej 1773. Tego samego roku, za osobistym przywilejem króla, w maju 1773 nadano prawa do starostwa Zofii z Górskich Szymanowskiej, na 50 lat małżonce Franciszka.
Dwóch Józefów Szymanowskich herbu Ślepowron (Korwin) przyszło na świat w Kaskach. Pierwszy Józef - a był stryjem następnego - urodził się 19 lutego 1748, syn Macieja Szymanowskiego Kasztelana rawskiego i Anny z Łuszczewskich. Znany jako "Szymek" na dworze Króla Stanisława Augusta Poniatowskiego, uczestniczył na słynnych Obiadach czwartkowych. Wyróżniał się jako poeta i krytyk literacki polskiego oświecenia, tłumacz, prawnik, Szambelan królewski i poseł na Sejm roku 1778. Zmarł 15 lutego 1801 w Warszawie.
W 1779 urodził się tu Józef Szymanowski syn Franciszka, regenta koronnego i Zofii z Górskich, oficer sztabu III Korpusu Wielkiej Armii Napoleona (1803–1813), szwoleżer gwardii, oficer armii Księstwa Warszawskiego, generał z okresu Powstania Listopadowego, odznaczony za lata 1803–1820 Krzyżem Virtuti Militari, kawalerem Legii Honorowej, orderem św. Anny II klasy z brylantami; autor Pamiętników. Gospodarzył w rodzinnym majątku Szymanowskich w Grądach, na południowym skraju Puszczy Kampinoskiej. Ożeniony był z Matyldą Poniatowską, mieli troje dzieci. Zmarł na wygnaniu, z dala od Ojczyzny, 15 stycznia 1867 w Rzymie. Ciało jego spoczęło w krypcie kościoła Najświętszej Maryi Panny powyżej Minerwy w Rzymie.
Po trzecim zaborze królewszczyznę Kaski ofiarował król Pruski ambasadorowi Brühlowi ten zaś odsprzedał ją Szymanowskim, którzy ostatecznie jeszcze przed powstaniem Księstwa Warszawskiego sprzedali je Mottom. Transakcja spowodowała wieloletnie procesy. Od Mottów Kaski odkupił generał Błociszewsk. Po 1880 r. dobra Kaski wraz z Jaktorowem, Kołaczkiem, Cybulszczyzną, Pułapiną Starą, Pułapiną Nową i Regowem należały do Stanisława hrabiego Potockiego. W końcu XIX w. dobra i dwór przeszły na własność rodziny Bacciarellich, której przodkiem był Marcello Bacciarelli. W 1900 r. Kaski nabyli Szymańscy. Ostatnim dziedzicem dóbr był Franciszek Szymański, założyciel i wieloletni prezes kaskiego koła rolniczego, oraz miejscowej straży pożarnej. Zmarł on 13 kwietnia 1946 r. w wieku 86 lat. Został pochowany na miejscowym cmentarzu, gdzie są również pochowani poprzedni właściciele Kask z rodziny Bacciarellich.

</doc>
<doc id="344969" url="https://pl.wikipedia.org/wiki?curid=344969" title="Amunicja lotnicza">
Amunicja lotnicza

Amunicja lotnicza - ogół amunicji wchodzącej w skład uzbrojenia statków powietrznych (głównie samolotów i śmigłowców). 
Zalicza się do niej:

</doc>
<doc id="344972" url="https://pl.wikipedia.org/wiki?curid=344972" title="Almelo">
Almelo

Almelo − miasto we wschodniej Holandii, w prowincji Overijssel.
Na wschodzie miasta znajduje się zakład wzbogacania uranu firmy URENCO Nederland.
W mieście rozwinął się przemysł włókienniczy, odzieżowy, maszynowy, chemiczny oraz spożywczy. 
Dane ogólne.
Port śródlądowy, położony nad Kanałem Almelo-Nordhorn łączącym Almelo z
Nordhorn w Niemczech i rzeką IJssel. Ważny węzeł drogowy (A1, A35).

</doc>
<doc id="344973" url="https://pl.wikipedia.org/wiki?curid=344973" title="Hans von Ahlfen">
Hans von Ahlfen

Hans von Ahlfen (ur. 20 lutego 1897 w Berlinie, zm. 11 września 1966 w Oberndorf am Neckar) – generał major Wehrmachtu, od 31 stycznia (według innych danych – od 3 lutego) do 8 marca 1945 dowódca obrony "Festung Breslau". Zastąpił poprzednio wyznaczonego dowódcę, generała Johannesa Krausego (który zdjęty został z funkcji z powodu choroby), a 8 marca zastąpiony został przez generała Hermanna Niehoffa.
Karierę wojskową rozpoczął 22 marca 1915 jako absolwent wojsk inżynieryjno-saperskich, w 2 batalionie saperów. W okresie międzywojennym awansowany na kolejne stopnie wojskowe Reichswehry, w trakcie II wojny światowej został w 1942 majorem, 1 listopada 1944 – pułkownikiem Wehrmachtu, a 30 stycznia 1945 generał-majorem.
Jedną z pierwszych decyzji von Ahlfena w 1945 roku we Wrocławiu było wydanie 6 lutego zakazu powrotu do miasta osobom, które z niego wyjechały na skutek zarządzonej w połowie stycznia przez gauleitera Hankego ewakuacji ludności cywilnej. 8 lutego został awansowany do stopnia generała (dowództwo objął jako pułkownik). Później von Ahlfen przeniósł stanowisko dowodzenia z siedziby dowództwa VIII Okręgu Wojskowego przy "Gabitzstrasse" (ul. Gajowickiej) do podziemi "Liebichshöhe" (Wzgórza Partyzantów). 15 lutego, miesiąc po rozpoczęciu zimowo-wiosennej operacji Armii Czerwonej i dzień przed zamknięciem się pierścienia okrążenia wydał odezwę do mieszkańców miasta nakazującą wszystkim – bez względu na wiek i płeć – gotowość do walki. M.in. z polecenia von Ahlfena neoromański kościół św. Karola Boromeusza na wrocławskich Gajowicach został zamieniony w punkt oporu i przez to stał się celem szczególnie uporczywych ataków artylerii i lotnictwa radzieckiego. Na początku marca, po interwencji Hankego u Hitlera, zastąpiony został przez Hermanna Niehoffa; opuścił Wrocław samolotem z lotniska na Gądowie Małym 10 marca 1945.
Po odwołaniu z funkcji komendanta twierdzy Wrocław przeniesiony do Grupy Armii B na froncie zachodnim; tam 17 kwietnia 1945 trafił do niewoli amerykańskiej. Zwolniono go z niej 30 czerwca 1947. Po wojnie wraz z Niehoffem napisał "So kämpfte Breslau", 1959 (polski tytuł "Festung Breslau w ogniu", Wrocław 2008) – historię obrony Wrocławia z perspektywy dowódców twierdzy. Jest także autorem książki "Kampf um Schlesien 1944-1945", 1961 (polski tytuł "Walka o Śląsk 1944/1945").

</doc>
<doc id="344974" url="https://pl.wikipedia.org/wiki?curid=344974" title="Hengelo">
Hengelo

Hengelo – miasto oraz gmina we wschodniej Holandii, w prowincji Overijssel, w pobliżu granicy z Niemcami. Około 77 tys. mieszkańców. Jest jednym z 3 największych miast nieoficjalnego regionu Twente, poza Enschede i Almelo.
W mieście znajduje się stacja kolejowa Hengelo.

</doc>
<doc id="344976" url="https://pl.wikipedia.org/wiki?curid=344976" title="Isaak Babel">
Isaak Babel

Isaak Emmanuiłowicz Babel (ros. Исаак Эммануилович Бабель; ur. w Odessie, zm. 27 stycznia 1940 w Moskwie) – rosyjski pisarz żydowskiego pochodzenia, prozaik specjalizujący się w opowiadaniach i nowelach, także o charakterze autobiograficznym ("Historia mojego gołębnika"), dramaturg i dziennikarz.
Życiorys.
Dzieciństwo i młodość.
Isaak Babel (według zapisu Rabinatu Odeskiego nazywał się Isaak Manjewicz Bobel) pochodził z zamożnej, kupieckiej rodziny żydowskiej, mieszkającej w Odessie, przy ulicy Riszeliewskiej 17. Był synem Mania Ickowicza Bobla i Fejgi Bobel. Miał siostrę Mere (na emigracji nazywała się Marie Szaposznikow). Babel spędził większość dzieciństwa w Mikołajowie, 90 km od Odessy.
Uczył się w prywatnym Instytucie Mikołaja I (1905–1911). Znał biegle jidysz, rosyjski i francuski, w którym jako piętnastolatek pisał swoje pierwsze utwory, naśladując styl Guy de Maupassanta. Babel uczył się gry na skrzypcach oraz Talmudu. Po bezskutecznych próbach rozpoczęcia studiów na Uniwersytecie Odeskim rozpoczął naukę w Kijowskim Instytucie Finansów, gdzie poznał swoją przyszłą żonę Jewgieniję Gronfejn. Po skończeniu studiów w 1915, w związku z działaniami wojennymi, został ewakuowany do Saratowa. Następnie dotarł do Petersburga, gdzie rok później, dzięki protekcji Maksima Gorkiego, zadebiutował na łamach czasopisma „Letopiś”.
Na wojnie.
Brał udział w rosyjskiej wojnie domowej po stronie komunistów, służąc w Czeka. Pracował w Odeskim Regionalnym Komitecie Bolszewickim (Gubkom), w Ludowym Komisariacie Oświaty (Narkompros), w drukarni oraz jako korespondent w Petersburgu i Tbilisi. Jako oficer polityczny i redaktor przyfrontowej gazety uczestniczył w wojnie polsko-bolszewickiej, w szeregach 1 Armii Konnej Siemiona Budionnego.
Po wojnie wrócił do Odessy i pracował nad "Opowiadaniami odeskimi" (pełne wydanie w 1931) – wspomnieniami z dzieciństwa, obrazie obyczajów rodzinnego miasta, poświęconym na wpół legendarnym żydowskim bandytom z osławionej dzielnicy Mołdawanka, nieopodal której urodził się i spędził część dzieciństwa. W 1919 ożenił się w Odessie z Jewgieniją Gronfejn.
W Moskwie.
Od 1923 mieszkał w Moskwie i przyjaźnił się z Ilją Erenburgiem. Żona Babla w 1925 wraz z córką Natalią wyemigrowały do Paryża, a rok później matka Babla i jego siostra przeniosły się do Brukseli.
W 1924 Babel opublikował kilka opowiadań z późniejszych cyklów "Armia konna" oraz "Opowiadania odeskie" w piśmie Majakowskiego „LEF”. W pierwszym zbiorze Babel opisał swoje doświadczenia z wojny polsko-bolszewickiej, ukazując okrucieństwo Armii Czerwonej. Pełne wydanie "Armii konnej" w 1926 napotkało na protesty Budionnego, który nazwał twórcę "degeneratem od literatury". Pisarzowi pomógł Maksim Gorki, którego Babel był protegowanym. Dzięki temu książka nie została zakazana przez cenzurę i przetłumaczono ją na języki obce.
Kiedy rozpoczęły się stalinowskie prześladowania, Babel, pomimo sukcesów z początku lat 30., przestał publikować i zaczął pisać „do szuflady”. W kolejnych latach pracował jako reporter na Ukrainie i Kaukazie.
W latach 1928–1935 odwiedzał kilkakrotnie rodzinę we Francji i w Belgii. W 1935 wygłosił przemówienie na Międzynarodowym Kongresie Pisarzy w Obronie Kultury w Paryżu. Po powrocie do kraju współpracował z Siergiejem Eisensteinem przy filmie "Łąki Bieżyńskie". Ostatnie lata życia spędził w Moskwie, mieszkając z Antoniną Pirożkową, z którą miał córkę.
Śmierć.
Podczas „wielkiego terroru”, 16 maja 1939 został aresztowany przez NKWD. W czasie przeszukania mieszkania Babla NKWD skonfiskowało wiele rękopisów, które bezpowrotnie zaginęły. Przebywał w więzieniu na Łubiance i przez pewien czas w więzieniu Suchanowka. Oskarżono go o działalność trockistowską, szpiegostwo na rzecz Francji i Austrii, a także o członkostwo w organizacji terrorystycznej. 26 stycznia 1940 został skazany przez Kolegium Wojskowe Sądu Najwyższego ZSRR na karę śmierci. Wyrok wykonano następnego dnia. Zabicie go przypisuje się Błochinowi, jednemu z głównych wykonawców zbrodni katyńskiej. Ciało skremowano w krematorium na Cmentarzu Dońskim, prochy pochowano anonimowo.
Zrehabilitowany 18 grudnia 1954 postanowieniem Kolegium Wojskowego SN ZSRR. Po 1956 jego utwory oficjalnie powróciły do kanonu literatury rosyjskiej i nadal są wznawiane.
Rzeczywistym powodem zabicia Babla były jego zażyłe stosunki z Jewgieniją Gładun-Chajutiną, w tym czasie żoną Nikołaja Jeżowa, ludowego komisarza spraw wewnętrznych (NKWD). Jewgienija miała ambicje mecenasowskie i prowadziła salon literacki. Jego uczestnicy zostawali najczęściej jej kochankami, m.in. Michaił Kolcow (zginął w 1940), Michaił Szołochow i właśnie Babel. Dało mu to ochronę w czasie wielkiej czystki, ale jej zakończenie i związaną z nim likwidację Jeżowa przypłacił życiem.

</doc>
<doc id="344980" url="https://pl.wikipedia.org/wiki?curid=344980" title="Metformina">
Metformina

Metformina – organiczny związek chemiczny, dimetylowa pochodna biguanidu. Jest lekiem z grupy biguanidów, stosowanym jako doustny lek przeciwcukrzycowy w leczeniu cukrzycy typu 2, szczególnie jeśli towarzyszy jej nadwaga lub otyłość. Metforminę stosuje się w lecznictwie od 1957.
Historia.
W medycynie ludowej od czasów średniowiecza wykorzystywano roślinę rutwicę lekarską ("Galega officinalis"), której przypisywano działanie przeciwcukrzycowe.
Z naturalnie występujących w rutwicy biguanidów, guanidyna okazała się zbyt toksyczna, za to galeginę stosowano przez krótki czas na początku XX w. jako lek przeciwcukrzycowy. W toku dalszych badań, w 1926, udało się uzyskać dwa syntetyczne biguanidy: syntalinę A i B, charakteryzujące się jeszcze lepszą od galeginy tolerancją. Ze względu na odkrycie i szerokie zastosowanie insuliny jako leku przeciwcukrzycowego zarzucono na wiele lat stosowanie i badania nad tą grupą leków hipoglikemizujących.
Metformina została odkryta i zastosowana w leczeniu cukrzycy w 1957 przez francuskiego lekarza, Jeana Sterne’a. Także dwa inne pokrewne leki, fenformina i buformina, na wiele lat weszły do arsenału farmakoterapii. Jednak od końca lat 70. XX w. ich stosowanie zostało bardzo ograniczone ze względu na zagrożenie rozwoju kwasicy mleczanowej w niektórych sytuacjach klinicznych. Fenformina i buformina są stosowane tylko wyjątkowo (w kilku krajach). Renesans metforminy rozpoczął się od doniesień, które przyniosło badanie UKPDS. W badaniu tym, opublikowanym w 1998, dowiedziono, że w okresie 10-letniej obserwacji otyłych cukrzyków leczonych metforminą doszło do znacznego zmniejszenia powikłań cukrzycowych i zmniejszenia śmiertelności.
W 1995, po uzyskaniu korzystnych wyników badań, Agencja Żywności i Leków ponownie zezwoliła na stosowanie metforminy w Stanach Zjednoczonych.
Działanie.
Wielostronne działania metforminy mogą być wykorzystywane w farmakoterapii.
Działanie przeciwcukrzycowe i inne metaboliczne.
Metformina stała się podstawowym lekiem antyhiperglikemicznym w cukrzycy typu 2.
Obniża poziom glukozy we krwi poprzez zwiększenie odpowiedzi organizmu na endogenną i egzogenną insulinę. Obniżenie poziomu glukozy następuje poprzez zmniejszenie wątrobowej syntezy glukozy (zmniejszenie glukoneogenezy) i zwiększenie jej obwodowego zużycia (nasilenie glikolizy beztlenowej). Wykazuje działanie antyagregacyjne i obniża stężenie trójglicerydów, LDL, cholesterolu w osoczu, poprawia sprawność fizyczną, powoduje niewielki spadek masy ciała bez zmniejszenia spożycia kalorii. Jest szczególnie polecana w razie insulinooporności (przejawiającej się podwyższonym poziomem peptydu C) i (lub) towarzyszącej otyłości.
Działanie przeciwnowotworowe.
Metformina wykazuje też działanie antynowotworowe. W dużych badaniach kohortowych wykazano, że w grupie osób z cukrzycą stosujących metforminę umieralność z powodu nowotworów jest mniejsza, niż u osób z cukrzycą leczonych insuliną i pochodnymi sulfonylomocznika. Mechanizm tego działania jest nieznany, jednakże przypuszcza się, że działanie to związane jest z pobudzaniem kinazy białkowej aktywowanej przez monofosforan adenozyny (AMPK), która hamuje rozwój guza; wykazano niszczenie komórek macierzystych in vitro; stwierdzono zmniejszoną zapadalność na choroby nowotworowe pewnych narządów (jajniki, trzustka i płuca) u osób leczonych metforminą.
Wskazania.
Głównym wskazaniem jest cukrzyca typu 2 od chwili rozpoznania, niezależnie od masy ciała (rekomendacja EASD/ADA). Może być stosowana jako lek w monoterapii oraz w skojarzeniu zarówno z wszystkimi innymi doustnymi lekami przeciwcukrzycowymi, jak i insuliną. Stosowana również w zespole wielotorbielowatych jajników.
Coraz częściej przepisywana jest w leczeniu skojarzonym choroby nowotworowej (płuc, jelita grubego, trzustki i piersi), oraz jako lek z potwierdzonym działaniem opóźniania chorób związanych z wiekiem.
Przeciwwskazania.
Najpoważniejszym działaniem ubocznym leczenia metforminą jest kwasica mleczanowa, której powstaniu sprzyjają, przede wszystkim stany niedotlenienia tkanek i prowadzące do pogorszenia wydolności nerek. Z tego względu stosowanie tego leku jest przeciwwskazane we wszystkich sytuacjach klinicznych, które mogą sprzyjać wystąpieniu kwasicy mleczanowej, m.in.:
Metforminę należy odstawić przed każdym zabiegiem operacyjnym i planowanym podaniem jodowych środków kontrastujących. Ponowne zastosowanie leku jest możliwe po 48 godzinach, jeśli potwierdzono prawidłową funkcję nerek.
Przerwanie leczenia metforminą należy rozważyć w wypadku gdy stężenie mleczanów w surowicy krwi przekroczy 3 mmol/l, a także w wypadku głodzenia lub przy skrajnie niskokalorycznej diecie.
Metformina jest przeciwwskazana u chorych na cukrzycę w podeszłym wieku (podeszły w ocenie biologicznej, nie metrykalnej), w cukrzycy ciężarnych (kategoria B) i w wypadku nadwrażliwości na ten lek.
Działania niepożądane.
Do bardzo często występujących działań niepożądanych metforminy należą dolegliwości ze strony przewodu pokarmowego: nudności, wymioty, biegunka, bóle brzucha i utrata apetytu. Zwykle te objawy występują na początku leczenia i czasem ustępują one samoistnie w trakcie dalszego leczenia. Przy leczeniu metformina powoduje je rzadziej niż fenformina.
Do innych rzadziej występujących działań niepożądanych należą: zaburzenia smaku, zmiany skórne (rumień, świąd, pokrzywka).
Bardzo rzadko występuje kwasica mleczanowa, jednak jest najpoważniejszym działaniem niepożądanym.
Objawy metaboliczne wynikają z mechanizmu działania, zwiększenie produkcji mleczanów w wyniku glikolizy beztlenowej (nie zakłóca metabolizmu mleczanów), może to prowadzić do kwasicy mleczanowej (metaanaliza 194 badań nie wykazała zwiększonego ryzyka wystąpienia kwasicy mleczanowej). Takie powikłanie było obserwowane u ludzi starszych, u chorych z niewydolnością wątroby lub nerek, jak również u chorych z niewydolnością krążenia. Wszystkie te sytuacje sprzyjają gromadzeniu się mleczanów i występowaniu kwasicy. Jak wykazano, pojedyncze przypadki występowania kwasicy mleczanowej zdarzają się dokładnie z taką samą częstotliwością u przyjmujących metforminę, jak u nie przyjmujących jej. Co więcej, wszystkie analizowane przypadki kwasicy mleczanowej dotyczyły osób, u których występowały uprzednio czynniki ryzyka zaistnienia kwasicy mleczanowej, tak, że zdarzenie to miałoby miejsce nawet gdyby nie przyjmowały metforminy.
Od kilku lat pojawiają się publikacje, które wykazują, że jeszcze niedawno medycyna zbyt ostro traktowała metforminę, co było niesłusznym stanowiskiem i powodowało odebranie możliwości podawania skutecznego, bezpiecznego i taniego leku wielu grupom chorych na cukrzycę, którzy mieli przeciwwskazania.
Obecne badania sugerują, że metformina – stosowana zgodnie ze wskazaniami i dawkowaniem, jak również u osób bez przeciwwskazań – nie wywołuje kwasicy mleczanowej.
Długotrwałe leczenie metforminą prowadzi do niedoboru witaminy B12, co powoduje wzrost stężenia we krwi homocysteiny. W tym wypadku zaleca się okresowe badanie stężenia witaminy B12 we krwi.
Dawkowanie.
Zaleca się przyjmowanie metforminy po jedzeniu w celu zmniejszenia działań niepożądanych ze strony przewodu pokarmowego. Istnieją tabletki o dawkach 500 mg, 850 mg i 1000 mg, są również dostępne preparaty o przedłużonym uwalnianiu XR 500 mg, XR 750 mg i XR 1000 mg. Nie należy zbyt szybko zwiększać dawki leku. Stosuje się go od 1 (postać XR) do 3 razy dziennie.
Preparaty.
Preparaty proste dostępne w Polsce: "Avamina", "Etform", "Formetic", "Glucophage", "Glucophage XR", "Gluformin", "Metfogamma", "Metformax", "Metformax SR", "Metformin Galena", "Metifor", "Metral", "Siofor".
W niektórych krajach dostępne są połączenia metforminy z innymi lekami w jednej tabletce:
Dostępnym w Polsce preparatem złożonym jest "Eucreas" (metformina + wildagliptyna).

</doc>
<doc id="344982" url="https://pl.wikipedia.org/wiki?curid=344982" title="Naramice">
Naramice

Naramice – wieś w Polsce, położona w województwie łódzkim, w powiecie wieluńskim, w gminie Biała.
Do 1953 roku miejscowość była siedzibą gminy Naramice. W latach 1975–1998 miejscowość położona była w województwie sieradzkim.
Historia.
Pierwsze wzmianki o miejscowości z 1395 r. Do połowy XV w. wieś należała do rodziny Naremskich. W dokumentach z 1460 r. występuje Adam Chochlewski piszący się „z Giżyc i Naramic”. W 1467 r. część wsi sprzedała Małgorzata z Wieruszowa Janowi Kępińskiemu, a w roku następnym żona Bieniasza Wierusza, sędziego wieluńskiego nabyła tu 8 łanów i karczmę.
W 1809 r. osiadł w Naramicach gen. Gabriel Józef Alojzy Biernacki (1774-1834), członek kaliszan, opozycji liberalnej Królestwa Polskiego, jeden z organizatorów powstania listopadowego w Kaliskiem. W 1861 r. dziedzic Honoriusz Biernacki chciał znieść pańszczyznę i oczynszować chłopów. Chłopi odmówili ponieważ chcieli oczynszowania gwarantowanego przez rząd. Proboszcz parafii, uczestnik powstania styczniowego ks. Paweł Jaska (ur. w 1831 r.) był zesłany do guberni witalskiej „za polityczne przestępstwo”. W czasie II wojny światowej, 6 czerwca 1940 niemieccy żandarmi zabili w lesie koło Dębołęki miejscowego proboszcza ks. Jana Krawieckiego (ur. 27 grudnia 1883 w Pierocicach). Klasycystyczny dwór, z końca XVIII w., został rozebrany w 1963 r.
Urodził się tu Marian Stanisław Baranowski (ur. 7 maja 1912, zm. wiosną 1940 w Katyniu) – podporucznik rezerwy piechoty Wojska Polskiego, harcmistrz Związku Harcerstwa Polskiego, ofiara zbrodni katyńskiej.
Zabytki.
Parafia istniała tu co najmniej w poł. XV w. Ocalał zabytkowy kościół z XVI w. pw. Wszystkich Świętych, drewniany, typu wieluńskiego, dach pokryty gontem, na dachu sygnaturka. Wewnątrz, na belce tęczowej krucyfiks z XVII w. Wystrój wnętrza barokowy. W ołtarzu głównym z 1765 r. gotycki obraz z ok. 1480 r. przedstawiający Zaśnięcie Matki Boskiej. Ponadto portret trumienny mężczyzny z II poł. XVII w. z herbami: Jastrzębiec, Ogończyk, Pilawa i Ostoja.
W centrum wsi, w domu pod nr 103, dawna karczma z ok. 1881 r.w połowie drewniana, w połowie murowana. Od frontu ganek wsparty na 4 kolumienkach, od podwórza – podcienie. Na podwórzu dąb – pomnik przyrody.

</doc>
<doc id="344985" url="https://pl.wikipedia.org/wiki?curid=344985" title="Charlestown (Boston)">
Charlestown (Boston)

Charlestown – dzielnica miasta Bostonu, w Stanach Zjednoczonych.
Miasto zostało założone w roku 1628. Początkowo było osobnym miastem, stolicą kolonii Massachusetts Bay. W roku 1874 zostało przyłączone do Bostonu.
Charlestown jest położone na północny wschód od centrum Bostonu, na półwyspie pomiędzy rzekami Charles i Mystic.
Jako część Bostonu wyróżnia się dużą populacją emigrantów z Irlandii.
W Charlestown urodził się wynalazca Samuel F. B. Morse oraz zmarł John Harvard, fundator Uniwersytetu Harvarda.

</doc>
<doc id="344987" url="https://pl.wikipedia.org/wiki?curid=344987" title="Szczerbiec (czasopisma NSZ)">
Szczerbiec (czasopisma NSZ)

Szczerbiec – taki tytuł nosiło kilka pism wychodzących w różnych Okręgach NSZ:

</doc>
<doc id="344989" url="https://pl.wikipedia.org/wiki?curid=344989" title="Ali Pasza Mehmed Emin">
Ali Pasza Mehmed Emin



</doc>
<doc id="344991" url="https://pl.wikipedia.org/wiki?curid=344991" title="Chrobry Szlak">
Chrobry Szlak

Chrobry Szlak – główne pismo Narodowych Sił Zbrojnych w Okręgu V Kieleckim, wychodziło od końca grudnia 1942 r. do 5 stycznia 1945 r.
Było wydawane wspólnie przez lokalne struktury Stronnictwa Narodowego i NSZ. Możliwe, że w jego redagowaniu uczestniczyli też miejscowi działacze Grupy „Szańca”. Początkowo pismo wychodziło jako miesięcznik, a następnie dwutygodnik. Było drukowane w formacie A5. Szefem redakcji był Jan Golka ps. „Klemens”, pełniący jednocześnie funkcję szefa Oddziału VI Oświatowo-Wychowawczego Komendy Okręgu. Ukazywał się także – odbijany na powielaczu – dodatek pt. "Dodatek do Chrobrego Szlaku", który wyszedł kilka razy w ciągu 1943 r. Po rozłamie w NSZ na tle scalenia z AK w kwietniu 1944 r., redakcja pisma podporządkowała się tej części NSZ, która weszła do AK. W niektórych opracowaniach pismo funkcjonuje jednak jako organ NSZ-ZJ. W II poł. 1944 r. „Chrobry Szlak” był wydawany wspólnie z wychodzącym w Kielcach innym pismem „Sztafeta”. Zachował jednak odrębną winietę i ciągłość numeracji. Docierał do lokalnych struktur NSZ i AK, a także nawet do oddziałów partyzanckich w terenie (np. do oddziałów AK Jana Piwnika ps. „Ponury”, Mariana Sołtysika ps. „Barabasz”, czy Brygady Świętokrzyskiej NSZ).

</doc>
<doc id="344992" url="https://pl.wikipedia.org/wiki?curid=344992" title="Na Zachodnim Szańcu">
Na Zachodnim Szańcu

Na Zachodnim Szańcu – pismo Narodowych Sił Zbrojnych wydawane w Okręgu IX Łódzkim od 26 kwietnia 1942 r. do lutego 1943 r.
Było kontynuacją wcześniejszego pisma pt. "Pochodnia" (zlikwidowanego w związku z wpadką drukarni w Nowym Złotnie). W winiecie była umieszczona instrukcja dla odbiorców, która wcześniej występowała także w „Pochodni”: "Pamiętaj, że wróg czuwa. Lepiej spalić, niż dać w nieodpowiednie ręce". Pismo początkowo wychodziło jako miesięcznik, a następnie co 2 tygodnie w nakładzie 4-5 tys. egzemplarzy. Redaktorami byli: ks. Lucjan Jaroszka, J. Wierzbicka, Zbigniew Marquart (także wydawca), Jan Mędrzak. Było przeznaczone dla Polaków mieszkających na terenach włączonych do Rzeszy, ale docierało aż do skupisk polskich robotników przymusowych w głębi Niemiec. Pismo przestało wychodzić w wyniku likwidacji drukarni przez Gestapo.

</doc>
<doc id="344994" url="https://pl.wikipedia.org/wiki?curid=344994" title="Wacław Hieronim Sierakowski">
Wacław Hieronim Sierakowski

Wacław Hieronim Sierakowski herbu Ogończyk, (ur. 1699 lub 1700 w Rabie Wyżnej, zm. 25 października 1780 roku w Obroszynie) – biskup kamieniecki (1739-1742), przemyski (1742-1760), następnie arcybiskup lwowski (1760-1780), konfederat barski.
Życiorys.
Pochodzenie.
Urodzony w Rabie Wyżnej na Podhalu jako syn Jana Sierakowskiego (stolnika zakroczymskiego, starosty mszańskiego i olszowskiego) oraz kasztelanki inowrocławskiej Marianny z Ruszkowskich herbu Pobóg.
Edukacja i posługa duchowna.
Uczęszczał do Szkół Nowodworskich w Krakowie oraz na Wydział Teologiczny Akademii Krakowskiej. Studia kontynuował także w kolegium w Łowiczu i w Rzymie, gdzie uzyskał stopień doktora obojga praw (łac. "Iuris Utriusque Doctor"). Święcenia kapłańskie otrzymał w 1726 r. w Krakowie z rąk bpa Konstantego Felicjana Szaniawskiego. 4 maja 1738 został w Kielcach konsekrowany na biskupa przez kard. Jana Aleksandra Lipskiego. Został biskupem tytularnym Cestrus i koadiutorem inflanckim, w 1738 biskupem inflanckim, 16 listopada 1739 kamienieckim, 25 maja 1742 przemyskim, 21 lipca 1760 arcybiskupem lwowskim. Napisał kilka dzieł o treści religijnej.
Dnia 8 września 1752 dokonał koronacji cudownego obrazu Matki Bożej Pocieszenia w Leżajsku koronami papieża. 8 września 1755 koronował cudowną figurę Matki Bożej Bolesnej w Jarosławiu koronami papieża, w maju 1776 – cudowny obraz Matki Bożej Łaskawej we Lwowie. Dokonał gruntownej przebudowy i renowacji katedry łacińskiej (m.in. gotycki, ceglany gmach został wówczas otynkowany).
Działalność polityczna.
Pobożny i ofiarny na cele kościelne, na sejmach występował jako zwolennik reformy skarbowo-wojskowej. W 1764 roku był elektorem Stanisława Augusta Poniatowskiego z województwa ruskiego, jako deputat od Rzeczypospolitej podpisał jego "pacta conventa". W 1764 roku został wyznaczony senatorem rezydentem.
Należał do twórców i zwolenników wśród biskupów konfederacji barskiej. Zwalczał prądy oświecenia. Za lojalność wobec Austrii 16 czerwca 1775 roku otrzymał tytuł hrabiowski z członkami rodziny.
W czasie kasaty józefińskiej przeprowadzanej w zaborze austriackim nie godził się na decydowanie przez władze świeckie w sprawach kościelnych. Wierząc w dobrą wolę cesarzowej Marii Teresy, mimo podeszłego wieku interweniował osobiście w Wiedniu w sprawach spornych z lwowskim gubernium. Nie wziął udziału w uroczystym "homagium" składanym przez przedstawicieli wszystkich stanów Galicji nowemu władcy, które miało miejsce 29 grudnia 1773 roku. Nigdy nie złożył wizyty gubernatorowi Antonowi von Pergen uważając, że ten jako młodszy wiekiem i katolik oraz gość powinien pierwszy odwiedzić księcia Kościoła, będącego we Lwowie gospodarzem. Przez władze został nawet, wraz z całą kapitułą katedralną, poddany kilkuletniemu internowaniu w Dunajowie.
Śmierć, testament i pochówek.
Zmarł w pałacu biskupim w Obroszynie koło Lwowa 25 października 1780. Wykonawcą testamentu uczynił swego siostrzeńca, profesora filozofii i teologii Akademii Lwowskiej, jezuitę Dominika Sendzimira (1728-1782). Był on synem Andrzeja Sendzimira herbu Ostoja i Anny z Sierakowskich Sendzimirowej, którzy w latach 40. XVIII wieku ufundowali drewniany kościół św. Antoniego w Sieniawie. Wacław Hieronim Sierakowski zgodnie z życzeniem został pochowany w Katedrze Łacińskiej pod wezwaniem Wniebowzięcia Najświętszej Maryi Panny we Lwowie, gdzie znajduje się jego nagrobek. Serce zaś spoczęło 15 grudnia 1780 r. w lwowskim Kościele Matki Boskiej Śnieżnej na Przedmieściu Halickim, wcześniej podniesionym przez niego do rangi kolegiaty. Następcą Wacława Hieronima Sierakowskiego na stolicy biskupstwa łacińskiego we Lwowie został Ferdynand Onufry Kicki.

</doc>
<doc id="344995" url="https://pl.wikipedia.org/wiki?curid=344995" title="Przełom (pismo NSZ)">
Przełom (pismo NSZ)

Przełom – oficjalny organ prasowy Okręgu XII Podlaskiego Narodowych Sił Zbrojnych, wychodził w Siedlcach od 1 kwietnia 1943 r. do lipca 1944 r.
Początkowo pismo ukazywało się jako tygodnik, a od II poł. 1943 r. co 2 tygodnie. Było odbijane na powielaczu, na luźnych kartkach formatu A4. Zawierało artykuły i komentarze dotyczące sytuacji wojennej i ideologii narodowej, przeglądy prasy polskiej i obcej, wiadomości lokalne, a czasami ukazywały się w nim także rozkazy Komendanta Głównego NSZ. Osobą odpowiedzialną za wydawanie pisma z ramienia Komendy Okręgu był Marian Krasuski. Członkami redakcji byli również profesorowie miejscowego liceum. W późniejszym okresie dołączył do jej składu lokalny przedstawiciel Grupy „Szańca”. Redakcja „Przełomu” od II poł. 1943 r. wydawała także w formie powielaczowej na jednej kartce formatu A4 „Komunikaty Codzienne” (od 9 października tego roku – „Komunikat Codzienny Przełomu”, a od 23-24 stycznia 1944 r. – "Komunikaty Codzienne Przełomu NSZ"), które uzupełniały podstawowe pismo o większą ilość informacji wojennych i politycznych.

</doc>
<doc id="344998" url="https://pl.wikipedia.org/wiki?curid=344998" title="Nasz Czyn">
Nasz Czyn

Nasz Czyn – oficjalny organ Okręgu XIII Białostockiego Narodowych Sił Zbrojnych, wychodziło od 1941 r. do grudnia 1944 r.
Początkowo pismo było wydawane przez lokalne struktury Konfederacji Zbrojnej. Pierwszym jego redaktorem był Władysław Królikowski ps. „Babinicz”. Po scaleniu części KZ z NSZ we wrześniu 1942 r., pismo przejęło NSZ. Na czele redakcji stanął wówczas Stanisław Kryński ps. „Kmicic”, jednocześnie szef Oddziału VI Oświatowo-Wychowawczego Komendy Okręgu. W winiecie znajdował się podtytuł: "Dwutygodnik informacyjny Okręgu Narodowych Sił Zbrojnych". Pismo zawierało komentarze polityczne, rozkazy KG NSZ i Komendy Okręgu, informacje wojenne oraz różne artykuły okolicznościowe o charakterze historycznym, ideologicznym, politycznym itp. Zespół wydawniczy składał się w większości z ludzi młodych, wychowanków białostockich szkół. W początkowym okresie pismo odbijano na prymitywnym powielaczu, dlatego jego nakład nie przekraczał 250–300 egzemplarzy o objętości zaledwie 2 stron. Od 1943 r. zaczęto używać nowocześniejszego powielacza, w wyniku czego nakład doszedł do ok. 1200 sztuk (według niektórych źródeł nawet do 2–2,5 tys.) i objętości do 8–10 stron formatu A4. Po wejściu wojsk sowieckich do Białegostoku i aresztowaniu S. Kryńskiego przez NKWD w listopadzie 1944 r., pismo przestało wychodzić. Na jesieni w bunkrze w ogrodzie jednego z domów zainstalowana została robocza powielarnia, dzięki czemu wyszło jeszcze kilka nowych numerów w ciągu grudnia tego roku.

</doc>
<doc id="345002" url="https://pl.wikipedia.org/wiki?curid=345002" title="Szaniec Kresowy">
Szaniec Kresowy

Szaniec Kresowy – oficjalny organ prasowy Okręgu XIV Lwowskiego Narodowych Sił Zbrojnych, wychodził od 12 marca 1943 r.
Pismo było odbijane na ręcznym powielaczu rotacyjnym i liczyło 9–12 stron formatu A4. Nakład wynosił ok. 300–500 egzemplarzy. Zamieszczano w nim informacje wojskowe pochodzące z nasłuchu radiowego, wiadomości lokalne, artykuły ideologiczne oraz komentarze polityczne. Od nr. 2 z 21 marca 1943 r. w winiecie pisma pojawiło się motto: "Nie trzeba ani godzi się desperować o Rzeczypospolitej, ale czynić co mężom przystoi". Prawdopodobnie wyszły tylko 4 numery pisma. Próbowano je następnie powielać w Brzeżanach, aby dotrzeć z nim do struktur NSZ na Tarnopolszczyźnie, ale zdołano tam wydać zaledwie jeden numer. Miejscowi działacze Grupy „Szańca” utrzymywali, że było to pismo wydawane przez ich struktury, co sugerowali w jednym z artykułów w lokalnym piśmie „Propaganda Czynu”.

</doc>
<doc id="345007" url="https://pl.wikipedia.org/wiki?curid=345007" title="Miasto skalne">
Miasto skalne



</doc>
<doc id="345016" url="https://pl.wikipedia.org/wiki?curid=345016" title="Droga wojewódzka nr 853">
Droga wojewódzka nr 853

Droga wojewódzka nr 853 (DW853) – droga wojewódzka łącząca Biłgoraj z Tomaszowem Lubelskim. Zlokalizowana jest w południowej części województwa lubelskiego. Jej długość wynosi 52 km, biegnie ona z zachodu na wschód.

</doc>
<doc id="345019" url="https://pl.wikipedia.org/wiki?curid=345019" title="G.723.1">
G.723.1

G.723.1 – standard kodowania (kodek) mowy stosowany w telefonii VoIP.
G.723.1 występuje w dwóch wersjach:
Od 1 stycznia 2017 utraciła ważność większość patentów, którymi ograniczone było użycie kodeka G.723.1. Właściciele patentów, które jeszcze nie wygasły, solidarnie zgodzili się nie pobierać za nie opłat licencyjnych od producentów sprzętu ani użytkowników.

</doc>
<doc id="345025" url="https://pl.wikipedia.org/wiki?curid=345025" title="Walenty Aleksander Czapski">
Walenty Aleksander Czapski

Walenty Aleksander Czapski (ur. przed 22 lutego 1682, zm. 4 marca 1751 w Gdańsku) – polityk, opat pelpliński, biskup przemyski, biskup kujawski.
Życiorys.
Syn Aleksandra Czapskiego, podkomorzego wendeńskiego i Anny z Białochowskich, brat Jana (pułkownik), Macieja (major), Piotra (chorąży pomorski) i Michała (wojewoda malborski).
Po święceniach kapłańskich uzyskał liczne beneficja kościelne. Od 1708 był proboszczem świeckim, 29 kwietnia 1711 uzyskał kanonię poznańską, a 1 lipca 1712 scholasterię. Posiadał także probostwo zbąszyńskie (1726–1734) i dubieckie. Kilkukrotnie był w tym czasie deputatem do Trybunału Głównego Koronnego z ramienia kapituły poznańskiej. 23 listopada 1728 uzyskał w Rzymie tytuł doktora obojga praw. W 1729 został wybrany na koadiutora opata pelplińskiego, Tomasza Franciszka Czapskiego, od 1730 opat komendatoryjny pelpliński (do 1736).
Podczas bezkrólewia 1733–1734 opowiedział się za Augustem III, działając na jego korzyść m.in. podczas sejmiku generalnego pruskiego w Grudziądzu z 2–6 września 1734, co przyniosło mu w 1735 nominację na biskupstwo przemyskie, jednak prowizję papieską otrzymał dopiero w 1737 i wtedy też faktycznie objął władzę w diecezji. Był obecny na sejmie w 1738. W latach 1739–1740 był prezydentem Trybunału Skarbowego w Radomiu. Na sejmie w 1740 opowiedział się za aukcją wojska oraz wznowieniem rokowań z sąsiednimi krajami. Ubiegał się w tym czasie o biskupstwo warmińskie, jednak bez powodzenia.
20 grudnia 1741 translokowany na diecezję kujawską, rządy w niej objął w 1743. Uczestniczył w sejmie 1744, na którym został deputowanym do układania konstytucji; na sejmie 1746 oskarżył sąsiednie państwa o uniemożliwienie przeprowadzenia aukcji i reformy wojska. Żądał także zniesienia ceł prywatnych oraz sprowadzenia rzemieślników z Saksonii. Na sejmie w 1748 został deputowanym do sprawdzenia rachunków podskarbiego. Odgrywał znaczą rolę w realizacji polityki dworu wobec Gdańska oraz Prus Królewskich.
Jako biskup włocławski na stałe przebywał w Gdańsku. W znacznym stopniu przyczynił się do ożywienia katolickiej szkoły parafialnej w Gdańsku, dbał o sprawy gospodarcze diecezji, wspierał dzieła miłosierdzia. Zmarł w Gdańsku, 4 marca 1751, został pochowany w katedrze we Włocławku, gdzie znajduje się jego epitafium z portretem.
W 1740 odznaczony Orderem Orła Białego.

</doc>
<doc id="345027" url="https://pl.wikipedia.org/wiki?curid=345027" title="Bogumił z Dobrowa">
Bogumił z Dobrowa

Bogumił z Dobrowa (również "Bogumił Leszczyc" lub "Bogumił-Piotr"; ur. najprawdopodobniej około 1138 w Koźminie k. Dobrowa, zm. pod koniec XII wieku lub na początku XIII wieku w pustelni obok rzeki Warty k. Dobrowa) – polski duchowny rzymskokatolicki, cysters, arcybiskup gnieźnieński, pustelnik, błogosławiony Kościoła katolickiego, utożsamiany z arcybiskupem Piotrem.
W miarę pewne informacje na jego temat ograniczają się do tego, że należał do szlacheckiej rodziny Leszczyców, przez kilka lat sprawował urząd arcybiskupa gnieźnieńskiego i jako arcybiskup nadał cystersom część swoich dóbr rodowych w Wielkopolsce na wsparcie ich misji w Prusach (tzw. fundacja dobrowska). Dokument księcia wielkopolskiego Władysława Odonica z 29 czerwca 1232 dotyczący tej fundacji jest zarazem jedynym, który wymienia jego imię, jego autentyczność nie budzi jednak wątpliwości. Zgodnie z akceptowaną na ogół tradycją po kilku latach ustąpił ze stanowiska metropolity i wycofał się do pustelni w Dobrowie, gdzie zmarł. W literaturze nie ma zgody co do dokładnego czasu życia i posługi arcybiskupiej Bogumiła.
Hipotezy dotyczące Bogumiła.
Żywot według Damalewicza.
Ksiądz Stefan Damalewicz w swoim "Żywocie św. Bogumiła" (1661) spisanym na potrzeby procesu kanonizacyjnego utrzymywał, że Bogumił urodził w Koźminie, wywodził się z rodu Porajów i był krewnym św. Wojciecha oraz urzędującego w latach 1149–67 arcybiskupa Janika. W 1167 został jego następcą na arcybiskupstwie gnieźnieńskim, wsławił się wieloma znakomitymi czynami, po czym w 1172 złożył rezygnację na ręce papieża Aleksandra III. Resztę życia spędził w założonej przez siebie pustelni w Dobrowie, gdzie zmarł w 1182 w opinii świętości. Tej wersji żywota Bogumiła jeszcze w XIX wieku bronił ksiądz Jan Ignacy Korytkowski.
W rzeczywistości przynależność Bogumiła do rodu Porajów jest bardzo wątpliwa. Zarówno treść dokumentu z 1232, jak i kryterium imionowe wskazują raczej na pochodzenie z rodu Leszczyców. Chronologia podana przez Damalewicza jest z całą pewnością przynajmniej częściowo błędna. Wiadomo bowiem, że arcybiskup Janik zmarł najwcześniej w 1168, a być może dopiero w 1176. Z kolei domniemana rezygnacja Bogumiła na ręce Aleksandra III w 1172 wydaje się zupełnie nieprawdopodobna, gdyż Polska popierała w tym czasie antypapieża Kaliksta III. Nie da się jednak wykluczyć, że chronologia księdza Damalewicza wymaga jedynie nieznacznej korekty. W materiale źródłowym dotyczącym arcybiskupów gnieźnieńskich istnieje bowiem luka między 1167/68, gdy Janik występuje po raz ostatni, a 1177, gdy w źródłach pojawia się po raz pierwszy abp Zdzisław. Gnieźnieński pontyfikat Bogumiła mógłby więc przypadać na początek lat 70. XII wieku.
Hipoteza Wojciechowskiego.
Tadeusz Wojciechowski w 1904 utożsamił Bogumiła z arcybiskupem Bogumiłem, którego zgon w roku 1092 odnotował tzw. Rocznik świętokrzyski dawny. W dość długim i skomplikowanym wywodzie próbował on wykazać, że Bogumił około 1080 musiał ustąpić na rzecz znanego z jednego z „żywotów św. Ottona z Bambergu” niemieckiego opata Henryka. Jego rezygnację Wojciechowski połączył ze wspomaganym rzekomo przez Niemców (w osobie opata Henryka) i Czechów spiskiem przeciwko Bolesławowi Szczodremu, w wyniku którego doszło do usunięcia go z tronu. W konsekwencji Polska pod rządami nowego władcy Władysława Hermana przeszła do obozu popierającego antypapieża Klemensa III, a Bogumił, zwolennik króla i papieża Grzegorza VII, ustąpił z urzędu i resztę życia spędził w pustelni. Jego miejsce zajął opat Henryk, dla którego była to nagroda za wsparcie spisku. W ten sposób Wojciechowski odniósł podanie o bł. Bogumile jako byłym arcybiskupie i pustelniku do żyjącego w XI wieku arcybiskupa o tym imieniu.
Słabą stroną tej hipotezy było to, że w żaden sposób nie dawała się pogodzić z poświadczoną w dokumencie z 1232 fundacją dobrowską Bogumiła na rzecz zakonu cystersów, który pojawił się w Polsce dopiero około 1140/50. Wojciechowski argumentował, że imię Bogumiła jest wymienione jedynie w części narracyjnej przywileju z 1232, a nie w części dotyczącej dokonywanej wówczas czynności prawnej, w związku z czym odrzucił zawarte tam informacje jako niewiarygodne, nie omieszkał przy tym zauważyć, że sam dokument znany jest tylko z późniejszych kopii. Jeden ze zwolenników hipotezy Wojciechowskiego, Henryk Likowski, posunął się do otwartego zakwestionowania autentyczności tego przywileju, co jednak jest nie do utrzymania, gdyż w 1939 odnaleziono oryginał. Pozostałe elementy tej hipotezy, związane z obaleniem Bolesława Szczodrego, mają wątłą podstawę źródłową, a w znacznej mierze są jedynie domysłami autora. W szczególności brak dowodów na ingerencję niemiecką i udział opata Henryka w obaleniu króla Bolesława. Dyskusyjne jest także, czy Henryk w ogóle był kiedykolwiek arcybiskupem gnieźnieńskim. Generalnie, hipoteza Wojciechowskiego, choć przyjęta przez niektórych badaczy (np. W. Abrahama) nie zdobyła szerszego uznania.
Bogumił Piotr.
Dużo większą popularnością cieszyła się zaproponowana przez Władysława Semkowicza i poparta przez kilku innych uczonych (m.in. Stanisława Kozierowskiego i Stanisława Zakrzewskiego) hipoteza o identyczności bł. Bogumiła z arcybiskupem Piotrem z lat 1187–99. Zakładała ona, że Bogumił to imię świeckie, a Piotr imię zakonne lub arcybiskupie tego metropolity. Bazowała ona na następujących obserwacjach:
Odnośnie do dokumentu z 1232 przyjmowano, że być może imię Bogumiła zostało tam wpisane dopiero w XIV-wiecznej kopii tego dokumentu w miejsce imienia Piotra.
Hipotezę o Bogumile-Piotrze przyjął także historyk archidiecezji poznańskiej J. Nowacki i rozwinął ją w oparciu o spisaną w końcu XVI wieku relację Adama Szadka o początkach opactwa cysterskiego w Koprzywnicy. Według tej relacji Piotr, pierwszy opat Koprzywnicy, został najpierw biskupem poznańskim, a następnie arcybiskupem gnieźnieńskim. Uznając, że chodzi tu właśnie o Bogumiła-Piotra, przyjął on następującą chronologię dla jego życia:
Chronologia ta jest do dziś szeroko rozpowszechniona w katolickiej hagiografii.
Bogumił jako arcybiskup w latach 80. XII w..
W nowszych opracowaniach kwestionuje się identyczność Bogumiła z Piotrem i powraca częściowo do tradycyjnej wersji, traktującej go jako odrębną osobę działającą w II połowie XII wieku. Skreśla się go też z listy biskupów poznańskich. Przeciw identyfikacji Bogumiła z Piotrem świadczą przede wszystkim dokumenty wskazujące na ich przynależność rodową. Choć sprawę trudno uważać za ostatecznie rozstrzygniętą, wydaje się, że arcybiskup Piotr należał do rodu Łabędziów, podczas gdy Bogumił niemal na pewno był Leszczycem. Nie do utrzymania są wysuwane przez zwolenników obu poprzednich hipotez zastrzeżenia dotyczące autentyczności przywileju Władysława Odonica z 1232, gdyż w 1939 odnaleziono oryginał dokumentu. Podważa się także rok 1187 jako datę rozpoczęcia posługi arcybiskupiej przez Piotra; data ta była ważnym elementem hipotezy o Bogumile-Piotrze, gdyż dawała mu, zgodnie z jedną z dobrowskich legend, 12-letnie rządy na arcybiskupstwie w Gnieźnie. W rzeczywistości jest ona oparta wyłącznie na słabo udokumentowanych domysłach Wojciecha Kętrzyńskiego, który analizując dokument patriarchy Monacha dla kolegiaty bożogrobców w Miechowie oraz tzw. album miechowski zawierający listę dobrodziejów Miechowa (oba z około 1198) doszedł do następujących wniosków:
W ten sposób Kętrzyński "ustalił", że zmiana na arcybiskupstwie gnieźnieńskim (śmierć Zdzisława i nominacja Piotra) miała miejsce mniej więcej na przełomie 1186/87.
Odnośnie do powyższych tez:
Dla uzyskania roku 1187 jako pewnej daty początku rządów Piotra w archidiecezji gnieźnieńskiej wszystkie trzy powyższe założenia Kętrzyńskiego musiałyby być poprawne, tymczasem pierwsze dwa są prawdopodobnie błędne, a trzecie niemożliwe do skontrolowania.
W rzeczywistości ani data śmierci Zdzisława, ani data nominacji Piotra na arcybiskupa nie są znane. Pierwsza wzmianka źródłowa o arcybiskupie Piotrze pochodzi dopiero z 1191, a ostatnia o Zdzisławie z 1181. Na lata 1181–91 przypada więc druga (obok lat 1168–77) istotna luka w wiedzy o metropolitach gnieźnieńskich II połowy XII wieku. Ze względu na związki fundacji dobrowskiej z działalnością misyjną cystersów w Prusach, która jest poświadczona dopiero w początkach XIII wieku, a wbrew tradycyjnej chronologii księdza Damalewicza, proponuje się obecnie umieścić Bogumiła właśnie w tej późniejszej luce, a więc w latach 80. XII stulecia.
Praktycznie wszystkie wersje są jednak zgodne, że Bogumił zmarł jako pustelnik w Dobrowie, kilka lub kilkanaście lat po rezygnacji z godności metropolity. Jedynie Gerard Labuda podał w wątpliwość tę tradycję, wskazując, że najwcześniejsze znane przekazy identyfikujące go jako pustelnika pochodzą dopiero z XVI wieku. Przyjmuje on, że Bogumił zmarł jako urzędujący arcybiskup około 1190.
Abp Bogumił jest wymieniany jako prawdopodobny fundator Drzwi Gnieźnieńskich.
Kult.
Początki kultu Bogumiła nie są zbyt dobrze znane. Pierwsze pewne wzmianki źródłowe o nim pochodzą z drugiej połowy XIV wieku. Z pewnością w połowie XV wieku był już bardzo rozpowszechniony, obejmując zwłaszcza wschodnią Wielkopolskę. Wierni modlili się za jego wstawiennictwem, by uprosić zdrowie dla żywego inwentarza oraz o szczęśliwe połowy ryb, a 12 czerwca odbywały się zgromadzenia pielgrzymujących do Dobrowa, gdzie zgodnie z tradycją miał spędzić ostatnie 12 lat życia. Przy jego grobie, znajdującym się w dobrowskim kościele parafialnym, składano liczne wota dziękczynne. Wśród przypisywanych mu cudów wymieniano m.in. wskrzeszenia zmarłych (zarówno ludzi, jak i zwierząt), ratowanie tonących, uzdrowienia; cuda te spisywano od 1443 na polecenie ówczesnego prymasa Wincentego Kota. Oficjalny proces beatyfikacyjny rozpoczął w roku 1647 prymas Maciej Łubieński. Akta przesłano do Rzymu w 1651. Nie został on jednak zakończony, gdyż "księga cudów", którą wypożyczył Sebastian Głębocki, spłonęła w jego dworze w Głębokiem pod Kruszwicą. Proces po raz kolejny rozpoczął w 1908 biskup kujawski, Stanisław Zdzitowiecki. Zakończył się on zaaprobowaniem czci oddawanej Bogumiłowi, jako świętemu lub błogosławionemu, przez papieża Piusa XI w dniu 27 maja 1925.
Papież Paweł VI ogłosił bł. Bogumiła wraz z bł. Jolentą Heleną patronami archidiecezji gnieźnieńskiej. Ponadto patronuje archidiecezjom gdańskiej, poznańskiej, wrocławskiej, diecezji włocławskiej oraz miastom - Koło i Uniejów. W 2006 w miejscowości Dobrów utworzono diecezjalne sanktuarium ku czci bł. Bogumiła.
Jest również patronem odbywających rekolekcje i dni skupienia, a także opiekunem dobytku oraz inwentarza.
W ikonografii Bogumił przedstawiany jest w szatach pontyfikalnych z krzyżem w ręku, zwykle jako przechodzący suchą nogą przez rzekę.
Atrybutem jego jest ryba (Ichthys).
Do naszych czasów przetrwała stuła Bogumiła, przechowywana w skarbcu archikatedry poznańskiej.
Nadto jego relikwie znajdują się w Rzymie, Dobrowie, Uniejowie, Gnieźnie i Kole.
W liturgii wspomnienie bł. Bogumiła biskupa obchodzone jest 10 czerwca i w archidiecezji gnieźnieńskiej, archidiecezji poznańskiej oraz w diecezji włocławskiej ma charakter wspomnienia obowiązkowego.

</doc>
<doc id="345029" url="https://pl.wikipedia.org/wiki?curid=345029" title="Państwowy Zespół Ludowy Pieśni i Tańca „Mazowsze”">
Państwowy Zespół Ludowy Pieśni i Tańca „Mazowsze”

Państwowy Zespół Ludowy Pieśni i Tańca „Mazowsze” im. Tadeusza Sygietyńskiego (PZLPiT „Mazowsze”) – jeden z największych polskich zespołów artystycznych odwołujących się do tradycji polskiej muzyki i tańca ludowego.
Od 1948 siedziba zespołu mieści się w Karolinie (część wsi Otrębusy) przy ul. Świerkowej 2 w pałacu Karolin, zmodernizowanym i rozbudowanym w Europejskim Centrum Promocji Kultury Regionalnej i Narodowej „Matecznik-Mazowsze” (Europejskie Centrum Matecznik Mazowsze. ECMM) w Karolinie, otwartym 17 października 2009 r.
Historia.
Zespół „Mazowsze” powołał do życia dekret Ministerstwa Kultury i Sztuki 8 listopada 1948 polecający prof. Tadeuszowi Sygietyńskiemu zorganizowanie zespołu ludowego, którego zadaniem miała być troska o tradycyjny repertuar ludowy oparty na pieśniach, przyśpiewkach i tańcach wsi mazowieckiej i regionalnej tradycji artystycznej. Zespół miał uchronić folklor przed zatraceniem i ukazać jego zróżnicowanie, bogactwo i piękno. Początkowo program artystyczny składał się z piosenek przeplatanych tańcami z terenów centralnej Polski – Opoczna, Kurpi, szybko jednak zaczął sięgać do tradycji innych regionów.
Jednak idea zespołu powstała na długo przed tym. Tadeusz Sygietyński – kompozytor i miłośnik folkloru oraz Mira Zimińska-Sygietyńska – jedna z najbardziej znanych przedwojennych warszawskich aktorek, przyrzekali sobie w ruinach bombardowanej Warszawy, że jeśli przeżyją wojnę, założą zespół. O ile dla aktorki filmowej i kabaretowej dziedzina wydawała się odległa, o tyle dla Tadeusza była realizacją dawnych marzeń.
Mira Zimińska-Sygietyńska porzuciła po wojnie karierę aktorki i zajęła się sprawami organizacyjnymi. Tadeusz Sygietyński komponował utwory w oparciu o oryginalne relikty ludowej pieśni, latami zdobywane doświadczenie (lektury rozpraw Oskara Kolberga, współpraca z radiem, teatrem, nić porozumienia z młodzieżą).
Wraz z zaprzyjaźnionym organistą z Klembowa, Henrykiem Wiśniewskim i jego żoną Teresą, przetrząsali wiejskie chaty. Zimińska w poszukiwaniu babcinych strojów, Sygietyński i Wiśniewscy w poszukiwaniu uzdolnionej młodzieży. Na siedzibę zespołu wybrano podwarszawską posiadłość z początku XX w., położoną opodal Pruszkowa, nazwaną na cześć żony pierwszego właściciela – Karolinem. Pałac Karolin, nim stał się siedzibą Mazowsza, był domem opieki oraz zakładem dla nerwowo i psychicznie chorych, więc przeniesienie wszystkich zamieszkałych tam ludzi było problematyczne.
Pod koniec 1948 r. do pałacu Karolin zaczęły zjeżdżać grupy młodzieży z okolicznych mazowieckich wiosek i miasteczek. Pierwsi członkowie zespołu mieli nie więcej niż 16 lat i byli członkami jednego z chórów Wiśniewskiego. Przywozili ze sobą do Karolina melodie, oryginalne stroje oraz swój talent. Na Sygietyńskich spoczął obowiązek nie tylko zadbania o wikt i opierunek, ale przede wszystkim zapewnienia podopiecznym wykształcenia. Sygietyńscy przeprowadzili się w tym czasie do małego domku przy pałacu, aby zawsze być w stałym kontakcie z podopiecznymi.
Po dwóch latach nauki, prób i ćwiczeń, 6 listopada 1950 na deskach Teatru Polskiego w Warszawie odbyła się premiera pierwszego programu „Mazowsza”. Ówczesny repertuar składał się z piosenek przeplatanych tańcami z regionów centralnej Polski: opoczyńskiego, kurpiowskiego i mazowieckiego. Wybór regionów podyktowany był także tym, że kostiumolożka zespołu, Wanda Modzelewska, pracująca w „Mazowszu” w latach 1950–1967, dysponowała strojami opoczyńskimi i kurpiowskimi z Puszczy Białej.
Po warszawskiej premierze, między kolejnymi koncertami, szlifem programu, planami na przyszłość, ważyły się najważniejsze dla zespołu decyzje. W 1951 „Mazowsze” wyruszyło na podbój świata, zaczynając od ZSRR. Uchwałą Rady Państwa z 15 stycznia 1953 r. „Za wysoce artystyczne opracowanie i wzbogacenie polskiej pieśni i tańca ludowego, upowszechnianie ich w kraju i za granicą, zwłaszcza w dniach od 3 do 12 stycznia 1953 r. w Moskwie” Państwowy Ludowy Zespół Pieśni i Tańca „Mazowsze” został odznaczony Orderem Sztandaru Pracy II klasy. Po trzech latach władze zezwoliły na wyjazd zespołu także za „żelazną kurtynę”. „Mazowsze” odwiedziło Francję, Paryż, 1 października 1954 r., a 6 lat później USA.
Rok 1955 okrył żałobą „Mazowsze” i zachwiał plany na przyszłość zespołu. Zmarł Tadeusz Sygietyński. Rozważano wtedy rozwiązanie Zespołu. „Gdyby nie Mira, nie byłoby Sygietyńskiego ani Mazowsza” – napisał Marian Hemar, poeta i przyjaciel zespołu. Mira Zimińska-Sygietyńska po śmierci profesora przejęła funkcje dyrektora zespołu. To ona uczyniła „Mazowsze” takim, jakie jest dziś. To dzięki niej na przestrzeni lat rozszerzono program do 39 regionów etnograficznych, opracowano niezbadane wcześniej pieśni religijne, patriotyczne i inne. To dzięki niej "Mazowsze" zdobyło światową sławę, dając blisko 6 tysięcy koncertów, w Polsce i 51 krajach. Dorobkiem „Mazowsza” w tym czasie stała się również kolekcja pieczołowicie odtworzonych strojów z różnych regionów. Zimińska kierowała zespołem ponad 40 lat, poświęcając bez reszty swój talent, doświadczenie i życie.
W Mazowszu pierwszym choreografem była Jadwiga Hryniewiecka, zaproszona przez Sygietyńskiego. W 1986 roku Irena Jezierska (śpiewaczka i solistka operowa) rozpoczęła pracę z zespołem jako pedagog śpiewu solowego i emisji głosu oraz ekspert artystyczny w dziedzinie wokalistyki. Po śmierci Miry Zimińskiej-Sygietyńskiej w roku 1997 dyrektorem zespołu została Brygida Linartas, która zrezygnowała z tej funkcji w roku 2000.
W latach 50 XX w. w zespole występowały osobowości polskiej sceny, takie jak Irena Santor i Lidia Korsakówna, a także Bożena Mamontowicz-Łojek, zaś w latach siedemdziesiątych XX w. Danuta Kowalska – aktorka, Stanisław Jopek – solista, związany z zespołem przez kilkadziesiąt lat.
W roku 1963 Zespół Pieśni i Tańca „Mazowsze” wystąpił w filmie "Żona dla Australijczyka" w reżyserii Stanisława Barei. Rolę solistki „Mazowsza” zagrała Elżbieta Czyżewska, a rolę Australijczyka Wiesław Gołas. W 1999 roku zespół wystąpił w filmie Andrzeja Wajdy "Pan Tadeusz" w scenie poloneza z 12 księgi.
„Mazowsze” dziś.
W skład zespołu wchodzą balet, chór i orkiestra symfoniczna. Melodie pochodzą z 39 regionów etnograficznych Polski oraz z całego świata. Znanymi postaciami „Mazowsza” są choreograf Witold Zapała, oraz tenor Stanisław Jopek – zmarły 1 sierpnia 2006 r. (ojciec Anny Marii Jopek). 6 listopada roku 2000 odbył się z okazji 50 lecia występów jubileuszowy występ „Mazowsza”. Dyrektorem zespołu wtedy był Włodzimierz Jakubas. Do 2012 roku dyrektorem zespołu był Jacek Kalinowski. Od 2012 do 2015 roku p.o. dyrektora był Włodzimierz Izban.
„Mazowsze” to stuosobowa grupa artystów, 8 ton bagażu, 1500 kostiumów, 60 lat doświadczenia. „Mazowsze” to 2,3 mln przejechanych kilometrów i 17 mln widzów. To koncerty w 168 miejscach Polski, to 213 tournée zagraniczne i ponad 6,5 tys. koncertów. Obecnie dyrektorem zespołu jest Jacek Boniecki.
W Otrębusach w gminie Brwinów na terenie Pałacowo-Parkowego Zespołu Zabytkowego „Karolin” () wybudowano Europejskie Centrum Promocji Kultury Regionalnej i Narodowej „Matecznik-Mazowsze”, które ma kształcić animatorów kultury z całego świata. Obiekt pomieścił salę widowiskową na 580 osób, garderoby, pracownie krawieckie i muzeum ().
Dzięki środkom przekazanym przez Samorząd Województwa Mazowieckiego oraz znaczącego wsparcia z Europejskiego Funduszu Rozwoju Regionalnego powstało Europejskie Centrum Matecznik Mazowsze (ECMM), a oficjalne otwarcie sali widowiskowo-edukacyjnej Matecznik odbyło się 17 października 2009 r. Z powodu niespełnienia wymogu opublikowania zamówienia na część robót budowlanych w biuletynie zamówień publicznych UE samorząd województwa mazowieckiego musiał zwrócić 11 mln zł dotacji z UE.
W 2019 w uznaniu za sławienie polskiej kultury ludowej w kraju i na świece oraz za rolę utrzymywana związku Polonii z krajem, Zespół otrzymał – za rok 2018 – Nagrodę im. bp. Romana Andrzejewskiego.
Dyskografia.
„Mazowsze” wydało płyty gramofonowe ("Mazowsze the Polish Song and Dance Ensemble"), kasety kompaktowe i płyty kompaktowe oraz płyty DVD.

</doc>
<doc id="345035" url="https://pl.wikipedia.org/wiki?curid=345035" title="Dwie Twarze">
Dwie Twarze

Dwie Twarze (ang. Two-Face; "alter ego" – Harvey Dent, pierwotnie Harvey Kent), fikcyjna postać (złoczyńca) znany z serii komiksów o przygodach Batmana, wydawanych przez DC Comics. Została stworzona przez Boba Kane’a i Billa Fingera. Pierwszy raz pojawiła się w "Detective Comics vol. 1 #66" (sierpień 1942). Bob Kane w swej autobiografii wyznał, że tworząc tę postać inspirował się głównym bohaterem z filmu "Doktor Jekyll i pan Hyde" ("Dr Jekyll and Mr Hyde") z 1931 roku, będącą ekranizacją powieści Roberta Louisa Stevensona pod tym samym tytułem, którą widział w młodości, zaś motyw rzutu monetą wziął z filmu gangsterskiego pod tytułem "Człowiek z blizną" ("Scarface"). Inspiracją dla tej postaci mógł być również pierwowzór Batmana, stworzony przez pisarza Murraya Leinstera bohater magazynów pulpowych z lat 30. XX wieku – Black Bat, którego geneza była zbieżną z genezą Dwóch Twarzy (podobnie jak Harvey Dent, Black Bat był prokuratorem, którego oblano kwasem).
Harvey Dent był początkowo obiecującym prokuratorem okręgowym w Gotham City, który jednak zszedł na drogę przestępczości i został jednym z głównych przeciwników Batmana, kiedy jego twarz została oblana kwasem przez mafioza – Sala Maroniego, na jego procesie. Jego atrybutem jest moneta, od rzutu, której zależą podejmowane przez niego decyzje, szczególnie gdy decydują o czyimś życiu lub śmierci. Cechuje go obsesja na punkcie dualizmu, liczby „2” i rozdwojenie osobowości.
Dwie Twarze znany jest również w licznych serialach animowanych, filmach fabularnych i grach komputerowych o przygodach człowieka-nietoperza. Pierwszy raz na dużym ekranie pojawił się (wyłącznie jako Harvey Dent) w filmie "Batman" z 1989, w którego rolę wcielił się Billy Dee Williams. W kolejnym filmie z serii, zatytułowanym "Batman Forever" jego rolę odegrał Tommy Lee Jones. W filmie "Mroczny Rycerz" ("The Dark Knight") z 2008 w rolę Harveya Denta wcielił się Aaron Eckhart. W serialu telewizyjnym "Gotham" w postać młodego Harveya Denta wciela się Nicholas D’Agosto.
Linki zewnętrzne.
Profil postaci na portalu Heroes Movies 

</doc>
<doc id="345038" url="https://pl.wikipedia.org/wiki?curid=345038" title="Koło kwintowe">
Koło kwintowe

Koło kwintowe, okrąg kwintowy – graficzny schemat przedstawiający gamy / tonacje w systemie dur-moll uszeregowane według zmieniającej się liczby znaków przykluczowych. Nazwa wywodzi się od kwintowego pokrewieństwa między sąsiadującymi tonacjami, rozmieszczonymi na okręgu według zmieniającej się liczby znaków przykluczowych. W kierunku zgodnym z ruchem wskazówek zegara w każdej następnej gamie przybywa dodatkowo jeden krzyżyk, przy czym tonika gamy (nadająca jednocześnie jej nazwę) jest dominantą gamy wyjściowej (poprzedzającej). W kierunku przeciwnym zwiększa się liczbę bemoli, a tonika jest subdominantą gamy wyjściowej.
Każda tonacja durowa posiada pokrewną tonację molową (zbudowaną na tonice znajdującej się o tercję małą poniżej toniki pokrewnej tonacji durowej). Obie mają takie same znaki przykluczowe. W kole kwintowym daje to układ tonacji molowych rozpoczynający się od a-moll (pokrewnej do C-dur).

</doc>
<doc id="345041" url="https://pl.wikipedia.org/wiki?curid=345041" title="Sąsiedzi (serial komediowy)">
Sąsiedzi (serial komediowy)

Sąsiedzi – spin-off popularnego polskiego serialu komediowego "Lokatorzy" (1999–2005), produkowany przez TVP3 Gdańsk, emitowany w TVP1 od 12 kwietnia 2003 do 12 kwietnia 2008. Przedstawia on perypetie dwóch rodzin: "Bogackich" i "Cwał-Wiśniewskich". Pierwowzorem był czarno-biały amerykański serial "Kocham Lucy" (1951-1957).
Emisja.
Serial był emitowany w soboty o godz. 18:00, często pora była zmieniana na godziny 17:35 lub 18:25. Od 8 września 2006 serial zmienił dzień emisji na piątki. Od 6 stycznia 2007 serial wrócił do emisji w soboty. Od 15 września 2007 zmieniono porę emisji na 15:30.

</doc>
<doc id="345045" url="https://pl.wikipedia.org/wiki?curid=345045" title="Fascjoloza">
Fascjoloza

Fascjoloza (łac. "fasciolosis", ang. fascioliasis) – choroba pasożytnicza, wywoływana przez motylicę wątrobową ("Fasciola hepatica"). Bywa również nazywana chorobą motyliczą. Chorują na nią ludzie i zwierzęta.
Epidemiologia.
Pasożyt kosmopolityczny. W Polsce fascioloza zwierząt jest rozpowszechniona na terenie całego kraju. Choroba u ludzi występuje sporadycznie w Polsce, częstsza jest na południu Europy, we Francji i Portugalii. 
Morfologia pasożyta.
Długość ciała 18 – 51 mm, szerokość 4 – 13 mm. Barwy biało-szarej lub szarobrązowej.
Żywiciel ostateczny.
Żywicielem ostatecznym najczęściej jest: owca, koza, bydło domowe, dzikie przeżuwacze. Dużo rzadziej konie, świnie, króliki oraz inne ssaki roślinożerne. Żywicielem ostatecznym może być również człowiek. 
Żywiciel pośredni.
Żywicielami pośrednimi w cyklu rozwojowym motylicy wątrobowej są ślimaki z rodziny błotniarkowatych (Limnaeidae). W Polsce głównym żywicielom pośrednim jest błotniarka moczarowa ("Galba truncatula"). Oprócz tego żywicelami pośrednimi są: błotniarka stawowa ("Lymnaea stagnalis"), "Galba occulata". W krajach pozaeuropejskich żywicelami pośrednimi mogą być liczne gatunki ślimaków.
Umiejscowienie.
Motylica wątrobowa pasożytuje w przewodach żółciowych wątroby gdzie usadawiają się osobniki dojrzałe płciowo. Młode motylice bytują w miąższu wątroby, drążąc w nim kanały. Niekiedy motylice mogą się osiedlać w płucach, węzłach chłonnych, śledzionie, tkance podskórnej. Te przypadkowe lokalizacje występują przede wszystkim u nietypowych żywicieli. W płucach motylicę najczęściej spotyka się u bydła, czasami u koni i owiec.
Objawy i przebieg.
Przejawia się ona ogólnymi zaburzeniami trawienia, funkcji wątroby - np. nieprawidłowe wydzielanie żółci. W skrajnym przypadku prowadzi do żółtaczki.
W krajach arabskich znana jest jednostka chorobowa określana jako halzoun ("distomatosis buccopharyngealis"), polegająca na obrzęku i zapaleniu błony śluzowej gardła i jamy ustnej, przebiegającym z bólem, krwawieniem i obfitym wydzielaniem śluzu. Przypuszczalnie spowodowana jest ona przez przyczepiające się do błony śluzowej gardzieli młodociane postacie motylic, do czego dochodzi podczas spożywania surowej wątroby, co jest powszechnym zwyczajem w tym kręgu kulturowym. Próby wywołania objawów u ochotników były jednak nieowocne.
Zmiany anatomopatologiczne.
Zmiany anatomopatologiczne w głównej mierze dotyczą wątroby. W fazie ostrej podczas wnikania pasożyta w miąższ wątroby wywiązuje się urazowe ostre zapalenie wątroby ("hepatitis distomatosa acuta"), co przejawia się znacznym przekrwieniem i powiększeniem wątroby. Powierzchnie wątroby pokrywają małe otworki będące miejscami wniknięcia młodych pasożytów w miąższ wątroby. Przy intensywnych inwazjach stwierdza się również zapalenie otrzewnej. Węzły chłonne wątrobowe są powiększone i obrzękłe. Skutkiem uszkodzeń naczyń krwionośnych wątroby płyn otrzewnowy może być zabarwiony na czerwono. W przypadku bardzo silnych inwazji możliwe jest wewnętrzne skrwawienie się z wątroby co skutkuje występowaniem w jamie brzusznej znacznych ilości krwi. Z czasem uszkodzenia miąższu wątroby powiększają się. Kanały wydrążone przez wędrujące motylice wypełnione są krwią i zniszczoną tkanką wątrobową. Występują nacieki komórkowe eozynofine i makrofagowe. Następnym etapem jest wypełnienie ubytków tkanką ziarninową, która z czasem bliznowacieje.
Przy inwazjach przewlekłych, po tym jak dorosłe motylice dostaną się do przewodów żółciowych, na skutek uszkodzeń mechanicznych, toksycznego działania motylic, zastoju żółci w przewodach wytwarza się zapalenie ścian przewodów żółciowych ("cholangitis"). Przewody wypełnia gęsty płyn koloru brunatno-brązowego z jajami motylic oraz ich obumarłymi częściami. Czasami stwierdza się ropne zapalenie przewodów żółciowych ("cholangitis purulenta"). W następstwie tego stanu dochodzi do łącznotkankowego zgrubienia ścian przewodów widocznego jako grube sznury barwy białawej. Efektem tych zmian jest marskość wątroby na tle motyliczym ("cirrhosis hepatis distomatosa"). Następuje zmniejszenie wątroby, która jest twarda o nierównej powierzchni. Widoczne są przerosty łącznotkankowe tak znaczne że mogą prowadzić do zaniku miąższu wątroby.
W trakcie wykonywania sekcji oprócz zmian tyczących się wątroby stwierdza się niedokrwistość, zanik mięśni i tkanki tłuszczowej, obrzęk krezkowych węzłów chłonnych, ogólne wyniszczenie organizmu.
Rozpoznawanie.
Objawy chorobowe które występują przy inwazji motyliczej są mało patognomoniczne. Przeżyciowe rozpoznawanie fasciolozy polega na badaniach kału metodą sedymentacji i stwierdzaniu obecności charakterystycznych jaj w kale. Metodą tą można stwierdzić przewlekłą inwazję pasożyta. Postać ostra fasciolozy stwierdzana podczas wędrówki młodego pasożyta przez miąższ wątroby może być diagnozowana wyłącznie metodami sekcyjnymi.
Profilaktyka.
Ponieważ źródło zarażenia stanowi zanieczyszczona woda lub rośliny, aby uchronić się inwazji, nie należy pić wody ze zbiorników, w których mogą istnieć przywry (stawy itp.), a także nie brać do ust traw ani roślin wodnych, na których mogą przebywać larwy.
Leczenie.
Lekiem z wyboru jest bitionol w dawce 40 mg/kg masy ciała "p.o." powtarzanej co drugi dzień przez 28 dni. Skuteczny jest też triklabendazol w jednorazowej dawce 10 mg/kg masy ciała.

</doc>
<doc id="345054" url="https://pl.wikipedia.org/wiki?curid=345054" title="Mi-6">
Mi-6

Mi-6 (ros. Ми-6) (oznaczenie NATO "Hook") – radziecki ciężki śmigłowiec transportowy konstrukcji Michaiła Leontjewicza Mila. Był to pierwszy w ZSRR śmigłowiec transportowy o udźwigu ładunku wewnątrz ładowni 12000 kg, a na zaczepach zewnętrznych 9000 kg. Budowany w kilku wersjach: dźwigowej, pasażersko-transportowej, przeciwpożarowej i transportowej. Od 1963 stosowany w wojsku, jak i w zastosowaniach cywilnych. W Polsce użytkowany od 1974 roku i wycofany z eksploatacji w latach 90 XX wieku. Produkowany jako dźwig powietrzny oznaczony jako Mi-10, posłużył też jako baza do budowy jeszcze większego śmigłowca Mi-12.
Historia.
Latem 1954 roku przystąpiono do prac nad ciężkim śmigłowcem transportowo-desantowym o napędzie turbinowym. Duży udźwig wiązał się ze znacznymi rozmiarami wirnika i ostatecznie wybrano pięciołopatowy wirnik o średnicy 35 metrów, przebadany w CAGI (Centralny Instytut Aerohydrodynamiczny).
Wiosną 1957 wytoczono z hali pierwszy egzemplarz oznaczony jako Mi-6 i rozpoczęły się próby na uwięzi. Oblatany został w czerwcu tego roku, a próby odbywały się na obecnie nieistniejącym lotnisku Zacharkowo w Moskwie. W ramach prac badawczych zbudowano 5 prototypów.
30 października 1957 roku załadowano do śmigłowca 385 worków z balastem i w czasie lotu trwającego 24 minuty pobito rekord świata w udźwigu ładunku – w czasie 11 minut Mi-6 uniósł ładunek 12000 kg na wysokość 2432 m. Ogólnie pobito 16 różnych rekordów na tej maszynie, także ówczesny rekord prędkości lotu wynoszący 340 km/h ustalony w 1966 roku. Pomimo tego nadal prowadzono prace badawczo-rozwojowe nad konstrukcją śmigłowca. W 1962 na wysokości 2000 m doszło do pożaru jednego z prototypów, którego nie udało się opanować i doszło do katastrofy, w której zginęło 3 członków załogi. Kolejne kłopoty sprawił rezonans ziemny przy małej prędkości obrotowej silników, podwyższonej temperaturze powietrza i roboczej prędkości kątowej wirnika nośnego na śliskiej nawierzchni, co wymagało kolejnych prób i doświadczeń, które zaowocowały m.in. zmianą kształtu łopat z trapezowego na prostokątny.
Początkowo Mi-6 nie był wyposażony w autopilota, co sprawiało duże problemy w obsłudze. Z czasem zainstalowano go oraz inne przyrządy jak żyrobusola, czy instalacja przeciwoblodzeniowa, a załoga została powiększona o jednego członka – nawigatora. Pozwoliło to na pracę śmigłowca w różnych porach dnia i w trudnych warunkach pogodowych.
Mi-6 po raz pierwszy został pokazany publicznie w czasie defilady w Tuszynie w 1958 roku, ale praktycznie użytkowanie rozpoczęto w 1963 w Turkmenistanie przy bardzo wysokich temperaturach otoczenia. W następnych latach użytkowany był w kolejnych republikach radzieckich i w 1965 po raz pierwszy pokazano go za granicą – w Paryżu na Salonie Lotniczym.
W 1966 Mi-6 demonstrowany był w Europie Zachodniej, z czego przez ponad miesiąc wykonywał różne prace we Francji, m.in. demonstracyjne gaszenie lasu na południu kraju z 60 strażakami na pokładzie. W 1967 po pokazie na paryskim Salonie Lotniczym śmigłowiec znów poleciał na południe Francji, aby wziąć udział w gaszeniu pożarów. 10 sierpnia 1967 roku w czasie takiej akcji maszyna rozbiła się wraz z 7-osobową radziecką załogą i 2 Francuzami utrzymującymi łączność z ziemią. Przyczyną katastrofy były złe warunki nawigacyjne.
Mi-6 szeroko stosowane były w gospodarce ZSRR do przewozu urządzeń wiertniczych i przemysłowych w rejony trudno dostępne, do prac montażowych, a także w wojsku do przewozu żołnierzy i ładunków bojowych. Podzespoły Mi-6 zostały wykorzystane przy budowie kolejnego śmigłowca Mi-10, oblatanego w wersji długonogiej w 1960, a pokazany publicznie na defiladzie w Tuszynie w 1961 wraz z transportowanym ładunkiem – składanym domkiem dla geologów. Mi-10 ustanowił kilka rekordów, w 1966 oblatano jego krótkonogi wariant przeznaczony do prac budowlano-montażowych. Pierwszym zagranicznym użytkownikiem Mi-10 była Holandia, potem odsprzedanych do USA.
Mi-6 w Polsce.
Pierwszy raz Mi-6 można było zobaczyć w Polsce w maju 1967 w czasie przelotu radzieckiego śmigłowca na Salon Lotniczy w Paryżu. Następnie trzy egzemplarze Mi-6A zostały zakupione przez polskie firmy do wykonywania prac budowlano-montażowych i dźwigowych (dwa w 1974 i 1979 roku przez Instal – rejestracje SP-ITA i SP-ITC i jeden w 1978 przez Elbud – SP-ITB). Bazowały na lotnisku Chrcynno koło Nasielska. Przed zakupem Inspektorat Kontroli Cywilnych Statków Powietrznych Ministerstwa Komunikacji PRL dokonał certyfikacji typu na podstawie otrzymanych dokumentów z prób producenta oraz własnych prób uzupełniających w locie. Próby te prowadzono w listopadzie 1974 roku przez pilota doświadczalnego Instytutu Lotnictwa w Warszawie mgr inż. Ryszarda Witkowskiego. Pierwszym Polakiem, który otrzymał uprawnienia pilota-dowódcy był Józef Wietecha.
Przedsiębiorstwo Instal wykonywało różne prace budowlano-montażowe przy wykorzystaniu tych śmigłowców m.in. stawianie słupów energetycznych linii przesyłowej z elektrowni Porąbka Żar, tunele wentylacyjne na dachu fabryki FSO na Żeraniu, kopuła na budynku liceum św. Augustyna na Mokotowie oraz maszt RTV na budynku Biblioteki Ekonomicznej w Poznaniu. W 1976 podwieszony pod śmigłowcem pomnik Władysława Jagiełły przebył drogę z Gliwic do Krakowa i został postawiony na przygotowanym cokole Pomnika Grunwaldzkiego, a cała operacja pokazywana była w telewizji.
Mi-6 w Siłach Zbrojnych PRL.
Wszystkie trzy polskie śmigłowce zostały w styczniu 1986 roku przekazane wojsku, wchodząc do służby w 37. Pułku Śmigłowców Transportowych na lotnisku Leźnica Wielka koło Łęczycy. Otrzymały numery 063 (ex SP-ITA), 670 (ex SP-ITB) i 671 (ex SP-ITC). Już w sierpniu 1990 r. zostały wycofane ze służby. Dwa z nich sprzedano następnie na Ukrainę, a trzeci (nr 670) trafił do prywatnego muzeum w Łodzi w 1994 roku. Od 16.11.2011 r. śmigłowiec jest własnością Muzeum Sił Powietrznych w Dęblinie.
Opis.
Mi-6 to ciężki, 65-90 miejscowy śmigłowiec transportowy produkowany w ZSRR od 1961 roku. Był największym śmigłowcem na świecie w latach, gdy był wytwarzany.
Śmigłowiec powstał w wersjach: pasażerskiej, transportowej, sanitarnej.
Produkowano również wersję jak dźwig powietrzny, którą oznaczono jako Mi-10.
Wiele podzespołów Mi-6 wykorzystano do budowy jeszcze większego śmigłowca Mi-12 – największego w historii śmigłowca, jaki uniósł się w powietrze.
Użytkownicy.
ZSRR, Algieria, Białoruś, Bułgaria, Chińska Republika Ludowa, Egipt, Etiopia, Indonezja, Irak, Kazachstan, Peru, Polska, Rosja, Syria, Ukraina, Uzbekistan, Wietnam

</doc>
<doc id="345059" url="https://pl.wikipedia.org/wiki?curid=345059" title="Adam Makowicz">
Adam Makowicz

Adam Makowicz (ur. 18 sierpnia 1940 w Gnojniku na tzw. Zaolziu, Protektorat Czech i Moraw jako Adam Matyszkowicz) – polski pianista jazzowy. Absolwent Państwowej Szkoły Muzycznej im. Karola i Antoniego Szafranków w Rybniku.
Życiorys.
W 1962 roku wraz z trębaczem Tomaszem Stańką, Makowicz utworzył grupę Jazz Darings, która była – zdaniem niemieckiego krytyka i teoretyka jazzu, Joachima-Ernsta Berendta – „pierwszym europejskim zespołem grającym w stylu Ornette’a Colemana”. Współpracował wówczas z Andrzejem Kurylewiczem, Zbigniewem Namysłowskim, Janem Ptaszynem Wróblewskim, Urszulą Dudziak oraz zespołem Novi Singers.
W 1977 roku, z rekomendacji Benny’ego Goodmana oraz popularyzatora jazzu Willisa Conovera, producent John Hammond zaprosił go na 10-tygodniowe tournée w USA. W tym czasie Makowicz nagrał solową płytę dla Columbia Records zatytułowaną "Adam". W 1978 roku Makowicz wyjechał do USA po raz drugi, tym razem na 6-miesięczny kontrakt i od tego czasu nowojorski Manhattan, stał się jego stałym domem.
Po wprowadzeniu w Polsce w 1981 roku stanu wojennego, wraz z innymi polskimi artystami mieszkającymi w USA, muzyk wziął udział w emitowanym na cały świat programie telewizyjnym zorganizowanym z inicjatywy prezydenta Ronalda Reagana „Żeby Polska była Polską”.
Występując w USA pianista dzielił scenę między innymi z: Bennym Goodmanem, Herbiem Hancockiem, Earlem Hinesem, Freddiem Hubbardem, Sarah Vaughan, Teddym Wilsonem, George’em Shearingiem, George’em Mrazem, Alem Fosterem, Jackiem DeJohnette’em, Charliem Hadenem.
Był wielokrotnym solistą orkiestr i zespołów kameralnych: National Symphony of Washington, London Philharmonic Orchestra, Moskiewska Orkiestra Symfoniczna, Filharmonii Narodowej w Warszawie, Chester String Quartet, Amici String Quartet, Orkiestry Kameralnej Amadeus z Agnieszką Duczmal, Polskiej Filharmonii Kameralnej z Wojciechem Rajskim, Kwartetu Wilanów i wielu innych.
Jego występ w duecie z Leszkiem Możdżerem w Carnegie Hall w 2004 r. został oceniony bardzo wysoko przez recenzentów. Koncert-pojedynek, między mistrzem i weteranem a wschodzącą gwiazdą jazzu, został utrwalony na koncertowym albumie "Makowicz vs. Możdżer at the Carnegie Hall" wytwórni EMI Music Poland. Album osiągnął status podwójnej platynowej płyty.
Poza utworami jazzowymi Makowicz ma w swoim repertuarze także jazzowe interpretacje utworów klasycznych. Pianista wydał w USA płytę poświęconą muzyce Fryderyka Chopina w interpretacji jazzowej.
W szerokim repertuarze Adam Makowicz posiada także utwory George’a Gershwina (uzyskał zgodę brata George’a, Iry Gershwina na własną, improwizowaną kadencję w "Błękitnej Rapsodii"), I. Berlina, J. Kerna, C. Portera i wielu innych kompozytorów amerykańskich.
W 2011 roku ukazała się biografia Adama Makowicza pt. "Grać pierwszy fortepian" autorstwa Marka Strasza – menedżera artysty.
Nagrody i odznaczenia.
W 2005 roku został odznaczony Krzyżem Komandorskim Orderu Odrodzenia Polski.
W 2008 roku z okazji jubileuszu czterystu lat istnienia amerykańskiej Polonii, jazzmana uhonorowano włączeniem jego osoby w poczet Polaków najbardziej zasłużonych w historii Stanów Zjednoczonych Ameryki.
12 października 2009 roku z rąk Ministra Kultury i Dziedzictwa Narodowego Bogdana Zdrojewskiego otrzymał Złoty Medal „Zasłużony Kulturze Gloria Artis”.
W 2021 został laureatem Złotego Fryderyka.

</doc>
<doc id="345071" url="https://pl.wikipedia.org/wiki?curid=345071" title="Most Improved Player Award">
Most Improved Player Award



</doc>
<doc id="345081" url="https://pl.wikipedia.org/wiki?curid=345081" title="Fédération Internationale de Basketball Amateur">
Fédération Internationale de Basketball Amateur



</doc>
<doc id="345082" url="https://pl.wikipedia.org/wiki?curid=345082" title="Bitwa pod Krojantami">
Bitwa pod Krojantami

Bitwa pod Krojantami – pierwsza polska szarża kawaleryjska podczas wojny obronnej 1939 roku.
Sytuacja ogólna.
O świcie 1 września 1939 roku na polskie linie obrony na Pomorzu Gdańskim zajmowane przez jednostki Armii „Pomorze” gen. Władysława Bortnowskiego uderzyły oddziały niemieckiej 4 Armii gen. Günthera von Kluge. Celem wojsk niemieckich było jak najszybsze połączenie Prus Wschodnich z terytorium Rzeszy i opanowanie magistrali kolejowej Chojnice – Tczew, po której w okresie międzywojennym odbywał się ruch tranzytowy do obszarów wschodniopruskich. Szczególny nacisk najwyższe dowództwo niemieckie położyło na zajęcie Tczewa i Chojnic, ważnych węzłów kolejowych.
Rejonu Chojnic broniło Zgrupowanie „Chojnice”, utworzone 25 sierpnia 1939 roku w ramach Grupy Operacyjnej „Czersk” gen. Stanisława Grzmota-Skotnickiego. Głównym zadaniem zgrupowania była obrona węzła Chojnice i osłona kierunku Człuchów – Czersk – Starogard Gdański. Dowództwo objął płk dypl. Kazimierz Tadeusz Majewski, dotychczasowy dowódca Pomorskiej Brygady Obrony Narodowej. W skład zgrupowania weszły:
Na odcinek Chojnice – Sępólno Krajeńskie wyjść miało główne uderzenie niemieckiej 4 Armii. Gen. Günther von Kluge zgrupował tutaj XIX Korpus Pancerny gen. Heinza Guderiana (2 i 20 Dywizje Piechoty Zmotoryzowanej, 3 Dywizja Pancerna wzmocniona batalionem szkolnym czołgów PzKpfw III i PzKpfw IV oraz jednostki pozadywizyjne), który po przełamaniu obrony polskiej i sforsowaniu Brdy miał uchwycić siłami 3 DPanc brzeg Wisły na południe od Grudziądza, aby w ten sposób odciąć drogę odwrotu oddziałom polskim znajdującym się na północ od tej linii.
Umocnione pozycje w Chojnicach były bronione przez 1 bs ppłk. Gustawa Zacnego. Na północ od miasta w kierunku Jeziora Charzykowskiego, pozycje zajął batalion ON „Czersk”. Na południe od Chojnic znajdowały się stanowiska 18 puł dowodzonego przez płk. Kazimierza Mastalerza, wspartego 2 baterią 11 dak. O świcie 1 września 1939 roku na rejon Chojnic uderzyła niemiecka 20 DPZmot gen. Mauritza von Wiktorina. Natarcie to poprzedzone zostało próbą opanowania stacji kolejowej Chojnice przez pociąg pancerny.
W pasie 18 puł nacierał niemiecki 76 pułk piechoty zmotoryzowanej z 20 DPZmot. Kawaleria polska, posiadająca niewielki potencjał bojowy w walce „okopowej” i szyku pieszym, do godzin popołudniowych wykonała trzy odskoki na kolejne pozycje obronne. Tym samym zostało odsłonięte lewe skrzydło broniącego Chojnic 1 bs ppłk. Gustawa Zacnego i zaistniało ryzyko odcięcia drogi odwrotu z pozycji wysuniętej „Chojnice” na linię obrony stałej na rzece Brdzie w rejonie miejscowości Rytel. Dowódca Zgrupowania „Chojnice”, płk Tadeusz Majewski przed godz. 14.00 uzyskał zgodę dowódcy GO „Czersk”, gen. Stanisława Grzmota-Skotnickiego opuszczenia Chojnic i przejścia w rejon Rytla. Rozpoczęła się ewakuacja za Brdę.
Jednak wobec groźby odcięcia jednostek Zgrupowania „Chojnice” od przepraw na rzece Brdzie, płk Tadeusz Majewski w porozumieniu z gen. Stanisławem Grzmotem-Skotnickim wydał po południu dowódcy 18 puł, płk. Kazimierzowi Mastalerzowi rozkaz oderwania się od nieprzyjaciela z częścią swoich sił, przejścia na tyły nacierających wojsk niemieckich i przeprowadzenia przeciwuderzenia w rejonie Pawłowa. Manewr ten miał umożliwić odwrót oddziałów polskich broniących rejonu Chojnic za Brdę i powstrzymanie przeciwnika na tym kierunku. Gen. Stanisław Grzmot-Skotnicki przydzielił dowódcy 18 puł jako wsparcie szwadron czołgów TK z 81 dywizjonu pancernego i 8 szwadron kolarzy.
Przebieg walki.
Około godz. 17.00 u pułkownika Kazimierza Mastalerza zameldował się z rozkazem gen. Grzmota-Skotnickiego jego łącznik, por. Grzegorz Cydzik. Według tego rozkazu 18 pułk miał przed zmierzchem wykonać natarcie na oddziały niemieckie, następnie pod osłoną jednego szwadronu oderwać się od nieprzyjaciela i wycofać się do umocnień za rzeką Brdą. Dowódca 18 pułku po otrzymaniu rozkazu kontrnatarcia polecił por. Cydzikowi zameldować, że rozkaz wykona. Uznał jednak za niemożliwe przeprowadzenie czołowego ataku i w związku z tym rozkazał, aby dwa szwadrony (1 i 2 szwadron) pułku, wzmocnione dwoma plutonami (pierwsze plutony 3 i 4 szwadronu), przez Kruszkę i Krojanty wyszły około godziny 19.00 w rejonie Pawłowa na tyły piechoty nieprzyjaciela i po przeprowadzeniu z zaskoczenia uderzenia, wycofają się następnie w kierunku Rytla. Na czele grupy manewrowej stanąć miał pierwotnie mjr Stanisław Malecki. Ostatecznie jednak bezpośrednie dowództwo grupy objął sam płk Mastalerz.
Plan ten wydał się na tyle nieprawdopodobny (wiązał się z koniecznością odbycia przez oddział manewrowy kilkunastokilometrowego marszu, co wiązało się z ryzykiem nawiązania kontaktu bojowego z wrogiem jeszcze przed osiągnięciem wyznaczonego celu, a opóźniało jednocześnie o ok. 2 godziny rozpoczęcie natarcia), że młody porucznik Grzegorz Cydzik, który przywiózł rozkaz gen. Grzmota-Skotnickiego, zaprotestował. Pułkownik Mastalerz miał mu ponoć odpowiedzieć: "Za młody pan, poruczniku, żeby mnie uczyć, jak się wykonuje niewykonalne rozkazy".
O godzinie 17.30 grupa manewrowa pod dowództwem płk. Mastalerza wyruszyła ze Sternowa w kierunku Kruszki.
Przed godziną 19.00 oddziały polskiej kawalerii, wychodząc z lasu na wschód od Krojant, dostrzegły w niewielkiej odległości oddział niemiecki w trakcie odpoczynku. Był to II batalion 76 regimentu z 20 DPZmot. Po krótkim rozpoznaniu, w trakcie którego nie dostrzeżono ubezpieczenia, zapadła decyzja o wykonaniu szarży. Ułani w pełnym galopie dopadli wroga, siekąc szablami uciekających. Jednakże Niemcy szybko uporządkowali swoje szeregi i – kiedy szwadrony 18 pułku w pościgu wpadły na rozległą polanę – ostrzelały je od strony Chojnic zamaskowane i niedostrzeżone przez nacierających niemieckie transportery oraz granatniki, kładąc celny ogień na szarżujących. Forpoczta pułku wraz z dowódcą została zmieciona seriami karabinów maszynowych.
Ułani wycofali się za najbliższe wzgórze, tracąc ok. 25 zabitych i 50 rannych z ponad 200 szarżujących. Polegli – płk Kazimierz Mastalerz (pierwszy zabity dowódca pułku podczas wojny), dowódca 1. szwadronu rotmistrz Eugeniusz Świeściak i II adiutant ppor. rez. Tadeusz Mlicki oraz około 20 ułanów. Straty niemieckie nie są dokładnie znane. W rezultacie zadanie postawione 18 pułkowi zostało wykonane kosztem dużych strat własnych; rozpoznano ugrupowanie wroga oraz chwilowo zdezorganizowano i zatrzymano jego oddziały. Piechota polska mogła się wycofać, a Niemcy nie osiągnęli w tym dniu przepraw na Brdzie. Przed północą mocno osłabiony 18 pułk przekroczył Brdę i stanął w Kwiekach jako odwód Zgrupowania „Chojnice”. Straty 18 pułku w ludziach i koniach sięgały 60% pierwotnego stanu. Z rozkazu gen. Grzmota-Skotnickiego dowództwo pułku objął mjr Stanisław Malecki.
Szarża odniosła także pewien efekt psychologiczny, o którym pisze Heinz Guderian w swoich wspomnieniach: "Zastałem ludzi z mego sztabu w hełmach bojowych, w trakcie ustawiania działka przeciwpancernego na stanowisku bojowym. Na moje pytanie, co ich do tego skłoniło, otrzymałem odpowiedź, że w każdej chwili pojawić się może polska kawaleria, która rozpoczęła natarcie".
Po zakończeniu kampanii polskiej propaganda hitlerowska – na podstawie tej bitwy – stworzyła zafałszowany mit szarżowania polskich ułanów na czołgi, który był także powielany w okresie PRL-u (m.in. film "Lotna" w reż. Andrzeja Wajdy). Ukazania prawdziwego przebiegu bitwy i rozprawienia się z mitem podjął się w 2014 chiński reżyser Ke Wang, który nakręcił krótkometrażowy fabularyzowany dokument pt. „Krojanty Charge”. Film był międzynarodową koprodukcją, zrealizowaną w Polsce w technice 3D.
Upamiętnienie.
Walki żołnierza polskiego pod Krojantami zostały upamiętnione na Grobie Nieznanego Żołnierza w Warszawie napisem na jednej z tablic po 1990 r. „KROJANTY 1 IX – 1939”
Współczesne tradycje.
Od roku 1966 organizowane są obchody rocznicowe Szarży pod Krojantami. Zostały one wówczas zainicjowane przez żyjących jeszcze ułanów i ówczesną dyrektor szkoły podstawowej w Nowej Cerkwi, Kazimierę Szark. Przez wiele lat były to uroczystości patriotyczno-religijne pod Pomnikiem 18 Pułku Ułanów Pomorskich przy drodze Chojnice – Czersk.
Od roku 2001 na polach pod Krojantami organizowane są, przez Polski Klub Kawaleryjski i Fundację „Szarża pod Krojantami” we współpracy z urzędem gminy Chojnice inscenizacje szarży kawaleryjskiej z września 1939 roku. Odbywają się one w każdą pierwszą niedzielę września. Są połączone z imprezami towarzyszącymi, jak składanie kwiatów pod pomnikiem przy drodze Chojnice – Czersk upamiętniającym szarżę ułańską, mszą św., biegiem ułańskim, koncertem orkiestry wojskowej, występami zespołów artystycznych itp. Organizowana jest także konferencja naukowa dotycząca różnych wydarzeń z kampanii wrześniowej. Na uroczystości przybywają weterani wojenni, sami uczestnicy szarży, ułani z Grudziądza, Grubna, Chełmna, Szczecina, Działowa, Starogardu Gdańskiego oraz wiele klubów jeździeckich, m.in. Pierwsza Konna Drużyna Harcerska „Lotna” ze Słupska, Stowarzyszenie Miłośników Kawalerii Polskiej „Hubal” z Wierzchowa, Klub „Galop” z Ględowa, Klub „Skiba” z Chojnic.

</doc>
<doc id="345085" url="https://pl.wikipedia.org/wiki?curid=345085" title="Federation Internationale de Basketball Amateur">
Federation Internationale de Basketball Amateur



</doc>
<doc id="345086" url="https://pl.wikipedia.org/wiki?curid=345086" title="Światowa Organizacja Koszykarska">
Światowa Organizacja Koszykarska



</doc>
<doc id="345087" url="https://pl.wikipedia.org/wiki?curid=345087" title="Międzynarodowa Federacja Koszykówki">
Międzynarodowa Federacja Koszykówki



</doc>
<doc id="345088" url="https://pl.wikipedia.org/wiki?curid=345088" title="Prędkość maksymalna">
Prędkość maksymalna

Prędkość maksymalna – największa możliwa do osiągnięcia przez pojazd prędkość w ruchu poziomym (prostopadle do siły grawitacji). Jest ona funkcją konstrukcji pojazdu i warunków zewnętrznych.

</doc>
<doc id="345092" url="https://pl.wikipedia.org/wiki?curid=345092" title="Nobiles Włocławek">
Nobiles Włocławek



</doc>
<doc id="345094" url="https://pl.wikipedia.org/wiki?curid=345094" title="Provide Włocławek">
Provide Włocławek



</doc>
<doc id="345096" url="https://pl.wikipedia.org/wiki?curid=345096" title="Azoty/Nobiles Włocławek">
Azoty/Nobiles Włocławek



</doc>
<doc id="345099" url="https://pl.wikipedia.org/wiki?curid=345099" title="Jan Stanisław Dąbrowski">
Jan Stanisław Dąbrowski

Jan Stanisław Dąbrowski herbu Dąbrowski (1663-1749) – dziadek Jana Henryka Dąbrowskiego, ojciec pułkownika Jana Michała Dąbrowskiego.
Uczestniczył w bitwie pod Wiedniem w 1683 roku, u boku Jana III Sobieskiego, w 1710 roku poślubił Mariannę Szymanowską.

</doc>
<doc id="345101" url="https://pl.wikipedia.org/wiki?curid=345101" title="18 Pułk Ułanów Pomorskich">
18 Pułk Ułanów Pomorskich

18 Pułk Ułanów Pomorskich (18 puł.) – oddział kawalerii Armii Wielkopolskiej i Wojska Polskiego II RP.
Sformowany w składzie Wojsk Wielkopolskich. Brał udział w zajmowaniu Pomorza przyznanego traktatem wersalskim Polsce.
Walczył w wojnie polsko bolszewickiej. Po okrążeniu przez Armię Czerwoną w lipcu 1920, przeszedł na Łotwę. 18 sierpnia powrócił do Polski przez Lipawę, Gdańsk i wziął udział w drugiej fazie bitwy nad Niemnem.
W kampanii wrześniowej pułk walczył w składzie Armii „Pomorze” w Pomorskiej Brygadzie Kawalerii. Najsłynniejsza szarża – 1 września 1939 bitwa pod Krojantami koło Chojnic. 4 września pułk został rozbity i przestał istnieć jako samodzielna jednostka. Żołnierze pułku walczyli w bitwie nad Bzurą, a jedynie nieliczni przebili się do walczącej Warszawy.
W okresie międzywojennym oddział stacjonował w garnizonie Toruń i Grudziądz (od września 1923)
Formowanie pułku.
Rozkazem dowódcy Wojska Wielkopolskiego gen. Józefa Dowbor-Muśnickiego, w kwietniu 1919, rozpoczęto organizować w Poznaniu jednostki kawalerii. Na podstawie rozkazu nr 201 Dowództwa Głównego Siły Zbrojnej Polskiej byłego zaboru pruskiego z 24 lipca 1919 roku przystąpiono do organizacji 5 pułku Ułanów Wielkopolskich. 30 lipca 1919 roku sprostowano nazwę oddziału na „4 pułk Ułanów Wielkopolskich”, a 2 sierpnia jednostka otrzymała nazwę wyróżniającą „Nadwiślański”. Dowódcą pułku został ppłk August Brochwitz-Donimirski, były oficer armii niemieckiej, a rozkazem Dowództwa Głównego nr 205 na zalążki wydzielono oficerów: rtm. Stanisława Ossowskiego, por. Kazimierza Prandota-Trzcińskiego, ppor. Władysława Buszkę i ppor. Klemensa Zielińskiego. Pułk, podobnie jak 1 pułk Ułanów Wielkopolskich miał liczyć 1150 ułanów i 1145 koni. Do końca października 1919 został zorganizowany 1 szwadron. Był dobrze wyszkolony i uzbrojony, posiadał pełne wyposażenie i był jednolicie umundurowany.
Na macierzysty garnizon wyznaczony został, zajęty jeszcze przez Niemców, Grudziądz. By nazwa bardziej obrazowała związki pułku z miejscem stacjonowania, w sierpniu 1919 po raz kolejny przemianowano pułk. Otrzymał on nazwę 18 pułku Ułanów Pomorskich. Oficjalnie zatwierdzono ją jednak dopiero w lutym 1920. W połowie stycznia jednostka zakwaterowana została w Toruniu, a w lutym przegrupowała się do Grudziądza, gdzie zajął koszary położone przy ulicy Radzyńskiej, późniejsze koszary Centrum Wyszkolenia Kawalerii. Do pułku meldowali się ochotnicy z Pomorza, których intensywnie szkolono. Do kwietnia zorganizowano i uzbrojono 1 dywizjon w składzie dwóch szwadronów. W Grudziądzu rozpoczęto formować 3 szwadron liniowy i szwadron zapasowy. Po uzyskaniu pełnej gotowości bojowej 29 maja dywizjon wyruszył na front polsko-bolszewicki.
Udział pułku w zajęciu Pomorza w 1919 roku.
Pod koniec 1919 pułk wszedł w skład wojsk Frontu Pomorskiego i rozpoczął działania bojowe związane z ustaleniami traktatu wersalskiego, a dotyczącymi powrotu Pomorza do Macierzy. 16 stycznia 1920 szwadron pułku wyruszył do Inowrocławia i tam rozpoczął akcję rewindykacyjną w myśl umów zawartych między przedstawicielami Polski i Niemiec.
Pułk stanowił straż przednią grupy bojowej, której zadaniem było zajęcie Torunia. 17 stycznia, około 7:00 w okolicy wsi Lipie doszło do walk z żołnierzami Grenzschutzu. Zginął pierwszy żołnierz pułku. 18 stycznia oddział wkroczył do Torunia, witany owacyjnie przez mieszkańców. Przed ratuszem nadburmistrz dr Hasse przekazał insygnia władzy w ręce dowódcy Dywizji Strzelców Pomorskich. Pogrzeb ułana – plut. Gerarda Pająkowskiego, poległego pod Lipiem, stał się wielką manifestacją polskości mieszkańców Torunia. Pochowano go na Cmentarzu Garnizonowym w Toruniu.
Walki pułku z bolszewikami w 1920 roku.
W maju 1920 sytuacja na froncie nie była dla Polski korzystna. 1 Armia została odrzucona głęboko do tyłu. Domagano się posiłków. Naczelne Dowództwo wysyłało na front nie w pełni sformowane oddziały.
29 maja I dywizjon 18 pułku pod dowództwem rtm. Ossowskiego, transportem kolejowym z Grudziądza, został skierowano na teren działań operacyjnych frontu północno-wschodniego. W skład dywizjonu wchodziły dwa szwadrony liniowe z trzema dodatkowymi ckm – razem: 2 oficerów, 8 podchorążych oraz 162 ułanów. Podporządkowany został dowódcy I Brygady Jazdy Armii Rezerwowej. Początkowo dywizjon otrzymał zadanie ubezpieczania prawego skrzydła ugrupowania brygady i współdziałając z 11 puł na kierunku Rabowo – Bukowo – Miory – Czeress prowadzić działania rozpoznawczo–patrolowe. Stacza zwycięskie potyczki pod Miorami, Krukami Nowymi i Wianużą. Po odrzuceniu wojsk sowieckich za Berezynę i Autę I Brygada Jazdy została wysłana pod Kijów, zaś dywizjon pozostał w rejonie Dryssy.
W nocy z 3 na 4 lipca Armia Czerwona rozpoczęła ofensywę. Dywizjon 18 puł został przetransportowany w rejon frontu południowo-wschodniego i przydzielony do XV Brygady z 8 DP. Patrolował tam i ubezpieczał przydzielony brygadzie odcinek Dźwiny.
4 lipca broniąc lewego skrzydła dywizji ułani utrzymali swoje pozycje, skutecznie powstrzymując natarcie oddziałów kawalerii Gaja prowadzone wzdłuż Dźwiny. 5 lipca, w wyniku braku współdziałania z piechotą, dywizjon został od południa i zachodu oskrzydlony i przyparty pod Drują do Dźwiny. Sytuacja stała się krytyczna. Dowódca dywizjonu powziął decyzję pokonać całym oddziałem rzekę wpław, przejść na terytorium neutralnej Łotwy, maszerować na Dyneburg i dołączyć do polskich oddziałów znajdujących się na południe od tej miejscowości.
Łotwa początkowo przyjęła gościnnie polskie oddziały, jednak 22 lipca władze łotewskie nakazały przetransportować dywizjon koleją z Dyneburga do Rygi. Z Rygi ułani pomaszerowali do Lipawy ("ros". Libawy) i od 26 lipca oczekiwali na statek. 30 lipca przypłynął z Gdańska polski statek „Pomorzanin”, który mógł zabrać tylko 60 ludzi z oddziału pieszego.
11 sierpnia Łotwa zawarła pokój z Rosją i zachodziła obawa że Łotysze rozbroją pułk. By uniknąć rozbrojenia, w tajemnicy przed władzami łotewskimi, dywizjon opuścił swój rejon wyczekiwania i pomaszerował w kierunku wolnego miasta Kłajpedy, zajętego przez wojska francuskie. Dotarł pod Połągę, gdzie jednak został rozbrojony. Z pomocą amerykańskiego czerwonego krzyża ułani otrzymali cywilne ubrania, ponieważ mundury nie nadawały się już do użytku. Część dywizjonu została zaokrętowana na statki „Saratow” i odpłynęła w kierunku Gdańska, pozostali czekali na „Pomorzanina”, który odpłynął z Połągi 15 sierpnia. Jednak na skutek szalejącej na Bałtyku burzy musiał schronić się, na dobę, w porcie w Kłajpedzie.
18 sierpnia statki stanęły na redzie w Gdańsku. Z powodu wrogich nastrojów ludności niemieckiej dywizjon wyładował się na polskim brzegu w rybackiej wiosce Gdynia. Po trzydniowym odpoczynku wyruszył marszem do Kartuz a stamtąd transportem kolejowym do Torunia, do którego przybył 22 sierpnia.
Do połowy września 1920 pułk reorganizował się w Toruniu. Tym razem składał się z czterech szwadronów liniowych, szwadronu ckm, plutonu łączności i drużyny dowódcy pułku. Liczył 21 oficerów, 11 podchorążych, 630 szeregowców, 610 koni i 6 ckm. 15 września pułk został przewieziony koleją do stacji Hajnówka i Narewka. Tam pułk rozdzielono. Jego 3. szwadron podporządkowano dowódcy 16 Dywizji Piechoty i odtąd występował w charakterze kawalerii dywizyjnej. Pozostała część pułku weszła w skład 4 Armii.
19 września 1920 pułk został przydzielony do grupy operacyjnej gen. Władysława Junga, w skład XXIX Brygady Piechoty płk Stanisława Wrzalińskiego i wraz z dwoma batalionami 59 pp i 1/15 pułku artylerii miał zająć Nowy Dwór. Jako rejon wyjściowy do działań wskazano zaścianek Józefin.
22 września o godz. 4.00 pułk wyruszył z Pieniążek i przez Popielewszczyznę, Heleny, Kletno, Radeck przybył do Józefina, gdzie zastał tylko jedną kompanię 59 pp w walce z przeciwnikiem. Wróg obsadził wejście na groblę przez błota na trakcie Józefin–Ludwinowo–Nowy Dwór. Idący w szpicy spieszony pluton 1 szwadronu z marszu zaatakował groblę. W ślad za nim uderzył 1. i 2 szwadron. Po walce pułk ześrodkował się w Ludwinowie. Dowódca oddziału podjął decyzję o samodzielnym ataku na Nowy Dwór. Główne uderzenie wykonał 2 szwadron pod dowództwem por. Klemensa Zielińskiego. Zaskoczenie było zupełne. Przeciwnik w panice porzucił okopy i wycofał się. Nowy Dwór został zdobyty.
W nocy z 23 na 24 września pułk, wykonując zadanie obejścia na kierunku wołkowyskim, napotkał oddziały sowieckiej 27 DP. Szpica przednia pod dowództwem por. Kłopotowskiego uderzyła na biwakującą we wsi Krzesła piechotę wroga. Natarcie spotęgował 1 szwadron. Jednak nawet kolejne uderzenie 4 szwadronu nie zakończyło się pełnym sukcesem. Siły główne pułku wycofały się, ale działający na prawym skrzydle 2 szwadron zajął w szyku konnym wieś Klepacze.
Walki te spowodowały dezorganizację dążących do Wołkowyska odwodów Armii Czerwonej. 2 października 15 DP osiągnęła linię dawnych okopów niemieckich. Przeciwnik zajął w nich bardzo dogodne stanowiska między Michowiczami a Skrobowem. Gen. Jung zdecydował się na szarżę kawalerii 1 szwadronu z 18 p.uł. Po przygotowaniu artyleryjskim por. Prandota-Trzciński wyprowadził swój szwadron z lasu. Na widok szarżujących ułanów bolszewicy ratowali się ucieczką. Za akcję pod Skrobowem, a także wcześniejsze, 18 puł otrzymał pochwałę w rozkazie gen Junga: "„18 Pułk Ułanów wniósł zamieszanie w szeregi 27 dywizji sowieckiej i ułatwił sytuację XXIX Brygadzie Piechoty znajdującej się w ciężkim boju z przeciwnikiem. W imieniu służby wyrażam uznanie i dziękuję wszystkim oficerom i ułanom 18 pułku, a zwłaszcza dowódcy pułku majorowi Jezierskiemu oraz rannym oficerom: porucznikowi Monwid-Olechnowiczowi, ppor. Buterlewiczowi i ppor. Kłopotowskiemu – i życzę im szczęścia i powodzenia w dalszej służbie ku chwale Ojczyzny”".
Dalsze działanie pułku pościg za cofającym się przeciwnikiem. W zgrupowaniu kawalerii płk Ignacego Mielżyńskiego a następnie w ramach 16 DP w walkach o miejscowości Poryszew i Kamionka i forsował Łoszę. 16 października zajął miejscowości: Tołkaczew i Szack. Tu otrzymał wiadomość o zawieszeniu broni i odszedł na linię demarkacyjną. Służbę dozorową pełnił na różnych odcinkach do 5 maja 1921 kiedy to wrócił do macierzystego garnizonu.
Kawalerowie Virtuti Militari.
Ponadto Krzyżem Walecznych zostało odznaczonych 61 oficerów i szeregowych. Wśród odznaczonych był ppor. Wacław Deluga (1896–1924).
Pułk w okresie pokoju.
Mobilizacja pułku.
Od lipca 1939 roku 18 pułk ułanów przebywał na manewrach letnich w rejonie Tuchola–Chojnice. W ramach tych manewrów budował w pobliżu Chojnic 5 km umocnień polowych. Po zakończeniu manewrów i prac 23 sierpnia w rejonie na południe od Chojnic pozostał wzmocniony dywizjon pułku pod dowództwem rtm. Z. Ertmana z zadaniem osłony 1 batalionu strzelców. Pozostałość pułku odeszła do garnizonu w Grudziądzu. 24 sierpnia od godz.8.00 18 pułk ułanów rozpoczął mobilizację alarmową w grupie jednostek oznaczonych kolorem „żółtym”. 
18 pułk ułanów był Jednostką mobilizującą. Zgodnie z planem mobilizacyjnym „W” dowódca pułku był odpowiedzialny za przygotowanie i przeprowadzenie mobilizacji jednostek wpisanych na jego tabelę mob., a mianowicie 18 pułku ułanów, szwadronu kolarzy nr 8 oraz Ośrodka Zapasowego Kawalerii „Garwolin” Pomorskiej Brygady Kawalerii w I rzucie mobilizacji powszechnej. Jednostką mobilizującą był również szwadron zapasowy 18 puł. w Toruniu, który w tej samej grupie mobilizacji alarmowej sformował park intendentury typ II nr 841, szwadron marszowy nr 3 Pomorskiej BK i uzupełnienie marszowe szwadronu kolarzy nr 8. 
Ponadto 18 puł. wydzielał 3 podoficerów jako zawiązek dla mobilizowanego przez Komendę Rejonu PW Konnego 16 DP w Grudziądzu szwadronu kawalerii dywizyjnej nr 16. Szwadron walczył od 1 do 28 września 1939 w składzie 16 DP.
26 sierpnia 1939 roku pułk pomaszerował w rejon na południe od Chojnic w rejon stacjonowania dywizjonu rtm. Ertmana. 26 sierpnia zostały załadowane do transportu kolejowego nadwyżki mobilizacyjne pułku i pojechały do Garwolina, gdzie organizował się Ośrodek Zapasowy Pomorskiej Brygady Kawalerii.
18 p uł. w kampanii wrześniowej.
Działania bojowe 18 pułku ułanów.
26 sierpnia 1939 pułk wszedł w skład Zgrupowania „Chojnice”. Dowódca 18 puł płk Kazimierz Mastalerz dowodził lewym odcinkiem południowego ugrupowania osłony. W swojej dyspozycji posiadał też 2 baterię 11 dywizjonu artylerii konnej.
Zadaniem ugrupowania osłony było: 
Obrona południowego odcinka Zgrupowania „Chojnice”
Na podstawie rozkazu dowódcy Zgrupowania, dowódca pułku ugrupował pułk w dwie linie. Pierwszą linię obrony wyznaczały miejscowości: Angowice, Moszczenica i Angowo. Obsadzone: Angowice przez wzmocniony ckm 2 szwadron, 1 szwadron wzmocniony ckm w lesie na płd. od Angowic, w Nowym Dworze 3 szwadron bez plutonu. pół plutonu łączności – dowódca mjr Stanisław Malecki. Druga linia obrony stanowiła jednocześnie odwód i koncentrowała się na miejscowości Lichnowy. W składzie; 4 szwadron, pluton 3 szwadronu, pół szwadronu ckm, pluton kolarzy. Jej dowódcą był rtm. Zygmunt Ertman. Miejsce postoju dowódcy pułku znajdowało się w Lichnowym, w okolicach wzgórza 163.
O 5:00 niemiecki 76 pułk piechoty zmotoryzowanej, oraz III batalion 90 pp zmot. wsparty artylerią, ze składu 20 DPZmot. rozbił placówki pierwszej linii obrony. 1 szwadron w walce utracił swój II pluton i armatę ppanc. Wycofanie odbywało się pod ciągłym ogniem broni maszynowej. Dopiero wsparcie artylerii umożliwiło oderwanie się szwadronów od nieprzyjaciela. Na drugiej linii został chwilowo zatrzymany. W Lichnowach pluton ppanc. zniszczył 1 samochód pancerny i ciężko uszkodził dwa pozostałe z niemieckiego 20 dywizjonu rozpoznawczego, obsługi ckm opl. 2 baterii 11 dak zestrzeliły niemiecki samolot He 45. Niemcy uzyskali jednak powodzenie w rejonie Kamienia, gdzie bronił się oddział Straży Granicznej oraz przełamując obronę 1 bs w rejonie walki z obsadą niemieckiego pociągu pancernego w Chojnicach. W wyniku oskrzydlenia od południa i północy ok. godz.10.00 płk Mastalerz postanowił wycofać swoje szwadrony na nową linię obrony w rejonie: Pawłowo – wzgórze Racławki. Straty pułku to ok. 90 poległych, rannych i w niewoli 2 ckm i 1 armata ppanc, głównie z 1, 2 szwadronów, szwadronu ckm i plutonu ppanc. 18 pułk obsadził linię obrony na dominujących wzgórzach mając w linii 1, 2, 3 szwadrony i część 4 szwadronu wzmocnione szwadronem ckm i armatami ppanc. południowe skrzydło osłaniał pluton kolarzy z armatą ppanc, odwód pułku w Sternowie część 4 szwadronu z dwoma ckm. Ok. godz.12.00 18 p uł. przy wydatnym wsparciu baterii 2/11 dak odparł niemieckie natarcie II i III batalionów 76 pp zmot.. O godz.13 na stanowiska pułku wyszło kolejne natarcie niemieckich I i III batalionów 76 pp zmot., ponownie odparte z takim samym skutkiem przez artylerię i broń maszynową pułku. Po godz.14 pod osłoną ognia baterii 2/11 dak i szwadronu ckm pułku rozpoczęto odwrót wszystkich pododdziałów na nową rubież obrony od jeziora Wysockiego, przez Nową Cerkiew do szosy Chojnice-Czersk. Natarcie niemieckiego I batalionu 76 pp zmot. na Nową Cerkiew zostało odparte przez 2 szwadron, lecz groźbą oskrzydlenia pozycji wysuniętych 2 i 3 szwadronu przez kolejny batalion 76 pp zmot. wymusiło wycofanie ich na rubież Sternowo-Jakubowo-Jeziorki. Po godz.15 dowódca 18 p uł. otrzymał rozkaz od dowódcy Zgrupowania „Chojnice” płk. Majewskiego o wykonaniu przeciwnatarcia przez pułk na nacierającą piechotę niemieckiej z 20. DPZmot., o 17.00 doręczony został przez por. G. Cydzika pisemny rozkaz od gen. gen. S. Grzmota-Skotnickiego dowódcy Grupy Operacyjnej "Czersk" do płk. Mastalerza potwierdzający wcześniejszy rozkaz.
Walki w osłonie wycofującej się piechoty ze Zgrupowania „Chojnice”
W rejon pułku przybył szwadron czołgów TK z 81 dywizjonu pancernego. Po zapoznaniu się z zadaniem, dowódca pułku zaplanował i zdecydował: 3 i 4 szwadronem (każdy bez jednego plutonu) oba wsparte szwadronem ckm, plutonami ppanc, kolarzy i plutonem czołgów rozpoznawczych TK utrzymywać rubież Jeziorki, Sternowo ze wsparciem 2/11 dak, jednocześnie aktywnie wiązać oddziały niemieckie w rejonie Nowej Cerkwi całość pod dowództwem rtm. Z. Ertmana. 1 i 2 szwadronem wzmocnionych plutonami z 3 i 4 szwadronów, dokonać głębokiego obejścia na tyły przeciwnika, przez Kruszkę, Krojanty, Pawłowo w kierunku Granowo wykonać uderzenie oddziałem manewrowym rozbić go. Działania grupy manewrowej pod bezpośrednim dowództwem mjr. S. Maleckiego wesprzeć ogniem pododdziałów z pozycji opóźniania. Do Jakubowa przybył 8 szwadron kolarzy wraz z plutonem TK mający wykonać natarcie odciążające 18 puł. ze wsparciem baterii 3/9 pułku artylerii lekkiej szosą Rytel-Chojnice. Początek działań godzina 19:00. Zadaniem kontrataku ułanów, kolarzy i pancerniaków było osłonięcie odwrotu prawdopodobnie 35 pułku piechoty z 9 Dywizji Piechoty. W trakcie koncentracji dywizjonu manewrowego, ostrzelana została ogniem niemieckiej artylerii obsada Sternowa, szwadrony 3 i ckm poniosły ciężkie straty osobowe i w sprzęcie. W międzyczasie 2 szwadron wykonał natarcie w szyku pieszym w rejonie Jeziorek na kompanię niemieckiego I/76 pp zmot. odrzucając ją. Ok. godz.18.30 na miejscowość Jeziorki wyszło natarcie niemieckiego I/76 pp zmot. na odcinku tym doszło do boju spotkaniowego niemieckiego batalionu, z 8 szwadronem kolarzy i plutonem TK. Pozostała część 81 szwadronu TK z zasadzki ostrzelał niemiecką kolumnę zmotoryzowaną artylerii ppanc. na drodze Nowa Cerkiew-Jeziorki, dodatkowo niemiecką kolumnę ostrzelała bateria 2/11 dak zadając jej dalsze straty. Ponadto artylerzyści konni rozpoznali niemiecki punkt obserwacyjny artylerii, skąd kierowano ogniem dwóch dywizjonów 20 pułku artylerii zmotoryzowanej, a następnie ostrzelano go raniąc i zabijając jego obsługę oraz wyłączając artylerię niemiecką do końca dnia.
Szarża pod Krojantami
Około 17.30 dywizjon (1 i 2 szwadron) pod dowództwem mjr. Maleckiego rozpoczął marsz. Zaplanowano go z dala od uczęszczanych dróg, przez duże obszary wysokopiennego lasu. Ubezpieczenie przednie stanowił 2 pluton 4 szwadronu. Płk Mastalerz postanowił osobiście dowodzić grupą uderzeniową. W czasie krótkiego postoju wydał jeszcze ostatnie dyspozycje. Wówczas od dywizjonu odłączył się z pocztem płk Kazimierz Mastalerz, a także utworzoną przez niego grupą wsparcia (III plutonem 3 szwadronu i półplutonem ckm na jukach). Grupa manewrowa pomaszerowała dalej, zachowując wszelkie zasady maskowania. Cały manewr wykonywano skrycie, bez styczności z przeciwnikiem. Dowódca 18 puł. z pocztem i wraz z grupą wsparcia pomaszerował przez tory kolejowe i odłączył się w kierunku południowym leśnym duktem. Dywizjon manewrowy pomaszerował dalej. Na wschód od wsi Krojanty mjr S. Malecki udał się na punkt obserwacyjny baterii 3/9 pal na wzgórzu 161,5, obok drogi przemarszu dywizjonu. Dywizjon przekroczył tory kolejowe pomiędzy Jabłonką i Krojantami. Około 19:00, będąc w lesie na północ od Krojant, w rejonie wzgórza 161, maszerujący jako ubezpieczenie 2 pluton 4 szwadronu zauważył wychodzącą z lasu piechotę niemiecką zameldowano, o tym rtm. Świeściakowi. W tym czasie z uwagi na wykrycie stojącego na skraju lasu plutonu przez patrol niemieckich motocyklistów, pluton zaszarżował na patrol raniąc 3 żołnierzy niemieckich. Następnie pod ostrzałem niemieckiej 7 kompanii II batalionu 76 pp zmot., która wymaszerowała z miejsca obozowania do natarcia na Krojanty na czele niemieckiego batalionu, pluton wycofał się do lasu za szosą Chojnice-Czersk. Pluton ten na skraju Nowej Cerkwi został ostrzelany przez niemiecką kolumnę zmotoryzowaną, gdzie poniósł dalsze straty w ułanach i koniach. Na odgłos strzałów na szosie oraz po rozpoczęciu ostrzału artyleryjskiego (zgodnie z planem) skrzyżowania dróg Chojnice-Czersk i Krojanty-Nowa Cerkiew przez 2/9 pal. Dowodzący 1 szwadronem rtm. Świeściak zamierzał udać się na skraj lasu gdzie uprzednio starł się pluton 4 szwadronu, aby spieszyć tam szwadron i uderzyć pieszo na prawdopodobną obsadę niemiecką na skrzyżowaniu szos, lecz gdy wyjechał na łąkę spostrzegł na drodze Krojanty-Nowa Cerkiew i przyległej łące niemiecki pododdział tj. czołową 7 kompanię II/76 pp zmot. Na rozkaz rtm. Świeściaka z niewielkiej odległości szwadron z szablami w dłoniach wykonał szarżę. Zaskoczenie Niemców było zupełne. Na szarżujący szwadron, niemiecki przedni pluton oddał zaledwie jedną salwę karabinową. Piechota niemiecka zaczęła uciekać do lasu, do rowu melioracyjnego lub padać na ziemię, gdzie szable szarżujących ich nie dosięgły. Na szosie Chojnice-Czersk zajęła stanowiska zaalarmowana ostrzałem artyleryjskim i potyczką z plutonem 4 szwadronu, niemiecka 8 kompania broni ciężkiej. Ułani 1 szwadronu po rozproszeniu 7 kompanii, dostali się pod ogień broni maszynowej 8 kompanii ciężkiej broni wsparcia, ponieśli straty w zabitych i rannych. Cofając się przez "młodnik" ułani ponownie starli się z rozproszoną 7 kompanią, tu wykorzystując las i rów melioracyjny piechurzy niemieccy stawili opór. Ułani zmuszeni do odwrotu wycofali się w kierunku toru kolejowego, z uwagi na nasyp i zamknięte zapory na przejeździe musieli szukać spieszeni schronienia w zagłębieniu terenowym. Resztki 1 szwadronu zostały ostrzelane przez niemieckie moździerze i granatniki z 8 kompanii. Sukcesywnie ułani przedostali się na drugą stronę toru i dołączyli do 2 szwadronu. 2 szwadron idący za 1 po dotarciu do torów, zaczął się rozwijać na odgłos ostrzału broni maszynowej dobiegającej od strony skrzyżowania drogi do Krojant i z Chojnic. Rtm. Ładoś z uwagi na ostrzał z moździerzy 2 szwadronu, wycofał swój szwadron za wzgórza widząc rozbitków z 1 szwadronu zaprzestał przygotowań do ataku. Jeden z plutonów wysłał na obejście pozycji niemieckich w kierunku Grunsbergu, z pozostałymi siłami szwadronu zajął pozycję za torem kolejowym. Do 2 szwadronu dołączyli rozbitkowie z 1 szwadronu. Na rozkaz mjr. Maleckiego resztki 1 szwadronu i 2 szwadron wycofały się przez Kruszkę do Rytla. 
Płk Mastalerz wraz z pocztem i grupą wsparcia ogniowego po wjechaniu na skraj lasu od strony wschodniej zauważył okopującą się piechotę niemiecką za szosą do Chojnic. Na odgłos strzałów rozkazał rozwinąć się plutonowi z 3 szwadronu z dwoma ckm na wzgórzu i blokować ogniem drogę z Nowej Cerkwi na Krojanty. Dowódca pułku z pocztem pojechał dalej w kierunku skrzyżowania szosy i drogi, wyjechał na wzgórze skąd z odległości ok. 500 m widział szarżę 1 szwadronu i jego klęskę. Wówczas na poczet dowódcy uderzyły trzy salwy artyleryjskie w wyniku których zginął płk Kazimierz Mastalerz, ppor. Mlicki i 2 ułanów. Rannych ciężko zostało 2 żołnierzy. Ostrzału tego prawdopodobnie dokonała bateria 2/9 pal z punktem obserwacyjnym na wzg.161,5, przez pomyłkę. Grupa wsparcia ogniem broni maszynowej powstrzymała natarcie niemieckiej 6 kompanii, w wyniku czego została ostrzelana ogniem moździerzy ponosząc straty i tracąc ckm . Straty 18 pułku ułanów w rejonie boju pod Krojantami to ok. 25 poległych, w tym dowódca 1 szwadronu rtm. E. Świeściak, ponad 50 rannych i kilkunastu dostało się do niewoli. Straty Niemieckie są bliżej nieznane, w/g relacji niemieckich, to kilkunastu (kilkudziesięciu?) rannych, w tym 11 wymagających leczenia szpitalnego.
Dalsze walki odwrotowe
Około 21:00 Niemcy rozpoczęli gwałtowny atak na pozycję 3 szwadronu, po obu stronach szosy Chojnice-Czersk, wprowadziwszy do I rzutu bataliony II i III odwodowego 69 pp zmot.. Ułani wycofali się za rzeczkę Suska Struga. W ten sposób 4 szwadron znalazł się w okrążeniu. Jedynie jeden pluton z dowódcą szwadronu por. Głybą-Głybowiczem, dotarł do Rytla. Wcześniej dotarł tam 3 szwadron. Następnie ok. godz.1.00 2 września pozostałości pułku koncentrują się we wsi Legbąd. W nocy pododdziały reorganizowały się i uzupełniały amunicję. Utworzono dwa szwadrony konne. Żołnierze otrzymali gorący posiłek. Na zbiórkę zdziesiątkowanego walką pułku przybył 2 września gen. Stanisław Grzmot-Skotnicki. Podziękował całemu stanowi osobowemu za bohaterstwo, a następnie udekorował sztandar 18 pułku, krzyżem „Virtuti Militari” zdjętym z własnego munduru. Dowódcą pułku wyznaczono mjr. Stanisława Maleckiego. 
W godzinach rannych pułk osłaniał wycofującą się piechotę Zgrupowania "Chojnice" stanowiąc jej straż tylną. Dotarł w godzinach popołudniowych do lasów obok wsi Gacno na chwilowy wypoczynek, gdzie szwadron ckm zestrzelił dwa niemieckie samoloty. Wieczorem 2 września 18 puł nocnym marszem przez Zielonkę pomaszerował do miejscowości Wysoka, kolumna pułku z uwagi na zatłoczenie dróg rozerwała się i z Wysokiej szwadrony konne pomaszerowały na Błądzim, Bramkę, Bukowiec pozostałe siły pułku tj. poczet dowódcy, szwadron ckm z plutonami kolarzy, łączności i ppanc. osłaniały działania 9 DP i 27 Dywizji Piechoty mających za zadanie otworzyć drogę z okrążenia w kierunku południowym. Z uwagi na brak powodzenia i penetrację ugrupowania polskiego przez zmotoryzowane patrole niemieckie zgrupowanie ułanów 18 pułku wraz z dowódcą pułku podjęła marsz w kierunku Drzycimia. Po dotarciu w ten rejon zgrupowanie było atakowane przez lotnictwo niemieckie. Poniesiono znaczne straty osobowe oraz utracono część broni ciężkiej i liczne konie. Następnie zgrupowanie mjr Maleckiego dotarło do Grodka, tam podporządkowuje się Grupie płk. Alikowa i wraz z nią maszerując nocą bezdrożami, osiągnęło 4 września o świcie rejon w pobliżu Grupy Dolnej. Wraz z oddziałami Grupy płk. Alikowa prowadziło natarcie w kierunku mostu w Grudziądzu. Wobec wysadzenia mostu zgrupowanie 18 pułku ułanów mjr. Maleckiego rozproszyło się. Większość żołnierzy dostała się do niemieckiej niewoli. Szwadrony konne zgodnie z rozkazem dotarły 3 września rano do Bukowca i podporządkowały się dowódcy 16 pułku ułanów ppłk. J. Russockiemu. Szwadrony 18 pułku wraz z ułanami z 16 pułku zostały spieszone do walki i zajęły obronę nad torem kolejowym koło Bukowca, dołączyła do ułanów bateria 2/11 dak kpt. Pasturczaka. Ułani odparli czołowe natarcie niemieckich czołgów z 3.Dywizji Pancernej. Następnie niemieckie czołgi oskrzydliły 16 pułk i szwadrony 18 pułku wyszły na tyły pozycji rozpędzając koniowodnych, większość 16 pułku zdołała wycofać się do pobliskiego lasu uchodząc. Ułani pomorscy walczyli na pozycjach z czołgami do godzin popołudniowych 3 września, ponieśli duże straty również od ognia artylerii i lotnictwa niemieckiego. Pozostałości szwadronów zostały otoczone i wzięte do niewoli. Poległ dowódca 4 szwadronu por. J. Głyba-Głybowicz i wielu ułanów.
W siedzibie szwadronu zapasowego 18 pułku ułanów Toruniu w ramach mobilizacji alarmowej sformowano szwadron marszowy pułku pod dowództwem rtm. Leonarda Fijałkowskiego. Szwadron ten po sformowaniu dozorował odcinek Wisły w okolicach Torunia. 5 września włączony został jako 1 szwadron do Pułku Zbiorowego Pomorskiej Brygady Kawalerii, wraz z nim dzielił dalsze walki do 22 września 1939 roku.
Działania bojowe oddziałów formowanych w Ośrodku Zapasowym Kawalerii „Garwolin” Pomorskiej BK w Garwolinie.
Nadwyżki osobowe, nadwyżki sprzętu, wyposażenia oraz broni zostały przewiezione z koszar i magazynów 18 pułku ułanów w Grudziądzu i Toruniu do Garwolina transportem kolejowym 27-28 sierpnia 1939 roku, a następnie przewiezione środkami miejscowymi do Woli Rębkowskiej. Tu też w ramach mobilizacji powszechnej napływali dalsi rezerwiści, konie i środki transportu konnego z poboru. Do 3 września dowódcą nadwyżek był rtm. rez. Zieliński, następnie rtm. Henryk Odyniec-Dobrowolski. Z żołnierzy 18 puł w pierwszych dniach września sformowano:
Walki w składzie Oddziału Wydzielonego „Brzumin”
Od 4 września kolarze rtm Jaczyńskiego, a od 7 września spieszony szwadron por. Daranowskiego weszły w skład Oddziału Wydzielonego „Brzumin ” mjr. Jerzego Jasiewicza. Zadaniem oddziału była obrona przedmościa i mostu drewnianego „Brzumin” przez Wisłę w pobliżu Góry Kalwarii. Obsada przyczółków była ostrzeliwana i bombardowana przez lotnictwo niemieckie. Od 5 września szwadron kolarzy prowadził rozbudowę inżynieryjną terenu kopiąc okopy, rowy ppanc i ustawiając zasieki z drutu kolczastego przed swoimi pozycjami. 7 września w rejon mostu przybył szwadron spieszony por. Daranowskiego zajął stanowiska w Piwoninie, wysłano jeden z plutonów 8 września na patrol po zachodniej stronie Wisły. Szwadron spieszony tego dnia w wyniku nalotów utracił 5 poległych ok. 30 rannych i kilku zaginionych. W tym dniu przybyły inne pododdziały do składu OW „Brzumin”. 8 września szwadrony 18 puł stoczyły walkę z niemieckimi pododdziałami pancerno-motorowymi z 1 DPanc. na przyczółku, ponadto uniemożliwił przeprawę na łodziach pontonowych niemieckiego plutonu motocyklistów. 9 września pluton ckm ppor. Jarzębowskiego i szwadron por. Daranowskiego wraz z 1 szwadronem 1 pułku strzelców konnych (spieszonego) powstrzymały próby forsowania Wisły w rejonie Piwonina. Wieś i stanowiska obronne ułanów były ostrzeliwane ogniem niemieckiej artylerii 73 pułku artylerii, z niskiej wysokości atakowały pozycje ułanów i saperów, samoloty niemieckie. W ich wyniku poległo i zostało rannych kilkunastu obrońców. Jeden z niemieckich bombowców został zestrzelony ogniem rkm przez podoficera ze szwadronu kolarzy 18 puł. 9 września o godz.16.30 poza odcinkiem OW „Brzumin ” w rejonie Wólki Dworskiej sforsował Wisłę niemiecki batalion I/66 pp zmot. ze składu 13. DPZmot. Batalion ten z plutonem czołgów 1 DPanc. uderzył na pododdziały OW „Brzumin” mjr. Jasiewicza, od strony północnej i wschodniej. W ciężkich walkach 10 września ciężko ranni zostali: dowódca OW mjr Jasiewicz i dowódca szwadronu kolarzy 18 puł. rtm. Jaczyński. Połowa obrońców poległa lub została ranna, część dostała się do niewoli, a tylko po kilkunastu ułanów ze szwadronów 18 pułku udało się wydostać z okrążenia i następnie dotarło do Woli Rębkowskiej.
Szwadron kombinowany (pieszo-konny) pod dowództwem rtm. Henryka Odyńca-Dobrowolskiego, 
zastępca dowódcy rtm. Leon Jurkowski (z 2 psk).
Sformowany w okresie od 6 do 10 września z pozostałych ułanów w Woli Rębkowskiej. Posiadał 30 koni bez siodeł na ponad 100 ułanów, na stanie miał 1 ckm. Po 10 września dołączyli do szwadronu ułani, którzy wyrwali się z okrążenia w rejonie wsi Piwonin. Wieczorem 11 września na rozkaz ppłk. Edwarda Wani szwadron wymaszerował w kierunku Lublina, Zamościa i Tomaszowa Lubelskiego. Maszerował bez styczności z jednostkami niemieckimi, był kilkakrotnie ostrzeliwany ogniem nękającym niemieckiej artylerii. 21 września dotarł do Jarosławca na wschód od Zamościa. 22 września w składzie Grupy Kawalerii Pieszej ppłk. Edwarda Wani wziął udział w natarciu na Łabunie i Tarnawatkę. Tego dnia ok. godz.16.00 prowadził natarcie w kierunku szosy Zamość-Tomaszów przez las w którym stoczył potyczkę z patrolem niemieckim z karabinem maszynowym, po dotarciu do skraju lasu prowadził walkę ogniowa z niemiecką artylerią na stanowiskach ogniowych. Od ostrzału artylerii i moździerzy poniósł ciężkie straty, było wielu poległych wśród nich rtm. Jurkowski i kilkunastu rannych ułanów. Reszta szwadronu 23 września pomaszerowała na Krasnobród. Po przekroczeniu rzeki Wieprz stoczył liczne potyczki i dotarł do wsi Huciska, tu 27 września rtm. H. Odyniec-Dobrowolski rozwiązał resztę szwadronu, broń zakopując lub rozdając okolicznej ludności.
Symbole pułkowe.
Sztandar.
Sztandar ufundowany został przez społeczeństwo ziemi pomorskiej z inicjatywy pani Marii Czarlińskiej, żony Adama Czarlińskiego, oficera rezerwy pułku. Rodzice chrzestni byli Państwo Czarlińscy.
W obecności marszałka Józefa Piłsudskiego i ministra spraw wojskowych gen. dyw. Kazimierz Sosnkowskiego, sztandar wręczył prezydent RP Stanisław Wojciechowski.
Uroczystość wręczenia sztandaru odbyła się w Toruniu 29 maja 1923.
Sztandar wyhaftowały Siostry Opiekunek Najświętszej Marii Panny z Warszawy.
Na prawej stronie płata, w środku krzyża kawalerskiego, wyhaftowany srebrną nitką orzeł biały ze złotą koroną, złotym dziobem i złotymi szponami, obramowany wieńcem laurowym wyhaftowanym złotem. W rogach na białym tle, między amarantowymi ramionami krzyża, znajdowały się cztery mniejsze wieńce laurowe haftowane złotem, a w środku nich cyfra 18.
Na lewej stronie płata sztandaru, w środku krzyża kawalerskiego, haftowany złotem napis HONOR I OJCZYZNA, obramowany złotym wieńcem laurowym. Krzyż koloru amarantowego. W rogach na białym tle, między amarantowymi ramionami krzyża – cztery tarcze herbowe, wyhaftowane złotem.
W uznaniu zasług sztandar pułku został odznaczony Srebrnym Krzyżem Orderu Virtuti Militari.
Odznaka pamiątkowa.
14 kwietnia 1925 roku generał dywizji Stefan Majewski, w zastępstwie Ministra Spraw Wojskowych, zatwierdził wzór odznaki pamiątkowej 18 Pułku Ułanów. Odznaka o wymiarach 44x44 mm ma kształt krzyża Virtuti Militari, którego ramiona pokryte są niebieską emalią. Pośrodku krzyża nałożony srebrny Gryf Pomorski wsparty na cyfrze pułkowej i inicjale „18 U”. Odznaka oficerska była dwuczęściowa, wykonana w tombaku srebrzonym, emaliowana. Autorem projektu był Marian Hernik, a wykonawcą Wiktor Gontarczyk z Warszawy.
16 października 1929 roku Minister Spraw Wojskowych zatwierdził regulamin odznaki pamiątkowej 18 Pułku Ułanów, dostosowany do przepisów o odznakach pamiątkowych formacji.
Pomorscy ułani.
Żołnierze 18 pułku ułanów - ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="345102" url="https://pl.wikipedia.org/wiki?curid=345102" title="Pergamos (mitologia)">
Pergamos (mitologia)

Pergamos – w mitologii greckiej syn Neoptolemosa i jego branki Andromachy. Po śmierci ojczyma, Helenosa wraz z matką wyemigrował do Azji i założył miasto Pergamon. "Iliada" nie podaje o nim, ani o jego braciach żadnych szczegółów.

</doc>
<doc id="345103" url="https://pl.wikipedia.org/wiki?curid=345103" title="Pielos">
Pielos

Pielos – w mitologii greckiej syn Neoptolemosa i jego branki Andromachy. "Iliada" nie podaje o nim, ani o jego braciach żadnych szczegółów.

</doc>
<doc id="345104" url="https://pl.wikipedia.org/wiki?curid=345104" title="Menzies Campbell">
Menzies Campbell

Walter Menzies Campbell, także Ming Campbell (ur. 22 maja 1941 w Glasgow) – brytyjski polityk, działacz partii Liberalnych Demokratów, adwokat, lekkoatleta (sprinter).
Uczęszczał do szkoły średniej Hillhead High School w Glasgow, następnie studiował prawo na Uniwersytecie w Glasgow; dzięki stypendium odbył także studia na amerykańskim Uniwersytecie Stanfordzkim w Kalifornii. Był aktywnym działaczem organizacji studenckich, odnosił także sukcesy jako lekkoatleta-sprinter. Sześciokrotny medalista uniwersjady (w tym m.in. złoto w sztafecie 4 × 400 metrów w 1963 oraz dwa medale indywidualnie: w biegu na 200 metrów). W 1967 ustanowił wynikiem 10,2 rekord Wielkiej Brytanii w biegu na 100 m (rekord utrzymał się do 1974). Startował w igrzyskach olimpijskich w Tokio w 1964 (w składzie ekipy Wielkiej Brytanii i Irlandii Północnej – odpadł w ćwierćfinale na 200 metrów, a brytyjska sztafeta 4 × 100 metrów z Campbellem na trzeciej zmianie zajęła 8. miejsce z ówczesnym rekordem kraju: 39,6) oraz w igrzyskach Wspólnoty Brytyjskiej w Kingston (Jamajka) w 1966 (w składzie Szkocji). Podczas mistrzostw Europy w 1966 odpadł w półfinale na 100 metrów, eliminacjach na 200 metrów, a brytyjska sztafeta 4 × 100 metrów z Campbellem na trzeciej zmianie zajęła 5. miejsce. Wielokrotny mistrz Szkocji na różnych dystansach sprinterskich, w 1964 i 1967 triumfował w mistrzostwach Amateur Athletics Association w biegu na 200 metrów. Wielokrotnie reprezentował Wielką Brytanię w meczach międzypaństwowych.
Karierę polityczną rozpoczął w Partii Liberalnej. W 1975 został przewodniczącym jej szkockiego oddziału, wielokrotnie ubiegał się o miejsce w Izbie Gmin; po raz pierwszy został wybrany w 1987 w okręgu North East Fife. Po powstaniu Liberalnych Demokratów odpowiadał w partii za politykę zagraniczną i sprawy wojskowe. W powołanym przez Liberalnych Demokratów w 1997 gabinecie cieni objął resort spraw zagranicznych. W październiku 2003 został zastępcą lidera partii; przez kilka dni w kwietniu 2005 pełnił obowiązki lidera Liberalnych Demokratów, kiedy szef partii Charles Kennedy świętował narodziny dziecka. Ponownie stanął na czele partii w styczniu 2006 po rezygnacji Kennedy’ego; jako faworyt przystąpił do walki o pełnoprawne przewodnictwo partii i został wybrany na lidera Liberalnych Demokratów 2 marca 2006.
W 2004 za wieloletnią pracę w parlamencie otrzymał tytuł szlachecki „sir”. Został także odznaczony Komandorią Orderu Imperium Brytyjskiego (1987) i tytułem członka Tajnej Rady. Doktoraty honorowe nadały mu uniwersytety w Glasgow i Strathclyde.

</doc>
<doc id="345105" url="https://pl.wikipedia.org/wiki?curid=345105" title="Laurin &amp; Klement">
Laurin &amp; Klement

Laurin &amp; Klement (1895-1925) – przedsiębiorstwo założone w 1895 przez ślusarza-mechanika Václava Laurina i księgarza, później przemysłowca, Václava Klementa.
Przedsiębiorstwo zlokalizowane w mieście Mladá Boleslav, należącym wtedy do Austro-Węgier –
współcześnie do Czech (kraj środkowoczeski), było producentem rowerów, motocykli i samochodów.
Początkowo wytwarzało motocykle, a w 1905 zostały stworzone pierwsze dwumiejscowe samochody. Wkrótce zostało ono największym przedsiębiorstwem tworzącym samochody w Austro-Węgrzech. W 1925 przedsiębiorstwo przejął koncern zbrojeniowy Škoda.

</doc>
<doc id="345107" url="https://pl.wikipedia.org/wiki?curid=345107" title="Metylen">
Metylen



</doc>
<doc id="345111" url="https://pl.wikipedia.org/wiki?curid=345111" title="Molossos">
Molossos

Molossos – syn Neoptolemosa i jego branki Andromachy. Zginąłby wraz z matką z rąk zazdrosnej Hermiony, żony ojca; jednak uratował ich stary Peleus. Taką wersję przedstawia dramat Eurypidesa "Andromacha".

</doc>
<doc id="345112" url="https://pl.wikipedia.org/wiki?curid=345112" title="Muzyka kameralna">
Muzyka kameralna

Muzyka kameralna – muzyka przeznaczona na niewielkie zespoły, zazwyczaj do 9 wykonawców.
Nazwa pochodzi z „do komnaty, pokoju” i początkowo określano nią muzykę wykonywaną w pomieszczeniach prywatnych. Około 1530 roku na dworze Franciszka I Walezjusza śpiewaków zatrudnionych po to, aby uprzyjemniać królowi czas wolny od zajęć państwowych i udziału w ceremoniach religijnych, nazywano „la Musique de la Chambre”. W 1555 podobnego słowa użył teoretyk Nicola Vicentino w traktacie "L'antica musica ridotta alla moderna prattica" (Muzyka starożytna przystosowana do nowoczesnej praktyki): muzyką kameralną nazwał tę, którą śpiewało się "da camera", czyli w komnacie. Podział ten, wynikający z różnych funkcji i miejsc wykonywania muzyki przetrwał do XVIII wieku. 
Mianem muzyki kameralnej określano więc zarówno utwory wokalne, jak i instrumentalne – ważne było to, że wykonywane były na pokojach lub komnatach, bankietach, a nie w teatrze (operze). Muzyka kameralna była wykonywana również w kameralnych kościołach - muzycy stroili się wtedy do organów kościelnych (w baroku przeważnie na 415Hz).
Historia.
W połowie XVIII wieku zanikły dwie podstawowe formy kameralnej muzyki barokowej: najpierw sonata da camera, będąca zazwyczaj cyklem złożonym ze wstępu i dwóch, trzech lub czterech tańców, a następnie sonata da chiesa – następstwo kilku części skontrastowanych pod względem metrum, tempa i faktury, na ogół ze znacznym udziałem ustępów fugowanych. Utwory kameralne komponowano teraz na ogół w formie trzy- lub czteroczęściowego cyklu, w którym pierwsze ogniwo stanowiła forma sonatowa, drugie – część powolna (zazwyczaj w formie ABA), następnie menuet i finał: rondo, wariacje, a wreszcie jeszcze jedna forma sonatowa. Czteroczęściowe bywały przede wszystkim kwartety smyczkowe (podobnie jak symfonie). Trzyczęściowe bywały zazwyczaj utwory na obsadę zróżnicowaną, a więc trio fortepianowe, trio lub kwintet z instrumentem dętym – budowane na podobieństwo koncertu solowego. 
Zdaniem historyków kameralistyki (Mark A. Radice, D. Gwizdalanka) „złotym wiekiem” muzyki kameralnej był klasycyzm, a dokładnie – przełom XVIII i XIX wieku. „Uzasadnienie dla tego wyróżnienia widzą oni zarówno w ówczesnym życiu muzycznym, jak i w powstałym wtedy repertuarze na tria, kwartety i kwintety. Nigdy przedtem ani potem nie skomponowano bowiem równie wielu utworów dla miłośników muzyki, którzy zasiadając do gry w trzy lub cztery osoby, wykonywaliby je dla własnej przyjemności. Wtedy też Joseph Haydn, Wolfgang A. Mozart i Ludwig van Beethoven stworzyli dzieła, które zyskawszy renomę mistrzowskich, uznane zostały za fundament gatunku.” 
Muzykę taką wykonywano przede wszystkim prywatnie. Najpierw – w pałacach, gdzie pojawiły się pokoje muzyczne, dekorowane motywami muzycznymi i wyposażane w instrumenty. Później również w salonach mieszczańskich, gdzie z czasem nieodłącznym ich wyposażeniem stał się fortepian. Z początkiem XIX wieku zaczęto organizować publiczne koncerty z udziałem kwartetu smyczkowego, a także dopraszanych innych instrumentalistów, np. pianistów. Najpierw w Wiedniu, z inicjatywy Ignaza Schuppanzigha, potem w Pradze, Lipsku, Królewcu, Berlinie i Paryżu. Z czasem koncerty takie organizowały towarzystwa miłośników muzyki kameralnej. Po raz pierwszy – w Londynie. 
Ponieważ utwory grane przez trio, kwartet lub kwintet były stosunkowo ciche, na takich koncertach starano się uczyć publiczność cichego zachowania podczas występu. Bardzo konsekwentnie działał w tym kierunku angielski muzyk John Ella, założyciel Musical Union organizującej koncerty muzyki kameralnej w Londynie od 1845 roku. Wykonawców sadzał na podwyższeniu w środku sali. Przed koncertami wysyłał abonentom drukowane komentarze do utworów, które miały być wykonane. I domagał się ciszy podczas koncertu, przypominając w programach: "il più grand'omaggio alla musica, è nel silenzio," czyli „największym hołdem dla muzyki jest cisza.” 
W XIX wieku mianem muzyki kameralnej obejmowano utwory wykonywane w salonach – w odróżnieniu od tych, które były przeznaczone do sali koncertowej. W XX wieku pojęcie to używano zazwyczaj wobec gatunków instrumentalnych, takich jak trio, kwartet, kwintet, sekstet, septet, oktet, nonet.
Technika.
Nieliczna grupa muzyków zwykle nie potrzebuje dyrygenta. Doskonałość interpretacji zależy tylko od harmonijnej współpracy instrumentalistów. Każdy instrument ma do odegrania własną, odrębną partię, a o efekcie końcowym bardziej decyduje doskonałość współbrzmienia niż wirtuozeria poszczególnych partii solowych. 
Powszechna umiejętność gry na instrumentach w zamożnych warstwach w Europie sprawiała, że w XVIII i XIX w. wiele rodzin spędzało wolny czas na wspólnym muzykowaniu. Z myślą o takim właśnie domowym muzykowaniu powstało wiele utworów kameralnych.

</doc>
<doc id="345114" url="https://pl.wikipedia.org/wiki?curid=345114" title="Prędkość przelotowa">
Prędkość przelotowa

Prędkość przelotowa – średnia prędkość z jaką porusza się statek powietrzny lub ptak podczas lotu. Dla statku powietrznego najczęściej dotyczy to prędkości rozwijanej na optymalnym dla niego poziomie lotu zwanym wysokością przelotową.

</doc>
<doc id="345115" url="https://pl.wikipedia.org/wiki?curid=345115" title="Bitwa pod Husynnem">
Bitwa pod Husynnem

Bitwa pod Husynnem – walka stoczona 24 września 1939 roku w rejonie wsi Husynne przez Wojsko Polskie z oddziałami Armii Czerwonej.
Przebieg walki.
23 września 1939 roku sowiecki 8 Korpus Strzelców (44. i 81. Dywizja Strzelców) przekroczył Bug w rejonie Hrubieszowa. Pomiędzy Strzyżowem, a Hrubieszowem batalion rozpoznawczy 81 Dywizji Strzelców stoczył walkę z polskim pododdziałem, o nieznanej obecnie nazwie.
Nieco później tego samego dnia inny – złożony z resztek rozbitych wcześniej formacji – oddział polski, dowodzony przez majora w stanie spoczynku Witolda Radziulewicza, kierował się na południe, lecz niespodziewanie drogę zastąpiła mu piechota sowiecka. W skład polskiego oddziału wchodził szwadron konny Policji Państwowej z Warszawy, szwadron zapasowy 14 pułku Ułanów Jazłowieckich oraz samodzielny batalion moździerzy.
Dowódca oddziału zdecydował się przełamać sowiecki kordon szturmem. Początkowo (prowadzona przez policjantów) szarża około 400 polskich kawalerzystów oraz ostrzał z 36 moździerzy 81 mm, będących na uzbrojeniu batalionu chemicznego, spowodował panikę i duże straty w szeregach piechoty nieprzyjaciela.
Sytuację na niekorzyść Polaków odmieniło użycie przez Sowietów ukrytej za wzgórzami – w dolinie Bugu – formacji pancernej, w efekcie czego oddział polski został okrążony i – po krwawej walce – zmuszony do poddania się.
Według relacji kaprala podchorążego Włodzimierza Rzeczyckiego z 14 pułku ułanów po bitwie Sowieci zamordowali 25 polskich jeńców. Zostali oni pochowani na cmentarzach wojskowych w Rogalinie i Husynne.

</doc>
<doc id="345117" url="https://pl.wikipedia.org/wiki?curid=345117" title="Prędkość lądowania">
Prędkość lądowania

Prędkość lądowania to prędkość z jaką statek powietrzny (np. samolot) rozpoczyna lądowanie, zazwyczaj około 5% większa od prędkości minimalnej. Prędkość lądowania jest niższa niż prędkość startowa

</doc>
<doc id="345119" url="https://pl.wikipedia.org/wiki?curid=345119" title="Bitwa pod Krasnobrodem (1939)">
Bitwa pod Krasnobrodem (1939)

Bitwa pod Krasnobrodem – bitwa stoczona w pobliżu Krasnobrodu niedaleko Zamościa 23 września 1939 r. Była to jedna z ostatnich bitew kawalerii w kampanii wrześniowej, część bitew pod Tomaszowem Lubelskim.
Przebieg bitwy.
Zadaniem Nowogródzkiej Brygady Kawalerii było: uderzyć na Krasnobród działając po osi Krynice – Suchowola, a następnie po zajęciu miasteczka maszerować w kierunku Majdanu Sopockiego. W straży przedniej szedł 27 pułk ułanów, natomiast 25 pułk ułanów wielkopolskich stanowił czoło kolumny brygady.
Zajęcie miasteczka.
2 szwadron rtm. Rojcewicza z 25 puł pokonał napotkane we mgle siły ubezpieczające główne wojska Niemców. Polakom udało ukryć się przed zmasowanym ogniem karabinów maszynowych i dotarli do pierwszych zagród. Zaskoczeni nagłym atakiem żołnierze 8 Dywizji Piechoty pod dowództwem generała dywizji Kocha opuścili Krasnobród. Za Krasnobrodem w kierunku południowym 27 puł maszerował na Majdan Sopocki.
Potyczka z kawalerią niemiecką.
Oddział por. Tadeusza Gerleckiego dotarł do wzgórza niedaleko Kaplicy na Wodzie. Nagle zza wzniesienia wyłonił się oddział kawalerii wschodniopruskiej. 1 szwadron 25 pułku ułanów z porucznikiem Gerleckim na czele zaszarżował na kawalerzystów. Ci odpowiedzieli kontrszarżą. Niemcy przy pomocy swych ciężkich rumaków chcieli zepchnąć przeciwników ze wzgórza. Natomiast Polacy upatrywali szansę w zwrotności swych lżejszych koni. Rozpoczęła się walka na białą broń. Niemiecki oficer już na początku starcia pokonał jednego ułana i bez problemów radził sobie z grupą polskich jeźdźców. Wreszcie do Niemca dopadł sam porucznik Gerlecki. Nie wiadomo jak zakończyłaby się ich potyczka, gdyby plutonowy podchorąży Karol Mikołajewski (odznaczony srebrnym krzyżem Virtuti Militari) ciosem w plecy nie powalił nieprzyjacielskiego oficera na ziemię. Po stracie dowódcy kawaleria przeciwnika rozpoczęła odwrót w górę, w stronę klasztoru. Niemcy uciekli do lasu położonego za wzniesieniem.
Zagłada 1 szwadronu.
Czoło szwadronu gnało w dół za swoim dowódcą i dostało się pod silny ogień boczny ze wsi Podklasztor. W wyniku gwałtownego ostrzału z karabinów maszynowych padło mnóstwo ułanów i koni, między innymi porucznik Gerlecki oraz ppor. Śrutka dowódca plutonu kolarzy idącego na odsiecz ułanom. Zimną krew zachował plutonowy podchorąży Karol Mikołajewski, który wyprowadził jeźdźców na pobliskie wzgórze, gdzie nie zagrażali im już przeciwnicy. Ocalało jedynie 30 ułanów i 25 koni.
Zajęcie klasztoru.
Wkrótce na miejsce dotarły pozostałe szwadrony. Przy wsparciu artylerii 9 dak Polacy wyparli Niemców z klasztoru i pobliskiej wsi. Rozbito sztab niemieckiej 8 Dywizji Piechoty oraz wzięto do niewoli 100 jeńców, a także uwolniono 40 polskich żołnierzy przetrzymywanych w kościele. Zgodnie z rozkazem gen. Andersa pułk zabezpieczał wywalczone przejście. Postój trwał kilka godzin.
Zakończenie.
Korzystając ze zwycięstwa 25 puł z niemieckiego okrążenia wydostały się: Kresowa BK, 1 pułk szwoleżerów i resztki Wileńskiej BK. Na skutek braku łączności nie dołączyły oddziały odrzucone niemieckim kontratakiem pod Kaczórkami, w tym należący do Nowogródzkiej BK 4 psk oraz Wołyńska BK i brygada płk. Zakrzewskiego.
Druga bitwa pod Krasnobrodem – 24 IX 1939.
Ta bitwa polskich ułanów pod Krasnobrodem, poprzedziła następną, która rozegrała się w tym samym miejscu nazajutrz po pierwszej. W dniach 24 – 25 września 1939 doszło pod Krasnobrodem do walk, w których uczestniczyła 39 DP Leg. gen. dyw. Brunona Olbrychta, wspierana przez II batalion zapasowy 8 pp Leg., dowodzony przez mjr. Jana Lasotę wraz z przybyłymi z Chełma posiłkami 8 pp Leg. prowadzonymi przez mjr. Kiczaka.
Ciężkie walki toczone w dn. 24 – 25 września 1939 roku, były próbą wyrwania się polskich oddziałów z niemieckiego okrążenia, celem których było przebicie się do granicy z Rumunią. Te plany nie zostały jednak uwieńczone sukcesem. W nieodległej wsi Szopowe doszło do podpisania kapitulacji polskich oddziałów. Miało to miejsce 25 września 1939. Złożenie broni w Tereszpolu odbyło się 27 września. Część z tych wojsk – te, którym udało się uniknąć niemieckiej niewoli, brała jeszcze do 27 września udział w toczącej się II bitwie pod Tomaszowem Lubelskim.
Upamiętnienie.
Walki żołnierza polskiego pod Krasnobrodem zostały upamiętnione na Grobie Nieznanego Żołnierza w Warszawie napisem na jednej z tablic, po 1945 r. „TOMASZÓW–KRASNOBRÓD 15 – 23 IX 1939". 

</doc>
<doc id="345125" url="https://pl.wikipedia.org/wiki?curid=345125" title="Urnes stavkirke">
Urnes stavkirke

Kościół klepkowy w Urnes (bokmål "Urnes stavkirke", nynorsk "Urnes stavkyrkje") - najstarszy zachowany kościół klepkowy (słupowy) Norwegii. Znajduje się w miejscowości Ornes położonej na brzegu Lusterfjorden, w gminie Luster, w okręgu Sogn og Fjordane.
Kościół powstał około 1130 roku. Część jego konstrukcji stanowią belki, które są pozostałością po wcześniejszym XI-wiecznym kościele, którego istnienie potwierdziły badania archeologiczne przeprowadzone w latach 50. XX wieku. Dwa metalowe, emaliowane świeczniki na ołtarzu pochodzą z XII wieku. Wykonano je w Limoges we Francji. Całą świątynię zdobią inskrypcje runiczne oraz motywy biblijne i roślinne. Na uwagę zasługuje portal północny, którego snycerska dekoracja symbolizuje mierzenie się dobra ze złem, pokazane pod postacią walki węży z innymi zwierzętami. Te mistrzowsko wykonane zooformiczne ornamenty sprawiły, że dekorację tego typu zaczęto określać mianem stylu Urnes. Od czasu reformacji świątynia należy do Kościoła Norweskiego. 
W 1979 roku cały obiekt został zapisany na listę światowego dziedzictwa UNESCO.

</doc>
<doc id="345126" url="https://pl.wikipedia.org/wiki?curid=345126" title="Trasa Zamkowa im. Piotra Zaremby">
Trasa Zamkowa im. Piotra Zaremby



</doc>
<doc id="345127" url="https://pl.wikipedia.org/wiki?curid=345127" title="Kraj Rad">
Kraj Rad

Kraj Rad – wydawany od 1958 do 1990 kolorowy tygodnik poświęcony propagowaniu w Polsce wiedzy o Związku Socjalistycznych Republik Radzieckich i przedstawiający pozytywny obraz mocarstwa. 
Opis.
Pierwszy numer „Kraju Rad” ukazał się 29 grudnia 1957. Czasopismo wydawano w formacie 24 × 32 cm. Wydawcą było początkowo Wydawnictwo „Kraj Rad”, a następnie warszawski oddział radzieckiej Agencji Prasowej „Nowosti”.
Redakcja mieściła się w Warszawie przy alei 1 Armii Wojska Polskiego (dziś aleja Szucha). W zespole redakcyjnym pracowali Rosjanie (obywatele ZSRR) i Polacy:
redaktor naczelny redakcji polskiej – Stanisław Sztukaturow;
redaktor naczelny redakcji moskiewskiej – Wiktor Striżko;
zastępca redaktora naczelnego – Oleg Lajna;
sekretarze redakcji – Jewgienij Aleksandrow, Rudolf Gajewski, Wawrzyniec Milewski;
zastępca sekretarza redakcji – Sławomir Trzaskowski.
W języku propagandy PRL Krajem Rad określano ZSRR.

</doc>
<doc id="345128" url="https://pl.wikipedia.org/wiki?curid=345128" title="Plebiscyt Przeglądu Sportowego 1970">
Plebiscyt Przeglądu Sportowego 1970

36. Plebiscyt Przeglądu Sportowego na najlepszego sportowca Polski zorganizowano w 1970 roku.

</doc>
<doc id="345129" url="https://pl.wikipedia.org/wiki?curid=345129" title="Prędkość wznoszenia">
Prędkość wznoszenia

Prędkość wznoszenia – prędkość pionowa, podawana w m/s, m/min lub ft/min, która w normalnych warunkach występuje w fazie lotu statku powietrznego, określanej terminem wznoszenie. Charakteryzuje się zwiększaniem odległości pomiędzy statkiem powietrznym a ziemią w czasie.
Prędkość wznoszenia jest mierzona wariometrem w prostych konstrukcjach lub za pomocą centrali aerometrycznej (w większości polskich samolotów), w której wartości ciśnień: dynamicznego i statycznego zamieniane są na odpowiadające im wartości napięciowe. Zobrazowanie prędkości wznoszenia może być wtedy realizowane na prostych wskaźnikach elektronicznych lub zintegrowanych z innymi.
Przeciwną (ale w zasadzie taką samą) prędkością jest prędkość zniżania, która występuje podczas zmniejszania odległości pomiędzy statkiem powietrznym a ziemią w czasie.

</doc>
<doc id="345131" url="https://pl.wikipedia.org/wiki?curid=345131" title="Plebiscyt Przeglądu Sportowego 1971">
Plebiscyt Przeglądu Sportowego 1971

37. Plebiscyt Przeglądu Sportowego na najlepszego sportowca Polski zorganizowano w 1971 roku.

</doc>
<doc id="345134" url="https://pl.wikipedia.org/wiki?curid=345134" title="Plebiscyt Przeglądu Sportowego 1972">
Plebiscyt Przeglądu Sportowego 1972

38. Plebiscyt Przeglądu Sportowego na najlepszego sportowca Polski zorganizowano w 1972 roku.

</doc>
<doc id="345140" url="https://pl.wikipedia.org/wiki?curid=345140" title="Plebiscyt Przeglądu Sportowego 1973">
Plebiscyt Przeglądu Sportowego 1973

39. Plebiscyt Przeglądu Sportowego na najlepszego sportowca Polski zorganizowano w 1973 roku.

</doc>
<doc id="345143" url="https://pl.wikipedia.org/wiki?curid=345143" title="Plebiscyt Przeglądu Sportowego 1974">
Plebiscyt Przeglądu Sportowego 1974

Plebiscyt Przeglądu Sportowego 1974 – 40. edycja Plebiscytu „Przeglądu Sportowego” na najlepszego sportowca Polski 1974 roku.
Charakterystyka.
Redakcja gazety sportowej „Przegląd Sportowy” po raz 40. zorganizowała wybór polskiego sportowca, który zdaniem głosujących był najlepszym tzn. jego dokonanie i wynik oceniono najwyżej w 1974 (mistrzostwo świata, mistrzostwo Europy, pobicie rekordu świata czy Europy). Wstępnie redakcja dokonała selekcji i wytypowała listę sportowców na których można było oddać głos. Każdy z głosujących mógł na podstawie zamieszczonego na łamach gazety kuponu wytypować kolejność sportowców na których zamierza głosować i przesłać tak wypełniony kupon na adres redakcji, która podsumowała liczbę punktów oddanych na każdego sportowca, a na balu mistrzów sportu 4 stycznia 1975 tradycyjnie w salach hotelu Europejskiego w Warszawie odbyło się oficjalne ogłoszenie wyników i wręczenie nagród. Ogółem na plebiscyt wpłynęło 126 432 kuponów (w tym 125 117 z Polski i 1315 z zagranicy), na których 90% głosujących przyznało 1. miejsce Irenie Szewińskiej.
Wyniki.
Pierwsze miejsce zdobyła Irena Szewińska, która w czerwcu 1974 ustanowiła dwa rekordy świata w biegu na 200 m – 22,0 sek. (mityng w Poczdamie) i w biegu na 400 m – 49,9 sek. (20. międzynarodowe zawody o memoriał Janusza Kusocińskiego w Warszawie), natomiast we wrześniu zdobyła trzy medale na 11. mistrzostwach Europy w lekkoatletyce w Rzymie (złote w biegu na (100 i 200) m oraz brązowy w sztafecie 4 × 100 m). Drugie miejsce przypadło kapitanowi polskiej drużyny w piłce nożnej Kazimierzowi Deynie, która zdobyła trzecie miejsce (srebrny medal) na 10. mistrzostwach świata w RFN, natomiast trzecie miejsce zdobył Ryszard Skowronek, mistrz Europy w dziesięcioboju z Rzymu.

</doc>
<doc id="345147" url="https://pl.wikipedia.org/wiki?curid=345147" title="Pływka">
Pływka

Pływka, zarodnik pływkowy, zoospora, planospora – rodzaj zarodnika występujący u śluzowców (u których nazywany jest myksomonadą), niektórych glonów i grzybów wodnych. Jest to komórka zdolna do poruszania się w wodzie za pomocą wici lub rzęsek. Pływki powstają w komórkach zwanych zoosporangiami. Zazwyczaj są mitosporami, u niektórych jednak grzybów są mejosporami.
Pływki u glonów.
U glonów pływki to przeważnie pojedyncze, bez ściany komórkowej komórki wyposażone w jedną lub dwie wici albo liczne rzęski (rzadziej). Wici uderzając w wodę pełnią rolę napędu, ciągnąc za sobą komórkę. W zależności od gatunku, z jednej komórki glonu może powstać jedna pływka, lub wiele pływek. Np. u zawłotni ("Chlamydomonas") powstaje jedna pływka, u gałęzatki ("Cladophora") i zielenic "Ulothrix" wiele pływek, przy czym u gałęzatki zaczynają się poruszać już w obrębie zoosporangium i wychodzą z niego przez otwór, u wstężnicy opuszczają go razem, gdyż zlepione są śluzowato-galaretowatą substancją, później rozpuszczającą się. Różnie też są zbudowane. Pływki zawłotni mają 2 wici, wstężnicy 2 lub 4 wici, u uwikła ("Oedogonium") jest wiele wici tworzących rodzaj korony na przednim końcu pływki. Woszeria ("Vaucheria") posiada również liczne wici, ale rozmieszczone parami na całej powierzchni. U "Ulothrix" i "Oedogonium" pływki są jednojądrowe, u "Vaucheria" wielojądrowe.
Pływki posiadają jądro komórkowe (jedno lub wiele), wodniczki, cytoplazmę, chloroplasty oraz plamkę oczną. W chloroplastach występują pirenoidy, w jądrze często jest duże jąderko, a między jądrem i przednim końcem pływki przeważnie dwie duże wodniczki tętniące. Plamka oczna najczęściej znajduje się w pobliżu wici, ale u niektórych gatunków może być na środku pływki.
Po wydostaniu się z komórki macierzystej pływki przez jakiś czas pływają w wodzie, później tracą wici, pokrywają się błoną i powstaje z nich nowy osobnik glonu. U gatunków osiadłych pływki przyczepiają się do podłoża przednim końcem z wicią i również tracą wić.
Pływki u grzybów.
Pływki występują u niektórych tylko grup grzybów i organizmów grzybopodobnych – u skoczkowców ("Chytridiomycota") i lęgniowców ("Oomycota"). Podobnie, jak u glonów są to wyposażone w wici i pozbawione ściany komórkowej mitospory. U niektórych jednak grzybów pływki powstają po mejozie z diploidalnego zarodnika przetrwalnikowego. Są więc mejosporami.

</doc>
<doc id="345148" url="https://pl.wikipedia.org/wiki?curid=345148" title="Plebiscyt Przeglądu Sportowego 1975">
Plebiscyt Przeglądu Sportowego 1975

Plebiscyt Przeglądu Sportowego 1975 – 41. edycja Plebiscytu „Przeglądu Sportowego” na najlepszego sportowca Polski 1975 roku.
Charakterystyka.
Redakcja gazety sportowej „Przegląd Sportowy” po raz 41. zorganizowała wybór polskiego sportowca, który zdaniem głosujących był najlepszym tzn. jego dokonanie i wynik oceniono najwyżej w 1975 (mistrzostwo świata, mistrzostwo Europy, pobicie rekordu świata czy Europy). Wstępnie redakcja dokonała selekcji i wytypowała listę sportowców na których można było oddać głos. Każdy z głosujących mógł na podstawie zamieszczonego na łamach gazety kuponu wytypować kolejność sportowców na których zamierza głosować i przesłać tak wypełniony kupon na adres redakcji, która podsumowała liczbę punktów oddanych na każdego sportowca, a na balu mistrzów sportu 10 stycznia 1976 tradycyjnie w salach hotelu Europejskiego w Warszawie odbyło się oficjalne ogłoszenie wyników i wręczenie nagród. Ogółem na plebiscyt wpłynęło, znacznie mniej niż w roku poprzednim, bo 52 284 kuponów (również od głosujących z zagranicy, z 23 krajów). 
Wyniki.
Pierwsze miejsce zdobył kpt. Zygmunt Smalcerz, który we wrześniu 1975 wywalczył tytuł mistrza świata i Europy na 49. mistrzostwach świata w podnoszeniu ciężarów w Moskwie, w wadze muszej (do 52 kg), (zwyciężył również w poszczególnych bojach: rwaniu i podrzucie). Drugie miejsce przypadło Irenie Szewińskiej, która w marcu zdobyła brązowy medal na 6. halowych mistrzostwach Europy w lekkoatletyce w Katowicach, w biegu na 60 m, natomiast trzecie miejsce zdobył Władysław Kozakiewicz, który zdobył brązowy medal na tych samych 6. HME w Katowicach, w skoku o tyczce. 

</doc>
<doc id="345153" url="https://pl.wikipedia.org/wiki?curid=345153" title="Plebiscyt Przeglądu Sportowego 1976">
Plebiscyt Przeglądu Sportowego 1976

Plebiscyt Przeglądu Sportowego 1976 – 42. edycja Plebiscytu „Przeglądu Sportowego” na najlepszego sportowca Polski 1976 roku.
Charakterystyka.
Redakcja dziennika sportowego „Przegląd Sportowy” po raz 42. zorganizowała wybór polskiego sportowca, który zdaniem głosujących był najlepszym tzn. jego dokonanie i wynik oceniono najwyżej w 1976 (mistrzostwo olimpijskie, mistrzostwo świata, mistrzostwo Europy, pobicie rekordu świata czy Europy). Czytelnicy, kibice czy sympatycy sportu mieli tym razem ułatwione zadanie, bowiem w 1976 roku rozgrywane były zawody najwyższej rangi m.in. zimowe i letnie igrzyska olimpijskie, z których tradycyjnie Polacy przywozili liczne medale, również z najcenniejszego kruszcu. Na plebiscyt napłynęła rekordowa liczba 134 526 kuponów od głosujących. Wśród kuponów (poza kuponami z Polski) znalazły się również głosy z zagranicy (z 28 krajów). Tradycyjnie na balu mistrzów sportu w salach hotelu Europejskiego w Warszawie 8 stycznia 1977 odbyło się oficjalne ogłoszenie wyników i wręczenie nagród.
Wyniki.
Pierwsze miejsce zdobyła już po raz czwarty (poprzednio 1965, 1966 i 1974) Irena Szewińska, która na rozgrywanych w lipcu 1976, 21. letnich igrzyskach olimpijskich w Montrealu zdobyła złoty medal w lekkoatletyce, w biegu na 400 m, a ponadto ustanowiła rekord świata w finale tych zawodów rezultatem – 49,29 sek. Drugie miejsce przypadło Jackowi Wszole, który na tej samej olimpiadzie zdobył złoty medal w lekkoatletyce, w skoku wzwyż, a ponadto 8 września na mityngu w Koblencji pobił rekord Europy w skoku wzwyż rezultatem – 2,29 m. Natomiast trzecie miejsce zdobył Wojciech Fibak, który w maju zdobył wraz z Karlem Meilerem (RFN) tytuł tenisowego mistrza świata wersji WCT () w deblu, na rozgrywanych w Kansas City (Stany Zjednoczone) finałach deblowych MŚ, a ponadto awansował cyklem turniejów Grand Prix do rozgrywanych w grudniu finałów turnieju Masters w Houston (Stany Zjednoczone) w grze pojedynczej (8. w klasyfikacji końcowej), na których awansował niespodziewanie do finału, gdzie przegrał po zaciętej walce (2:3) ze zwycięzcą Hiszpanem Manuelem Orantesem.
Ponadto przyznano dwa inne tytuły:

</doc>
<doc id="345157" url="https://pl.wikipedia.org/wiki?curid=345157" title="Łupia">
Łupia



</doc>
<doc id="345159" url="https://pl.wikipedia.org/wiki?curid=345159" title="Laurent Jalabert">
Laurent Jalabert

Laurent Jalabert (ur. 30 listopada 1968 w Mazamet) – francuski kolarz szosowy, dwukrotny medalista mistrzostw świata.
Kariera.
Jalabert, nazywany przez swoich francuskich fanów "Jaja" (czyt. "Żaża"), na początku swojej kariery odnosił sukcesy przeważnie jako sprinter i na Tour de France dwukrotnie zdobywał zieloną koszulkę (1992 i 1995). Największe sukcesy odnosił w drużynie ONCE, potem w Team CSC.
Od drugiej połowy lat 90. Jalabert stał się jednym z najbardziej wszechstronnych i niezawodnych kolarzy. Między 1995 a 2000 rokiem, z krótkimi przerwami był na 1. miejscu w rankingu UCI. Było to spowodowane jego zwycięstwami w klasykach, jak i wygranymi w krótszych wyścigach kilkuetapowych. W 1995 roku wygrał ponadto ciężki wyścig Vuelta a España. Na Tour de France nosił wielokrotnie żółtą koszulkę, nigdy jednak nie wyszedł powyżej czwartego miejsca w końcowej klasyfikacji generalnej. W 1997 roku wygrał jazdę indywidualną na czas na mistrzostwach świata w San Sebastián. Na rozgrywanych pięć lat wcześniej mistrzostwach świata w Benidorm był drugi za Włochem Giannim Bugno w wyścigu ze startu wspólnego. W 1996 roku wystąpił na igrzyskach olimpijskich w Atlancie, zajmując 21. miejsce ze startu wspólnego oraz trzynaste miejsce w indywidualnej jeździe na czas. Na rozgrywanych cztery lata później igrzyskach w Sydney w obu konkurencjach był piąty. Ponadto w sezonie 1991 był drugi w klasyfikacji generalnej Pucharu Świata.
U końca swojej kariery, będąc w drużynie Team CSC, Jalabert pod okiem Bjarne Riisa zmienił swój styl jazdy i dwukrotnie zdobył koszulkę najlepszego górala w Tour de France (2001, 2002). Obok niego, jedynie Eddy Merckx może pochwalić się zwycięstwem w klasyfikacji górskiej i sprinterskiej. Łącznie udało się Jalabertowi odnieść cztery zwycięstwa etapowe w TdF (1992, 1995, 2 razy w 2001). Po skończeniu kariery w 2002 roku, udzielał się jako doradca francuskiej firmy LOOK, produkującej komponenty rowerowe, a także jako konsultant i komentator we francuskiej telewizji. W marcu 2013 roku został potrącony przez samochód podczas treningu w rejonie Montauban. Doznał kilku złamań i w ciężkim stanie został przewieziony do szpitala.
Obecnie bierze udział w maratonach i zawodach Ironman.
Cytat.
Zapytany, dlaczego nie startuje w wyścigu Paryż-Roubaix, powiedział:

</doc>
<doc id="345163" url="https://pl.wikipedia.org/wiki?curid=345163" title="Frank de Boer">
Frank de Boer

Franciscus „Frank” de Boer (wym. ; ur. 15 maja 1970 w Hoorn) – holenderski trener i piłkarz grający na pozycji obrońcy, reprezentant kraju, trener. Brat bliźniak Ronalda.
Wychowanek Ajaxu Amsterdam (pięciokrotny mistrz Holandii, dwukrotny zdobywca Pucharu Holandii, trzykrotny zdobywca Superpucharu Holandii, Ligi Mistrzów, Pucharu UEFA, Superpucharu Europy, Pucharu Interkontynentalnego), hiszpańskiej FC Barcelony (mistrz Hiszpanii). Z reprezentacją Holandii dwukrotnie uczestniczył na mistrzostwach świata (1994, 1998 – 4. miejsce) oraz trzykrotnie dotarł do półfinału mistrzostwach Europy (1992, 2000, 2004).
Jako trener szkolił juniorskie drużyny Ajaxu Amsterdam, a także był asystentem Berta van Marwijka w reprezentacji Holandii podczas mistrzostw świata 2010 w Południowej Afryce, na których "Pomarańczowi" sięgnęli po wicemistrzostwo świata. Następnie trener Ajaxu Amsterdam (czterokrotny mistrz Holandii, Superpuchar Holandii), włoskiego Interu Mediolan, angielskiego Crystal Palace, amerykańskiej Atlanty United (Campeones Cup, U.S. Open Cup), a ostatnio - od 23 września 2020 do 29 czerwca 2021, był selekcjonerem reprezentacji Holandii.
Kariera piłkarska.
Ajax Amsterdam.
Frank de Boer karierę piłkarską rozpoczął w 1988 roku w Ajaxie Amsterdam jako boczny obrońca, zanim przeszedł na środkową stronę tej formacji, w której przez wiele lat występował w reprezentacji Holandii.
Z "Godenzonen" pięciokrotnie zdobył mistrzostwo Holandii (1990, 1994, 1995, 1996, 1998), czterokrotnie wicemistrzostwo Holandii (1989, 1991, 1992), 3. miejsce w Eredivisie 1992/1993, dwukrotnie Puchar Holandii (1993, 1998) trzykrotnie Superpuchar Holandii (1993, 1994, 1995), a także międzynarodowe trofea: Puchar UEFA 1991/1992, Ligę Mistrzów 1994/1995, Superpuchar Europy 1995, Puchar Interkontynentalny 1995 oraz dotarł do finału Ligi Mistrzów 1995/1996, w którym jego zespół przegrał w serii rzutów karnych 4:2 z włoskim Juventusem Turyn (1:1 po dogrywce) na Stadio Olimpico w Rzymie, a także w 1996 roku znalazł się w "Drużynie Marzeń magazynu ESM".
W trakcie sezonu 1998/1999 wraz z bratem bliźniakiem Ronaldem mimo podpisania sześcioletniego kontraktu z opcją przedłużenia, podjął skuteczne kroki prawne w celu unieważnienia tego kontraktu. Klub zgodził się ustnie, że jeśli nadejdzie lukratywna oferta dla jednego brata, zostanie on zwolniony, pod warunkiem, że drugi zostanie. Jednak działacze klubu najwyraźniej wycofał się z tej umowy po wprowadzeniu klubu na giełdę i obiecał akcjonariuszom że zatrzyma obu braci i zbuduje wokół nich zespół, który ponownie będzie walczył o Ligę Mistrzów. Ostatecznie w trakcie przerwy zimowej obaj bracia przenieśli się hiszpańskiej FC Barcelony.
FC Barcelona.
W styczniu 1999 roku, bracia de Boer przeszli za 22 000 000 funtów brytyjskich do hiszpańskiej FC Barcelony, gdzie wówczas trenerem był były trener braci de Boer w Ajaxie Amsterdam – Louis van Gaal i zdobyli w sezonie 1998/1999 mistrzostwo Hiszpanii.
Jednak po zdobyciu tytułu nie byli w stanie powtórzyć sukcesów z okresu pobytu w Ajaxie Amsterdam. Po sezonie 1999/2000 po zdobyciu zaledwie wicemistrzostwa Hiszpanii Van Gaal został zwolniony, a w 2001 roku Frank de Boer doznał hańby po uzyskaniu pozytywnego wyniku testu na zakazaną substancję – nandrolon, w wyniku czego został zawieszony, ale po pozytywnym odwołaniu Frank de Boer wrócił na boisko. Z "Dumy Katalonii" odszedł po sezonie 2002/2003.
Późniejsze lata i koniec kariery.
Frank de Boer na początku sezonu 2003/2004 został zawodnikiem tureckiego Galatasarayu Stambuł, jednak w 2004 roku w trakcie przerwy zimowej przeniósł się do szkockiego Glasgow Rangers i tym samym dołączył do występującego od 2001 roku w tym klubie brata bliźniaka Ronalda, z którym w barwach szkockiego klubu wywalczył wicemistrzostwo Szkocji. Po odejściu z klubu, bracia przenieśli się do Kataru, gdzie w latach 2004–2005 występowali najpierw w Ar-Rajjan, potem do Al-Shamal, w którym w kwietniu 2006 roku po rozegraniu zaledwie 1 meczu ligowego ogłosił zakończeniu kariery piłkarskiej w wieku 35 lat, natomiast jego brat bliźniak Ronald zakończył w tym klubie karierę piłkarską w marcu 2008 roku w wieku 37 lat.
Kariera reprezentacyjna.
Frank de Boer w reprezentacji Holandii w latach 1990–2004 rozegrał 112 meczów (w tym 69 jako kapitan), w których strzelił 13 goli. Debiut zaliczył 26 września 1990 roku w przegranym 1:0 meczu towarzyskim z reprezentacją Włoch rozegranym na Stadio La Favorita w Palermo, w którym w 70. minucie został zastąpiony przez innego debiutanta w tym meczu – Dennisa Bergkampa.
Euro 1992.
Pierwszym wielkim turniejem w karierze Franka de Boera były mistrzostwa Europy 1992 w Szwecji, na których dotarli do półfinału, w którym "Pomarańczowi" spotkali się z reprezentacją Danii. W tym meczu Frank de Boer po pierwszej połowie został zastąpiony przez Wima Kiefta, a "Pomarańczowi" po dogrywce remisowali 2:2 i tym samym doprowadzili do serii rzutów karnych, w których lepszy okazał się "Duński dynamit" wygrywając tę rywalizację 4:5 a potem sensacyjnie zdobył mistrzostwo Europy do zwycięstwie w finale 2:0 z reprezentacją Niemiec.
Mundial 1994.
Frank de Boer wystąpił z reprezentacją Holandii na mistrzostwach świata 1994 w Stanach Zjednoczonych, na których "Pomarańczowi" dotarli do ćwierćfinału, w którym przegrali 2:3 z późniejszym triumfatorem tego turnieju – reprezentacją Brazylii.
Mundial 1998.
Frank de Boer z powodu kontuzji kolana nie wystąpił na mistrzostwach Europy 1996 w Anglii, a po odejściu po tym turnieju dotychczasowego kapitana reprezentacji Holandii – Danny'ego Blinda został jego następcą. Wystąpił na mistrzostwach świata 1998 we Francji, gdzie ponownie był podstawowym zawodnikiem "Pomarańczowych", na których turniej zakończyli na 4. miejscu po porażce 1:2 w meczu o 3. miejsce z reprezentacją Chorwacji, a Frank de Boer został wybrany do "Drużyny Gwiazd" turnieju.
Euro 2000.
Frank de Boer wystąpił również na mistrzostwach Europy 2000 rozegranych w Belgii i Holandii, na których "Pomarańczowi" dotarli do półfinału, w którym przegrali z reprezentacją Włoch po serii rzutów karnych (0:0, pd. 0:0, k. 3:1), a Frank de Boer został wybrany do "Drużyny Gwiazd" turnieju.
Późniejsze lata i koniec kariery.
Reprezentacja Holandii nie awansowała na mistrzostwa świata 2002 w Korei Południowej i Japonii, co uznano w środowisku piłkarskim za sensację.
Ostatnim wielkim turniejem w karierze Franka de Boera były mistrzostwa Europy 2004 w Portugalii. Frank de Boer wystąpił na tym turnieju tylko w dwóch meczach: w wygranym 0:3 meczu fazy grupowej z reprezentacją Łotwy oraz w ćwierćfinale z reprezentacją Szwecji, w którym Frank de Boer w 36. minucie został zastąpiony przez Wilfreda Boumę, a "Pomarańczowi" po dogrywce bezbramkowo remisowali i tym samym doprowadzili do serii rzutów karnych, w których okazali się lepsi wygrywając tę rywalizację 5:4. Był to ostatni mecz Franka de Boera w barwach "Pomarańczowych", którzy w półfinale przegrali 2:1 z gospodarzami turnieju – reprezentacją Portugalii.
Kariera trenerska.
Asystent Berta van Marwijka.
Frank de Boer po zakończeniu kariery piłkarskiej rozpoczął karierę trenerską. W latach 2008–2010 obowiązki trenera drużyn juniorskich Ajaxu Amsterdam dzielił z obowiązkami asystenta Berta van Marwijka w reprezentacji Holandii, w tym podczas mistrzostw świata 2010 w Południowej Afryce, na których "Pomarańczowi" sięgnęli po wicemistrzostwo świata.
Ajax Amsterdam.
Frank de Boer w latach 2008–2010 szkolił drużyny juniorów Ajaxu Amsterdam, potem w latach 2010–2016 był trenerem seniorskiej drużyny "Godenzonen", z którymi czterokrotnie wywalczył mistrzostwo Holandii (2011, 2012, 2013, 2014), dwukrotnie wicemistrzostwo Holandii (2015, 2016), Superpuchar Holandii 2013, dwukrotnie dotarł do finału Pucharu Holandii (2011, 2014), a także dwukrotnie został wybrany "Trenerem Roku w Amsterdamie (De Fanny)" (2012, 2014) oraz zdobył "Nagrodę Rinusa Michelsa" (2013, 2014).
Inter Mediolan i Crystal Palace.
9 sierpnia 2016 roku został trenerem włoskiego Interu Mediolan, jednak 1 listopada 2016 roku – po niecałych trzech miesiącach pracy z powodu słabych wyników "Nerazzurrich" pod wodzą Franka de Boera, został on zwolniony oraz zastąpiony przez Stefano Pioliego.
26 czerwca 2017 roku został trenerem angielskiego Crystal Palace, gdzie również 11 września 2017 roku – po niecałych trzech miesiącach pracy został zwolniony.
Atlanta United.
W 2019 roku po niecałej dwuletniej przerwie został trenerem klubu amerykańskiej ligi MLS – Atlanty United, z którym w tym samym roku zdobył Campeones Cup 2019 oraz U.S. Open Cup 2019.
Reprezentacja Holandii.
23 września 2020 roku Frank de Boer został selekcjonerem reprezentacji Holandii, gdzie zastąpił tymczasowego selekcjonera – Dwighta Lodewegesa, który funkcję objął po Ronaldzie Koemanie, który odszedł do hiszpańskiej FC Barcelony. Debiut w roli selekcjonera "Pomarańczowych" zaliczył 7 października 2020 roku na Johan Cruyff ArenA w Amsterdamie, gdzie jego podopieczni przegrali 0:1 w meczu towarzyskim z reprezentacją Meksyku. Pierwsze zwycięstwo "Pomarańczowi" pod wodzą Franka de Boera odnieśli 15 listopada 2020 roku, kiedy to pokonali 3:1 reprezentację Bośni i Hercegowiny na Johan Cruyff ArenA w Amsterdamie w ramach Ligi Narodów 2020/2021 Dywizji A, a ostatecznie w Grupie 1 rozgrywki w tym turnieju "Pomarańczowi" zakończyli na 2. miejscu i nie awansowali do turnieju finałowego we Włoszech. Po Euro 2020 podał się do dymisji.
Sukcesy.
Zawodnicze.
Ajax Amsterdam
FC Barcelona
Glasgow Rangers
Reprezentacja Holandii
Trenerskie.
Ajax Amsterdam
Atlanta United
Życie prywatne.
Frank de Boer urodził się jako syn Keesa i Git. Oprócz starszego o 10 minut brata bliźniaka Ronalda ma siostrę Anję. Od 1999 roku jest żonaty z Helen (ur. 1974), z którą ma trzy córki: Romy (ur. 1994), Jacky (ur. 1997), które próbują swoich sił jako modelki oraz Beau (ur. 1999), która jest piłkarką ręczna, reprezentantką Holandii U-18. Jest także wujkiem dwóch innych piłkarzy: bliźniaków Ruuda i Jaapa Jongów.

</doc>
<doc id="345164" url="https://pl.wikipedia.org/wiki?curid=345164" title="Plebiscyt Przeglądu Sportowego 1977">
Plebiscyt Przeglądu Sportowego 1977

Plebiscyt Przeglądu Sportowego 1977 – 43. edycja Plebiscytu „Przeglądu Sportowego” na najlepszego sportowca Polski 1977 roku.
Charakterystyka.
Redakcja dziennika sportowego „Przegląd Sportowy” po raz 43. zorganizowała wybór polskiego sportowca, który zdaniem głosujących był najlepszym tzn. jego dokonanie i wynik oceniono najwyżej w 1977 (mistrzostwo świata, mistrzostwo Europy, pobicie rekordu świata czy Europy). Wstępnie redakcja dokonała selekcji i wytypowała listę sportowców na których można było oddać głos, która została następnie poszerzona przez głosujących do 58 osób. Ogółem na plebiscyt wpłynęło, znacznie mniej niż w roku poprzednim, bo nieco ponad 55 tys. kuponów (również od głosujących z zagranicy). Na balu mistrzów sportu 7 stycznia 1978 tradycyjnie w salach hotelu Europejskiego w Warszawie odbyło się oficjalne ogłoszenie wyników i wręczenie nagród.
Wyniki.
Pierwsze miejsce zdobył Janusz Pyciak-Peciak, który w październiku 1977 zdobył dwa złote medale (indywidualnie i drużynowo) na rozgrywanych w San Antonio (Stany Zjednoczone) mistrzostwach świata w pięcioboju nowoczesnym. Drugie miejsce przypadło Irenie Szewińskiej, kapitanowi zwycięskiej, kobiecej drużyny Europy, na rozgrywanym we wrześniu w Düsseldorfie (RFN) po raz pierwszy Pucharze Świata drużyn lekkoatletycznych (ponadto Szewińska wygrała biegi na (200 i 400) m oraz była druga w sztafecie 4 × 400 m). Na listach klasyfikacyjnych IAAF sezonu 1977 w biegach na (200 i 400) m zajęła pierwsze miejsca. Natomiast trzecie miejsce zdobył Władysław Kozakiewicz, złoty medalista 8. halowych mistrzostw Europy w lekkoatletyce, w San Sebastián (Hiszpania), w skoku o tyczce. Ponadto zwyciężył w skoku o tyczce podczas sierpniowych finałów drużynowego Pucharu Europy w lekkoatletyce, w Helsinkach oraz był drugi w skoku o tyczce w 1. Pucharze Świata drużyn lekkoatletycznych, reprezentując barwy Europy w Düsseldorfie. 
Ponadto przyznano tytuł dla najlepszego trenera roku:

</doc>
<doc id="345166" url="https://pl.wikipedia.org/wiki?curid=345166" title="Masa startowa">
Masa startowa



</doc>
<doc id="345171" url="https://pl.wikipedia.org/wiki?curid=345171" title="Plebiscyt Przeglądu Sportowego 1978">
Plebiscyt Przeglądu Sportowego 1978

Plebiscyt Przeglądu Sportowego 1978 – 44. edycja Plebiscytu „Przeglądu Sportowego” na najlepszego sportowca Polski 1978 roku.
Charakterystyka.
Redakcja dziennika sportowego „Przegląd Sportowy” po raz 44. zorganizowała wybór polskiego sportowca, który zdaniem głosujących był najlepszym tzn. jego dokonanie i wynik oceniono najwyżej w 1978 (mistrzostwo świata, mistrzostwo Europy, pobicie rekordu świata czy Europy). Czytelnicy, kibice czy sympatycy sportu mieli tym razem nieco trudniejsze zadanie przy wyborze, bowiem w 1978 roku nie rozgrywano zawodów najwyższej rangi tzn. zimowych i letnich igrzysk olimpijskich. Mimo tego Polacy wywalczyli w siedmiu dyscyplinach sportu tytuły mistrzów świata (boks, brydż sportowy, gimnastyka akrobatyczna, narciarstwo, pięciobój nowoczesny, szermierka i żeglarstwo lodowe), a ponadto w czterech innych zdobyli tytuły mistrzów Europy (lekkoatletyka, podnoszenie ciężarów, strzelectwo i zapasy). Kierując się tymi osiągnięciami redakcja wstępnie dokonała selekcji i wytypowała listę sportowców na których można było oddać głos. W latach „nieolimpijskich” napływało z reguły nieco mniej kuponów od głosujących. Tak było również i tym razem, bowiem napłynęło nieco ponad 69 tys. kuponów. Na balu mistrzów sportu 6 stycznia 1979 tradycyjnie w salach hotelu Europejskiego w Warszawie odbyło się oficjalne ogłoszenie wyników i wręczenie nagród.
Wyniki.
Pierwsze miejsce zdobył Józef Łuszczek, który w lutym 1978 wywalczył dwa medale na mistrzostwach świata w narciarstwie klasycznym, w Lahti (Finlandia) (złoty medal w biegu na 15 km oraz brązowy medal w biegu na 30 km, a w biegu na 50 km zajął 7. miejsce), a ponadto w klasyfikacji końcowej rozgrywanego cyklu Pucharu Świata w biegach narciarskich sezonu 1977/1978 zajął 7. miejsce. Drugie miejsce przypadło ubiegłorocznemu zwycięzcy plebiscytu Januszowi Pyciak-Peciakowi, który w sierpniu zdobył również dwa medale (złoty medal – drużynowo i srebrny medal – indywidualnie) na rozgrywanych w Jönköping (Szwecja) mistrzostwach świata w pięcioboju nowoczesnym. Natomiast trzecie miejsce zdobył Henryk Średnicki, który w maju wywalczył złoty medal na 2. mistrzostwach świata w boksie amatorskim w Belgradzie, w kategorii muszej (do 51 kg). Ponadto zwyciężył w tradycyjnym 19. plebiscycie redakcji „Przeglądu Sportowego” na najlepszego polskiego boksera sezonu 1978, otrzymując nagrodę „Złote Rękawice”. Podobnie było w klasyfikacji fachowego miesięcznika pięściarskiego „Boks”, gdzie zajął pierwsze miejsce w swojej kategorii, wśród najlepszych bokserów Europy. 
Ponadto przyznano dwa inne tytuły:

</doc>
<doc id="345173" url="https://pl.wikipedia.org/wiki?curid=345173" title="Skybox">
Skybox

Skybox to metoda uzyskania w trójwymiarowych grach komputerowych dosyć realistycznego nieba, a także wrażenia mapy o wiele większej niż jest ona naprawdę.
Kamerę umieszcza się w środku dużego sześcianu, którego wewnętrzne ściany wymalowane są teksturą nieba – często też odległych gór lub innych terenów – i przemieszcza się go przy każdym ruchu kamery aby była ona cały czas w środku. Daje to iluzję bardzo dużej odległości namalowanych obiektów.
W nowszych grach często zamiast sześcianu stosuje się sferę lub kopułę – wtedy mówi się o skydome. Sferę wykorzystuje się głównie w grach, których akcja rozgrywa się w kosmosie i dookoła sceny muszą być widoczne gwiazdy.
W pierwszych grach trójwymiarowych niebo miało formę wysoko umieszczonej, nieskończonej płaszczyzny (skyplane).

</doc>
<doc id="345174" url="https://pl.wikipedia.org/wiki?curid=345174" title="Zielona Alternatywa (Rosja)">
Zielona Alternatywa (Rosja)

Zielona Alternatywa (ros. "Zelenaya Alternativa") – rosyjska partia polityczna należąca do Europejskiej Federacji Partii Zielonych. 
Partia powstała w 1991 roku jako Międzyregionalna Partia Zielonych, będąc w ten sposób jedną z najstarszych partii w Rosji. Na Kongresie w 2005 MPZ została przekształcona w Zieloną Alternatywę. ZA ma 47 grup regionalnych i ponad 2000 członków. Partia nie ma swoich reprezentantów w rosyjskiej Dumie.

</doc>
<doc id="345175" url="https://pl.wikipedia.org/wiki?curid=345175" title="Nizina Zachodniosyberyjska">
Nizina Zachodniosyberyjska

Nizina Zachodniosyberyjska (, "Zapadno-Sibirskaja rawnina") – rozległa nizina (niż) w azjatyckiej części Rosji, między Uralem na zachodzie a Wyżyną Środkowosyberyjską na wschodzie (granicą jest rzeka Jenisej) oraz od Morza Karskiego na północy do Pogórza Kazachskiego, Wyżyny Turgajskiej i Ałtaju na południu. 
Rozciągłość równoleżnikowa wynosi do 2000 km, rozciągłość południkowa ok. 2500.
Ma powierzchnię około 3 mln km², wysokość do 285 m n.p.m.
Nizina Zachodniosyberyjska stanowi opadającą ku północy równinę zbudowaną z silnie sfałdowanych skał paleozoicznych przykrytych miąższym kompleksem luźnych osadów mezozoiku i kenozoiku. Na północy czwartorzędowe utwory polodowcowe tworzą niewysokie wzgórza morenowe. Obszar odznacza się bardzo małymi różnicami wzniesień.
Klimat jest umiarkowany chłodny, wybitnie kontynentalny, na północy subpolarny. Roczna suma opadów jest w granicach 200–500 mm.
Gęsta sieć hydrograficzna (ponad 2 tys. rzek), największymi rzekami są: Ob, Irtysz, Jenisej, a także Taz, Iszym, Toboł. Występują rozległe bagna (na Równinie Wasiugańskiej) i liczne jeziora, między innymi Czany, Ubińskie, Kułundyńskie.
W części północnej dominuje roślinność tundrowa, ku południowi przechodząca w lasotundrę, środkową część niziny porasta tajga, głównie świerki, sosny, limby syberyjskie, jodły i modrzewie, natomiast w południowej występują lasostepy i stepy.
Na Nizinie Zachodniosyberyjskiej znajdują się bogate złoża ropy naftowej i gazu ziemnego. Powstało na niej największe na świecie zagłębie naftowe – Zachodniosyberyjskie Zagłębie Naftowe. Są również duże pokłady torfu i soli kamiennej. 
W czasie zlodowacenia północnopolskiego na Nizinie Zachodniosyberyjskiej rozciągało się peryglacjalne Jezioro Zachodniosyberyjskie.

</doc>
<doc id="345177" url="https://pl.wikipedia.org/wiki?curid=345177" title="Pilarzowate">
Pilarzowate

Pilarzowate (Tenthredinidae) – rodzina owadów z rzędu błonkoskrzydłych i podrzędu rośliniarek, obejmująca ponad 5 tysięcy opisanych gatunków. Takson kosmopolityczny, najliczniejszy w strefie umiarkowanej półkuli północnej. Gąsienicowate larwy są fitofagami. Wiele gatunków to szkodniki roślin uprawnych oraz drzew leśnych.
Opis.
Owady dorosłe osiągają od 2,5 do 15 mm długości ciała. W ich ubarwieniu występować mogą czerń, brąz, czerwień, pomarańcz, żółć, zieleń i biel, przy czym jaskrawe barwy blakną u martwych okazów, przechodząc w odcienie słomkowe. Większość gatunków ma 9-członowe, nitkowate czułki. Liczba członów biczyka może się jednak wahać od 5 do 10, a u niektórych czułki mogą być piłkowane lub ich pierwsze człony być opatrzone ząbkami. Na głowie oprócz oczu złożonych znajdują się 3 przyoczka. Linia prosta poprowadzona tak, by połączyć przednie krawędzi przyoczek bocznych, przechodzi przez tylną krawędź albo za tylną krawędzią przyoczka środkowego. Przedplecze ma głęboko wykrojoną krawędź tylną. Brakuje szwów między śródpleczem a pleurytami śródtułowia. Tarcza śródtułowia wyposażona jest w wyraźny wyrostek na tylnym brzegu. Epimeryty śródtułowia mają pośrodku wycięte górne brzegi, zaś epimeryty zatułowia nie są zlane z pierwszym tergitem odwłoka. Skrzydła cechują się stosunkowo pełnym użyłkowaniem. W przedniej ich parze żyłka subkostalna ma przebieg poprzeczny lub w ogóle nie występuje. Golenie ich odnóża są pozbawione ostróg przedwierzchołkowych, ale przednia para ma po dwie ostrogi wierzchołkowe. Tergity odwłoka są wyokrąglone poniżej przetchlinek. Samice mają piłkowane pokładełko.
Larwy są gąsienicowate, o walcowatym, rzadko przypłaszczonym ciele. Dobrze rozwinięta głowa jest u nich zaopatrzona w czułki zbudowane z 3 do 5 członów. Odwłok składa się z 10 segmentów, z których każdy podzielony jest bruzdami na 3–7 pierścieni. Zwykle na odwłoku występuje 7 lub 8 par posuwek, ale u gatunków minujących są one zredukowane lub całkiem zanikłe.
Biologia i ekologia.
Samice składają jaja w tkankach roślin za pomocą piłkowanych pokładełek. U jednego z gatunków samica wykazuje troskę rodzicielską, broniąc złożonych jaj. Larwy są fitofagami. Należą tu zarówno gatunki żerujące na zewnątrz roślin, jak i wewnątrz ich tkanek, w tym drążące łodygi, minujące liście oraz indukujące powstawanie galasów. Wśród roślin żywicielskich wymienić można drzewa i krzewy liściaste i iglaste, sagowce, trawy, paprocie i skrzypy. Larwy niektórych gatunków żyją stadnie. Wśród strategii ochronnych larw znaleźć można: pozy odstraszające, wydzielanie substancji drażniących, wosku czy śliskiej wydzieliny, pokrycie ciała kolcami lub szczecinkami, odpadanie od rośliny i zwijanie w kulkę jak i włączanie w skład hemolimfy toksyn zawartych w roślinach. Dorosłe bronić się mogą przed drapieżnikami ubarwieniem kryptycznym lub udawaniem groźnych żądłówek.
Pilarzowate atakowane są przez grzyby, wirusy, bakterie i pierwotniaki chorobotwórcze oraz nicienie z rodziny Mermetidae. Padają także ofiarami parazytoidów: gąsienicznikowatych i złotolitkowatych z rzędu błonkówek oraz rączycowatych z rzędu muchówek.
Rozprzestrzenienie.
Takson kosmopolityczny. Najwięcej gatunków zamieszkuje strefę umiarkowaną półkuli północnej, preferując siedliska wilgotne. Podrodzina Nematinae występuje także w strefie subarktycznej. Najsłabiej przedstawiciele rodziny reprezentowani są w Australii i na małych wyspach. Żaden gatunek nie występuje naturalnie na Nowej Zelandii i Antarktydzie. W Polsce do 2000 roku stwierdzono 484 gatunki (zobacz: pilarzowate Polski).
Systematyka i filogeneza.
Najliczniejsza w gatunki rodzina rośliniarek. Dotychczas opisano ponad 5 tysięcy gatunków pilarzowatych, zgrupowanych w około 430 rodzajach i 7 podrodzinach:
Monofiletyzm pilarzowatych względem bryzgunowatych i borecznikowatych jest niejasny. W wynikach analizy filogenetycznej Songa i innych z 2016 pilarzowate i bryzgunowate stanowią grupy siostrzane, jednak nie uwzględniono w tym badaniu borecznikowatych.
W zapisie kopalnym pilarzowate są znane od kredy, a ich najstarszym znanym przedstawicielem jest "Palaeathalia laiyangensis".
Znaczenie gospodarcze.
Liczne gatunki uznawane są w gospodarce leśnej za szkodniki wywołujące defoliację drzew iglastych i liściastych. Należą tu także szkodniki sadownicze, np. żerujący na agreście i porzeczce brzęczak porzeczkowy, rolnicze jak żerujący na kapustowatych gnatarz rzepakowiec oraz szkodniki roślin ozdobnych jak żerujący na różach "Blennocampa phyllocolpa". Niektóre gatunki monofagiczne wykorzystuje się do biologicznej kontroli niechcianych roślin.

</doc>
<doc id="345179" url="https://pl.wikipedia.org/wiki?curid=345179" title="Albert Costa">
Albert Costa

Albert Costa Casals (ur. 25 czerwca 1975 w Lleidzie) – hiszpański tenisista, zwycięzca French Open 2002 w grze pojedynczej, brązowy medalista olimpijski w grze podwójnej z Sydney (2000), zdobywca Pucharu Davisa.
Na początku kariery używał imienia "Alberto".
Jest żonaty z Cristiną Venturą. Wieloletni związek, z którego ma córki–bliźniaczki Claudię i Almę (ur. w kwietniu 2001 roku), potwierdził ślubem w czerwcu 2002 roku, kilka dni po wielkoszlemowym triumfie na kortach im. Rolanda Garrosa. Świadkiem na ślubie Costy był jego przyjaciel, pokonany przez niego w półfinale French Open Àlex Corretja.
Z Albertem Costą nie jest spokrewniony inny tenisista hiszpański o tym nazwisku, Carlos Costa.
Kariera tenisowa.
Treningi tenisowe rozpoczął w wieku 5 lat. Był czołowym juniorem świata, w 1993 roku wygrywając turniej Orange Bowl oraz będąc w finale French Open.
Jako zawodowy tenisista Costa występował w latach 1993–2006.
W 1995 roku wyeliminował na turnieju French Open byłego mistrza imprezy, Jima Couriera, a z Thomasem Musterem zagrał pięciosetowy mecz. Zrewanżował się Musterowi kilka miesięcy później w finale turnieju w Kitzbühel, gdzie odniósł swoje pierwsze turniejowe zwycięstwo rangi ATP World Tour.
W 1996 roku Costa wygrał kolejne 3 turnieje, był w finale w Monte Carlo (pokonał m.in. Marcelo Ríosa i Andre Agassiego, przegrał z Thomasem Musterem), po raz pierwszy znalazł się w czołowej "dwudziestce" rankingu, a rok zakończył na pozycji nr 13.
W sezonie 1997 Hiszpan dotarł do ćwierćfinału Australian Open (przegrał w 5 setach z późniejszym zwycięzcą Pete'em Samprasem), wygrał turnieje w Barcelonie i Marbelli, przyczynił się do zdobycia przez Hiszpanię Drużynowego Pucharu Świata (pozostał w tej imprezie niepokonany). W kwietniu 1997 osiągnął pozycję nr 9. w rankingu ATP.
W 1998 roku Costa wygrał turnieje w Hamburgu i Kitzbühel, był w finale w Rzymie i Bournemouth. Jako rezerwowy wystąpił w turnieju ATP World Tour World Championships.
W 1999 roku triumfował w zawodach w Estoril, Gstaad i ponownie w Kitzbühel.
W 2000 roku tenisista hiszpański po raz pierwszy od kilku lat nie zdołał wygrać żadnego turnieju, był natomiast w ćwierćfinale French Open (pokonał m.in. Thomasa Enqvista i Lleytona Hewitta, przegrał z Franco Squillarim). Osiągnął także sukcesy jako reprezentant kraju – w parze z Àlexem Corretją zdobył brązowy medal w deblu na igrzyskach olimpijskich w Sydney, a późną jesienią przyczynił się do pierwszego triumfu Hiszpanii w Pucharze Davisa.
Po nieco słabszym sezonie 2001 (finał w Kitzbühel przegrany z Nicolásem Lapenttim i 4 runda US Open) doczekał się wielkiego sukcesu w 2002 roku. Do turnieju French Open nie przystępował jako faworyt, klasyfikowany dopiero na 22. miejscu rankingu światowego. Costa pokonał w drodze do finału m.in. trzykrotnego triumfatora imprezy Gustavo Kuertena, Guillermo Cañasa i w półfinale Àlexa Corretję. W finale okazał się lepszy od Juana Carlosa Ferrero, wygrywając 6:1, 6:0, 4:6, 6:3. Wygrana dała mu awans na najwyższą pozycję w karierze – nr 6. Był także w finałach w Barcelonie (przegrał z Gastónem Gaudio) i Amersfoort (przegrał z Juanem Ignacio Chelą). Po raz drugi w karierze wystąpił w turnieju Tennis Masters Cup, jako trzeci Hiszpan obok Carlosa Moyi i Juana Carlosa Ferrero.
Nie udało mu się obronić tytułu na French Open w 2003 roku. Doszedł wówczas do półfinału, wygrywając 4 z 5 spotkań w 5 setach (m.in. z Radkiem Štěpánkiem, Nicolásem Lapenttim i Tommym Robredo). Odpadł po porażce z Juanem Carlosem Ferrero, który został zwycięzcą całego turnieju. W marcu 2003 roku Costa był także w półfinale imprezy w Miami, gdzie pokonał takich graczy jak Nicolás Massú, Roger Federer i Guillermo Coria, a przegrał z Andre Agassim.
Słabsze sezony 2004 i 2005 sprawiły, że zaczął zastanawiać się nad zakończeniem kariery sportowej. Początkowo zamierzał zakończyć występy jesienią 2005 roku, ostatecznie jednak kontynuował grę do 2006 roku. Podczas sezonu 2005 odniósł zwycięstwo deblowe w Ad-Dausze wspólnie z Rafaelem Nadalem.
Albert Costa jest zawodnikiem praworęcznym, wyróżniającym się klasycznym, jednoręcznym bekhendem. W reprezentacji w Pucharze Davisa debiutował w kwietniu 1996 roku, wygrał 11 meczów, a 8 przegrał. Miał znaczący udział w zdobyciu trofeum w 2000 roku (w 1 rundzie pokonał Davide Sanguinettiego, w ćwierćfinale Jewgienija Kafielnikowa, w półfinale Todda Martina. W finale przegrał z Lleytonem Hewittem, a do meczu z Patrickiem Rafterem nie doszło, ponieważ Hiszpanie zapewnili sobie już prowadzenie 3:1), zabrakło go natomiast w składzie ekipy hiszpańskiej w 2004 roku, kiedy ponownie zdobyła tytuł.
W grudniu 2008 roku objął funkcję kapitana reprezentacji Hiszpanii w Pucharze Davisa, zastępując Emilio Sáncheza.

</doc>
<doc id="345183" url="https://pl.wikipedia.org/wiki?curid=345183" title="Ciężar całkowity">
Ciężar całkowity



</doc>
<doc id="345185" url="https://pl.wikipedia.org/wiki?curid=345185" title="Bergamasco">
Bergamasco



</doc>
<doc id="345186" url="https://pl.wikipedia.org/wiki?curid=345186" title="Szarłat">
Szarłat

Szarłat ("Amaranthus") – rodzaj roślin należących do rodziny szarłatowatych. Obejmuje ok. 70–94 gatunków. Rodzaj jest współcześnie kosmopolityczny, przy czym najwięcej gatunków występuje w strefie międzyzwrotnikowej, zwłaszcza w tropikalnej i subtropikalnej Azji i Ameryce. Wiele gatunków zostało szeroko rozprzestrzenionych i występują jako gatunki inwazyjne poza swym pierwotnym zasięgiem. W Polsce wszystkie gatunki są obce, 5 jest zadomowionych, a 9 przejściowo dziczejących. 
Wiele gatunków szarłatu to chwasty, ale też liczne są wykorzystywane jako rośliny jadalne i ozdobne. U gatunków jadalnych spożywane są nasiona lub liście, albo jedne i drugie. Jadalne nasiona (dawniej spożywano także liście) ma zwłaszcza szarłat zwisły "A. caudatus" i szarłat wyniosły "A. cruentus", głównie młode pędy spożywane są w przypadku szarłatu trójbarwnego "A. tricolor".
Rozmieszczenie geograficzne.
Zasięg rodzaju obejmuje całą strefę międzyzwrotnikową oraz ciepłe obszary stref umiarkowanych. Rodzaj najbardziej zróżnicowany jest w tropikalnej i subtropikalnej Azji i Ameryce. Na półkuli północnej w strefie klimatu umiarkowanego i chłodnego występują głównie lub wyłącznie gatunki introdukowane. W Europie, w południowej części kontynentu jako gatunki rodzime rosną tylko dwa gatunki szarłatu, ale liczne są introdukowane i obecne na całym kontynencie. 
Antropofity zadomowione:
Efemerofity:
Systematyka.
Rodzaj z rodziny szarłatowatych ("Amaranthaceae"). W jej obrębie należy do podrodziny "Amaranthoideae" i plemienia "Amarantheae" . Rodzaj dzielony jest na trzy podrodzaje: "Amaranthus" i "Albersia" (rośliny jednopienne) oraz "Acnida" (rośliny dwupienne).

</doc>
<doc id="345187" url="https://pl.wikipedia.org/wiki?curid=345187" title="1 zasada dynamiki">
1 zasada dynamiki



</doc>
<doc id="345193" url="https://pl.wikipedia.org/wiki?curid=345193" title="Duma i uprzedzenie (serial telewizyjny 1995)">
Duma i uprzedzenie (serial telewizyjny 1995)

Duma i uprzedzenie () – brytyjski miniserial telewizyjny z 1995 roku, zrealizowany na podstawie klasycznej powieści pod tym samym tytułem autorstwa Jane Austen. Został po raz pierwszy wyemitowany przez kanał BBC One między 24 września a 29 października 1995 roku. Łączny czas trwania sześciu odcinków wyniósł 300 minut.
Powieść wielokrotnie przenoszona była na mały i duży ekran, a sam serial był szóstą z kolei adaptacją telewizyjną produkcji BBC (wcześniejsze wersje nadawane były przez tę stację w latach 1938, 1952, 1958, 1967 oraz 1980).
Produkcja.
Zdjęcia do serialu kręcono na obszarze wielu angielskich hrabstw:
Nagrody.
Serial zdobył nagrodę Emmy dla Dinah Collin za kostiumy w 1996 oraz był nominowany w trzech innych kategoriach. Zdobył także pięć innych nagród dla produkcji telewizyjnych.

</doc>
<doc id="345197" url="https://pl.wikipedia.org/wiki?curid=345197" title="Bitwa pod Krasnobrodem">
Bitwa pod Krasnobrodem



</doc>
<doc id="345199" url="https://pl.wikipedia.org/wiki?curid=345199" title="Jean-Jacques Sempé">
Jean-Jacques Sempé

Jean-Jacques Sempé (wym. []; ur. 17 sierpnia 1932 w Pessac, zm. 11 sierpnia 2022) – francuski rysownik, ilustrator.
Życiorys.
Nauka szła mu tak źle, że za brak zdyscyplinowania został wydalony z liceum w Bordeaux. Próbował szczęścia w różnych zawodach, m.in.: pomocnika u dostawcy win, gońca biurowego i wychowawcy na koloniach dla dzieci. W 1950 wstąpił na ochotnika do wojska i wyjechał do Paryża. W 1951 sprzedał swój pierwszy rysunek dziennikarzowi "Sud-Ouest". W 1956 zadebiutował w "Paris Match". Publikował również w "Punch", "L'Express", a także w "New York Times". W 1960 zilustrował pierwszy tom książki o przygodach Mikołajka ("Le petit Nicolas"), autorstwa René Goscinnego. Pierwszy tom rysunków Sempégo, "Rien n'est simple", ukazał się w 1962 r.
Książki ilustrowane przez Sempégo, wydane w Polsce:

</doc>
<doc id="345203" url="https://pl.wikipedia.org/wiki?curid=345203" title="Owczarek z Bergamo">
Owczarek z Bergamo

Owczarek z Bergamo, "Bergamasco" - rasa psów należąca do grupy psów pasterskich i zaganiających. Włoska nazwa tej rasy "Cane da Pastore Bergamasco", oznacza w dosłownym tłumaczeniu "psa pasterza bergamskiego". Typ wilkowaty. Nie podlega próbom pracy.
Rys historyczny.
Bergamasco to rasa psów, które wykorzystywano do pilnowania stad zwierząt hodowlanych. Zasięg w jakim pierwotnie występował Bergamasco dotyczył regionu Alp Włoskich, zwłaszcza dolin rejonu Bergamo, gdzie hodowano głównie owce, a gdzie, jak podaje Hans Räber, istniały długoletnie tradycje pasterskie, które znalazły potwierdzenie w dokumentach z początków XVI wieku. W surowych warunkach górskich na zasadzie doboru tylko użytkowego, uzyskano typ psa pasterskiego średniej wielkości, pracującego w porze dziennej jak i nocnej, o wysokiej odporności i wytrzymałości.
Pochodzenie owczarka z Bergamo jest jednym z najsłabiej udokumentowanych. Hans Räber przytacza opis szkicu wykonanego przez neapolitańskiego malarza zwierząt Palizziego, który uwiecznił łaciate psy z Abruzzów i Maremmy, posiadające długi i kudłaty włos. Na podstawie tego wizerunku istnieje przypuszczenie, że psy te (choć obecnie różnią się wyglądem) są ze sobą spokrewnione. 
Pierwszy owczarek z Bergamo został zarejestrowany w księdze rodowodowej Włoskiego Związku Kynologicznego w roku 1898. 
Wygląd.
Bergamasco jest psem silnym, zwinnym i odpornym. 
Szata i umaszczenie.
Obfita szata powoduje, że pies ten wydaje się potężniejszy, niż jest w rzeczywistości. W miarę wzrostu, szata zaczyna formować się w dredy, które u kilkuletniego psa mogą osiągać znaczną długość. Dotyczy to głównie psów wystawowych, gdyż u psów pracujących sierść często się niszczy, tworząc poszarpane kołtuny. W przeciwieństwie do szaty komondora czy puli, u Bergamasco włos jest gruby, płaski i szeroki, a także nie powinien się filcować.
Sierść może miewać różne odcienie szarości i koloru płowego. Dopuszczalny jest także kolor matowej czerni, który w słońcu mieni się na rudo. U rasy tej włos z wiekiem się rozjaśnia, w zależności od pory roku zmienia także odcień. Popularna jest maść marmurkowa, która z wiekiem może zmieniać się w jasnopopielatą. Przy maści marmurkowej, tęczówka oka może być częściowo lub nawet całkowicie niebieska.
Zachowanie i charakter.
Są nieufne wobec obcych. Nie okazują jednak bezpodstawnej agresji. Inteligentne, przyzwyczajone do dużej samodzielności, nie są całkowicie podporządkowane i posłuszne. 
Użytkowość.
Współcześnie najczęściej są hodowane jako psy rodzinne oraz pilnujące domostw. 
Zdrowie i pielęgnacja.
Charakterystyczny włos u Bergamasco wymaga znajomości jego odpowiedniej pielęgnacji. Bergamasco nie linieje, jeśli pies nie jest przeznaczony do celów wystawowych korzystne jest odpowiednie przycinanie sierści, co jednocześnie pozwala zachować większą higienę. 
Popularność.
W Polsce rasa ta jest słabo znana, także w rodzimych Włoszech w niektórych rejonach kraju wiedza o tych psach jest znikoma.

</doc>
<doc id="345209" url="https://pl.wikipedia.org/wiki?curid=345209" title="Zasięg pojazdu">
Zasięg pojazdu

Zasięg – największa odległość, jaką może pokonać pojazd w jego konstrukcyjnym ośrodku ruchu, bez uzupełniania energii z zewnątrz.
Dla samolotów z silnikami turboodrzutowymi oraz samochodów, czołgów, statków i okrętów napędzanych silnikami spalinowymi jest to odległość, którą może pokonać pojazd na jednym pełnym zbiorniku paliwa. Natomiast dla pojazdów z reaktorem jądrowym podaje się szacunkową odległość jaką pojazd może przebyć w trakcie czasu użytkowania jednego rdzenia reaktora.
Zasięg lokalny to odległość od miejsca wzlotu do krańcowego możliwego do osiągnięcia punktu w określonym obszarze działań i jego zaplecza (na ogół kilkadziesiąt km), w którym możliwe jest wykorzystanie zaplanowanych zadań odpowiednich dla parametrów i wyposażenia i powrót do miejsca rozpoczęcia misji.
Zasięg miejscowy to odległość od miejsca wzlotu do krańcowego możliwego do osiągnięcia punktu w określonym obszarze działania miejscowego (pozycyjnego) (na ogół do kilku kilometrów) w którym możliwe jest wykonanie zaplanowanych zadań odpowiednich dla parametrów i wyposażenia i powrót do miejsca rozpoczęcia misji.

</doc>
<doc id="345210" url="https://pl.wikipedia.org/wiki?curid=345210" title="Bergamasco Shepherd Dog">
Bergamasco Shepherd Dog



</doc>
<doc id="345215" url="https://pl.wikipedia.org/wiki?curid=345215" title="Plebiscyt Przeglądu Sportowego 1979">
Plebiscyt Przeglądu Sportowego 1979

45. Plebiscyt Przeglądu Sportowego na najlepszego sportowca Polski zorganizowano w 1979 roku.

</doc>
<doc id="345216" url="https://pl.wikipedia.org/wiki?curid=345216" title="Metro w Marsylii">
Metro w Marsylii

Metro w Marsylii (fr. "métro de Marseille") – system kolei podziemnej w Marsylii, uruchomiony w 1977 (drugie w historii metro we Francji, po paryskim z 1900). Obejmuje dwie linie o łącznej długości 21,8 km. W planach jest przedłużenie drugiej linii.
Linie krzyżują się w dwóch miejscach, stacjami przesiadkowymi są Gare St. Charles i Castellane. Stacja początkowa linii czerwonej - Ste. Marguerite-Dromel znajduje się nad powierzchnią ziemi, metro wjeżdża pod powierzchnię dopiero w okolicach Stade Vélodrome.

</doc>
<doc id="345218" url="https://pl.wikipedia.org/wiki?curid=345218" title="Plebiscyt Przeglądu Sportowego 1980">
Plebiscyt Przeglądu Sportowego 1980

46. Plebiscyt Przeglądu Sportowego na najlepszego sportowca Polski zorganizowano w 1980 roku.

</doc>
<doc id="345221" url="https://pl.wikipedia.org/wiki?curid=345221" title="Tom Felton">
Tom Felton

Tom Felton, właśc. Thomas Andrew Felton (ur. 22 września 1987 w Epsom) – brytyjski aktor i muzyk, występował w roli Draco Malfoya w serii filmów o Harrym Potterze.
Życiorys.
Urodził się jako najmłodszy syn Sharon i Petera Feltonów. Ma trójkę starszych braci: Jonathana, Ashleya i Chrisa.
W wieku dziesięciu lat zaczął występować w reklamach. Jako aktor filmowy debiutował w 1997, kiedy to zagrał Groszka w filmie "Pożyczalscy" Petera Hewitta. Jego kolejną rolą była postać filmowego syna Jodie Foster, Louisa, w filmie "Anna i król".
Jako Draco Malfoy w latach 2001–2011 pojawił się we wszystkich ekranizacjach książek o Harrym Potterze. Za role w "Księciu Półkrwi" i w "" dwukrotnie otrzymał nagrodę MTV Movie Awards dla najlepszego czarnego charakteru.
Pojawił się także w dwóch angielskich serialach telewizyjnych: "Bugs", jako James, oraz "Second Sight", w którym zagrał główną rolę Thomasa Inghama u boku Clive’a Owena. Wystąpił również w dwóch słuchowiskach radiowych w BBC Radio 4. W słuchowisku "The Wizard of Earthsea" wcielił się w rolę Ioetha, a w słuchowisku "Here’s to Everyone" – w rolę Herkulesa. Od 2017 roku gra postać Juliana Alberta w serialu "The Flash". Oraz Erica w "Murder in the First ("z Premedytacją).
Mieszka w Surrey w Anglii.

</doc>
<doc id="345223" url="https://pl.wikipedia.org/wiki?curid=345223" title="Hans Adolf Prützmann">
Hans Adolf Prützmann

Hans-Adolf Prützmann (ur. 31 sierpnia 1901 w Tolkmicku, zm. 21 maja 1945 w Lüneburgu) – SS-Obergruppenführer, zbrodniarz hitlerowski, Wyższy Dowódca SS i Policji na okupowanych przez III Rzeszę obszarach ZSRR, organizator oddziałów Werwolfu.
Życiorys.
Urodził się w Tolkmicku koło Elbląga. Był ochotnikiem Freikorpsu, brał też udział w walkach z okupującymi Zagłębie Ruhry i Nadrenię wojskami francuskimi. Do NSDAP i SS należał od 1930. Należał do rdzenia "Alte Garde" (jak nazywano towarzyszy partyjnych biorących udział w puczu monachijskim), numer legitymacji SS 3002.
Prützmann następnie był dowódcą "SS-Standarten" w Gelsenkirchen i Königsbergu (obecnie Kaliningrad). W 1933 został dowódcą SS-Regionu X (Stuttgart), a krótko potem dowódcą SS-Nadregionu "„Südwest”" (funkcję tę pełnił do 1937). Później, od 1937 do 1941 dowodził SS-Nadregionem "„Nordsee”". W latach 1938–1945 zasiadał w Reichstagu. Od 1938 do 1941 Prützmann pełnił funkcję Wyższego Dowódcy SS i Policji regionu "„Nordwest”" z siedzibą w Hamburgu (był też przez krótki okres w 1941 dowódcą miejscowego Nadregionu SS). Od maja 1941 do maja 1945 był Wyższym Dowódcą SS i Policji w regionie "„Nordost”" oraz dowódcą SS-Nadregionu o tej samej nazwie.
Po agresji Niemiec na ZSRR, Prützmann 29 czerwca 1941 został powołany na stanowisko Wyższego Dowódcy SS i Policji rejonu "„Ostland und Russland-Nord”" z siedzibą w Rydze (funkcję tę pełnił do 1 listopada 1941 i odpowiadał za działalność "Einsatzgruppen" na tym obszarze). Następnie, od grudnia 1941, zastąpił Friedricha Jeckelna na stanowisku Wyższego Dowódcy SS i Policji rejonu "„Russland-Süd”". W tym okresie został także dowódcą SS-Nadregionu "„Ukraine”". Obie te funkcje pełnił do 1944. 29 października 1943 zostało utworzone nowe stanowisko Najwyższego Dowódcy SS i Policji dla rejonu "„Ukraine”", które objął właśnie Prützmann. Podlegał mu Wyższy Dowódca SS i Policji w rejonie "„Schwarzes Meer”" (Morze Czarne) oraz jego własny rejon "„Russland-Süd”". Prützmann sprawował tę funkcję do września 1944. Odpowiadał bezpośrednio za terror stosowany wobec ludności ZSRR.
Od czerwca 1944 do maja 1945 był oficerem łącznikowym między Wehrmachtem a "SS-Führungshauptamt". W październiku 1944 (po przemówieniu Himmlera 18 października 1944) mianowano go Generalnym Inspektorem do zadań specjalnych przy Reichsführerze SS, odpowiedzialnym za koordynację działań Werwolfu. Wreszcie 5 grudnia 1944 Prützmann powołany został także na stanowisko specjalnego pełnomocnika Rzeszy na Chorwację. Wielokrotnie odznaczony przez władze III Rzeszy (otrzymał m.in. Złotą odznakę NSDAP, Honorową szpadę od Reichsführera SS i Honorowy pierścień SS).
W maju 1945 dostał się do brytyjskiej niewoli. Umieszczono go w obozie jenieckim, a następnie odesłano do mieszczącego się w Lüneburgu oddziału rozpoznania szefa sztabu marszałka polnego Montgomery’ego. Wobec groźby wydania władzom radzieckim, Prützmann popełnił 21 maja 1945 samobójstwo zażywając cyjanek, unikając odpowiedzialności za swoje zbrodnie.
Prützmann popełnił samobójstwo w tym samym więzieniu co Heinrich Himmler. Pilnował ich ten sam starszy sierżant o nazwisku Edwin-Austin.

</doc>
<doc id="345228" url="https://pl.wikipedia.org/wiki?curid=345228" title="Parnawa">
Parnawa

Parnawa (est. "Pärnu", niem. "Pernau," ros. "Пярну" – za czasów ZSRR i obecnie; za czasów Imperium Rosyjskiego "Пернов", łot. "Pērnava") – miasto w południowej Estonii, port morski nad Zatoką Parnawską (część Zatoki Ryskiej we wschodniej części Morza Bałtyckiego), stolica prowincji Pärnu. Liczba mieszkańców wynosi 44 tys. Przez Parnawę przepływa rzeka o tej samej nazwie.
Historia.
Parnawa została założona w 1241 przez inflancką gałąź zakonu krzyżackiego. Należała do Hanzy.
W 1560 ostatni komtur parnawski konwentu Rutger Wolf przekazał miasto i zamek reprezentantom Rzeczypospolitej. W 1578 roku Parnawa nie zdołała obronić się przed wojskami moskiewskimi Iwana Groźnego, który na cztery lata zajął zamek i miasto. Polska odzyskała Parnawę w 1582 roku i od 1598 roku było stolicą województwa parnawskiego (istniało formalnie do 1660). Było to obok województwa dorpackiego najbardziej na północ położone województwo Rzeczypospolitej. Pierwszym wojewodą został starosta sancelski Maciej Dembiński. Jedną z decyzji władz polskich było ostateczne zlikwidowanie w 1599 roku miasta po północnej stronie rzeki i przesiedlenie wszystkich mieszkańców na południową stronę rzeki. Podczas wojny ze Szwecją (1600-1611) wojska szwedzkie księcia Karola Sudermańskiego zajęły miasto 17 października 1600 roku. W 1609 roku hetman Jan Karol Chodkiewicz brawurowym nocnym atakiem zaatakował miasto i odbił je wraz z zamkiem (więcej: Oblężenie Parnawy). Następnie po zabraniu statków z portu w Parnawie odniósł zwycięstwo w morskiej bitwie pod Salis. W 1617 roku nominację na wojewodę otrzymał Teodor Denhoff. Podczas wojny ze Szwecją w latach 1617-1618 w dniu 14 sierpnia 1617 Parnawa została zdobyta przez Szwedów po trzydniowej obronie polskiego garnizonu. Panowanie Szwecji w Parnawie zostało usankcjonowane w oliwskim traktacie pokojowym.
Do Rosji miasto należało od czasu jej zwycięstwa w wojnie północnej (1721) do ogłoszenia niepodległości przez Estonię w 1918. W 1838 r. w Parnawie zostało otwarte pierwsze sanatorium, a w 1857 r. ukazała się tu pierwsza gazeta drukowana w języku estońskim, której wydawcą był Johann Voldemar Jannsen. Za czasów Estońskiej Socjalistycznej Republiki Radzieckiej miasto było miejscem odpoczynku dla uprzywilejowanych grup społecznych. Od 1940 r. zamknięto dla żeglugi międzynarodowej znajdujący się tu port, a na początku lat pięćdziesiątych zaprojektowano centralny plac i prospekt imienia Lenina. Z ziemią zrównano zabudowania starego miasta i budynek kościoła św. Mikołaja, wybudowano natomiast największą w krajach bałtyckich fabrykę puszkowanych ryb. Po odzyskaniu przez Estonię niepodległości, Parnawę ogłoszono w 1996 r. letnią stolicą Estonii. W 2004 r. otwarty został tu największy w krajach bałtyckich park wodny, a dwa lata później oddano do użytku nadmorską promenadę.
Kurort.
Miasto jest głównym ośrodkiem turystycznym w Estonii. Do wypoczynku zachęcają długie piaszczyste plaże i atrakcyjne położenie na brzegu zatoki morskiej. Turystyczne walory Parnawy zaczęto wykorzystywać już w pierwszej połowie XIX wieku. Obecnie kurort oferuje m.in. kąpiele borowinowe.
Zabytki.
W mieście znajduje się szereg zabytków, m.in. fragmenty murów obronnych (XV-XVI w.), kościoły oraz cerkwie z XVIII i XIX w. i liczne budynki z XIX i początku XX w.

</doc>
<doc id="345242" url="https://pl.wikipedia.org/wiki?curid=345242" title="Wolterianizm">
Wolterianizm

Wolterianizm − koncepcje światopoglądowo-polityczne Voltaire`a reprezentujące filozoficzny sceptycyzm połączony z afirmacją rozumu, postulujące walkę z obskurantyzmem, krytykę światopoglądu religijnego z pozycji deistycznych i idee tolerancji religijnej.
Wzór osobowy prześladowanego za śmiałość poglądów, ale i powszechnie cenionego człowieka, który broni prześladowanych i krzywdzonych. To człowiek, który darzy przyjaźnią panujących często popadając z nimi w konflikt z powodu obrony prawd rozumu i własnej niezależności.
Pewien rodzaj stylu literackiego szczególnie przydatnego w polemikach, charakteryzującego się błyskotliwością, sięganiem do paradoksów, dowcipem, sentencjonalnością służącą wyrażaniu ogólnych refleksji o świecie i człowieku.

</doc>
<doc id="345249" url="https://pl.wikipedia.org/wiki?curid=345249" title="Basile Boli">
Basile Boli

Basile Boli (ur. 2 stycznia 1967 w Abidżanie, Wybrzeże Kości Słoniowej) – piłkarz francuski grający na pozycji obrońcy. 45 razy wystąpił w reprezentacji Francji i zdobył jednego gola. Zagrał m.in. na Euro 92. Zdobył zwycięskiego gola przeciwko AC Milan w finale Ligi Mistrzów w 1993.

</doc>
<doc id="345256" url="https://pl.wikipedia.org/wiki?curid=345256" title="Tyrteizm">
Tyrteizm



</doc>
<doc id="345258" url="https://pl.wikipedia.org/wiki?curid=345258" title="Niechmirów">
Niechmirów

Niechmirów – wieś w Polsce położona w województwie łódzkim, w powiecie sieradzkim, w gminie Burzenin. Wieś leży nad rzeką Oleśnicą, 9 km od Burzenina, w sąsiedztwie sporych obszarów leśnych. 
W latach 1975–1998 miejscowość administracyjnie należała do województwa sieradzkiego. 
Sołectwo zajmuje pow. 1155 ha. Mieszka tu 361 osób. W skład sołectwa wchodzą: Niechmirów PGR, Niechmirów Kolonia Prawa, Niechmirów Kolonia Lewa i Niechnmirów-Radunek. Łącznie 119 gospodarstw.
Historia.
Pierwsza pisana wzmianka o wsi (Nyechmyrów, Nyekmirów) pochodzi z 1553 r. Był tu wtedy folwark należący do braci Marcina i Jana Niechmirowskich. Pod koniec XVII w. właścicielami Niechmirowa byli Olszowscy. W 100 lat później wieś posiadał Hieronim z Olszowy Olszowski. W 1863 r. Antoni Olszowski, dziedzic Niechmirowa, był cywilnym naczelnikiem powstańczym powiatu sieradzkiego i za to został zesłany na Sybir. W 1870 r. na licytacji majątek ten nabył fabrykant N. Heutschel fabrykant z Łodzi. W XIX w. wieś liczyła 423 mieszkańców (w tym 10 Żydów) i 41 domów. Był tu wówczas młyn, piec wapienny i cegielnia. W 1880 r. wieś nabył Łabędzki. Ostatnim właścicielem folwarku był Żyd Mendel Glinstein, nazywany przez mieszkańców "Jaśnie Tate" (tak mówiły do niego córki). W czasie okupacji była tu filia sieradzkiego więzienia, po wojnie – PGR. Piękny murowany dwór w 1945 r. spalili radzieccy żołnierze.
Zabytki.
Pozostała neogotycka kaplica Niepokalanego Poczęcia NMP i bł. Wincentego Kadłubka, wzniesiona w 1729 r. przez Olszowskich, przebudowana w 1876 r. Jest to budynek murowany na planie ośmioboku, z czterema niższymi ryzalitami. Ocalała także oficyna podworska z przełomu XVIII/XIX w. W podworskim parku aleja grabowa i cenne okazy drzew. 
W lesie nad rzeką Oleśnicą (na wschód od wsi) odkryto w 1927 r.,podczas wyrębu lasu, duże cmentarzysko kultury łużyckiej badane jeszcze w roku odkrycia przez archeologa J. Fitzke z Muzeum Prehoistorycznego w Krakowie. Poczynając od 1973 r. było ono badane przez wiele lat przez archeologów pod kierunkiem A. Dzierzgowskiej z Muzeum Okręgowego w Sieradzu gdzie można oglądać wydobyte eksponaty. Cmentarzysko to było używane bez przerwy przez ok. 1,5 tys. lat, obejmuje 9 ha, i należy do największych i najbogatszych (w eksponaty) tego typu w środkowej Polsce. Ciała zmarłych palono na stosie, kości wsypywano do naczyń glinianych i wraz z różnymi darami składano w jamie przykrytej kamieniami.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="345259" url="https://pl.wikipedia.org/wiki?curid=345259" title="Półgąsienicowy układ jezdny systemu Kégresse'a">
Półgąsienicowy układ jezdny systemu Kégresse'a



</doc>
<doc id="345269" url="https://pl.wikipedia.org/wiki?curid=345269" title="Albert Grossman">
Albert Grossman

Albert B. Grossman (ur. 1926 w Chicago, zm. 25 stycznia 1986 w Londynie, Wielka Brytania) – amerykański menedżer muzyczny, działających w latach 60. i 70.
Mimo że jest najbardziej znany ze swoich kontaktów z Bobem Dylanem, współpracował także z Janis Joplin, The Band, Paulem Butterfieldem, Peter, Paul and Mary, Odettą, Bobem Gibsonem, Gordonem Lightfootem czy Ian and Sylvia. Jego rodzina o korzeniach żydowskich wywodzi się z Rosji. Grossman ukończył ekonomię na Uniwersytecie Roosevelta, pracował dla chicagowskich spółdzielni mieszkaniowych dopóki nie został z pracy tej zwolniony pod koniec lat 50. (być może z powodu wykroczeń) i zajął się rozwijającymi wówczas klubami. Otworzył wówczas w Chicago klub folkowy „The Gate of Horn”, a także studio nagraniowe. W 1959 r. razem z George’em Weinem zainicjował Newport Folk Festival.
W 1969 r. Grossman wybudował Bearsville Recording Studio w górach Catskill niedaleko Woodstock w stanie Nowy Jork i założył wytwórnię Bearsville Records. Studio cały czas prowadzi wdowa po Grossmanie, Sally (nota bene kobieta w czerwieni na okładce albumu Boba Dylana "Bringing It All Back Home").
Grossman zmarł w 1986 na pokładzie samolotu Concorde lecącego z Nowego Jorku do Londynu. Jest pochowany w Woodstock.
Grossman występuje w dokumentalnym filmie "Dont Look Back" (1965), opowiadającym o tournée Dylana po Wielkiej Brytanii.

</doc>
<doc id="345271" url="https://pl.wikipedia.org/wiki?curid=345271" title="Problem odpowiedniości Posta">
Problem odpowiedniości Posta

Problem odpowiedniości Posta () – przykład nierozstrzygalnego problemu decyzyjnego. Został on przedstawiony przez Emila Leona Posta w 1946 roku.
Sformułowanie problemu.
Niech formula_1 będzie pewnym alfabetem. Rozważmy zbiór formula_2 par słów nad formula_1
Problem: Czy dla danego formula_2 istnieje niepuste słowo (ciąg indeksów) formula_7 takie, że formula_8?
Przykład.
formula_9
formula_10
formula_11
Rozwiązanie: ciąg indeksów formula_12 słowo: formula_13
Rekurencyjna przeliczalność.
Problem odpowiedniości Posta jest problemem rekurencyjnie przeliczalnym, co oznacza, że jeśli istnieje rozwiązanie to jesteśmy w stanie je znaleźć. W ogólnym przypadku nie można natomiast stwierdzić jego braku.

</doc>
<doc id="345272" url="https://pl.wikipedia.org/wiki?curid=345272" title="Albert B. Grossman">
Albert B. Grossman



</doc>
<doc id="345274" url="https://pl.wikipedia.org/wiki?curid=345274" title="Giorgio Rocca">
Giorgio Rocca

Giorgio Rocca (ur. 6 sierpnia 1975 w Chur) – włoski narciarz alpejski, specjalista slalomu, trzykrotny medalista mistrzostw świata.
Kariera.
Jest synem Włocha i Szwajcarki (z kantonu Gryzonia); obok włoskiego posługuje się językiem niemieckim i retoromańskim. Po raz pierwszy na arenie międzynarodowej pojawił się w 1993 roku, startując na mistrzostwach świata juniorów w Montecampione. W swoim jedynym starcie zajął szóste miejsce w slalomie. Na rozgrywanych rok później mistrzostwach świata juniorów w Lake Placid jego najlepszym wynikiem było trzecie miejsce w kombinacji. Był tam też między innymi dziewiąty w zjeździe i slalomie.
W zawodach Pucharu Świata zadebiutował 6 stycznia 1996 roku we Flachau, gdzie nie ukończył giganta. Pierwsze pucharowe punkty wywalczył 9 marca 1997 roku w Shiga Kōgen, zajmując 23. miejsce w slalomie. Na podium zawodów tego cyklu po raz pierwszy stanął 24 stycznia 1999 roku w Kitzbühel, kończąc slalom na trzeciej pozycji. W zawodach tych wyprzedzili go jedynie Jure Košir ze Słowenii i Szwajcar Didier Plaschy. Łącznie 22. razy stawał na podium, odnosząc jedenaście zwycięstw, wszystkie w slalomie. Pierwszy triumf odniósł 19 stycznia 2003 roku w Wengen, a ostatni 15 stycznia 2006 roku w tej samej miejscowości. Najlepsze wyniki osiągnął w sezonie 2005/2006, kiedy zajął trzynaste miejsce w klasyfikacji generalnej, a w klasyfikacji slalomu wywalczył Małą Kryształową Kulę. Był też czwarty w klasyfikacji slalomu w sezonach 2002/2003, 2003/2004 i 2004/2005.
Na mistrzostwach świata w Vail/Beaver Creek w 1999 roku zajął czwarte miejsce w slalomie, przegrywając walkę o podium z Austriakiem Christianem Mayerem o 0,08 sekundy. Na rozgrywanych cztery lata później mistrzostwach świata w Sankt Moritz zdobył brązowy medal w tej samej konkurencji, przegrywając jedynie z Chorwatem Ivicą Kosteliciem i Szwajcarem Silvanem Zurbriggenem. Wynik ten powtórzył podczas mistrzostw świata w Bormio w 2005 roku, tym razem plasując się za dwoma Austriakami: Raichem i Schönfelderem. Ponadto zdobył też brązowy medal w kombinacji, gdzie wyprzedzili go tylko Raich i Aksel Lund Svindal z Norwegii. W 2002 roku wystartował na igrzyskach olimpijskich w Salt Lake City, gdzie zajął 26. miejsce w gigancie, a rywalizacji w slalomie nie ukończył. Brał też udział w igrzyskach w Turynie w 2006 roku, zajmując piąte miejsce w kombinacji i ponownie nie kończąc slalomu.
Podczas ceremonii otwarcia ZIO 2006 składał przysięgę olimpijską.

</doc>
<doc id="345284" url="https://pl.wikipedia.org/wiki?curid=345284" title="Pneumocystis jiroveci">
Pneumocystis jiroveci

Pneumocystis jirovecii Frenkel – gatunek grzybów z rodziny "Pneumocystidaceae".
Systematyka i nazewnictwo.
Pozycja w klasyfikacji według Index Fungorum: "Pneumocystis, Pneumocystidaceae, Pneumocystidales, Pneumocystidomycetidae, Pneumocystidomycetes, Taphrinomycotina, Ascomycota, Fungi".
Dawniej klasyfikowany był jako "Pneumocystis carinii" i zaliczany do pierwotniaków.
Charakterystyka.
Jest to kosmopolityczny grzyb wywołujący u człowieka pneumocystozowe zapalenie płuc.
Grzybem można się zarazić przez układ oddechowy. Osoby ze sprawnym układem immunologicznym łatwo opanowują zakażenie. U niektórych osobników rozwija się zarażenie bezobjawowe i stają się one nosicielami. "Pneumocystis jiroveci" występuje u nich jako trofozoity (o długości 2–8 μm) w pęcherzykach płucnych. Znajdują się one w przestrzeni zewnątrzkomórkowej przytwierdzone do komórek nabłonkowych. Po stadium precysty następuje przejście w stadium cysty, która jest uwalniana do plwociny.
Patogenność tego drobnoustroju wiąże się bezpośrednio z kondycją układu odpornościowego. U pacjentów z wydolnym układem odpornościowym zarażenie jest bezobjawowe. U osób z upośledzonym układem immunologicznym grzyb ten wywołuje śródmiąższowe zapalenie płuc. Dotyczy to chorych na AIDS (zespół nabytego upośledzenia odporności, choroba wywoływana przez wirus HIV) lub pacjentów z innymi ciężkimi zespołami niedoborów immunologicznych. Zapalenie płuc wywołane przez tego grzyba jest powszechną przyczyna śmierci chorych na AIDS.
Objawy to duszności, suchy kaszel, gorączka, rzadko łagodna niedokrwistość i niedotlenienie.
Do badania pobiera się plwocinę, popłuczyny oskrzelowe, lub biopsję tkanki płucnej. Identyfikację cyst umożliwia metoda Gomoriego, Giemsy lub immunofluorescencyjna z wykorzystaniem przeciwciał monoklonalnych i technika PCR. Wybarwione srebrem P. jiroveci wyglądają jak ciemnobrązowe/czarne cysty zawierające 2 do 8 sporozoitów. Aby potwierdzić zarażenie może być konieczne badanie wielu próbek. W leczeniu stosuje się trymetoprim z sulfametoksazolem (jest lekiem z wyboru w leczeniu, jak i w profilaktyce u pacjentów z HIV), albo pentamidynę (u chorych którzy nie reagują na kotrimoksazol lub cierpią z powodu objawów niepożądanych spowodowanych zażywaniem tego preparatu).

</doc>
<doc id="345294" url="https://pl.wikipedia.org/wiki?curid=345294" title="Pustynia Atacama">
Pustynia Atacama



</doc>
<doc id="345302" url="https://pl.wikipedia.org/wiki?curid=345302" title="Ostrożnica">
Ostrożnica

Ostrożnica (dodatkowa nazwa w j. niem. Ostrosnitz, 1938-1945 "Schneidenburg") – wieś w Polsce, położona w województwie opolskim, w powiecie kędzierzyńsko-kozielskim, w gminie Pawłowiczki. 
W latach 1975–1998 wieś położona była w ówczesnym województwie opolskim.
W roku 2011 liczba mieszkańców we wsi Ostrożnica wynosiła 1104. 
Historia.
Pierwsza wzmianka o osadzie pochodzi z 1281 roku. W 1855 r. w wiosce mieszkało 1334 osób.

</doc>
<doc id="345304" url="https://pl.wikipedia.org/wiki?curid=345304" title="Krawędź tkaniny">
Krawędź tkaniny

Krawędź tkaniny – linia utworzona przez ostatni wprowadzony do przesmyku wątek, dosunięty do poprzednich. Tworzy się w ten sposób element tkaniny.
Tkanina jest tworzona z kolejno budowanych, w opisany powyżej sposób, elementów. Wątek jest wprowadzany do przesmyku w pewnej odległości od utworzonej już tkaniny, następnie jest przez bidło dosuwany i dociskany (dobijany) do poprzednich wątków. W tym samym czasie cała utworzona już tkanina jest pociągana o grubość wątku i nawijana na wałek tkaninowy. Tak więc krawędź tkaniny znajduje się zawsze w tym samym miejscu w stosunku do wszystkich elementów krosna i jest tworzona przez kolejno wprowadzane i dobijane wątki.

</doc>
<doc id="345306" url="https://pl.wikipedia.org/wiki?curid=345306" title="Katapulta">
Katapulta

Katapulta – machina miotająca pociski wykorzystywana głównie w starożytności i średniowieczu. Nazwa pochodzi od łac. "catapulta", a to z greckiego słowa "καταπέλτης" (katapeltēs), "κατα" (kata) „w dół, przeciw” i "πάλλω" (pallō) „ciskać”.
Charakterystyka.
Zasada jej działania opiera się na wykorzystaniu energii sprężystej. Energia ta była wykorzystywana do miotania kamiennych pocisków. Powstanie katapult wiąże się z szerokim programem udoskonalania uzbrojenia, jaki podjął Dionizjos Starszy, władca Syrakuz (Sycylia) w 399 p.n.e. przy udziale specjalistów z różnych państw greckich. Użył jej przy obleganiu Motii oraz przeciw Kartagińczykom. Pierwsze katapulty wyrzucały wielkie strzały. Zasadniczym jej elementem konstrukcyjnym był potężny łuk, który w późniejszych czasach sporządzany był ze stali. Pod koniec IV w. pojawiły się katapulty wyrzucające wielkie pociski kamienne lub ceglane o ciężarze 30-80 kg. i donośności do 200 m., przeznaczone do zwalczania dużych obiektów, jak okręty i wieże oblężnicze.
Historia.
Pierwsza wiadomość o tego rodzaju katapultach dotyczy oblężenia Tyru przez Aleksandra Macedońskiego (w 332 p.n.e.). W III w p.n.e. pojawiły się nowe typy katapult, w których łuk zastąpiono parą sztywnych ramion miotających, a energii dostarczały motki skręconych strun lub czasami włosów ludzkich. Ten typ rozpowszechniony był w czasach rzymskich, chociaż Rzymianie najczęściej stosowali tzw. onager, wyposażony w „łyżkę” na sztywnym ramieniu, która wyrzucała kamienny pocisk.
Największe katapulty skonstruował podobno Archimedes podczas obrony Syrakuz, obleganych przez Rzymian w (212 p.n.e.) Miały one wyrzucać pociski o ciężarze 250 kg na odległość kilkuset metrów. Aleksandryjski mechanik-wynalazca Ktesibios (III w. p.n.e.) projektował katapulty oparte na działaniu strun metalowych lub sprężonego powietrza, ale jego pomysły nie doczekały się realizacji. W średniowieczu najczęściej stosowano machiny miotające typu katapult rzymskich.
W Europie po raz pierwszy pojawiły się w Hiszpanii w XII w. (trebusz). W Polsce używano machin miotających od początku XI w. podczas obrony Niemczy w 1017.
Katapulty zostały wyparte z uzbrojenia armii europejskich przez działa prochowe, a sporadycznie jeszcze konstruowano je w okresie odrodzenia.

</doc>
<doc id="345311" url="https://pl.wikipedia.org/wiki?curid=345311" title="Mortal Kombat Trilogy">
Mortal Kombat Trilogy

Mortal Kombat Trilogy – gra komputerowa wyprodukowana przez firmę GT Interactive i wydana przez Midway Games w 1996 roku. Jest to dwuwymiarowa bijatyka przygotowana na platformy PC, PlayStation, Sega Saturn, Nintendo 64 i Game.com. 
Zamysłem twórców gry było połączenie wszystkich elementów wcześniejszych części gry (MK, MKII, MK3 i Ultimate MK3) – przez co Trilogy charakteryzuje się dużą liczbą postaci do wyboru (35 postaci – w tym wszystkich tzw. bossów) oraz mnogością aren, na których toczą się bitwy. Sam tryb walki niewiele odbiega od części trzeciej – najsilniejszą bronią w grze są tzw. uderzenia „combo”. W stosunku do poprzednich części dodano nowe zakończenie tzw. "Brutality" oraz pasek "Agressor", który ładuje się w czasie walki i pozwala po pełnym załadowaniu na krótko zwiększyć szybkość i siłę postaci.
Postacie.
W grze dostępnych jest 35 postaci, z czego blisko połowę stanowią postacie ninja (9 mężczyzn, 3 kobiety i 4 cyborgi - w swoich klasach różniące się od siebie zasadniczo tylko kolorem i ciosami specjalnymi). Postacie te to wszystkie dostępne z pierwszych 3 części serii Mortal Kombat oraz z Ultimate Mortal Kombat 3. W grze bierze udział 30 podstawowych wojowników oraz 4 mających po dwa wcielenia, a także jeden ukryty – Chameleon.
Mortal Kombat Trilogy 64.
Wersja na platformę Nintendo 64 różni się kilkoma szczegółami od pozostałych. Muzyka została skonwertowana do formatu midi – przez co znacznie straciła na jakości. W tej wersji jest tylko 30 postaci do wyboru – brakuje tam m.in. Goro, Kintaro i Sub-Zero bez maski (ciosy tego ostatniego przyjął Classic Sub-Zero). Dodano za to nową kobietę ninja – Khameleon, która nie występuje w żadnej innej wersji gry.

</doc>
<doc id="345317" url="https://pl.wikipedia.org/wiki?curid=345317" title="Filtr (matematyka)">
Filtr (matematyka)

Filtr – rodzina w jakimś sensie "dużych zbiorów". "Duży zbiór" powinien spełniać następujące własności:
Rodzina zbiorów spełniająca powyższe wymagania (jako rodzina zbiorów "dużych") jest właśnie filtrem zbiorów, patrz poniżej.
W topologii filtr jest wiązany z rodziną otoczeń punktu. I znowu spełnione są trzy wyżej wspomniane własności:
Definicje formalne.
Filtry w porządkach.
Niech formula_1 będzie porządkiem częściowym. Powiemy, że zbiór formula_2 jest filtrem w zbiorze uporządkowanym formula_3 jeśli następujące warunki są spełnione:
Filtr formula_13 jest właściwy jeśli formula_14 Jeśli formula_15 to filtr jest niewłaściwy.
Jeśli porządek formula_1 jest półkratą dolną (dla każdych formula_17 istnieje kres dolny formula_18), to warunki (ii)+(iii) są równoważne z warunkiem
Filtr w algebrach Boole’a.
Ponieważ algebra Boole’a jest także zbiorem częściowo uporządkowanym, to definicja filtru na porządkach częściowych może być przeniesiona bez zmian na algebry Boole’a. Możemy jednak wykorzystać fakt, że porządek boole’owski jest związany z operacjami algebry i możemy sformułować definicję filtru trochę inaczej.
Niech formula_23 będzie algebrą Boole’a. Powiemy, że zbiór formula_13 jest filtrem w algebrze Boole’a formula_25 jeśli następujące warunki są spełnione:
Filtr formula_13 jest właściwy jeśli dodatkowo
Należy podkreślić, że powyższa definicja i ta przeniesiona z porządków częściowych są równoważne.
Filtr podzbiorów danego zbioru.
Szczególnym przypadkiem algebry Boole’a jest rodzina wszystkich podzbiorów ustalonego zbioru formula_36 (z operacjami sumy, przekroju i dopełnienia zbiorów). Zatem sformułowana powyżej definicja filtru w algebrze Boole’a może być powtórzona bez zmian dla podzbiorów zbioru formula_37 Sformułujemy tę definicję jeszcze raz dla podkreślenia znaczenia intuicji, że filtr to "rodzina dużych podzbiorów formula_36".
Niech formula_36 będzie niepustym zbiorem. Powiemy, że rodzina formula_13 podzbiorów zbioru formula_36 jest filtrem podzbiorów zbioru formula_36 jeśli następujące warunki są spełnione:
Mówimy, że filtr formula_13 podzbiorów liczby kardynalnej formula_50 jest jednorodny, gdy formula_51 tzn. filtr formula_13 nie zawiera podzbiorów zbioru formula_50 mocy mniejszej niż formula_54
Charakterem filtru formula_55 nazywamy liczbę
Filtr maksymalny.
Filtr właściwy formula_13 w porządku częściowym formula_1 jest filtrem maksymalnym jeśli jedynym filtrem właściwym zawierającym formula_13 jest samo formula_60
Filtry maksymalne są też często nazywane ultrafiltrami, szczególnie w odniesieniu do filtrów w algebrach Boole’a i filtrów podzbiorów danego zbioru.
Filtr pierwszy.
Filtr właściwy formula_13 w górnej półkracie formula_62 jest filtrem pierwszym jeśli następujący warunek jest spełniony:
Innymi słowy, filtr formula_13 jest filtrem pierwszym wtedy i tylko wtedy, gdy zbior formula_68 jest ideałem pierwszym.
Jeśli formula_3 jest porządkiem liniowym, to każdy filtr jest filtrem pierwszym. Jeśli formula_3 jest kratą rozdzielną, to każdy filtr maksymalny jest filtrem pierwszym.
Jeśli formula_13 jest właściwym filtrem w algebrze Boole’a formula_72 następujące warunki są równoważne:

</doc>
<doc id="345318" url="https://pl.wikipedia.org/wiki?curid=345318" title="Phillip Cocu">
Phillip Cocu

Phillip Cocu (ur. 29 października 1970 w Eindhoven) – holenderski piłkarz, pomocnik. 
Karierę piłkarską rozpoczynał w amatorskim klubie AFC '34. Swój pierwszy profesjonalny kontrakt podpisał w wieku 17 lat z drugoligowym wówczas klubem AZ Alkmaar. W klubie tym rozegrał w ciągu półtora roku 6 spotkań, zgłosili się po niego przedstawiciele Vitesse Arnhem. W latach 1996–2006 rozegrał 101 meczów w reprezentacji strzelając 10 goli.
Kariera piłkarska.
Vitesse Arnhem.
1990–1995 – Vitesse Arnhem – występy w tej drużynie rozpoczął bardzo pechowo, w pierwszym meczu przeciwko Sparcie Rotterdam złamał nogę. Do gry powrócił dopiero na ostatnie 8 gier tego sezonu.
Z Vitesse doszedł do trzeciej rundy Pucharu UEFA w sezonie 1992/1993, zostali wyeliminowani przez Real Madryt. W następnym roku zostali wyeliminowani przez Norwich City, a dwa lata później przez Parmę. W tym czasie zgłaszały się po niego AFC Ajax i Arsenal, ale cena proponowana przez działaczy Vitesse stanowiła sporą zaporę.
PSV Eindhoven.
1995 – 1998 – PSV Eindhoven – w ostatnim roku występów w Arnhem po piłkarza zgłosił się Feyenoord, ale namowy trenera PSV Dicka Advocaata okazały się bardziej skuteczne. Transfer ten pozwolił Cocu myśleć na poważnie o karierze reprezentacyjnej, ponieważ występując w Vitesse nie mógł zwrócić na siebie uwagi selekcjonera Holandii. W PSV grał z takimi zawodnikami jak Ronaldo, Luc Nilis, Jaap Stam i Boudewijn Zenden. W pierwszym sezonie występów zdobył z tym klubem Puchar Holandii, a w lidze zajął drugie miejsce. Debiut w reprezentacji nastąpił 24 kwietnia 1996 w meczu przeciwko Niemcom w Rotterdamie. Znalazł się w 22 osobowej kadrze na finały Mistrzostw Europy w Anglii w 1996 roku.
W następnym sezonie zdobył z PSV Mistrzostwo i Puchar Holandii, strzelając 12 bramek. W ostatnim sezonie występów w PSV 1997/1998 mimo dobrej gry, zespół miał sporo pecha i zakończył sezon na drugiej pozycji, a Puchar przegrał z Ajaxem. W finałach Mistrzostw Świata w 1998 roku po początkowo dobrych występach zespół Holandii zakwalifikował do półfinału, gdzie spotkał się z drużyną Brazylii. Pechowo zakończył się ten mecz dla Cocu, bowiem m.in. on nie wykorzystał rzutu karnego, gdy dogrywka nie przyniosła rozstrzygnięcia.
FC Barcelona.
1998 – 2004 – FC Barcelona – w pierwszym sezonie występów zdobywa z klubem Mistrzostwo Hiszpanii i strzela 12 bramek. Następne lata nie były już tak udane. Barcelona przegrywała wszystko co było do przegrania, mimo iż wielu piłkarzy opuszczało ten klub Cocu wytrzymał tutaj aż 6 lat. W tym czasie wystąpił w Mistrzostwach Europy w 2000, które były rozgrywane w Belgii i Holandii; i w 2004 roku w Portugalii.
Powrót do PSV.
2004 – 2007 – PSV Eindhoven – dopomógł zespołowi w wywalczeniu dubletu: Mistrzostwa i Pucharu Holandii, a w występach Ligi Mistrzów awansował z zespołem do półfinału.
Al-Jazira Club.
Latem 2007 Cocu wyjechał do Zjednoczonych Emiratów Arabskich i został piłkarzem klubu Al-Jazira Club. W 2008 roku zakończył tam karierę.
Kariera reprezentacyjna.
Cocu był bliski swojego międzynarodowego debiutu w 1994 roku. Trener Dick Advocaat umieścił go w 25-osobowym składzie tymczasowym na Mundial w USA ze względu na jego występy w Vitesse, ale ostatecznie nie znalazł się w drużynie. Zadebiutował w wieku 25 lat na początku 1996 roku w meczu pokazowym przeciwko Niemcom, gdy otrzymał powołanie od Guusa Hiddinka. Cocu strzelił swojego pierwszego gola w reprezentacji przeciwko Republiki Irlandii w czerwcu. Cocu został powołany na Euro 1996 przez Hiddinka. Wystąpił jako rezerwowy w dwóch meczach fazy grupowej i został włączony do pierwszej drużyny po przegranej ćwierćfinałowej z Francją. Dwa lata później holenderska drużyna zakwalifikowała się na Mundial we Francji, a Cocu zapewnił sobie miejsce jako pierwszy członek zespołu. Wystąpił we wszystkich meczach Mistrzostw Świata, strzelając w meczach fazy grupowej przeciwko Korei Południowej i Meksykowi. W półfinale przeciwko Brazylii, mecz zakończył się rzutami karnymi. Cocu wykonywał trzeciego karnego dla Holandii, ale jego strzał obronił Cláudio Taffarel. Holandia ostatecznie przegrała rzuty karne (4:2).
Cocu i Holandia byli obecni na Euro 2000 po automatycznym zakwalifikowaniu się jako gospodarz. Holendrzy, z Cocu występującym we wszystkich spotkaniach, wygrali wszystkie mecze grupowe i ćwierćfinał przeciwko Jugosławii. Mimo to Cocu i drużyna zostali ponownie wyeliminowani po serii rzutów karnych w półfinale, tym razem przez Włochy. Holandia nie zakwalifikowała się do Mistrzostw Świata w 2002, będąc w grupie eliminacyjnej z Portugalią i Irlandią. W 2003 roku Cocu otrzymał swoją pierwszą czerwoną kartkę w towarzyskim meczu z Belgią. Holandia spisała się dobrze w kwalifikacjach do Euro 2004, przy czym Cocu strzelił dwa gole (oba w oddzielnych meczach przeciwko Austrii). Podczas Euro 2004 Cocu został wybrany na kapitana drużyny i występował we wszystkich meczach. W ćwierćfinale przeciwko Szwecji nie wykorzystał rzutu karnego w serii rzutów karnych, ale Holandii udało się wygrać. W półfinale drużyna została wyeliminowana przez drużynę gospodarzy - Portugalię. Po Euro 2004 Cocu stracił rolę kapitana na rzecz Edgara Davidsa, w wyniku decyzji podjętej przez nowego menedżera Marco van Bastena.
Holandia zakwalifikowała się do Mundialu 2006, a Cocu strzelił trzy gole w meczach kwalifikacyjnych. Cocu był członkiem pierwszej drużyny w większości meczów, ale we wrześniu 2005 roku otrzymał czerwoną kartkę w meczu z Andorą co oznaczało, że Cocu musiał pauzować w dwóch ostatnich meczach eliminacyjnych. Na Mistrzostwach Świata Holandia awansowała do fazy pucharowej, lecz już w 1/8 finału przegrała z Portugalią; Cocu miał okazję wyrównać wynik krótko po rozpoczęciu drugiej połowy, gdy trafił w poprzeczkę . Po turnieju Cocu zakończył karierę reprezentacyjną. Z 101 występami w Holandii, Cocu jest na ósmym miejscu pod względem występów w kadrze Holandii (stan na 18 października 2022.). Otrzymał pożegnanie i złotą tablicę za swoje zasługi przed meczem z Białorusią we wrześniu 2006. W 2011 roku Cocu otrzymał od KNVB honorowy tytuł „bondsridder”, przyznawany za zasługi dla rozwoju Holenderskiej piłki nożnej.
Kariera trenerska.
W kwietniu 2008 roku Cocu przyjął propozycje zostania asystentem trenera w reprezentacji Holandii. Jednocześnie pracował jako trener młodzieży w PSV Eindhoven, a po odejściu Huuba Stevensa został w tym klubie asystentem.
W marcu 2012 roku przejął pierwszą drużynę PSV po odejściu Freda Ruttena. Zadebiutował w lidze meczem z SC Heerenveen wygranym 5-1.

</doc>
<doc id="345319" url="https://pl.wikipedia.org/wiki?curid=345319" title="Rudolf Nierlich">
Rudolf Nierlich

Rudolf Nierlich (ur. 20 lutego 1966 w St. Wolfgang im Salzkammergut, zm. 18 maja 1991 tamże) – austriacki narciarz alpejski, specjalista konkurencji technicznych, trzykrotny mistrz świata.
Kariera.
Po raz pierwszy na arenie międzynarodowej pojawił się w 1984 roku, startując na mistrzostwach świata juniorów w Sugarloaf. Zdobył tam złoty medal w gigancie.
Pierwsze punkty w zawodach w zawodach Pucharu Świata zdobył 17 grudnia 1984 roku w Madonna di Campiglio, zajmując 15. miejsce w kombinacji. Na podium zawodów tego cyklu po raz pierwszy stanął 22 marca 1987 roku w Sarajewie, gdzie rywalizację w gigancie zakończył na trzeciej pozycji. W zawodach tych wyprzedzili go jedynie Marc Girardelli z Luksemburga i Joël Gaspoz ze Szwajcarii. Łącznie 23 razy stawał na podium, odnosząc przy tym osiem zwycięstw: 30 stycznia 1988 roku w Schladming, 10 stycznia 1989 roku w Kirchberg in Tirol i 3 marca 1989 roku w Furano był najlepszy w gigancie, a 22 stycznia 1989 roku w Wengen, 10 marca 1989 roku w Shiga Kōgen, 21 stycznia 1990 roku w Kitzbühel, 26 lutego 1991 roku w Oppdal i 10 marca 1991 roku w Aspen triumfował w slalomie. Najlepsze wyniki osiągnął w sezonie 1990/1991, kiedy to zajął trzecie miejsce w klasyfikacji generalnej i klasyfikacji slalomu, a w klasyfikacji giganta był drugi, ulegając tylko Włochowi Alberto Tombie. Ponadto w sezonie 1988/1989 zajął trzecie miejsce w klasyfikacji giganta.
W 1987 roku wystąpił na mistrzostwach świata w Crans-Montana, gdzie zajął siódme miejsce w supergigancie, a slalomu i giganta nie ukończył. Na rozgrywanych dwa lata później mistrzostwach świata w Vail zdobył złote medale w obu tych konkurencjach. Najpierw triumfował gigancie, wyprzedzając swego rodaka, Helmuta Mayera i Szwajcara Pirmina Zurbriggena. Trzy dni później był najlepszy w slalomie, pokonując Armina Bittnera z RFN i Marca Girardellego. Kolejny złoty medal wywalczył podczas mistrzostw świata w Saalbach w 1991 roku, plasując się przed Ursem Kälinem ze Szwajcarii i Szwedem Johanem Wallnerem. Brał też udział w igrzyskach olimpijskich w Calgary w 1988 roku, gdzie był piąty w gigancie, a rywalizacji w slalomie nie ukończył.
Znany był z ryzykownego stylu jazdy; sprawiało to, że często nie kończył zawodów.
Zginął w wypadku samochodowym.

</doc>
<doc id="345323" url="https://pl.wikipedia.org/wiki?curid=345323" title="Procesy starzenia emulsji">
Procesy starzenia emulsji

Procesy starzenia emulsji to powolne, stopniowe przemiany jej struktury prowadzące do jej rozdziału, zżelowania, koagulacji lub tylko subtelnych zmian rozmiarów tworzących ją micel
Procesy starzenia dzieli się na:
Śmietankowanie i sedymentacja emulsji.
Jeżeli dwie fazy tworzące emulsję różnią się znacznie ciężarem właściwym, to cięższa faza przemieszcza się pod wpływem grawitacji do dolnej części naczynia. Śmietankowanie emulsji można łatwo odwrócić przez zmieszanie warstwy górnej i dolnej. Śmietankowanie można rozpatrywać jako pewien rodzaj sedymentacji. 
Szybkość śmietankowania zwiększają elektrolity, których działanie zależy od ładunku kationu. Zapobieganie śmietankowaniu polega na rozdrobnieniu emulsji do rozmiaru 0,1 μm, zwiększeniu lepkości ośrodka dyspersyjnego i zwiększeniu gęstości fazy ciągłej. 
Sedymentacja przebiega we wszystkich emulsjach, a czynnikiem determinującym ten proces jest ziemskie pole grawitacyjne. Proces ten przebiega, gdy krople fazy rozproszonej zaczynają się zbierać na dole lub górze układu emulsyjnego. Sedymentację zmniejsza się poprzez zmiany niektórych parametrów emulsji, takich jak:
Flokulacja emulsji.
Koagulacja emulsji polega na łączeniu się cząstek fazy zdyspergowanej, co prowadzi do powstania dużych agregatów i przebiega ona w dwóch etapach. Pierwszym etapem jest flokulacja, w której micele łączą się ze sobą i tworzą zgęstniałe bryłki. Czasami flokulacja powoduje początkowe zwiększenie pozornej lepkości. Proces ten wpływa bardzo źle na strukturę, właściwości użytkowe i stabilność emulsji. Flokulację można łatwo odwrócić poprzez wstrząsanie całego układu, ale agregacja kropelek sprzyja sedymentacji. Dla uniknięcia tego zjawiska zwiększa się stężenie emulgatora lub dobiera taki, który tworzy pełniejszą otoczkę solwatacyjną
Koalescencja emulsji.
Koalescencja emulsji wiąże się z procesem flokulacji, ponieważ jest to drugi etap koagulacji emulsji. Jeżeli emulsja nie posiada wystarczającej ilości stabilizatora to występuje jego brak na powierzchni micel. Dzięki ruchom Browna micele zderzają się ze sobą, a brak emulgatora powoduje, że nie mają żadnych przeszkód w łączeniu się ze sobą. Jest to proces nieodwracalny, który zmniejsza liczbę micel i w konsekwencji prowadzi do rozbicia emulsji. Koalescencję można ograniczyć poprzez zmniejszenie sedymentacji, zwiększenie wzajemnego odpychania się micel czy wybór lepszego stabilizatora. Czasami na proces koalescencji dobrze wpływa zwiększenie lepkości fazy zewnętrznej.
Inwersja faz emulsji.
Inwersja faz emulsji polega na nagłej zmianie typu emulsji. Wcześniejsza faza rozproszona staje się rozpuszczalnikiem, a dawna faza ciągła grupuje się w micele. Inwersję wywołują takie czynniki, jak: zbyt mała ilość surfaktanta lub nieodpowiedni jego rodzaj, duże zmiany temperatury, za wysokie stężenie fazy wewnętrznej. Proces ten zachodzi ze wzrostem stężenia fazy rozproszonej, kiedy micele zaczynają zbliżać się do siebie. Cząsteczki z miceli przenikają przez powierzchnię międzyfazową i łączą się ze sobą tworząc fazę zewnętrzną. Po tym procesie typ emulsji zmienia się. Zjawisko obserwuje się dzięki pomiarowi lepkości zmieniając jednocześnie objętość jednej z faz. Podczas inwersji można wyróżnić trzy etapy:
Ostwaldowskie dojrzewanie emulsji.
Ostwaldowskie dojrzewanie emulsji ma związek z ciśnieniem wewnątrz miceli, które jest wyższe niż w fazie zewnętrznej. W związku z tym rozpuszczalność fazy wewnętrznej jest wyższa w mniejszych micelach niż w większych. Podczas długiego przechowywania emulsji różnica ciśnień prowadzi do dyfuzji składników emulsji fazy wewnętrznej z mniejszych miceli do większych. Podczas tego procesu następuje wyrównanie ciśnień wewnątrz niejednorodnych miceli. Proces ten prowadzi do zaniku małych miceli na rzecz dużych. Prowadzi to do sedymentacji lub tzw. odstawania się emulsji. Zapobieganie temu zjawisku polega na wprowadzeniu wielocząsteczkowego surfaktanta lub zamrażaniu emulsji.

</doc>
<doc id="345328" url="https://pl.wikipedia.org/wiki?curid=345328" title="Debaj">
Debaj

Debaj (D) – jednostka miary elektrycznego momentu dipolowego nienależąca do układu SI stosowana w fizyce atomowej i chemii do opisu momentów dipolowych cząsteczek. 
1 D = 10−18 Fr·cm
1 D = 10−10 Fr·Å 
1 D ≈ 3,33564×10−30 C·m
1 D ≈ 1,10048498×1023 "qP·""lP"
1 D ≈ 0,393430307 "e·a0"
1 D ≈ 0,20819434 "e·"Å 
1 D ≈ 0,020819434 "e·nm" 
1 D ≈ 3,1623×10−25 (J·m3)(1/2)
Nazwę jednostki nadano na cześć holenderskiego fizyka Petera Debye'a, który badał własności cząstek polarnych. 

</doc>
<doc id="345329" url="https://pl.wikipedia.org/wiki?curid=345329" title="Stanley Tupper">
Stanley Tupper

Stanley Roger Tupper (ur. 25 stycznia 1921 w Boothbay Harbor, Maine, zm. 6 stycznia 2006 w Boothbay Harbor) – amerykański polityk, deputowany do Izby Reprezentantów z ramienia Partii Republikańskiej.
Studiował prawo na LaSalle Extension University w Chicago, od września 1944 do marca 1946 służył w marynarce wojennej. Od 1949 prowadził prywatną praktykę adwokacką w stanie Maine, był również adwokatem w sądzie stanowym oraz Sądzie Najwyższym. W latach 1953-1954 zasiadał w zgromadzeniu stanowym Maine, w latach 1959-1960 był asystentem prokuratora generalnego stanu. Pełnił także funkcję stanowego komisarza ds. morza i rybołówstwa (1953-1957).
W latach 1961-1967 przez trzy kolejne kadencje Kongresu Stanów Zjednoczonych reprezentował rodzinny stan Maine w Izbie Reprezentantów Stanów Zjednoczonych. Nie ubiegał się o reelekcję w 1966, był natomiast komisarzem generalnym USA (w randze ambasadora) na Wystawie Światowej w Kanadzie w 1967. W 1968 powrócił do praktyki prawniczej. W latach 1975-1976 był komisarzem USA w Międzynarodowej Komisji ds. Rybołówstwa na Północno-wschodnim Atlantyku.

</doc>
<doc id="345332" url="https://pl.wikipedia.org/wiki?curid=345332" title="Frerin">
Frerin



</doc>
<doc id="345333" url="https://pl.wikipedia.org/wiki?curid=345333" title="Ciśnienie onkotyczne">
Ciśnienie onkotyczne

Ciśnienie onkotyczne (π) – rodzaj ciśnienia osmotycznego wywieranego przez roztwór koloidalny białek obecnych w osoczu krwi. Zawartość białek w osoczu krwi jest wyższa od tej w płynie międzykomórkowym, toteż ciśnienie onkotyczne krwi w naczyniach krwionośnych jest wyższe od ciśnienia osmotycznego w obrębie płynów tkankowych. Zapobiega to przesiękom wody z elektrolitami z osocza krwi do tkanek. Główną rolę w regulowaniu ciśnienia onkotycznego odgrywają albuminy – białka produkowane w wątrobie. W stanach chorobowych, w których następuje obniżenie poziomu białek w osoczu (np. przy białkomoczu lub niedożywieniu), zmniejszone ciśnienie onkotyczne prowadzić może do powstania obrzęku, będącego jednym z pierwszych objawów wskazujących na niewydolność wątroby.

</doc>
<doc id="345335" url="https://pl.wikipedia.org/wiki?curid=345335" title="Adam Odzimek">
Adam Odzimek

Adam Maciej Odzimek (ur. 7 października 1944 w Radomiu, zm. 13 marca 2022 tamże) – polski duchowny rzymskokatolicki, doktor teologii, biskup pomocniczy sandomiersko-radomski w latach 1985–1992, biskup pomocniczy radomski w latach 1992–2019, od 2019 biskup pomocniczy senior diecezji radomskiej.
Życiorys.
Urodził się 7 października 1944 w Radomiu. Kształcił się w miejscowym Liceum Ogólnokształcącym im. Władysława Syrokomli, gdzie w 1962 złożył egzamin dojrzałości. W latach 1962–1969 odbył studia filozoficzno-teologiczne w Wyższym Seminarium Duchownym w Sandomierzu. W trakcie studiów odbył przymusową dwuletnią służbę wojskową w Gubinie i Opolu. 23 lutego 1969 został wyświęcony na diakona przez Piotra Gołębiowskiego, administratora apostolskiego diecezji sandomierskiej, który również 31 maja 1969 w katedrze Narodzenia Najświętszej Maryi Panny w Sandomierzu udzielił mu święceń prezbiteratu. W latach 1972–1976 studiował nauki biblijne na Wydziale Teologicznym Katolickiego Uniwersytetu Lubelskiego. W 1974 uzyskał magisterium-licencjat, a w 1978 doktorat z teologii w zakresie nauk biblijnych na podstawie dysertacji "Hellenistyczna i judaistyczna literatura o męczennikach, a Łukaszowy opis męki Jezusa". W latach 1980–1984 kontynuował studia na Papieskim Instytucie Biblijnym w Rzymie, gdzie uzyskał licencjat z nauk biblijnych.
Na zastępstwie pracował w parafii św. Andrzeja Boboli w Bardzicach (1969), a jako wikariusz w parafiach: św. Mikołaja w Szewnie (1969–1972), św. Jana Chrzciciela w Białaczowie (1977) i Najświętszego Serca Jezusowego w Skarżysku-Kamiennej (1977–1978).
W 1978 został wykładowcą Nowego Testamentu w Wyższym Seminarium Duchownym w Sandomierzu, a po powrocie ze studiów zagranicznych pełnił funkcję opiekuna biblioteki seminaryjnej. Objął wykłady z Nowego Testamentu i teologii biblijnej w Wyższym Seminarium Duchownym w Radomiu, Kolegium Teologicznym i Radomskim Instytucie Teologicznym. W pracy naukowej zajmował się ewangeliami synoptycznymi i pismami Jana Ewangelisty.
25 kwietnia 1985 papież Jan Paweł II mianował go biskupem pomocniczym diecezji sandomiersko-radomskiej ze stolicą tytularną Tadamata. Święcenia biskupie otrzymał 12 maja 1985 na placu przed konkatedrą Opieki Najświętszej Maryi Panny w Radomiu. Konsekrował go kardynał Józef Glemp, prymas Polski, w asyście Edwarda Materskiego, biskupa diecezjalnego sandomiersko-radomskiego, i Stanisława Szymeckiego, biskupa diecezjalnego kieleckiego. Jako zawołanie biskupie przyjął słowa „"Ne deficiant fides caritasque"” ("Aby wiara i miłość były mocne"). W 1985 został ustanowiony wikariuszem generalnym diecezji. Wszedł w skład rady kapłańskiej, kolegium konsultorów i rady ds. ekonomicznych. W 1986 objął godności prałata archidiakona Kapituły Katedralnej w Sandomierzu i dziekana Kapituły Konkatedralnej św. Kazimierza w Radomiu. W latach 80. zainicjował spotkania biblijne odbywające się w kościele Matki Bożej Miłosierdzia w Radomiu.
25 marca 1992, po dokonaniu nowego podziału administracyjnego diecezji w Polsce, Jan Paweł II mianował go biskupem pomocniczym diecezji radomskiej. W diecezji został wikariuszem generalnym. Objął też funkcję przewodniczącego wydziału duszpasterskiego kurii diecezjalnej. 7 października 2019 papież Franciszek przyjął jego rezygnację z obowiązków biskupa pomocniczego radomskiego.
W ramach prac Konferencji Episkopatu Polski jako przewodniczący Komisji ds. Trzeźwości w latach 1988–1994 zainicjował coroczne piesze pielgrzymki do Niepokalanowa w intencji trzeźwości, ponadto zasiadał w Komisji ds. Duszpasterstwa Turystycznego, Komisji Charytatywnej i Podkomisji Biblijnej.
Zmarł 13 marca 2022 w Radomiu. 16 marca 2022 po mszy pogrzebowej sprawowanej w katedrze radomskiej został pochowany w grobie biskupów radomskich na cmentarzu przy ul. Limanowskiego w Radomiu.
Wyróżnienia.
W 2000 nadano mu honorowe obywatelstwo gminy Wieniawa.

</doc>
<doc id="345341" url="https://pl.wikipedia.org/wiki?curid=345341" title="Krzycki Rów">
Krzycki Rów

Krzycki Rów – rzeka w województwach wielkopolskim, dolnośląskim i lubuskim, prawy dopływ Odry o długości 74,34 km.
Źródła na Wysoczyźnie Leszczyńskiej koło wsi Krzycko Małe w gminie Święciechowa wypływa z jeziora Krzycko, ujście do Odry naprzeciw Nowej Soli.

</doc>
<doc id="345347" url="https://pl.wikipedia.org/wiki?curid=345347" title="Kyalami (tor wyścigowy)">
Kyalami (tor wyścigowy)

Kyalami – tor wyścigowy w Południowej Afryce nieopodal Johannesburga. Był używany wiele razy na potrzeby wyścigów Formuły 1.
Oryginalny tor (w użyciu przed nałożeniem sankcji politycznych w 1986) był majestatyczny. Rozegrano na nim wiele pamiętnych wyścigów. Tor został przebudowany we wczesnych latach 1990. Formuła 1 opuściła przebudowany tor po 1993.
Grand Prix RPA rozgrywane było też na torze w East London.
Na owym torze w 1977 roku miał miejsce wypadek z udziałem Toma Pryce'a. W czasie wyścigu kierowca Renzo Zorzi wycofał się z powodu wycieku paliwa z bolidu, co spowodowało mały, ale szkodliwy pożar. Bolid Zorziego zatrzymał się tuż za niewidocznym grzbietem wzgórza, ale dwóch porządkowych bez zgody władz zdecydowało się przejść na drugą stronę, aby ugasić ogień. W tym momencie pojawiły się pojazdy Pryce'a i Hansa-Joachima Stucka jadąc jeden obok drugiego. Bolid Stuck'a ominął obu porządkowych, jednakże Pryce nie mógł ominąć 19-letniego Jansena Van Vuurena. Wjechał w niego z pełną prędkością i rozerwał młodego porządkowego, zabijając go na miejscu. Zderzenie miało minimalny wpływ na pojazd Pryce'a – tylko lekkie uszkodzenie przedniego skrzydła. Nieszczęśliwie, gaśnica trzymana przez Van Vuurena uderzyła Pryce'a w głowę zabijając go na miejscu. Pojazd Pryce'a wyeliminował też z wyścigu Jacques’a Laffite.

</doc>
<doc id="345348" url="https://pl.wikipedia.org/wiki?curid=345348" title="Alvíss">
Alvíss

Alvíss, też Alvis, Alwis - w mitologii nordyckiej wszechwiedzący karzeł, któremu przyrzeczono rękę Thrud, córki Thora w zamian za wykonanie wspaniałej zbroi. Thor, kiedy się o tym dowiedział, musiał się na to zgodzić - bogowie złożyli przyrzeczenie - ale postawił warunek. Całą noc zadawał mu pytania o nazwy rzeczy w językach z wszystkich dziewięciu krain. Pretekstem było sprawdzenie wiedzy karła, w rzeczywistości chciał przeciągnąć rozmowę do wschodu słońca. Gdy nadszedł świt, karzeł zamienił się w kamień.
Występuje w pieśni Alvíssmál (Pieśń Alvisa), fragmencie Eddy.

</doc>
<doc id="345349" url="https://pl.wikipedia.org/wiki?curid=345349" title="Szarża pod Wólką Węglową">
Szarża pod Wólką Węglową

Szarża pod Wólką Węglową – jedna z kilku polskich szarż kawaleryjskich podczas kampanii wrześniowej. Była to ostatnia szarża w dziejach jazdy polskiej wykonana z udziałem całego pułku kawalerii.
Geneza.
W dniach 9-20 września 1939 r. rozegrała się nad rzeką Bzurą największa bitwa kampanii wrześniowej, w której polskie wojska Armii „Poznań” gen. Tadeusza Kutrzeby i Armii „Pomorze” gen. Władysława Bortnowskiego starły się z oddziałami niemieckimi (bitwa nad Bzurą). Po początkowych dużych sukcesach strony polskiej, wojska niemieckie rozpoczęły kontrnatarcie, w wyniku którego większość sił polskich została okrążona i rozbita. Część oddziałów polskich (m.in. Podolska Brygada Kawalerii) przebiła się jednak z okrążenia i z 14 na 15 września przekroczyła Bzurę pod Brochowem, przechodząc do Puszczy Kampinoskiej. Ich celem było przedarcie się do oblężonej Warszawy. Droga przez las była bardzo ciężka, wolno poruszające się piaszczystymi drogami wojska napotykały liczne umocnione pozycje wroga, były dziesiątkowane przez niemieckie czołgi i samoloty. 18 września zostały zdobyte kolejno miejscowości Pociecha i Sieraków, a 19 września dotarto do Lasek. Zakład był już obsadzony przez Niemców, którzy na najwyższym budynku, domu św. Stanisława, ustawili karabiny maszynowe i razili pociskami polskie oddziały atakujące od strony Sierakowa. W końcu zdecydowano, że trzeba zrezygnować z dalszego natarcia, obejść Laski od północy i dotrzeć do stolicy przez Bielany.
Przebieg szarży.
Dowódca 14. pułku Ułanów Jazłowieckich z Podolskiej BK płk dypl. Edward Godlewski podjął decyzję o skróceniu drogi do Warszawy i postanowił skręcić na południe do Mościsk. Razem z nim tę trasę obrała także mała część 9 pułku Ułanów Małopolskich. Niespodzianie oba pułki natknęły się w Dąbrowie Leśnej koło Wólki Węglowej na Niemców, lecz płk E. Godlewski nie zmienił decyzji, tylko dał znak do szarży. Ułanów do brawurowego ataku poprowadził dowódca 3. szwadronu 14 puł, por. Marian Walicki. Dzięki zaskoczeniu Niemców podczas odpoczynku i odwadze polskich żołnierzy pozycje wroga zostały przełamane. Niestety nie rozpoznano, że w Mościskach, na skraju wsi, ustawione jest gniazdo niemieckich karabinów maszynowych i stoją czołgi, które zasypały szarżujących seriami pocisków. Pomimo jednak ciężkich strat (ok. 105 zabitych ułanów i 100 rannych, tj. łącznie ok. 20% stanu, w wyniku poważnych ran zmarł także por. M. Walicki), natarcie powiodło się; oba pułki przebiły się do Warszawy.
Po bitwie.
Po bitwie Orderem Virtuti Militari przez gen. Juliusza Rómmla odznaczony został kpr. Bronisław Czech, który podczas szarży podjął drzewce sztandaru 14 puł od rannego ułana i tym samym uratował je.

</doc>
<doc id="345350" url="https://pl.wikipedia.org/wiki?curid=345350" title="Colin Firth">
Colin Firth

Colin Andrew Firth (ur. 10 września 1960 w Grayshott) – brytyjski aktor filmowy i teatralny, laureat Oscara, Złotego Globu, dwóch nagród BAFTA i trzech Nagród Gildii Aktorów Ekranowych, zdobywca Pucharu Volpiego na Międzynarodowym Festiwalu Filmowym w Wenecji. Laureat Oscara dla najlepszego aktora pierwszoplanowego za rolę króla Jerzego VI w dramacie historycznym Toma Hoopera "Jak zostać królem" (2010).
Życiorys.
Wczesne lata.
Urodził się w Grayshott w hrabstwie Hampshire w Anglii w rodzinie nauczycieli akademickich jako najstarsze z trojga dzieci. Jego matka, Shirley Jean (z domu Rolles), była wykładowcą religii porównawczej w King Alfred’s College w Winchesterze, a jego ojciec, David Norman Lewis Firth, był wykładowcą historii u króla Alfreda i dyrektorem ds. edukacji w rządzie Nigerii. Wychowywał się z młodszą siostrą, Kate, trenerką głosu, i młodszym bratem, Jonathanem (ur. 1967), aktorem. Jego dziadkowie ze strony matki byli misjonarzami kongregacjonalistami, a dziadek ze strony ojca był anglikańskim kapłanem; wykonywali zagraniczną pracę misjonarską i oboje jego rodzice spędzili czas w Indiach.
Jako małe dziecko podróżował z rodzicami po całym świecie. Gdy miał zaledwie dwa tygodnie, jego rodzice zabrali go do Nigerii, gdzie spędził pierwsze lata życia. W 1971 rodzina przeniosła się na rok do Saint Louis w Stanach Zjednoczonych. W latach 1973–1976 uczęszczał do King Alfred’s College w Winchesterze. W latach 1976-1978 uczył się w Barton Peveril Sixth Form College w Eastleigh. Mając 10 lat, uczęszczał na warsztaty teatralne. Kiedy miał 14 lat, postanowił zostać profesjonalnym aktorem.
Kariera.
Po sześciu latach nauki przeprowadził się do Londynu i dołączył do National Youth Theatre. Potem dostał pracę w dziale garderoby w Royal National Theatre. W latach 1980–1983 studiował dramat w Drama Centre w Londynie, gdzie zwrócił na siebie uwagę rolą Hamleta i został zauważony przez dramaturga Juliana Mitchella, który w 1983 obsadził go jako ambitnego ucznia Guya Bennetta w przedstawieniu "Inny kraj" w Queens Theatre w Londynie na West Endzie.
Zadebiutował na kinowym ekranie w roli Tommy’ego Judda, prostego, marksistowskiego przyjaciela Guya Bennetta (w tej roli Rupert Everett) w melodramacie historycznym "Inny kraj" ("Another Country", 1984). W telewizyjnej adaptacji powieści J.B. Priestleya "Światła kabaretów" ("Lost Empires", 1986), która miała swoją premierę na kanale ITV wystąpił w roli Richarda Herncastle, który w 1913 dołączył do trupy swojego wujka i poznaje wciągający świat angielskiego musicalu, zanim wybuchnie I wojna światowa. W dramacie "Miesiąc na wsi" ("A Month in the Country", 1987) zagrał weterana I wojny światowej restauratora dzieł sztuki Toma Birkina. Zagrał tytułową rolę w kostiumowym dramacie Miloša Formana "Valmont" (1989) na podstawie powieści "Niebezpieczne związki". W nominowanym do nagrody jury Sundance Film Festival argentyńskim dreszczowcu psychologicznym "Apartament zero" (1989) wcielił się w paranoiczną postać mieszkającego w Buenos Aires Anglika, który przyjmuje do swego mieszkania tajemniczego współlokatora (Hart Bochner). Alejandro Jodorowsky zaangażował go do roli w dramacie fantasy "Złodziej tęczy" ("Wings of Fame", 1990).
Popularność wśród telewidzów zdobył rolą wyniosłego arystokraty pana Fitzwilliama Darcy’ego w serialowej adaptacji powieści Jane Austen "Duma i uprzedzenie" (1995). Później grał drugoplanowe role w filmach, takich jak uhonorowany Oscarem za najlepszy film roku "Angielski pacjent" (1996), "Tysiąc akrów krzywd" (1997), "Zakochany Szekspir" (1998) i "Związki rodzinne" ("Relative Values", 2000). Zagrał Szekspira w komedii krótkometrażowej BBC "Czarna Żmija: Tam i z powrotem" ("Blackadder Back and Forth", 1999).
Dzięki kreacji Marka Darcy’ego w komedii na podstawie powieści Helen Fielding "Dziennika Bridget Jones" (2001) i jej sequelu ' (2004) stał się rozchwytywanym odtwórcą ról amantów w Hollywood. W musicalu "Mamma Mia!" (2008) i jego sequelu ' (2018) wystąpił jako brytyjski bankier Harry Bright. W 2009 zagrał tytułową rolę w filmie "Samotny mężczyzna", za którą otrzymał nagrodę BAFTA oraz został nominowany do Złotego Globu i Oscara za rolę pierwszoplanową. W 2010 otrzymał Złoty Glob dla najlepszego aktora w filmie dramatycznym za rolę w filmie "Jak zostać królem", a rok później za tę rolę otrzymał drugą z rzędu nagrodę BAFTA oraz pierwszego Oscara dla najlepszego aktora pierwszoplanowego.
W styczniu 2011 odsłonił swoją gwiazdę na Hollywood Walk of Fame.
Odznaczony Komandorią Orderu Imperium Brytyjskiego (CBE).
Życie prywatne.
W latach 1989–1994 był w związku z aktorką Meg Tilly, z którą ma syna Willa (ur. 1990). 21 czerwca 1997 ożenił się z realizatorką filmów dokumentalnych Livią Giuggioli (ślub 21 czerwca 1997). Mają dwóch synów: Lukę (ur. 2001) i Matteo (ur. 2003). W 2019 ogłosił, że po 22 latach małżeństwa planuje się rozwieść.
Mieszka w Londynie i we Włoszech. Od 2017 posiada także włoskie obywatelstwo.
Jest zaangażowany w kampanię przeciw deportacji uchodźców z Demokratycznej Republiki Konga.

</doc>
<doc id="345351" url="https://pl.wikipedia.org/wiki?curid=345351" title="Bifröst">
Bifröst

Bifröst – w mitologii nordyckiej płonący, tęczowy most łączący świat śmiertelników, Midgard, ze światem bogów, Åsgardem. Bogowie codziennie przemierzali ten most, aby odbywać spotkania w cieniu drzewa Yggdrasil. Strażnikiem był jeden z Azów, Hajmdal. Według wierzeń Bifröst miał ulec zniszczeniu w czasie Ragnaröku, zawalając się pod ciężarem przechodzących po nim gigantów i potworów.

</doc>
<doc id="345352" url="https://pl.wikipedia.org/wiki?curid=345352" title="Gleipner">
Gleipner



</doc>
<doc id="345353" url="https://pl.wikipedia.org/wiki?curid=345353" title="Tom Stiansen">
Tom Stiansen

Tom Stiansen (ur. 3 września 1970 w Borgen) – norweski narciarz alpejczyk, specjalista konkurencji technicznych, mistrz świata.
Kariera.
W zawodach Pucharu Świata zadebiutował 12 stycznia 1992 roku w Garmisch-Partenkirchen, zajmując ósme miejsce w supergigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 16 stycznia 1996 roku w Adelboden, kończąc giganta na trzeciej pozycji. W zawodach tych wyprzedzili go dwaj Szwajcarzy: Michaela von Grünigena i Ursa Kälina. Łącznie siedem razy stawał na podium, odnosząc przy tym jedno zwycięstwo: 1 grudnia 1996 roku w Breckenridge był najlepszy w slalomie. Najlepsze wyniki osiągnął w sezonie 1996/1997, kiedy zajął 26. miejsce w klasyfikacji generalnej, a w klasyfikacji slalomu był siódmy. Był też dziesiąty w klasyfikacji slalomu w sezonach 1997/1998 i 1998/1999.
Na mistrzostwach świata w Sestriere w 1997 roku zdobył złoty w slalomie; wyprzedził wówczas Francuza Sebastiena Amieza i Włocha Alberto Tombę. Na tych samych mistrzostwach nie ukończył slalomu giganta. Był też między innymi ósmy w slalomie podczas mistrzostw świata w Sankt Moritz w 2003 roku. W 1992 roku wystartował na igrzyskach olimpijskich w Albertville, gdzie jego najlepszym wynikiem było ósme miejsce w supergigancie. Na rozgrywanych sześć lat później igrzyskach w Nagano był czwarty w swej koronnej konkurencji. W zawodach tych walkę o podium przegrał z Austriakiem Thomasem Sykorą o 0,22 sekundy. Brał też udział w igrzyskach olimpijskich w Salt Lake City w 2002 roku, zajmując dwunastą pozycję w slalomie specjalnym.
Karierę sportową zakończył po sezonie 2004/2005. Jest żonaty, ma dwoje dzieci.

</doc>
<doc id="345354" url="https://pl.wikipedia.org/wiki?curid=345354" title="Pomiara włóczna">
Pomiara włóczna

Pomiara włóczna – reforma rolna na terenach Wielkiego Księstwa Litewskiego (obecnie Ukrainy, Białorusi, Litwy, Żmudzi i wschodniego Podlasia), przeprowadzona w drugiej połowie XVI i na początku XVII wieku; charakterystycznymi cechami była komasacja gruntów, zastąpienie świadczeń pobieranych od chłopów czynszem oraz wprowadzenie trójpolówki. Rozpoczęta przez Zygmunta I i Bonę, kontynuowana przez Zygmunta Augusta.
Samorzutne osadnictwo, które trwało na tych ziemiach do połowy XVI wieku wytworzyło nieregularna zabudowę i rozproszony układ pól. 
Z inicjatywy królowej Bony na terenie Królewszczyzn, która wykupiła w 1533 roku z rąk kanclerza Olbrachta Gasztołda zastawione dobra królewskie z Bielskiem, Surażem, Brańskiem, Narwią i Kleszczelami i w następstwie tego otrzymała je od Zygmunta I Starego w dożywotnie władanie, rozpoczęto porządkowanie przestrzenne i komasację gruntów. Przeprowadzona reorganizacja polegała na skomasowaniu rozproszonego osadnictwa wiejskiego w duże i zwarte wsie-ulicówki, o ściśle określonych granicach. W okolicach Bielska Podlaskiego wymierzanie gruntów rozpoczęto w 1540 roku.
Król Zygmunt II August wydał 1 kwietnia 1557 roku ustawę zwaną "Sprawa Włoczna", na podstawie której Piotr Chwalczewski (uczeń Andrzeja z Łęczycy), dokonał pod nadzorem Mikołaja Czarnego Radziwiłła i Ostafiego Bohdanowicza Wołłowicza, przy pomocy mierników i rewizorów stosownych podziałów nieruchomości na kolejnych należących do króla terenach.
Pomiara włóczna polegała na wprowadzeniu nowej organizacji w układzie przestrzennym. Każdemu gospodarstwu przydzielano 1 włókę ziemi, co równało się (w przypadku tej akcji) 21,3 ha. Pozostałe ziemie, które nie wchodziły w skład przydziałów, przeznaczone były na tworzenie folwarków o powierzchni do kilkunastu włók lub oddawane na wspólny użytek wsi (pastwiska, lasy). Obszar wsi dzielono na trzy pola uprawne a przez środek wsi wytyczano "niwę siedzibną", przeznaczoną pod zabudowę. Każdy osadnik otrzymywał po jednym zagonie w każdym z trzech pól i jeden zagon pod budowę zagrody. Wszystkich obowiązywała jednolita zabudowa zagród oraz trójpolowy system uprawy ziemi. Założona w ten sposób wieś miała charakter ulicówki. Domy stały w rzędzie (lub dwóch rzędach po obu stronach) przy drodze, za domami były budynki inwentarskie, na końcu stodoły. Często za stodołami była druga, równoległa do głównej "droga zastodolna".
Dzięki tak przeprowadzonym zmianom wsie uzyskały regularny charakter, często zachowywany przez kolejne kilkaset lat, a dochody z dóbr królewskich wzrosły kilkakrotnie.

</doc>
<doc id="345355" url="https://pl.wikipedia.org/wiki?curid=345355" title="Duma i uprzedzenie (ujednoznacznienie)">
Duma i uprzedzenie (ujednoznacznienie)



</doc>
<doc id="345358" url="https://pl.wikipedia.org/wiki?curid=345358" title="Franciszak Umiastouski">
Franciszak Umiastouski

Franciszak Umiastouski, biał. Францішак Умястоўскі, ps. „Dziadźka Pranuk” (ur. 10 lutego 1882 w Wilnie, zm. w kwietniu lub maju 1940 w Katyniu) – białoruski prozaik, poeta, publicysta oraz działacz kulturalno-oświatowy i narodowy.
Życiorys.
Pochodził ze szlacheckiej rodziny komesów Pierzchała-Umiastowskich. Był synem Jana i Anny z Olechnowiczów, stryjecznym bratem Franciszka Alachnowicza. Kształcił się w II gimnazjum rosyjskim w Wilnie, które musiał opuścić, za udział w demonstracji przy odsłonięciu pomnika Michaiła Murawjowa „Wieszatiela”. Naukę kontynuował w mechaniczno-technicznej szkole średniej w Niżnym Nowogrodzie, z której także został zwolniony za udział w strajku. Maturę zdał w Carskim Siole w 1903 r. W 1914 r. ukończył studia na Wydziale Chemicznym Instytutu Technologicznego w Petersburgu. W okresie studiów zaangażował się w działalność w białoruskich narodowych organizacjach młodzieżowych. W latach 1902–1904 należał do nielegalnego Kręgu Białoruskiej Ludowej Oświaty i Kultury. W grudniu 1903 r. pod pseudonimem „Dziadźka Pranuk” został opublikowany jego pierwszy wiersz "Wiecier". W 1905 r. przyjechał do Wilna, pełniącego wówczas centrum białoruskiego ruchu narodowego. W 1906 r. był współtwórcą gazety „Nasza dola”, której nakład często rekwirowano za zbytni radykalizm. W 1908 r. zamieszkał na wsi w guberni witebskiej. W latach 1908–1914 drukował po białorusku utwory literackie w gazecie „Nasza Niwa”. Napisał opowiadania "Strach", "U lesie", "Doktar ad kautuna", "Nie mużycki rozum", opiewające białoruską wieś i folklor. Tłumaczył na białoruski utwory m.in. Oscara Wilde’a. Po wybuchu I wojny światowej został zmobilizowany do carskiej armii. Podczas wojny polsko-bolszewickiej uczestniczył w organizowaniu białoruskich oddziałów wojskowych, które wspólnie z oddziałami polskimi miały walczyć przeciwko wojskom bolszewickim. Od września 1920 r. stał na czele Białoruskiej Komisji Wojskowej. Ponadto w latach 1919–1920 był przedstawicielem Centralnej Białoruskiej Rady Szkolnej w Wilnie. W 1921 r. na podstawie swoich doświadczeń z I wojny światowej napisał opowiadanie "Stasia". W latach 1927–1928 wydawał gazetę „Biełaruski dzień” i czasopismo „Biełaruskaja kultura”. Był twórcą pro-polskiej tzw. grupy Umiastouskiego, która zakończyła działalność w 1930 r. W październiku 1927 r. współzakładał, a następnie został jednym z przywódców Białoruskiej Partii Narodowo-Radykalnej. Jesienią 1928 r. otrzymał posadę inspektora w Inspektoracie Pracy XII Okręgu w Wilnie. Zmobilizowany w 1939 r. do polskiego wojska, trafił 18 września do niewoli radzieckiej. Został osadzony w obozie dla internowanych w Kozielsku. Zamordowany wiosną 1940 r. w lesie pod Katyniem (patrz: Zbrodnia katyńska).

</doc>
<doc id="345360" url="https://pl.wikipedia.org/wiki?curid=345360" title="Bateria im. H. Laskowskiego">
Bateria im. H. Laskowskiego



</doc>
<doc id="345364" url="https://pl.wikipedia.org/wiki?curid=345364" title="Bateria cyplowa">
Bateria cyplowa



</doc>
<doc id="345367" url="https://pl.wikipedia.org/wiki?curid=345367" title="9 Pułk Ułanów Małopolskich">
9 Pułk Ułanów Małopolskich

9 Pułk Ułanów Małopolskich (9 puł) – oddział kawalerii Wojska Polskiego w II Rzeczypospolitej.
W latach 1918–1920 pułk walczył na wojnie z Ukraińcami i bolszewikami, w 1939 w kampanii wrześniowej, za którą otrzymał Krzyż Srebrny Orderu Wojennego Virtuti Militari.
Pokojowym garnizonem pułku była Trembowla, a szwadronu zapasowego Stanisławów.
Formowanie i zmiany organizacyjne.
W listopadzie 1918 roku przystąpiono w Dębicy do formowania małopolskiego pułku kawalerii. Jego organizatorem i pierwszym dowódcą został rotmistrz Józef Dunin-Borkowski. Pułk zorganizowany został na wzór kawalerii legionów z 1917 roku, według regulaminu niemieckiego. 21 listopada 1918 roku wyruszył na front polsko-ukraiński 1 szwadron. Pozostałe szwadrony dołączały do pułku stopniowo, w miarę formowania. W grudniu 1918 roku na froncie, z ochotników lwowskich sformowano kompanię piechoty, która następnie została wcielona do pułku. Również w grudniu dołączył do pułku 2 szwadron z plutonem ckm. 3 szwadron wyruszył na front w lutym 1919 roku, skierowany został jednak na Śląsk Cieszyński. Do pułku dołączył w maju, w czasie polskiej ofensywy. Także w maju dołączył 4 szwadron, jednak tylko w składzie jednego plutonu konnego. Z powodu strat wycofany został do Dębicy, skąd po ponownym zorganizowaniu powrócił do pułku w grudniu 1919 roku. Do czerwca 1919 roku pułk występował pod nazwą pułku strzelców konnych, kiedy to otrzymał nazwę 9 pułk ułanów.
Walki o granice 1918-1920 roku.
Wojna polsko-ukraińska.
W związku z opanowaniem Lwowa i Małopolski Wschodniej aż do linii rzeki San przez oddziały ukraińskie, w listopadzie 1918 roku wybuchła wojna polsko-ukraińska. 21 listopada 1918 roku wyruszył na front polsko-ukraiński 1 szwadron z plutonem karabinów maszynowych. Skierowany do Przemyśla, osłaniał linię kolejową do Lwowa. W dniach 23–29 grudnia 1918 roku szwadron wziął bezpośredni udział w odsieczy Lwowa w składzie grupy płka Sopotnickego. Po powrocie ze Lwowa, stopniowo wzmacniany, od 2 stycznia 1919 roku bronił odcinka Medyka – Sądowa Wisznia, aż do majowej ofensywy 1919 roku. W związku ze spodziewaną ofensywą, dwa szwadrony liniowe i szwadron karabinów maszynowych scalono jako pułk strzelców konnych i przydzielono do 4 Dywizji Piechoty. W trakcie reorganizacji przybył z Dębicy 4 szwadron zapasowy. Dowódcą pułku został mjr Zygmunt Bartmański.
Po przełamaniu frontu ukraińskiego pod Krysowicami przez 4 Dywizję Piechoty, pułk działał w jej straży przedniej. Po walkach pod Samborem i Krukienicami 19 maja 1919 roku pułk zajął Drohobycz. Następnie w Stryju dołączył 3 szwadron. W trakcie dalszej ofensywy zajął 24 maja Kałusz, 27 maja Stanisławów – gdzie zdobył kilka pociągów wyładowanych żywnością i sprzętem wojskowym. Po kilkudniowym postoju pułk przeszedł do Halicza, gdzie częściowo przeprawił się przez Dniestr, ścigając nieprzyjaciela do Podhajc. 10 czerwca oddziały ukraińskie przeszły do kontrnatarcia w kierunku Czortków – Buczacz. Na południe od Buczacza, pod Sorokami, pułk stoczył ciężkie walki odwrotowe odrywając się od nieprzyjaciela. Przebijał się przez Jezierzany, by ponownie walczyć w odwrocie na terenie: Rohatyn – Sarnaki Górne – Narajów – Babuchów. Dalszy odwrót nastąpił nad rzekę Świrz, gdzie pułk obsadził odcinek obronny pod Hryhorowem. Podczas tych kilkudniowych walk obronnych nad Świrzem pułk otrzymał nazwę: 9 pułk ułanów oraz barwy proporczyków pułkowych.
Przegrupowanie i wzmocnione oddziały polskie przeszły ponownie do natarcia. Pułk osiągnął Podwysokie i Kozową, gdzie 2 lipca wcielony został do nowo formowanej 5 Brygady Jazdy. W dalszym pościgu pułk walczył pod Skałatem, gdzie 1 szwadron po brawurowej szarży zajął Mytnicę. Ostatecznie działania wojenne zakończyły się nad Zbruczem, gdzie pułk, pod Podwołoczyskami wszedł w styczność z oddziałami sowieckimi.
Wojna polsko-bolszewicka.
Po zakończonej wojnie polsko-ukraińskiej przystąpiono do działań zaczepnych na Wołyniu, gdzie w okolicy Równego zaczęły się koncentrować oddziały sowieckie. 9 sierpnia 1919 roku pułk wyruszył, w straży przedniej brygady na Równe i 12 sierpnia zajął Zdołbunów. Następnie pułk wszedł w skład 4 Brygady Kawalerii, zajmując Horodnicę. W okresie ogólnego zastoju na froncie dochodziło do drobnych starć z nieprzyjacielem. W październiku 1919 roku pułk wydzielono ze składu brygady. Przeszedł do samodzielnych działań bojowych na północ od linii kolejowej Kijów – Sarny. Pułk rozmieszczony został na odcinku rzeki Uborć, od Miłaszewicz do Choczyna, broniąc tam kilku dogodnych przepraw. Na początku grudnia dołączył nowo sformowany 4 szwadron, który został odwodem pułku. 24 grudnia pułk udał się w pościg za sowieckim oddziałem dywersyjnym, który przeszedł przez front. Pościg zakończył się rozbiciem oddziału dywersyjnego pod Dąbrowicą nad Horyniem. W lutym 1920 roku pułk przetransportowano na odpoczynek pod Równe. Dwumiesięczny postój wykorzystano na szkolenia i uzupełnienia. Skompletowano 4 szwadrony liniowe, szwadron techniczny i szwadron karabinów maszynowych. Sformowano również plutony karabinów maszynowych dla poszczególnych szwadronów liniowych. W skład nowo utworzonej 1 Dywizji Jazdy pułk wszedł w składzie 420 ułanów i 16 karabinów maszynowych.
24 kwietnia 1920 roku 4 Dywizja Kawalerii rozpoczęła działania w kierunku na Koziatyn. W trakcie działań początkowych, 22 kwietnia trzeci szwadron rozbił podjazd sowieckiej kawalerii, otwierając drogę na Koziatyn. Wieczorem, 24 kwietnia, pułk przeszedł kilkanaście kilometrów za rzekę Słucz, przygotowując atak. 25 kwietnia pułk uderzył na Prutówkę i odrzucił sowiecką kawalerię w kierunku na Żytomierz. Zagon na Koziatyn wykonano w ciągu 2 dni. Pod Halczyńcem stoczono walkę z sowieckim pociągiem pancernym. 26 kwietnia oddziały dotarły pod Koziatyn. Nocne natarcie na dworzec kolejowy nie przyniosło rozstrzygnięcia. Dopiero poranne uderzenie, przy wsparciu 14 pułku ułanów, odniosło sukces. W trakcie kilkugodzinnej bitwy zmuszono do kapitulacji kilkuset sowieckich żołnierzy. Straty wyniosły 8 rannych ułanów. Zdobyto: 27 dział, 176 karabinów maszynowych, samochód pancerny, 3 samoloty, 120 parowozów i 3000 wagonów z ładunkiem.
Wojska sowieckie, zmuszone do odwrotu na Wołyniu, oddały Żytomierz, Berdyczów i Korosteń. 3 maja 1 Dywizja Kawalerii dotarła pod Białą Cerkiew. Stąd pułk, samodzielnie, ruszył na Rokitno. Miasto bronione było przez oddziały sowieckie, wspierane przez pociągi pancerne. Szybkim natarciem 3 szwadron pułku zdobył dworzec kolejowy, zajmując transport sprzętu wojennego. Jednocześnie wojska polskie zajęły Kijów. Dalsze działania charakteryzowały się drobnymi starciami z opóźnionymi w odwrocie oddziałami sowieckimi. 15 maja pułk przeszedł do Taraszczy, skąd prowadził działania ubezpieczające, docierając do Korsunia.
9 puł. w kampanii wrześniowej.
Mobilizacja.
9 pułk ułanów został zmobilizowany w swoim składzie etatowym w mobilizacji alarmowej w grupie żółtej w dniach 27–29 sierpnia 1939 roku w garnizonie w Trembowli. Dodatkowo w szwadronie zapasowym 9 pułku ułanów w Stanisławowie w ramach mobilizacji alarmowej w grupie zielonej zmobilizowano:
w ramach I rzutu mobilizacji powszechnej
29 i 30 sierpnia pułk załadowano do transportów kolejowych i odjechał na teren Wielkopolski przez Tarnopol, Lwów, Tarnów, Kraków, Częstochowę i Kutno. 31 sierpnia i 1 września 1939 roku transporty pułku wyładowano w Nekli koło Gniezna. 
Działania bojowe.
Działania w Wielkopolsce i odwrót
1 września 1939 r. pułk zajął stanowiska w rejonie Wagowo, Czachurki. Nocą 2/3 września 9 puł. wraz z Podolską Brygadą Kawalerii przeszedł na zachodni brzeg Warty, na północ od miejscowości Wysogotowo zajmując obronę i luzując tam bataliony Obrony Narodowej. 3 września pułk wysyłał patrole bojowe i podjazdy w kierunku Szamotuły-Zbąszyń-Wronki-granica państwowa i prowadził działania obronne w ramach Podolskiej BK. Od 3 do 7 września z 9 puł. wydzielono 2 szwadron, który działał na południe od Poznania i w rejonie samego miasta. Dokonywał zniszczeń i osłaniał pracujących saperów. Stoczył dwie walki; nocą 4/5 września z dużą grupą dywersyjną, 6 września stoczył potyczkę z patrolami rozpoznawczymi nieprzyjaciela. Dołączył do pułku w rejonie Sompolna. 4 września pułk stacjonował w lesie pomiędzy Bogucinem, a Zieleńcem, częścią sił osłaniał jeden z mostów w Poznaniu na szosie w kierunku Gniezna. Nocą 4/5 września 9 pułk wraz z brygadą przeszedł na wschodni brzeg Warty. 5 września dotarł do lasów na południe od Gniezna. Następnie podjął marsz w kierunku południowo-wschodnim osiągając rano 6 września rejon Brudzewa, następnie nocą dotarł do wsi Różnowa na zachód od Kleczewa. 
Nocą 6/7 września zaś las na południe od Sompolna. Następnie pułk przemieścił się w kierunku Ślesina. Kolejny nocny marsz pozwolił dotrzeć ułanom 9 pułku do kolonii Czołowo 3 km od Koła. Podolska BK, a w jej składzie 9 puł. wieczorem 8 września weszła w skład Grupy Operacyjnej gen. bryg. Stanisława Grzmota-Skotnickiego. 
Udział w bitwie nad Bzurą
W ramach podjętego rano 9 września natarcia z pułku wydzielono grupę pod dowództwem mjr. Stefana Tomaszewskiego w składzie; 3 i 4 szwadron, dwa plutony ckm, pluton ppanc. brygadowy 6 szwadron kolarzy oraz przydzielono baterię 2/6 dywizjonu artylerii konnej. Grupa ta miała obsadzić mosty na Nerze koło Dąbia. Wysłano z pułku rozpoznanie w kierunku Uniejowa w sile plutonu kolarzy z dwoma samochodami pancernymi 62 dywizjonu pancernego, rozpoznanie stoczyło walkę z niemieckim pododdziałem zmotoryzowanym. W trakcie czego poległo 3 żołnierzy plutonu, w tym ppor. W. Siemiński. Kontratak 4 szwadronu i plutonu czołgów rozpoznawczych z 62 dywizjonu pozwolił wycofać się plutonowi kolarzy z walki. Nocą przez ubezpieczany przez 9 puł. most na Nerze w Dąbiu przeszła Podolska BK w kierunku Uniejowa, a za nią na końcu kolumny dołączył 9 p uł. 10 września ok. godz. 7.00 pułk zatrzymał się na postój ubezpieczony w rejonie Biernacice-Wojciechów, prowadząc działania rozpoznawcze, zdobył kilka samochodów niemieckich z zaopatrzeniem. Następnie podjął dalszy marsz przez Zelgoszcz, gajówkę Dzierżawy i folwark Mrówna osiągnął po południu Wartkowice. Na rozkaz dowódcy brygady 4 szwadron z plutonem ckm wykonał w godzinach popołudniowych rozpoznanie, w trakcie czego został ostrzelany ogniem niemieckiej artylerii w rejonie Wytrzyszczki, na noc zajął stanowiska w rejonie Chrząstowa Starego. 1 szwadron z plutonem ckm rozpoznawał rejon od Wartkowic na Poddębice. W godzinach popołudniowych 9 puł. bez 4 szwadronu przegrupował się na postój w lesie Marysławów-Mikołajew na południe od Parzęczewa. Szwadron 1/9 puł. wsparł napadniętą przez niemieckich kolarzy i samochody pancerne maszerującą samotnie baterię 2/6 dak w rejonie Golic i dopomógł w pomyślnym zakończeniu walki. W nocy do pułku powróciły z podjazdów 1 i 4 szwadrony. 11 września 9 pułk ułanów wsparty przez baterię 3/6 dak opanował w walce w godz. 14-15 Parzęczew. Około godz.17 pułk wyruszył z 3/6 dak do rejonu miejscowości Ujazd, celem obejścia rejonu Białej Góry. W trakcie marszu pułk ze wsparciem 3 baterii 6 dak stoczył walkę z niemieckim pododdziałem piechoty, który przekroczył Ner, wyrzucając go za rzekę. 12 września o świcie 9 puł. wspierając natarcie 7 batalionu strzelców i 6 pułku ułanów podjął działania zaczepne na pododdziały niemieckiej 221 DP, które przekroczyły rzekę Ner. Po osi Idzikowice-Nasale w kierunku Białej Góry ze wsparciem baterii 3/6 dak. Natarcie pułku zaległo, nieprzyjaciel utrzymał swoje stanowiska. Po nieudanym natarciu pułku nocą oderwał się od oddziałów niemieckiej 221 DP i odmaszerował w ślad za brygadą jako jej straż tylna po osi Woźniki, Borsztyn do miejscowości Sierpów. Szwadron 2/9 puł. dopomógł oderwać się od sił niemieckich 7 batalionowi strzelców. 
13 września pułk z 3/6 dak przemaszerował z Sierpowa przez Łęczycę do miejscowości Błonie, gdzie zluzował 6 pułk ułanów. Dalszy marsz odbył pułk nocą 13/14 września osiągając rejon folwarku Gołocice przy torze kolejowym Łęczyca-Kutno. Po odpoczynku, uzupełnieniu amunicji i wyposażenia Podolska BK weszła w skład utworzonej wraz z Wielkopolską Brygadą Kawalerii, Grupy Operacyjnej Kawalerii gen. bryg. Romana Abrahama. 9 pułk ułanów podjął ok. 70 km marsz poprzez Kutno, Oporowo, Żychlin, gdzie był niegroźnie bombardowany, do Janówek Kolonia i Anatolin-Remków, gdzie zatrzymał się na postój. Nocnym marszem 15/16 września poprzez Lwówek, Sanniki i Brzozów doszedł na postój w lesie na północ od wsi Budy Stare. Nocą 16/17 września 9 pułk wraz z 3/6 dak stanowił boczną kolumnę marszową Podolskiej BK. Doszedł do przeprawy przez Bzurę pod Wartkowicami, z powodu zniszczenia mostu, przeprawił się w bród. Poprzez Famułki Brochowskie, Bromierzyk maszerował w kierunku południowej części Puszczy Kampinoskiej. 
W Puszczy Kampinoskiej
O świcie 17 września 9 puł. dotarł do wsi Bieliny i po krótkim odpoczynku wyruszył w kierunku Łupca. W trakcie marszu pododdziały pułku nawiązały styczność bojową z niemiecką piechotą zmotoryzowaną wspartą czołgami. Czołowy 4 szwadron z plutonem ckm związał się walką, wsparty przez 3 szwadron, odrzuciły z osi marszu pododdział niemiecki. W trakcie dalszego marszu nowa straż przednia pułku w składzie 2 szwadronu stoczyła dwugodzinną walkę z niemiecką piechotą w rejonie Górki-Nowe Budy. Poległo 3 ułanów, a 4 zostało rannych. W trakcie dalszego marszu ok. godz. 17.00 czołowy 2 szwadron dotarł do skraju lasu w okolicy wsi Grabina i Roztoka, napotykając oddział piechoty niemieckiej. Natarcie 2 szwadronu zaległo w ogniu artylerii i broni maszynowej. Na idący w straży tylnej 4 szwadron uderzyła niemiecka piechota i czołgi. Zniszczono dwa czołgi niemieckie tracąc armatę ppanc. Natarcie na Grabinę 3 szwadronu doprowadziło do zniszczenia 3 niemieckich czołgów. 9 pułk ułanów przeszedł do obrony odpierając dalsze natarcia wroga niszcząc następnych kilka czołgów. Pułk oderwał się po zmroku od nieprzyjaciela przechodząc w kierunku północnym w głąb lasów na wypoczynek. W trakcie boju o wieś Grabina 9 puł. stracił 33 poległych i ponad 50 rannych ułanów. Prowadzone działania rozpoznawcze pozwoliły stwierdzić, że pułk ułanów małopolskich znalazł się w okrążeniu. W trakcie odskoku odłączył się 3 szwadron. 18 września pułk dotarł do Kolonii Roztoka, tu został ostrzelany przez artylerię niemiecką, utracił kolejną armatę ppanc. W pobliżu miejscowości Janówka 9 p uł. nawiązał kontakt z 15 pułkiem ułanów, wraz z którym maszerował w kierunku Palmir. 
Walki o Sieraków i Laski
Nocą 18/19 września pułk podjął marsz jako oddział straży tylnej GO Kaw. gen. Abrahama. Dotarł w rejon Sierakowa. 19 września do pułku dołączył 3 szwadron. Do natarcia od południa na Sieraków przystąpiły 2 i 4 szwadrony wsparte ckm i pozostałymi armatami ppanc. W momencie wdarcia się do Sierakowa obu szwadronów, uderzyły niemieckie czołgi, które odparto z najbliższej odległości przy pomocy kb ppanc. i pozostałych armat ppanc. Czołgi wycofały się do środka wsi i do lasu. Sieraków został opanowany natarciem 9 puł. oraz 14 pułku ułanów i 17 pułku ułanów. Rano 19 września dowództwo niemieckiej 1 Dywizji Lekkiej wyprowadziło silne natarcie z kierunku Truskawia i skraju lasu Izabelin na Sieraków, kilkudziesięcioma czołgami. Atak niemiecki załamano w ogniu baterii 3/6 dak, działonów 7 dywizjonu artylerii konnej, plutonu ppanc 14 puł. i plutonu czołgów rozpoznawczych 71 dywizjonu pancernego. W trakcie walk w Sierakowie poległ rtm. Jerzy Poborowski, ppor. rez. W. Ścibor-Rylski, ppor. G. Zaborowski i ppor. rez. T. Dąbrowiecki, poległo 7 podoficerów, poległo i zostało rannych kilkudziesięciu ułanów. Rannych zostało 4 oficerów. O godz. 11.00 do natarcia na miejscowość Laski przystąpiły 9 pułk ułanów mając w I rzucie 2 i 4 szwadron i część szwadronu ckm, ze wsparciem 3/6 dak oraz 17 pułk ułanów ze wsparciem 1 i 2 baterii 7 dak. Oba pułki zdobyły osiedle domków letniskowych i zostały zatrzymane na przedpolu Zakładu Ociemniałych w Laskach z uwagi na kontrataki piechoty i czołgów niemieckich z 1 DLek. oraz silny ogień artylerii i broni maszynowej. Wprowadzone do natarcia 7 pułk strzelców konnych i 6 pułk ułanów ze wsparciem 3/7 dak nie osiągnęły sukcesu i również zaległy na przedpolu Zakładu dla Ociemniałych w Laskach. Ze względu na brak powodzenia w natarciu na Laski i koncentrację dużych sił 1 D. Lek., gen. bryg. dr Roman Abraham przerwał dalsze natarcie i rozkazał 14 pułkowi ułanów wykonać natarcie w kierunku Młocin. Ułani jazłowieccy przedarli się wykonując szarżę w szyku konnym poprzez miejscowość Wólka Węglowa i Placówka. W szarży brała udział część szwadronu ckm i 1 szwadronu 9 pułku ułanów, które nie brały bezpośredniego udziału w natarciu na Laski. W szarży poległo kilku ułanów małopolskich, w tym por. W. Moszyński i rannych zostało kilkunastu ułanów, w tym rtm. B. Ciepiela i por. K. Klaczyński. Po zmroku 19 września 9 puł. i inne jednostki oderwały się od wojsk niemieckich w Laskach i skoncentrował się w gajówce Smolarnia. Szwadron 2/9 puł. samodzielnie zatrzymał się w rejonie Laski--Wólka Węglowa. Dywizjon 9 pułku w składzie 1 i 3 szwadron pod dowództwem mjr. Z. Elsnera od wieczora ubezpieczał GOKaw. gen. Abrahama od strony Wólki Węglowej. 3/9 p uł. dołączył do pułku, a 1 szwadron, celem odwrócenia uwagi od marszu GOKaw. do Warszawy wykonał wypad na stanowiska niemieckie na skraju Wólki Węglowej. Atak 1 szwadronu został odparty, a rtm. E. Pałka i mjr Z. Elsner dostali się do niewoli niemieckiej. Nocą 19/20 września zgodnie z rozkazem dowódcy GOKaw. 9 pułk ułanów rozpoczął przedzieranie się do Warszawy, maszerował lasem omijając Wólkę Węglową od południa. W trakcie marszu nastąpiło rozerwanie kolumny pułku na mniejsze grupy. Ostatecznie w godzinach porannych 9 puł. dotarł na teren CIWF na Bielanach i tam odpoczywał. 2 szwadron zebrał pozostających jeszcze w puszczy; koniowodnych, tabor bojowy pułku, kuchnię i rannych ułanów na wozach i dotarł do CIWF późnym popołudniem 20 września. Do Warszawy dotarło z 9 puł. ok. 500 ułanów i ok. 400 koni, 6 ckm i 1 armatka ppanc. 
W obronie Warszawy
21 września pułk przeszedł do koszar 1 pułku szwoleżerów. Nazajutrz przeprowadzono reorganizację Podolskiej BK i jej pułków. W 9 pułku ułanów uzupełniono do pełnych stanów 2 i 3 szwadrony pozostałościami innych pod dowództwem rtm. A. Bieleckiego i rtm. E Ksyka i wystawiono dwa plutony ckm, z ułanów bez koni utworzono szwadron pieszy por. J. Kołata, który wszedł w skład Zgrupowania Nadwyżek Pułkowych. Do pułku przydzielono 2 zbiorczy szwadron rtm. Władysława Domiszewskiego z rozwiązanego 6 p uł. 23 września 9 p uł. przegrupowano na Al. Szucha. Spieszony 9 pułk zajął stanowiska obronne w linii bojowej, 24 września w rejonie ul. Chełmskiej od ulic Belwederskiej do Zakrzewskiej, 2 szwadron przy wylocie ul. Górskiej, a 3 szwadron ul. Parkowej, 2 szwadron 6 puł. koło ul. Górskiej naprzeciwko Lasku Sieleckiego. Zaimprowizowany szwadron z 9 i 6 pułków por. Stanisława Zitleben-Czerwińskiego bronił rejon Fortu Dąbrowskiego. Tego dnia szwadron por. S. Zitlebena-Czerwińskiego pomimo ostrzału niemieckiej artylerii odparł kilka natarć niemieckich na fort. Po godz. 16.00 szwadron improwizowany zluzowany został przez 3 szwadron rtm. Ksyka. Plutony szwadronu improwizowanego obsadziły wloty ulic Imielińskiej i Bzowej (por. rez. Koziebrodzkiego) oraz ul. Bukowej i Cisowej (ppor. rez. Sapiehy). 25 września bombardowania lotnicze i nawały artyleryjskie objęły 9 pułk ułanów, który poniósł znaczne straty w koniach. 3 szwadron w ciężkiej walce został wyparty z Fortu Dąbrowskiego, na główną pozycję przy ul. Chełmskiej, poniósł straty w zabitych i rannych. Pluton ppor. Sapiehy stracił 2 poległych ułanów. Po godz.16.00 3 szwadron został zluzowany przez 2 szwadron rtm. Bieleckiego, odparł on natarcie niemieckiej piechoty. 26 września pułk przesunięto na nowe stanowiska obronne przy ul Piusa XI. Wieczorem w trakcie wypadu patrolu zwiadowczego w kierunku Fortu Czerniakowski poległ ppor. rez. F. Wojdak. 27 września dowództwo “Armii „Warszawa” podjęło rozmowy kapitulacyjne. 28 września 9 pułk ułanów skierowano do koszar 1 pułku szwoleżerów, tam porządkowano pułk i przygotowywano się do kapitulacji. 29 września pułk złożył broń, część uszkadzając lub ukrywając. W trakcie kampanii wrześniowej z 9 pułku ułanów poległo 10 oficerów i ok. 90 szeregowych, rannych zostało ok. 200 ułanów. W trakcie walk zniszczono 7 czołgów niemieckich, 9 uszkodzono, a 1 zdobyto i spalono. Zniszczono i zdobyto kilkadziesiąt pojazdów mechanicznych. 28 września wieczorem do linii demarkacyjnej pomiędzy obu agresorami, mjr Tomaszewski odprowadził 360 ułanów 9 pułku wracających do miejsc zamieszkania.
Oddział Zbierania Nadwyżek 9 pułku ułanów, powstał równocześnie w Trembowli w koszarach pułku i w Stanisławowie w miejscu stacjonowania szwadronu zapasowego 9 puł. W pierwszych dniach września nadwyżki weszły w skład Ośrodka Zapasowego Podolskiej Brygady Kawalerii w Stanisławowie. W skład ośrodka wszedł także szwadron marszowy 9 puł. Ogółem w skład OZ Podolskiej BK weszło z 9 pułku ułanów; 8 oficerów zawodowych, 12 oficerów rezerwy, duża grupa podchorążych oraz kilkuset żołnierzy rezerwy. Ogółem w OZ Podolskiej BK pod dowództwem płk. Kazimierza Kuratowskiego sformowano; 8 szwadronów liniowych, szwadron ckm, szwadron kolarzy, szwadron pionierów, szwadron gospodarczy i pluton łączności. Szwadrony stacjonowały w Stanisławowie i pobliskich wsiach. Wszystkie szwadrony (poza kolarzami) posiadały zmobilizowane konie na stan. Ułani ośrodka byli szkoleni oraz budowali zapory przeciwczołgowe na zachód od Stanisławowa. W składzie ośrodka ze składu osobowego 9 pułku ułanów sformowano według niepotwierdzonych informacji 3 szwadrony liniowe i szwadron ckm. Ośrodek Zapasowy, a w jego składzie szwadrony z 9 puł. wieczorem 17 września wymaszerowały w kierunku miejscowości Otynia i przez Nadwórną, Delatyn, Jaremczę dotarły do granicy węgierskiej w rejonie Worochty. 19 września przez Przełęcz Tatarską OZ Podolskiej BK przeszedł na Węgry.14 września w trybie alarmowym sformowano ze stanu OZ Podolskiej BK, pułk marszowy Podolskiej BK pod dowództwem ppłk. Włodzimierza Gilewskiego w składzie czterech szwadronów bojowych, szwadronu gospodarczego, plutonów: ckm i kolarzy. Pułk marszowy prowadził działania osłonowe i asystencyjne w składzie Grupy „Stryj” w okresie od 15 do 17 września, a następnie wycofał się w kierunku miejscowości Wyszków przy granicy węgierskiej, którą przekroczył 19 września na Przełęczy Wyszkowskiej.
Kawalerowie Virtuti Militari.
Za zasługi bojowe w kampanii wrześniowej pułk odznaczony został na sztandar orderem Virtuti Militari V klasy.
W 1966 roku Kapituła Orderu Virtuti Militari potwierdziła nadanie odznaczenia po zakończeniu obrony Warszawy w 1939 roku. Dekretem z dnia 11 listopada 1966 roku, Kanclerz Kapituły gen. Władysław Anders "w uznaniu czynów niezwykłego męstwa w okresie II wojny światowej 1939–1945" ostatecznie zatwierdził nadanie pułkowi Krzyża Srebrnego Orderu Wojennego Virtuti Militari.
Odznaczeni Złotym Krzyżem Orderu Virtuti Militari
Odznaczeni Srebrnym Krzyżem Orderu Virtuti Militari
Za kampanię wrześniową sztandar pułku odznaczony został Krzyżem Virtuti Militari, a dowódca – Krzyżem Virtuti Militari IV kl. Krzyżami Virtuti Militari V kl. odznaczono 13 oficerów i 20 szeregowych, natomiast Krzyżami Walecznych – 14 oficerów i 50 szeregowych.
Symbole pułkowe.
Sztandar pułku.
Ufundowany przez społeczeństwo ziemi drohobyckiej, wręczony został w Drohobyczu w maju 1920 roku, wysłanej specjalnie z frontu delegacji pułku. Sztandar dołączył do reszty pułku dopiero w listopadzie 1920 roku.
W 1939 roku sztandar przeszedł cały szlak bojowy pułku. Oddany został na przechowanie 29 września proboszczowi kościoła św. Antoniego w Warszawie. Kościół ten został spalony i doszczętnie zburzony podczas Powstania Warszawskiego w 1944 roku. Wtedy też najprawdopodobniej uległ zniszczeniu płat sztandaru. Ocalała jednak głowica sztandaru z Orłem, która znajduje się obecnie w zbiorach Muzeum Wojska Polskiego w Warszawie.
Odtworzony w 1944 roku w Szkocji pułk otrzymał sztandar ufundowany i ofiarowany przez społeczeństwo miasta Glasgow.
Święto pułku.
Święto pułku przypadało 31 sierpnia, w rocznicę bitwy pod Komarowem. Obchodzone było uroczyście, z udziałem licznie zaproszonych gości, wojskowych i cywilnych. Rozpoczynało się ono mszą polową. Po obowiązkowej defiladzie odbywał się uroczysty raport, odczytywano rozkaz dowódcy pułku, wręczano nagrody i odznaki pułkowe. Następnie odbywał się wspólny obiad z udziałem dowódcy, oficerów i zaproszonych gości. Święto kończył festyn i bal oficerski.
Odznaka pamiątkowa.
wzór 1
Odznakę stanowi srebrny krzyż ułożony z czterech toporów zarysowujących koło na tarczy pokrytej białą i czerwoną emalią. W środku krzyża nałożony numer i inicjał 9 U, na poziomych ramionach wpisano datę 23 XI 1918. Trzyczęściowa – wykonana w tombaku ze złoconymi inicjałami pułku. Wymiary: 40x40 mm. Projekt: Tadeusz Komorowski. Wykonanie: Stanisław Lipczyński – Warszawa.
wzór 2
Zatwierdzona Dz. Rozk. MSWojsk. nr 35, poz. 379 z 14 grudnia 1928 roku. Posiada kształt krzyża Rupperta o zaokrąglonych wypukło ramionach, pokrytych białą emalią ze srebrnymi krawędziami. W środku nałożona okrągła tarcza, na której wpisano numer i inicjał 9 U. Dwuczęściowa – oficerska, wykonana w srebrze, emaliowana, na rewersie próba srebra. Wymiary: 37x37 mm. Wykonanie: Józef Kweksilber – Warszawa.
7 sierpnia 1939 żołnierze 9 pułku ułanów Małopolskich z dowódcą płk. Rudnickim na czele przybyli do Jazłowca i złożyli u stóp Matki Bożej Jazłowieckiej odznakę pułkową jako wotum.
"Zmienił Czortków na Trembowlę, Teraz płacze jak niemowlę."
"Pułk dziewiąty chce czy nie chce, Pod siodłami wozi wiechcie."
"A dziewiąty chce czy nie chce, Pod siodłami wozi wiechcie."
"W szarży lecą jak szatany, Borkowskiego to ułany."
"Dobrzy w polu, źle odziani, Borkowskiego to ułani."
"A dziewiąty pułk morowy, Rzuca lance, hajda w rowy."
"Na Podolu wśród zbóż łanów, Strzeże granic pułk ułanów."
"Zakwitały białe róże, Od krwi naszej, przed Podgórzem."
"Zakwitały białe róże, Na krwi naszej, pod Podgórzem."
„Małopolscy ułani”.
Trzech dowódców pułku awansowało na generałów. Tadeusz Bór-Komorowski był komendantem głównym Armii Krajowej i Naczelnym Wodzem, Klemens Rudnicki – Generalnym Inspektorem Sił Zbrojnych, a Stefan Jacek Dembiński – Ministrem Obrony Narodowej. Z szeregów oddziału wywodziło się także czterech oficerów, którzy we wrześniu 1939 dowodzili pułkami ułanów i improwizowaną grupą kawalerii. Kolejny dowodził pułkiem kawalerii w 1944 na froncie wschodnim.
Żołnierze 9 pułku ułanów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje pułku i pamięć o nim.
9 Pułk Ułanów kultywował tradycje 9 Pułku Ułanów Księstwa Warszawskiego, który w czasie kampanii napoleońskiej 1812 wchodził w skład dywizji lekkiej gen. Aleksandra Girardina. Po kapitulacji 1939 roku tradycje pułku przejął formowany we Francji Oddział Rozpoznawczy. Używał on proporca pułku, a jego żołnierze nosili barwy pułku na kołnierzykach mundurów. Po klęsce Francji oddział, ewakuowany do Szkocji podtrzymywał tradycje i barwy pułku aż do ponownego sformowania 9 Pułku Ułanów Małopolskich 8 stycznia 1944 roku.
Koło Pułkowe zostało założone w Szkocji w 1946 roku. Pamiątki pułkowe złożono w Muzeum Wojska Polskiego w Banknock. Poza biuletynami Koło Pułkowe wydało szereg pozycji bibliograficznych i graficznych.

</doc>
<doc id="345370" url="https://pl.wikipedia.org/wiki?curid=345370" title="Olivier Panis">
Olivier Panis

Olivier Denis Panis (ur. 2 września 1966 w Lyonie) – francuski kierowca Formuły 1.
Swoją karierę rozpoczynał jak większość kierowców Formuły 1 od wyścigów na torze kartingowym w latach 1981–1987. Pierwszym osiągnięciem było wygranie w 1987 roku prestiżowych zawodów Volant Elf Winfield Driving School na torze Paul Ricard. Sukces ten przyczynił się do awansu do francuskiej edycji Formuły Renault, w której już rok później świętował tytuł mistrza. Kolejnym etapem w jego karierze były występy we Francuskiej Formule 3. W 1990 roku w tych zawodach zajął czwartą pozycję, a w następnym roku był już na drugiej pozycji z dorobkiem największej ilości zwycięstw. Kolejny awans w drabince kariery to w roku 1992 Formuła 3000 i zespół Apomatox. Słabe występy w tym roku miały jeden blask – zajęcie drugiego miejsca na rodzinnym torze Magny-Cours. Rok 1993 przyniósł 3 zwycięstwa w zawodach w barwach zespołu DAMS i zwycięstwo w klasyfikacji generalnej. Ukoronowaniem jego awansów było dostanie się w 1994 roku do Formuły 1 i występy w zespole Ligier-Renault. Pierwszy sezon występów zakończył na 11 pozycji z dorobkiem 9 punktów, z największym sukcesem – drugie miejsce w Grand Prix Niemiec. W kolejnych sezonach zajmował podobne miejsca:
1995: Ligier-Mugen Honda, 16 punktów, 8 miejsce
1996: Ligier-Mugen Honda, 13 punktów, 9 miejsce; zajęcie pierwszego miejsca w GP Monako
1997: Prost-Mugen Honda, 16 punktów, 9 miejsce; podczas GP Kanady uległ poważnemu wypadkowi, podczas którego doznał złamania obu nóg.
W kolejnych dwóch sezonach 1998 i 1999 słabe silniki Peugeotów spowodowały, że Panis zdobył zaledwie 2 punkty i był sklasyfikowany na 18 i 15 miejscu. Słabe wyniki kierowcy spowodowały, że został zwolniony ze stajni Prost-Peugeot.
W 2000 roku Ron Dennis zatrudnił Panisa jako kierowcę testowego w zespole West McLaren Mercedes. W kolejnym sezonie otrzymał ponownie szansę jazdy w F1, tym razem w zespole British American Racing. Sezon ten zakończył na 14 miejscu z dorobkiem 5 punktów. Słabe jednostki napędowe Hondy w kolejnym roku również nie przyczyniły się do lepszych wyników Panisa – 14 miejsce, 3 punkty.
W sezonie 2003 przeniósł się do zespołu (Panasonic Toyota Racing). Z powodu częstych awarii bolidu zajął dopiero 15 miejsce z dorobkiem 6 punktów. Identyczny dorobek punktowy zanotował w sezonie 2004, tym razem został jednak sklasyfikowany na czternastej pozycji. Był w tym czasie najstarszym kierowcą w stawce – miał 37 lat.
We wrześniu 2006, po dwóch latach w Formule 1 jako kierowca testowy Toyoty, ogłosił zakończenie kariery.

</doc>
<doc id="345374" url="https://pl.wikipedia.org/wiki?curid=345374" title="Uriasz Heep">
Uriasz Heep

Uriasz Heep (ang. "Uriah Heep") – negatywna postać z powieści Karola Dickensa "David Copperfield" wydanej w 1850.
Chciwiec i obłudnik, knuje intrygi celem zdobycia majątku swojego pracodawcy. Zdemaskowany i skazany za swe postępki na więzienie wciela się w rolę wzorowego więźnia.
Według niektórych badaczy twórczości Dickensa w postaci Heepa został skarykaturowany Hans Christian Andersen, którego Dickens poznał w czasie jego pobytu w Anglii w 1847 roku.
Imię i nazwisko bohatera jest również nazwą zespołu hard rockowego Uriah Heep.

</doc>
<doc id="345376" url="https://pl.wikipedia.org/wiki?curid=345376" title="1 Bateria im. Heliodora Laskowskiego w Helu">
1 Bateria im. Heliodora Laskowskiego w Helu



</doc>
<doc id="345378" url="https://pl.wikipedia.org/wiki?curid=345378" title="Pamięć świeża">
Pamięć świeża

Pamięć świeża – pamięć trwająca do kilkunastu minut po poznaniu informacji. W tym czasie łatwo można odtworzyć informacje. W tym czasie impulsy elektryczne krążą w wieloneuronalnych łańcuchach zwrotnego pobudzenia m.in. wzgórza i kory mózgowej.
Termin "pamięć świeża" używany jest w literaturze neurologicznej. W literaturze psychologicznej używany jest jako synonim pamięci krótkotrwałej, jednak oznacza wtedy inny typ pamięci.

</doc>
<doc id="345381" url="https://pl.wikipedia.org/wiki?curid=345381" title="Liberalizm gospodarczy">
Liberalizm gospodarczy

Liberalizm gospodarczy (liberalizm ekonomiczny) – doktryna ekonomiczna opierająca się na wolności działalności gospodarczej w granicach prawa, wywodząca się z leseferyzmu. Wychodzi z założenia, że każdy człowiek kieruje się zasadą korzyści materialnej.
Doktryna liberalizmu gospodarczego ukształtowała się w Wielkiej Brytanii w XVII i XVIII w., a także XVIII-wiecznej Francji i Niemczech. Pierwszymi jej teoretykami byli m.in.: Dudley North, David Hume, Adam Smith, David Ricardo i Pierre Boisguillebert. Z bardziej znanych liberałów ekonomicznych wyróżnia się m.in.: J.S. Milla, Alfreda Marshalla, Ludwiga von Misesa, Friedricha von Hayeka. twórcę ordoliberalizmu Waltera Euckena oraz twórcę monetaryzmu Miltona Friedmana. Współcześnie idee liberalizmu gospodarczego są również rozwijane przez przedstawicieli m.in.: szkoły austriackiej, chicagowskiej, ekonomii podaży i nowej klasycznej makroekonomii. Na ideach tych jest oparta także niemiecka koncepcja społecznej gospodarki rynkowej. Stanowiła element składowy fizjokratyzmu, poglądów klasycznej szkoły angielskiej i kierunku subiektywistycznego. Była realizowana w praktyce do końca lat 20. XX w.
Niemal od początku swego istnienia miała również przeciwników, zwłaszcza wśród ideologów drobnomieszczańskich i klasy robotniczej (socjalizm utopijny, marksizm). Jej popularność została znacznie ograniczona zwłaszcza po kryzysie gospodarczym w latach 1929–1933 i pojawieniu się poglądów głoszących konieczność interwencjonizmu państwowego.
Początki nowego liberalizmu gospodarczego sięgają czasów powstania XVIII-wiecznych monarchii oświeconych, a ich współczesnym odbiciem są różne odmiany myśli socjaldemokratycznej, w tym także nurty keynesowskie. Niemiecką odmianą współczesnego liberalizmu gospodarczego jest ordoliberalizm, zainspirowany intelektualnie przez tzw. szkołę fryburską w latach 30. XX w. jako reakcja na negatywne doświadczenia interwencjonizmu państwowego w okresie hitleryzmu. Klasyczni liberałowie oraz neoliberałowie odrzucają możliwość ingerencji państwa w sprawy gospodarki, uważając, że w samej naturze życia gospodarczego tkwią mechanizmy samoregulujące. Przedstawiciele tych dwóch idei głoszą konieczność istnienia pełnej swobody działalności podmiotów gospodarczych, która w warunkach wolnej konkurencji i zapewnienia przez państwo nienaruszalności własności prywatnej zapewni szybki rozwój gospodarki.

</doc>
