<doc id="349897" url="https://pl.wikipedia.org/wiki?curid=349897" title="Charlie Pace">
Charlie Pace

Charlie Pace – jeden z bohaterów serialu "Zagubieni". Gra go Dominic Monaghan.
Charlie jest członkiem rockowej grupy "DriveSHAFT". Jest w niej najzdolniejszym muzykiem i autorem jej repertuaru. Mimo tego to jego brat, wokalista i gitarzysta postrzegany jest za lidera zespołu. Jest to dla Charliego źródłem frustracji. Drugim powodem jest dystans do życia gwiazdora. Obyczajowe ekscesy jakich jest uczestnikiem i świadkiem odpychają ciągle religijnego młodego człowieka. W czasie spowiedzi ksiądz uświadamia mu, że w gruncie rzeczy to jest to jego wybór. To uświadamia Charliemu, że jedynym sposobem wyrwania się z zaklętego kręgu jest rozwiązanie grupy i powrót do normalnego życia. Tu napotyka na opozycję brata – Liama, ostatecznie daje się przekonać i grupa kontynuuje działalność. Charlie z przerażeniem obserwuje jak brat pogłębia się w uzależnieniu od narkotyków i ostatecznie w poczuciu własnej bezsilności sam po nie sięga. Prowadzi to do stopniowej degrengolady. Grupa przestaje funkcjonować i traci kontrakt z wytwórnią płytową. Brat Charliego ostatecznie wyswabadza się z nałogu i prowadzi przykładne życie ojca młodej rodziny zamieszkując Australii. Charlie także podejmuje próby tak wyzwolenia się z nałogu, jak i powrotu do normalnego życia. Wszystkie próby jednak kończą się klęską. Także usiłowania reaktywowania grupy, ze względu na odmowę Liama, prowadzą do niczego. Charlie postanawia zostać więc muzykiem solowym. Po spotkaniu z bratem w Australii ma zamiar udać się do LA i rozpocząć pracę nad nowym albumem. Wchodzi na pokład pechowego samolotu i rozbija się na tajemniczej wyspie.
Na wyspie Charlie wchodzi do wiodącej grupy, choć nikt poważnie go nie traktuje. Zbliża się do Claire Littleton pragnąc zostać jej partnerem, staje się jej sympatią, lecz nikim więcej. Na wyspie ciągle zażywa heroinę, którą przemycił na pokład samolotu. Z nałogu pomaga mu się wyzwolić John Locke. Jakiś czas potem, gdy wydaje się już w pełni wyleczony z nałogu, znajduje na wyspie olbrzymie zapasy narkotyku we wraku rozbitej awionetki. Narkotyki znalezione przez Charliego ukryte są w gipsowych figurkach Matki Boskiej. Od tego momentu Charlie nie rozstaje się z taką figurką, budząc powszechne zdumienie tym nagłym przypływem uczuć religijnych. Zbiega się to z okresem gdy Claire zaczyna odwzajemniać jego uczucie. Charlie zostaje zdemaskowany przez Mr. Eko, gdy ten odkrywa co kryje figurka. Choć Mr. Eko niszczy wrak samolotu z ładunkiem na pokładzie, okazuje się, że Charlie już wcześniej ukrył spory zapas narkotyku w puszczy. W jednym z ostatnich odcinków II serii serialu Charlie wyrzuca w złości wszystkie figurki do oceanu.
W trzecim sezonie jesteśmy świadkami dramatycznych wydarzeń, na pierwszy rzut oka niezwiązanych z Charliem. Jeden z grupy rozbitków – Desmond Hume, wyznaje tajemnicę Charliemu, że miewa wizje o jego śmierci. Mimo jego determinacji, nadmienia, że zatrzymanie tego procesu jest niemożliwe. Mówi, że Charlie musi zginąć. Charlie wkrótce po następnych incydentach zaczyna wierzyć Desmondowi, a ten mimo poprzednich słów, nie ma odwagi, by skazać Charliego na śmierć, lecz i tak jest skazany na porażkę.
Charlie dopływa do podwodnej stacji i wchodzi do środka, gdzie zatrzymują go dwie kobiety z grupy Innych, Greta i Bonnie. Związują go i chcą dowiedzieć się od niego jak się tu znalazł. Z wody potajemnie wynurza się Desmond, który się kryje. Później z wody wynurza się Mikhail Bakunin i mówi Bonnie i Grecie że Ben kazał mu je zabić. Zabija Gretę i rani Bonnie a wtedy Desmond strzela do Mikhaila. Charlie chce się dowiedzieć od Bonnie jaki jest kod, a ta mu mówi i wtedy umiera. Charlie zapisuje go, lecz nie pozwala Desmondowi wejść do środka. Nawiązuje kontakt z jego dziewczyną Penelopą. Dowiaduje się, że Penny nic nie wie o Naomi. Wtedy z okienku pojawia się Mikhail z granatem i wyciąga zawleczkę. Charlie żeby ratować Desmonda zamyka drzwi i zalewa go woda.

</doc>
<doc id="349899" url="https://pl.wikipedia.org/wiki?curid=349899" title="Babańce">
Babańce

Babańce – wieś w Polsce położona w województwie podlaskim, w powiecie sejneńskim, w gminie Sejny.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
We wsi zachowały się znakomicie zachowane przykłady dawnego budownictwa ludowego m.in. z XIX w. 
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="349900" url="https://pl.wikipedia.org/wiki?curid=349900" title="Babczyzna">
Babczyzna

Babczyzna – wieś w Polsce położona w województwie lubelskim, w powiecie lubartowskim, w gminie Ostrówek. Wieś jest położona w północnej części gminy, ma powierzchnię 191 ha. 
Początki wsi to przełom XIX i XX wieku. Pierwszymi dziedzicami majątku byli Grodziccy. Nazwa wsi wywodzi się od przynależności tutejszych ziem do babki właścicieli folwarku Dębica, którzy nazywali ten obszar babizną.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Ostrówek. Według Narodowego Spisu Powszechnego z roku 2011 wieś liczyła 68 mieszkańców.

</doc>
<doc id="349901" url="https://pl.wikipedia.org/wiki?curid=349901" title="Babczów">
Babczów

Babczów – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="349902" url="https://pl.wikipedia.org/wiki?curid=349902" title="Babia">
Babia

Babia – wieś w Polsce położona w województwie wielkopolskim, w powiecie konińskim, w gminie Rzgów.

</doc>
<doc id="349903" url="https://pl.wikipedia.org/wiki?curid=349903" title="Babianka (wieś)">
Babianka (wieś)

Babianka – wieś w Polsce położona w województwie lubelskim, w powiecie parczewskim, w gminie Parczew.
Miejscowość położona przy drodze wojewódzkiej nr 813.
Wieś królewska, położona było w drugiej połowie XVI wieku w powiecie lubelskim województwa lubelskiego. Była własnością Jana Gabriela Tęczyńskiego, który w 1547 roku zamienił m.in. Babiankę za wsie królewskie. W latach 1944–1954 miejscowość była siedzibą gminy Tyśmienica. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Parczew.
Wierni Kościoła rzymskokatolickiego należą do parafii Parafia Niepokalanego Poczęcia NMP w Ostrowie Lubelskim.
Historia.
Według noty słownika z roku 1880 Babianka to wieś i folwark w powiecie włodawskim, gminie Tyśmienica, parafii Ostrów folwark posiadał przestrzeni 1279 mórg. Według spisu z 1827 roku wieś liczyła 15 domów i 106 mieszkańców.
Przypisy.
 

</doc>
<doc id="349904" url="https://pl.wikipedia.org/wiki?curid=349904" title="Babice Nowe">
Babice Nowe

Babice Nowe – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.

</doc>
<doc id="349905" url="https://pl.wikipedia.org/wiki?curid=349905" title="Babiczki">
Babiczki

Babiczki – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="349906" url="https://pl.wikipedia.org/wiki?curid=349906" title="Babidół">
Babidół

Babidół (kaszb. "Babòdół" lub też "Babi Dół", niem. "Ziegelei Babenthal") – wieś kaszubska w Polsce położona w województwie pomorskim, w powiecie gdańskim, w gminie Kolbudy.
Wieś jest siedzibą sołectwa Babidół.
Na północ od wsi znajduje się leśny rezerwat przyrody Jar Reknicy.
W latach 1975–1998 miejscowość administracyjnie należała do województwa gdańskiego. Do 1918 roku wieś była częścią powiatu kartuskiego.

</doc>
<doc id="349907" url="https://pl.wikipedia.org/wiki?curid=349907" title="Babi Dół">
Babi Dół

Babi Dół (dodatkowa nazwa w j. ) – wieś kaszubska w Polsce położona w województwie pomorskim, w powiecie kartuskim, w gminie Żukowo, przy drodze krajowej nr 20 Stargard – Szczecinek – Gdynia. Od 28 października 2011 stanowi samodzielne sołectwo (wcześniej należała do sołectwa Glincz).
W latach 1975–1998 miejscowość administracyjnie należała do województwa gdańskiego.
W pobliżu wsi, w lesie, znajdują się pozostałości obiektów jednostki wojskowej, którą zlikwidowano na początku lat 90. XX wieku.
W Babim Dole rozpoczyna się szlak w kierunku rezerwatu przyrody „Jar rzeki Raduni”.
W miejscowości znajduje się przystanek kolejowy Babi Dół.
Na granicy miejscowości Babi Dół – Borcz – Trątkownica znajduje się cmentarzysko kurhanowe kultury wielbarskiej, badane wykopaliskowo przez archeologów z Uniwersytetu Łódzkiego.

</doc>
<doc id="349909" url="https://pl.wikipedia.org/wiki?curid=349909" title="Graham Greene (pisarz)">
Graham Greene (pisarz)

Henry Graham Greene (ur. 2 października 1904 w Berkhamsted, zm. 3 kwietnia 1991 w Vevey) – angielski powieściopisarz i dramaturg. Autor powieści psychologicznych, często z sensacyjną akcją wykorzystywaną dla ukazania problematyki etyczno-religijnej. Zaliczany jest do twórców o światopoglądzie katolickim. Pracował także jako dziennikarz i krytyk.
Życiorys.
Był czwartym z sześciorga rodzeństwa. Jego młodszy brat – Hugh został dyrektorem BBC.
Greene studiował w Balliol College w Oksfordzie. W trakcie studiów opublikował swój debiutancki tomik poetycki, który jednak nie odniósł sukcesu. Po uzyskaniu dyplomu zajmował się dziennikarstwem – na początku w Nottingham, następnie zaś w „The Times”. W tym okresie rozpoczął korespondencję z Vivien Dayrell-Browning, swoją przyszłą żoną, z powodu której nawrócił się na katolicyzm.
Greene przyjął chrzest w 1926. Rok później ożenił się z Vivien. Mieli dwoje dzieci: Lucy (ur. 1933) i Francisa (ur. 1936, zm. 1987). W 1948 opuścił Vivien dla Katarzyny Walston, ale formalnie nadal pozostali małżeństwem.
Debiutem powieściowym Greene’a był opublikowany w 1929 "Tchórz" ("The Man Within"). Sukces, jaki odniosła powieść, skłonił go do zajęcia się powieściopisarstwem „na pełny etat”, jednak kolejne dwie powieści nie cieszyły się popularnością – zajmował się więc w tym okresie również pisaniem recenzji książek i filmów m.in. dla „Spectatora”. Popularność i reputację Greene’a jako autora zbudowały powieści "W Brighton" ("Brighton Rock", 1938), "Moc i chwała" ("The Power and the Glory", 1940), "Sedno sprawy" ("The Heart of the Matter", 1948) oraz "Spokojny Amerykanin" ("The Quiet American", 1955).
Greene wiele podróżował, m.in. do Wietnamu, Meksyku, krajów afrykańskich i po Europie. W czasie II wojny światowej zaangażowany był nawet w działalność szpiegowską na rzecz Wielkiej Brytanii. Sporo jego powieści jest umiejscowionych w egzotycznej scenerii.
Przez ostatnie lata mieszkał w Vevey w Szwajcarii, gdzie zmarł w 1991. Pochowany jest na cmentarzu w Corsier-sur-Vevey.

</doc>
<doc id="349910" url="https://pl.wikipedia.org/wiki?curid=349910" title="Podstawy obowiązywania prawa międzynarodowego">
Podstawy obowiązywania prawa międzynarodowego

Podstawy obowiązywania prawa międzynarodowego - nauka i doktryna prawa międzynarodowego w tym kontekście mówi o dwóch zasadniczych koncepcjach: naturalistycznej i pozytywistycznej.
Koncepcja naturalistyczna odwołuje się do prawa natury. W istocie jest przeniesieniem na grunt prawa międzynarodowego teorii naturalnych praw człowieka. Z samego faktu istnienia państwo ma przyrodzone, podstawowe czy fundamentalne prawa, które muszą być respektowane przez inne podmioty. Są to zwłaszcza: 
Z kolei teoria pozytywistyczna (nazywana również woluntarystyczną) wskazuje, że podstawą obowiązywania prawa międzynarodowego jest wspólna wola państw. Wola ta znajduje swój wyraz bądź to w normach zwyczajowych, bądź to w normach konwencyjnych. Normy prawa międzynarodowego mogą być zmienione, ale tylko za zgodą wszystkich związanych nimi państw - poszczególne państwo (państwa) nie może w każdej chwili jednostronnie cofnąć swą zgodę na obowiązywanie określonej normy prawa międzynarodowego.

</doc>
<doc id="349911" url="https://pl.wikipedia.org/wiki?curid=349911" title="Babiec Piaseczny">
Babiec Piaseczny

Babiec Piaseczny – wieś w Polsce położona w województwie mazowieckim, w powiecie sierpeckim, w gminie Rościszewo. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="349912" url="https://pl.wikipedia.org/wiki?curid=349912" title="Babiec Rżały">
Babiec Rżały

Babiec Rżały – wieś w Polsce położona w województwie mazowieckim, w powiecie sierpeckim, w gminie Rościszewo. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="349913" url="https://pl.wikipedia.org/wiki?curid=349913" title="Babiec-Więczanki">
Babiec-Więczanki

Babiec-Więczanki – wieś w Polsce położona w województwie mazowieckim, w powiecie sierpeckim, w gminie Rościszewo. Leży nad Skrwą.
W latach 1975–1998 miejscowość administracyjnie należała do województwa płockiego.

</doc>
<doc id="349914" url="https://pl.wikipedia.org/wiki?curid=349914" title="Babieniec (województwo warmińsko-mazurskie)">
Babieniec (województwo warmińsko-mazurskie)

Babieniec (niem. "Babenczien", "Babziens") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze. W latach 1975–1998 miejscowość administracyjnie należała do województwa olsztyńskiego. Babieniec jest samodzielną wsią sołecką.
Położenie geograficzne.
Wieś jest położona w południowej części gminy Korsze w bezpośredniej bliskości z gminą Reszel. Pod względem historycznym miejscowość leży w Prusach Dolnych, na obszarze dawnej pruskiej Barcji. Pod względem fizycznogeograficznym jest położona na Pojezierzu Mrągowskim, będącym częścią Pojezierza Mazurskiego. Ukształtowanie powierzchni wsi i okolic jest pagórkowate. Zabudowa jest rozproszona. Na północ od wsi znajduje się Jezioro Babienieckie (niem. "Babzienser See") o powierzchni 25 ha. Jezioro to miało nazwy starsze niż znana data założenia wsi. Nazwy jeziora z roku 1374: "Babazcin" i "Bobanczin". Na wschód od miejscowości rozciąga się "Tołkiński Las" (niem. "Tolksdorfer Wald").
Miejscowość jest oddalona od sieci głównych dróg. Przez wieś prowadzą dwie drogi powiatowe: nr 1691N łącząca Reszel z Dzikowiną oraz nr 1689N łącząca Babieniec z Kraskowem.
Historia.
Wieś lokowana była na prawie chełmińskim w 1390. Obszar wsi wynosił 40 włók, z których sześć należało do sołtysa. Osadnicy płacili czynsz z każdej włóki po pół grzywny oraz w naturze po dwie kury. We wsi była karczma, której właściciel płacił czynsz w wysokości jednej grzywny i ośmiu skojców do 11 listopada (św. Marcina), kiedy w państwie krzyżackim zamykał się rok podatkowy.
Wieś będąca własnością rodziny "von Königsegg" została dwukrotnie zniszczona: w czasie wojny trzynastoletniej 1454-1466 i później w czasie wojny polsko-krzyżackiej (1519–1521). W XVII-XVIII w. wieś była we władaniu rodzin "von Hülsen", "von Bonin", a następnie "von Borcke".
W roku 1913 las w Babieńcu należał do Gustava von Borcke ze Szczecina, który był właścicielem pobliskich Płutnik i Staryni.
Po zakończeniu drugiej wojny światowej wieś weszła w skład Polski. Opuszczony Babieniec zasiedlili polscy repatrianci z Kresów Wschodnich, a także ludność ukraińska przesiedlona w ramach Akcja „Wisła”.
W roku 1970 w Babieńcu funkcjonowała czteroklasowa szkoła podstawowa, włączona potem do Szkoły Podstawowej w Garbnie. W 1973 r. sołectwo Babieniec obejmowało: wieś Babieniec, Gudniki wieś i PGR, os. Młynisko (dawny folwark położony ok. 1,5 km na południowy zachód od Kraskowa).
Demografia.
W roku 1817 folwark i wieś miały 14 domów.
Liczba mieszkańców: w 1817 – 186 osób, w 1925 – 294, w 1939 – 346, w 1970 – 148, w 2004 – 125, w 2016 - 120.

</doc>
<doc id="349915" url="https://pl.wikipedia.org/wiki?curid=349915" title="Babięta">
Babięta

Babięta (niem. "Babienten", 1938–1945 "Babenten") – wieś w Polsce położona w województwie warmińsko-mazurskim, w powiecie mrągowskim, w gminie Piecki. W latach 1975–1998 miejscowość administracyjnie należała do województwa olsztyńskiego.
Wieś położona nad Babiecką Strugą, na szlaku kajakowym rzeki Krutyni. Założona została w XV w. (według innych autorów w XVI), a jej zaczątkiem była kuźnica hutnicza. We wsi znajduje się młyn wodny z początku XX w. – obecnie mieści się tu mała elektrownia wodna. We wsi znajduje się lądowisko Babięta dla małych samolotów oraz ośrodek wypoczynkowy z możliwością wynajęcia kajaków – Stanica Wodna, jako jeden z licznych obiektów stowarzyszenia PTTK.
Nazwa wsi jest pochodzenia staropruskiego i powstała od pobliskich jezior Babięty Wielkie i Babięty Małe. Jeziora te dawniej zapisywane były pod nazwami "Bawand" (1283), "Babant" (1388), "Babat" (1388). Etymologicznie najprawdopodobniej wywodzi się od słowa oznaczającego "babę" w znaczeniu "wiedźma, czarownica". Gustaw Leyding uważa, że słowo to zostało zapożyczone z języka słowiańskiego (polskiego).
Historia.
Dawniej, rzeka Babięta była rzeką graniczną pomiędzy komturstwem elbląskim a komturstwem bałdzkim i jednocześnie między wójtostwem szczycieńskim a sześcieńskim – późniejszymi starostwami. Początkowo mieściła się w miejscu obecnej wsi osada hutnicza (XV wiek). Kuźnica hutnicza podlegała wójtom krzyżackim, a później starostom książęcym z Szestna. Mistrzowie kowalscy, dzierżawiący kuźnicę hutniczą, mieli prawo do rybołówstwa i piwowarstwa na własną potrzebę oraz bezpłatny wyrąb drzewa, przeznaczonego na węgiel drzewny do huty. Ruda darniowa pozyskiwana była w ramach szarwarku przez ludność z okolicznych wsi. W czasie wojny ze Szwecją (1655-1660) kuźnica została zniszczona. Po odbudowie funkcjonowała jeszcze do 1727 r. i produkowała kowadła, lemiesze i inne wyroby żelazne na potrzeby rolnicze. Pod koniec XIX pozostała po dawnej hucie szlaka została przewieziona do huty w Katowicach, w celu pozyskania żelaza z wykorzystaniem nowocześniejszych i bardziej efektywnych metod wytopu żelaza.
Wieś Babięta dzieliła się na dwie części (podzielona graniczną rzeką). Wschodnia część wsi podlegała pod wójtostwo z siedzibą w Szestnie, została założona w 1570 r. W 1785 r. było tu 6 domów i młyn. Zachodnia część wsi, podlegająca pod wójtostwo (późniejsze starostwo) w Szczytnie powstała dopiero w połowie XVII w. W 1785 r. było tu 13 domów. Obie części połączono w jedną wieś w 1816 r. i przyłączono do powiatu mrągowskiego. W tym czasie wieś składała się z 27 domów a zamieszkiwało w niej 151 osób. W 1838 we wsi było już 47 domów i 272 mieszkańców.
W XVII w. we wsi był także książęcy młyn wodny. Roczna opłata dzierżawna wynosiła w 1651 r. trzy łaszty żyta i sześć tuczników. Przy młynie znajdował się także tartak. Młyn i tartak funkcjonowały do 1930 r. W 1938 r. urzędową nazwę wsi zmieniono na "Babenten".

</doc>
<doc id="349916" url="https://pl.wikipedia.org/wiki?curid=349916" title="Babigoszcz">
Babigoszcz

Babigoszcz (niem. "Hammer") – wieś w Polsce, położona w województwie zachodniopomorskim, w powiecie goleniowskim, w gminie Przybiernów, przy drodze ekspresowej S3, nad Gowienicą. 
W latach 1975–1998 miejscowość administracyjnie należała do województwa szczecińskiego.
Według danych z 1 stycznia 2011 roku wieś zamieszkiwało 127 osób.
Przez Babigoszcz przebiegała kolej wąskotorowa z Gryfic do Stepnicy z przystankiem Babigoszcz, zamknięta dla ruchu pasażerskiego w 1977 r., a w 1996 roku również dla towarowego. Obecnie tory są rozebrane.
Przy przepływającej przez wieś rzece Gowienicy zachował się murowano-ryglowy młyn wodny z połowy XIX w. W drugiej połowie XX w. młyn został przebudowany na zajazd.
Przy przejeździe kolejowo-drogowym funkcjonował zajazd "Gniewko" o konstrukcji drewnianej. Zajazd był ozdobiony palisadą z rzeźbami głów 50 wojowników słowiańskich, wyrzeźbionych siekierą w pniach olchowych przez Edmunda Gunsza. Zajazd spłonął w 2002 roku.

</doc>
<doc id="349917" url="https://pl.wikipedia.org/wiki?curid=349917" title="Babiki">
Babiki

Babiki – wieś w Polsce, położona w województwie podlaskim, w powiecie sokólskim, w gminie Szudziałowo.
W latach 1954–1972 wieś należała i była siedzibą władz gromady Babiki. W latach 1975–1998 wieś administracyjnie należała do województwa białostockiego.
Prawosławni mieszkańcy wsi podlegają parafii pw. Św. Apostołów Piotra i Pawła w niedalekim Samogródzie, a wierni kościoła rzymskokatolickiego należą do parafii Najświętszej Maryi Panny Pośredniczki Łask i św. Agaty w Minkowcach.
Opis.
Babiki w okresie międzywojennym były siedzibą urzędu gminy wiejskiej Odelsk. 
W 1929 r. mieszkało tu 125 osób. Był jeden wiatrak i jeden sklep spożywczy.
W 1945 roku wschodnia część terenów gminy Odelsk została włączona do Białoruskiej SRR, a z pozostałych terenów utworzono gminę Babiki z siedzibą w Babikach. Reformą administracyjną z 1954 roku zlikwidowano gminę.

</doc>
<doc id="349919" url="https://pl.wikipedia.org/wiki?curid=349919" title="Babinek (powiat gryfiński)">
Babinek (powiat gryfiński)

Babinek ("niem. Heinrichsdorf") – wieś w Polsce położona w województwie zachodniopomorskim, w powiecie gryfińskim, w gminie Banie.
W 2003 r. wieś miała 456 mieszkańców.
W latach 1975–1998 miejscowość administracyjnie należała do województwa szczecińskiego.
Dawna wieś folwarczna położona w północnej części gminy Banie przy trasie Gryfino – Banie, położona 9 km na północny zachód od Bań. W średniowieczu osada wchodziła w skład domeny bańskich Templariuszy i przez nich zapewne została założona.
W dokumentach roku 1303 wymieniono Gerborda z Henrikesdorp, jako jednego ze świadków czynności templariuszy dotyczących łanów w Lubanowie. W 1391 roku wieś stanowiąca już własność rycerskiej rodziny Rehbergowie przeszła w ręce rycerza Piotra v. Steinwehr. W kolejnych latach osada przechodziła we władanie okolicznych rodów. W okresie nowożytnym mieścił się tu folwark z kamienno-ceglanymi zabudowaniami oraz pałacem z XVIII wieku i parkiem krajobrazowym. Według inwentaryzacji przeprowadzonej w 1868 roku wieś liczyła: 344 mieszkańców, 24 domy mieszkalne, 3 zabudowania przemysłowe i 46 gospodarczych.
W 1939 roku do folwarku należały 1085 ha ziemi i 108 gospodarstw domowych.
Po objęciu administracji przez Polskę w roku 1945 wsi nadano zwyczajową nazwę "Batoryn". Urzędowa nazwa powstała wkrótce przez zdrobnienie nazwy wsi Babin położonej w gminie Bielice.
Kościół wzniesiony został na przełomie XIV i XV w., a w wyniku przebudowy po pożarze z 1907 roku ma formę neoromańską. Wieża w 3/4 wysokości czworoboczna, wyżej ośmioboczna, kryta hełmem ostrosłupowym. Kościół wraz z cmentarzem otoczony jest kamienno-ceglanym murem. We wnętrzu kościoła wystrój barokowy i neoromańskie wyposażenie, witraże z 1908 r. oraz kamienne tablice nagrobne rodziny von Lenke, dawnych właścicieli Babinka. Kościół poświęcono ponownie w dniu 28 lipca 1946 roku nadając mu patronat św. Anny.
Kościół filialny pw. św. Anny jest obiektem zabytkowym wpisanym do Rejestru pod numerem A-160 z 19.01.2004 r.
W zespole dworsko – folwarcznym zachowały się neogotyckie budynki gospodarcze ze schyłku XIX w., 3-kondygnacyjny magazyn o interesującej formie i bogatych detalach architektonicznych. Ruiny klasycystycznego pałacu z XVIII wieku, przebudowanego w wieku następnym. Park pałacowy z początku XIX w. otoczony kamiennym murem, w którym rośnie interesujący drzewostan (klony, platany, dęby).

</doc>
<doc id="349920" url="https://pl.wikipedia.org/wiki?curid=349920" title="Babin-Olędry">
Babin-Olędry

Babin-Olędry (niekiedy "Babin-Holendry") – wieś w Polsce położona w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość administracyjnie należała do województwa konińskiego.

</doc>
<doc id="349921" url="https://pl.wikipedia.org/wiki?curid=349921" title="Babino (województwo podlaskie)">
Babino (województwo podlaskie)

Babino – wieś w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość administracyjnie należała do województwa białostockiego.
W dniu 22 marca 1952 w miejscowości Babino, w pobliżu szosy Warszawa-Białystok, doszło do likwidacji patrolu Narodowego Zjednoczenia Wojskowego (NZW) dowodzonego przez Stanisława Franciszka Grabowskiego pseud. "Wiarus". Stanisław Grabowski był jednym z najdłużej walczących żołnierzy antykomunistycznego podziemia niepodległościowego w powojennej Polsce. W czasie przedzierania się z obławy Wiarus i dwaj inni partyzanci (Edward Wądołowski pseud."Humorek" i Lucjan Zalewski pseud."Żbik") zginęli z bronią w ręku.
Wierni kościoła rzymskokatolickiego należą do parafii św. Józefa w Złotorii.
Transport.
Przez miejscowość przechodzą drogi.

</doc>
<doc id="349923" url="https://pl.wikipedia.org/wiki?curid=349923" title="Babki Gąseckie">
Babki Gąseckie

Babki Gąseckie (niem. "Babken, Kirchspiel Gonsken", 1938–1945 "Babeck") – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Wieś lokowana na prawie magdeburskim 21 czerwca 1476 r. przez wielkiego mistrza krzyżackiego "Heinricha von Richtenberga", za pośrednictwem komtura z Pokarmina "Bernharda von Balzhofena". Zasadźcy - Piotr i Stefan Babka otrzymali 15 włók nad rzeką Legą i zobowiązani byli do jednej służby zbrojnej. Nazwa wsi pochodzi od nazwiska założycieli. 
W 1600 r. mieszkali w niej sami Polacy. W XVIII wieku była wsią królewską, a jej mieszkańcy zobowiązani byli do robocizny, świadczeń w naturze i podatków jedynie względem państwa.
W latach międzywojennych w Babkach Gąseckich była jednoklasowa szkoła. Administracyjnie podlegały pod urząd stanu cywilnego w Gąskach. Najbliższa poczta i stacja kolejowa były w Kijewie. W 1938 roku wieś liczyła 177 mieszkańców, a dawną nazwę wsi urzędowo zmieniono na "Babeck".
Zobacz też.
Bibliografia:

</doc>
<doc id="349924" url="https://pl.wikipedia.org/wiki?curid=349924" title="Babki Oleckie">
Babki Oleckie

Babki Oleckie (niem. "Babken, Kirchspiel Marggrabowa/Treuburg", 1938–1945 "Legenquell") – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1954–1971 wieś należała i była siedzibą władz gromady Babki Oleckie, po jej zniesieniu w gromadzie Szczecinki. W latach 1975–1998 miejscowość administracyjnie należała do województwa suwalskiego.
Wieś czynszowa lokowana na prawie chełmińskim na 30 włókach w 1562 r., gdy zasadźcy: "Piotr Klimaszewski" i "Marcin Czerwonka" kupili od starosty książęcego (Wawrzyńca von Halle) trzy włóki sołeckie. W XVII wieku wieś zamieszkana była wyłącznie przez ludność polską.
Młyn zbudowano przed rokiem 1640. Zniszczenia z wojny polsko-szwedzkiej, a w szczególności najazd Tatarów hetmana Gosiewskiego, spowodował, że w roku 1683 miejscowi chłopi odrabiali szarwark także w majątku w Sedrankach. Jednoklasowa szkoła powstała około roku 1740. Do 1938 r. wieś zachowała w urzędowej nazwie polski rdzeń "Babken", jednakże w 1938 władze hitlerowskie zmieniły nazwę wsi (w ramach akcji germanizacyjnej) na "Lagenquell".
W roku 1938 Babki Oleckie razem z "Plusquianką" (Mały Lasek), leśniczówką Sedranki i Pieńkami, zwanymi też Danielewem ("Stobbenort"), liczyły 399 mieszkańców. 
Zobacz też.
Babki, Babki Gąseckie

</doc>
<doc id="349925" url="https://pl.wikipedia.org/wiki?curid=349925" title="Baborowo">
Baborowo

Baborowo – wieś w Polsce położona w województwie wielkopolskim, w powiecie szamotulskim, w gminie Szamotuły.
Wieś szlachecka Baborowo maius położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
We wsi do rejestru zabytków wpisano: szkołę murowaną z pierwszej ćwierci XX wieku oraz pozostałości zespołu dworsko-folwarcznego (sam dwór rozebrano w latach 70. XX wieku, był własnością RSP Baborowo). Pozostały: obora z 1896, spichlerz z końca XIX wieku, ośmiorak z początku XX wieku i budynek inwentarski z końca XIX wieku. 

</doc>
<doc id="349926" url="https://pl.wikipedia.org/wiki?curid=349926" title="Baborówko">
Baborówko

Baborówko – wieś sołecka w Polsce położona w województwie wielkopolskim, w powiecie szamotulskim, w gminie Szamotuły. Położona jest 5 km na południowy wschód od Szamotuł, przy szlaku kolejowym Poznań – Szczecin z przystankiem Baborówko.
Historia i zabytki.
Na niewielkim wzniesieniu wśród łąk 500 m na południowy zachód od stacji kolejowej, nad strumieniem, położone jest grodzisko pierścieniowate z XI w. o średnicy około 30 m.
Wieś szlachecka Baborowo minus położona była w 1580 roku w powiecie poznańskim województwa poznańskiego. 
Wymieniona po raz pierwszy w 1421 r. jako Baworowo Minor. Należała wtedy do rodziny Baworowskich. W XV w. własność Kąsinowskich. W końcu XIX w. przeszła w ręce niemieckiego rodu von Hantelmanów. Dla nich około 1895 r. został zbudowany pałac eklektyczny z elementami secesyjnymi. Od 1953 r. mieścił się w nim Zakład Doświadczalny Uprawy, Nawożenia i Gleboznawstwa przekształcony w Doświadczalny Zakład Rolny. Obecnie pałac jest w rękach prywatnych. Blisko pałacu znajduje się parterowa oficyna z przełomu XIX i XX w. Zabytkowy charakter mają również zabudowania folwarczne z lat 1883–1892; obora, chlewnia, kuźnia, spichlerz i gorzelnia. Pałac i oficynę otacza park krajobrazowy z drugiej połowy XIX w. o pow. około 6 ha. Rosną w nim m.in. dąb szypułkowy o obw. 390 cm, sosna wejmutka o obw. 230 cm – pomnik przyrody, a także buk purpurowy o obw. 360 cm.
W latach 1975–1998 miejscowość administracyjnie należała do województwa poznańskiego.
Turystyka.
Przez wieś przebiegają trasy rowerowych Szamotulskich pętli rowerowych:

</doc>
<doc id="349927" url="https://pl.wikipedia.org/wiki?curid=349927" title="Baboszewo">
Baboszewo

Baboszewo – wieś w Polsce położona w województwie mazowieckim, w powiecie płońskim, w gminie Baboszewo.
W latach 1954–1972 wieś należała i była siedzibą władz gromady Baboszewo. W latach 1975–1998 miejscowość administracyjnie należała do województwa ciechanowskiego.
Baboszewo położone jest w południowo-zachodniej części gminy Baboszewo – jest siedzibą władz samorządowych gminy oraz największą pod względem liczby ludności i obszaru miejscowością w gminie. Obejmuje powierzchnię 663 ha i ma zwartą zabudowę.
Przez teren Baboszewa przebiega droga powiatowa Płońsk – Raciąż, stanowiąca połączenie z miastem powiatowym Płońsk, Baboszewo – Dzierzążnia, Baboszewo – Dłużniewo oraz linia kolejowa nr 27 (Nasielsk – Sierpc) z przystankiem Baboszewo.
Zabytki i miejsca pamięci.
We wsi znajduje się neogotycki, zabytkowy kościół z cegły i granitu ze strzelistą wieżą. Wpisany do rejestru zabytków decyzją z 25 listopada 1970 r. (pod nr A-156).
Oznaczone są miejsca pamięci z okresu walki z bolszewikami z 1920 roku na cmentarzu oraz z czasów okupacji hitlerowskiej przy kościele parafialnym.

</doc>
<doc id="349928" url="https://pl.wikipedia.org/wiki?curid=349928" title="Babrosty">
Babrosty

Babrosty (niem. "Babrosten") – wieś w Polsce położona w województwie warmińsko-mazurskim, w powiecie piskim, w gminie Pisz.
W latach 1975–1998 miejscowość administracyjnie należała do województwa suwalskiego.
Nazwa.
12 lutego 1948 r. ustalono urzędową polską nazwę miejscowości – Babrosty, określając drugi przypadek jako Babrost, a przymiotnik – babrościański.

</doc>
<doc id="349929" url="https://pl.wikipedia.org/wiki?curid=349929" title="Babskie Budy">
Babskie Budy

Babskie Budy – wieś w Polsce położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość administracyjnie należała do województwa skierniewickiego.

</doc>
<doc id="349930" url="https://pl.wikipedia.org/wiki?curid=349930" title="Mary Ann Nichols">
Mary Ann Nichols

Mary Ann Nichols, de domo Mary Ann Walker, pseudonim Polly (ur. 26 sierpnia 1845, zm. 31 sierpnia 1888), uważana jest powszechnie za pierwszą ofiarę jednego z najbardziej znanych seryjnych morderców – Kuby Rozpruwacza, który mordował i okaleczał swoje ofiary w londyńskiej dzielnicy Whitechapel w 1888 roku.
Życiorys.
Mary Ann urodziła się na londyńskim East Endzie, przy ulicy Dawes Court, na tyłach Shoe Lane. Jej ojciec, Edward Walker był ślusarzem, matka, Caroline, zajmowała się domem. Polly poślubiła Williama Nicholsa, drukarza, w kościele St Bride przy Fleet Street 16 stycznia 1864 roku. Urodziła mu pięcioro dzieci: Edwarda Johna (1866), Percy George'a (1868), Alice Esther (1870), Elizę Sarah (1876) i Henry'ego Alfreda (1878). Coraz liczniejsza rodzina zamieszkiwała w Walworth, przy Trafalgar Street 131 (od lata 1868), by w roku 1874 przeprowadzić się pod adres 6D Block, Peabody Square, Duke Street, Lambeth.
Około roku 1880 małżeństwo Nicholsów ostatecznie się rozpadło i Mary Ann, porzuciwszy męża i dzieci, stała się na jakiś czas pensjonariuszką Lambeth Workhouse, gdzie zamieszkiwała od 6 września 1880 do 31 maja 1881. Później ślad Polly w rejestrach ginie na rok. Dalszą część życia spędziła Mary Ann w przytułkach i noclegowniach (pojawiając się co jakiś czas w Lambeth Workhouse) tracąc w międzyczasie prawo do alimentów, wypłacanych jej wcześniej przez męża, jako że związała się z innym mężczyzną. Przez krótki czas mieszkała również ze swoim ojcem, który wspominał później że Polly, jakkolwiek nie spędzała nocy poza domem i nie miała w zwyczaju prowadzać się z mężczyznami, bardzo dużo piła, czego Edward Walker nie mógł ścierpieć. To prowadziło do licznych kłótni i skończyło się wyprowadzką Mary Ann. Wyprowadziwszy się z rodzicielskiego domu Polly związała się z kowalem z York Mew, 15 York Street, Walworth, nazwiskiem Thomas Stuart Dew. Jednak i ten związek się rozpadł, a po raz ostatni Dew widział Polly na pogrzebie swego zabitego w wypadku syna, w czerwcu 1886 roku.
Pierwszą część ostatniego roku życia Mary Ann spędziła w przytułkach i noclegowniach, między innymi w StGilles Workhouse, Strand Workhouse, Mitcham Workhouse i wreszcie Lambeth Workhouse, który opuściła 12 maja 1888 roku, podjąwszy ostatnią desperacką próbę powrotu do normalnego życia. Zatrudniła się jako służąca u Samuela i Sarah Cowdry, zamieszkałych w Ingleside, Rose Hill Road, Wandsworth. Stamtąd wysłała ostatni list do swojego ojca. Dwunastego lipca Polly opuściła dom swych chlebodawców, kradnąc ubrania warte 3 funty i 10 szylingów. Kilka dni później wprowadziła się do pokoiku przy Thrawl Street 18 w Whitechapel, który dzieliła z Ellen Holland. To właśnie Ellen widziała Mary Ann żywą jako ostatnia, wspominając ją później jako osobę cichą, schludną i nieagresywną.
Śmierć.
31 sierpnia 1888 roku, o godzinie 2:30 nad ranem, Ellen Holland napotkała pijaną Polly stojącą na rogu Osborn Street i Whitechapel Road. Mary Ann została wyrzucona tej nocy z pokoju na Thrawl Street, nie miała bowiem pieniędzy na czynsz. Ellen próbowała namówić przyjaciółkę do powrotu do domu, Polly jednak uparła się, że musi zebrać pieniądze i porzuciła towarzystwo pani Holland odchodząc Whitechapel Street.
Ciało Mary Ann Nichols zostało odnalezione ok. godziny 3:40 w piątek 31 sierpnia 1888 roku na małej uliczce o nazwie "Buck's Row" w Whitechapel, 200 jardów od "Royal London Hospital". Miała poderżnięte gardło, jej rozcięta jama brzuszna ukazywała jelita, a w okolicy pachwin znajdowały się dwa małe nacięcia. Uliczka była słabo oświetlona i wąska, tak że Charles Cross, który znalazł ciało, wziął je z początku za stertę szmat, zrozumiawszy swoją pomyłkę, dopiero gdy podszedł bliżej. Wraz z Robertem Paulem, który również zdążał do pracy poprzez Buck's Row, Cross udał się na poszukiwanie policji, ściągając konstabla Mizena z jego posterunku na skrzyżowaniu Hanbury i Old Montague Street. Mieszkańcy okolicznych domów nic podejrzanego nie widzieli ani nie słyszeli, tak samo patrol policji z tego rewiru. Nichols została zabita ok. godziny 3:30.

</doc>
<doc id="349931" url="https://pl.wikipedia.org/wiki?curid=349931" title="Babule">
Babule

Babule – wieś w Polsce położona w województwie podkarpackim, w powiecie mieleckim, w gminie Padew Narodowa.
Dobra tabularne Babula Albiny Włodek położone w 1905 roku w powiecie mieleckim Królestwa Galicji i Lodomerii.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przepływa niewielka rzeka Babulówka, dopływ Wisły.

</doc>
<doc id="349932" url="https://pl.wikipedia.org/wiki?curid=349932" title="Baby Dolne">
Baby Dolne

Baby Dolne – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="349933" url="https://pl.wikipedia.org/wiki?curid=349933" title="Baby Górne">
Baby Górne

Baby Górne – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="349934" url="https://pl.wikipedia.org/wiki?curid=349934" title="Bachanowo">
Bachanowo

Bachanowo – wieś w Polsce położona w województwie podlaskim, w powiecie suwalskim, w gminie Jeleniewo.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego.
W latach 1954–1959 wieś należała i była siedzibą władz gromady Bachanowo, po jej zniesieniu w gromadzie Pawłówka Nowa. W latach 1975–1998 miejscowość administracyjnie należała do województwa suwalskiego.
Nieopodal wsi znajduje się Rezerwat przyrody Głazowisko Bachanowo oraz ścieżka edukacyjna Doliny Czarnej Hańczy. Na północ znajduje się Jezioro Hańcza.

</doc>
<doc id="349935" url="https://pl.wikipedia.org/wiki?curid=349935" title="Bachlawa">
Bachlawa

Bachlawa (daw. "Bachlowa") – wieś w Polsce położona w województwie podkarpackim, w powiecie leskim, w gminie Lesko.
W latach 1975–1998 miejscowość administracyjnie należała do województwa krośnieńskiego.
Historia.
Miejscowość ta istnieje od 1376 roku, kiedy to stanowiła część założonej na prawie ruskim wsi Terpiczów. W roku 1427 Terpiczów, wraz z całym dorzeczem Hoczewki, stał się posiadłością należącą do Matiasza ze Zboisk (protoplasty rodu Balów z Hoczwi). Pozostawała własnością Balów do połowy XVII wieku. Od XVII wieku przyjęła się nazwa Bachlowa – wzięła się ona od zniekształconego nazwiska właścicieli. W połowie XIX wieku właścicielem posiadłości tabularnej w Bachlowej był Emilian Rylski. W 1896 dobra Bachlawa, Hoczew, Średnia Wieś nabył Stanisław Nowak od hr. Michała Zyberk Platera.
W 1921 roku liczyła 229 mieszkańców (w tym 187 grekokatolików). Obecna nazwa wsi funkcjonuje od 1968 roku.
W Bachlawie mieszkała oraz tworzyła Zofia Roś, uważana za najbardziej autentyczną rzeźbiarkę w Bieszczadach. Rzeźby jej autorstwa trafiły do kolekcji w kilkunastu krajach na całym świecie.

</doc>
<doc id="349936" url="https://pl.wikipedia.org/wiki?curid=349936" title="Bachmackie Kolonie">
Bachmackie Kolonie

Bachmackie Kolonie – kolonia w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Bachmackie Kolonie stanowią samodzielne sołectwo.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="349937" url="https://pl.wikipedia.org/wiki?curid=349937" title="Bachmatówka">
Bachmatówka

Bachmatówka – wieś w Polsce położona w województwie podlaskim, w powiecie sokólskim, w gminie Sokółka.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Pochodzenie nazwy miejscowości tłumaczone jest istniejącą tutaj kiedyś hodowlą koni – bachmatów.
Według danych z 2011 roku miejscowość zamieszkiwało 56 osób.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Sokółce.

</doc>
<doc id="349938" url="https://pl.wikipedia.org/wiki?curid=349938" title="Bachorce">
Bachorce

Bachorce – wieś w Polsce położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1954–1959 wieś należała i była siedzibą władz gromady Bachorce, po jej zniesieniu w gromadzie Piecki. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 322 mieszkańców. Jest ósmą co do wielkości miejscowością gminy Kruszwica.
Historia.
Przed rokiem 1939 wieś znajdowała się na terenie powiatu Strzelno. W Bachorcach było 2 rolników, którzy mieli gospodarstwa o powierzchni powyżej 50 ha: Jan Grochowina (59 ha) i Jan Kmieć (57 ha). W Bachorcach było już wówczas rozwinięte rzemiosło:
We wsi była też restauracja J. Różyckiego, 2 wiatraki: Fr. Lewandowskiego i W. Stannego, sklep wielobranżowy P. Sołtysiaka oraz sprzedaż wyrobów tytoniowych A. Włódarka. Wieś w tym czasie zamieszkiwało 779 osób.

</doc>
<doc id="349939" url="https://pl.wikipedia.org/wiki?curid=349939" title="Bachorzew (wieś)">
Bachorzew (wieś)

Bachorzew – wieś w Polsce położona w województwie wielkopolskim, w powiecie jarocińskim, w gminie Jarocin.
W latach 1975–1998 miejscowość administracyjnie należała do województwa kaliskiego.
Szkolnictwo.
W Bachorzewie znajduje się Niepubliczna Szkoła Podstawowa wraz z przedszkolem. Do szkoły uczęszcza ok. 70 osób.

</doc>
<doc id="349941" url="https://pl.wikipedia.org/wiki?curid=349941" title="Mary Nichols">
Mary Nichols



</doc>
<doc id="349948" url="https://pl.wikipedia.org/wiki?curid=349948" title="Kultura zarubiniecka">
Kultura zarubiniecka

Kultura zarubiniecka – kultura archeologiczna środkowego i późnego okresu lateńskiego i okresu wpływów rzymskich. Jej nazwa pochodzi od miejscowości Zarubińce na Ukrainie, gdzie przebadano stanowisko archeologiczne tej kultury.
Geneza.
W starszej literaturze przyjął się pogląd o uformowaniu się kultury zarubinieckiej na wcześniejszej kulturze miłogradzkiej identyfikowanej przez niektórych badaczy z Neurami i kulturze pomorskiej, przy znacznym udziale oddziaływań celtyckich.
Według współczesnych ustaleń archeologii białoruskiej i ukraińskiej, genezy kultury zarubinieckiej nie należy upatrywać we wcześniejszej jednostce taksonomicznej, jaką jest na tych terenach kultura miłogradzka. Jest to sprzeczne z dawniejszymi poglądami badaczy, którzy w tym przypadku upatrywali ciągłości osadniczej na obszarze Białorusi i północnej Ukrainy. Archeolodzy białoruscy i ukraińscy szukają genezy omawianej kultury na zewnętrznych, wobec zajmowanego przez nią terytorium, obszarach, między innymi w rejonie Wisły. W okresie swego rozwoju kultura zarubiniecka pozostawała w silnych związkach z kulturami strefy bałtyjskiej.
Chronologia i zasięg występowania.
Kultura ta uformowała się w III wieku p.n.e. W literaturze polskiej przyjął się pogląd, według którego kres kultury zarubinieckiej nastąpił mniej więcej na przełomie er, po czym przez półtora wieku miały istnieć jednostki postzarubinieckie. Jednak teorii takiej przeciwstawiają się badacze ukraińscy, zdaniem których kultura ta przetrwała do końca II lub nawet III wieku n.e., przy czym do takiej opinii przychyla się również część badaczy polskich. Kultura ta rozwijała się na obszarze północnej Ukrainy i na Białorusi, zajmując część tych obszarów, od środkowego Bugu i Prypeci, po ujście Berezyny do Dniepru. Obszary zajmowane przez ludność kultury zarubinieckiej charakteryzują się dużą ilością cieków wodnych, jezior i bagien. Dodatkowo tereny te były gęsto zalesione w czasie rozwoju tej kultury. Ponadto jej stanowiska znane są również z Grzędy Horodelskiej i Obniżenia Dubieńskiego w Polsce. W jej obrębie Rościsław Terpiłowski wyróżnił trzy grupy terytorialne:
Gospodarka.
Gospodarka kultury zarubinieckiej związana była bezpośrednio z lasem. Pierwszym uprawianym zbożem było proso, po czym w późniejszych czasach zaczęła pojawiać się także pszenica. Plony zbierano wyłącznie za pomocą sierpów. Ponadto uprawiano również len mający znaczenie w pozyskiwaniu płótna. O znaczeniu tkactwa świadczą z kolei gliniane, a czasem kamienne lub kościane przęśliki. Duże znaczenie miała hodowla zwierząt, wśród których dominowało bydło będące głównym dostarczycielem mięsa. Hodowano także konie zbliżone do tarpanów oraz świnie. Pewną rolę odgrywało również zbieractwo i łowiectwo.
Osadnictwo i budownictwo.
W kulturze zarubinieckiej funkcjonowało głównie osadnictwo otwarte. Osady zakładano przede wszystkim w miejscach z natury obronnych. W późnej fazie rozwoju pojawiły się także osady umocnione, które można nazywać grodami. Nie wiadomo jaką rolę wśród ówczesnych społeczności pełniły owe formy osadnicze. Mogły być one zamieszkiwane stale lub były swego rodzaju schronieniem (j.łac. "refugium") dla ludności w niebezpiecznych sytuacjach. Osadnictwo zarubinieckie było bardziej stabilne w okresie lateńskim, zaś mniej w okresie wpływów rzymskich. Typowymi formami obiektów mieszkalnych były półziemianki. Jak sama nazwa wskazuje były one częściowo zagłębione w ziemię. Ich dachy opierano na kilku słupach, podłogi uszczelniano gliną, natomiast ściany wykonywano w konstrukcji plecionkowej, po czym także wykładano je gliną. W zdecydowanej większości domów istniały paleniska umieszczane w narożnikach, umacniane za pomocą gliny i kamieni.
Obrządek pogrzebowy.
Obrządek pogrzebowy kultury zarubinieckiej miał charakter wyłącznie ciałopalny. Zmarłych wpierw palono na stosach, po czym ich szczątki chowano do urn lub rozsypywano w jamach wykopanych w ziemi. Charakterystyczne dla tej kultury jest, że przedmioty złożone wraz ze szczątkami nie mają śladów przypalania ogniem, co świadczy, że nie palono ich na stosie wraz z ciałem zmarłego. Zmarłych wyposażano więc dopiero po złożeniu do grobu, co różni kulturę zarubiniecką od sąsiednich. Cmentarzyska osiągały nieraz znaczne rozmiary, zwłaszcza jeszcze w okresie lateńskim. Lokowano je z reguły w trudno dostępnych miejscach, a jednak niedaleko od osad. Przykładem takiego cmentarzyska jest stanowisko na uroczysku Wielemicze na Polesiu.
Inwentarz.
Ceramika kultury zarubinieckiej ma dość archaiczny charakter. Znanych jest wiele wyrobów z surowców organicznych, które licznie zachowały się dzięki warunkom przyrodniczym panującym na omawianych ziemiach. Są to na przykład spławiki, ościenie, igły, szpile i obsadki sierpów. Wśród wyrobów brązowych wykształcił się tak zwany styl zarubiniecki. Przykładami przedmiotów wykonanych w tym stylu są zapinki z trójkątnym kabłąkiem. Występowały również wyroby importowane z innych obszarów. Można wśród nich wyróżnić amfory pochodzące ze zromanizowanych kolonii greckich znad Morza Czarnego, wyroby ze szkła, miseczki, pucharki, buteleczki, a także paciorki, wśród których występują także wykonane techniką mozaikową. Ze strefy bałtyjskiej pochodzą wyroby brązowe, w składzie chemicznym zbliżone do mosiądzu, a ponadto siekiery z tulejką, będące wyrobem nieco archaicznym.
Zanik.
Do upadku kultury zarubinieckiej, zdaniem niektórych archeologów, przyczyniły się najazdy plemion sarmackich. Istotny jest okres, w którym zaniknęła kultura zarubiniecka. Według nowszych ustaleń istniała ona przynajmniej do końca II wieku n.e., a najprawdopodobniej również około 100 lat dłużej. Oznacza to, że na jej podłożu wykształciła się, utożsamiana ze Słowianami, kultura kijowska. Wobec tego również ludność kultury zarubinieckiej może być wiązana z etnosem słowiańskim.

</doc>
<doc id="349950" url="https://pl.wikipedia.org/wiki?curid=349950" title="Graham Greene (aktor)">
Graham Greene (aktor)

Graham Greene (ur. 22 czerwca 1952 w , w Ontario) – kanadyjski aktor filmowy i telewizyjny.
Życiorys.
Jest członkiem plemienia Oneidów, należącego do Ligi Irokezów. Był nominowany do "Oscara" za rolę w filmie "Tańczący z wilkami".

</doc>
<doc id="349963" url="https://pl.wikipedia.org/wiki?curid=349963" title="Floyd Red Crow Westerman">
Floyd Red Crow Westerman

Floyd „Red Crow" Westerman (ur. 17 sierpnia 1936 w Dakocie Południowej, zm. 13 grudnia 2007 w Los Angeles) – amerykański aktor, pieśniarz, kompozytor i obrońca praw Indian. Członek plemienia Siuksów (jego imię w języku Dakota brzmi "„Kanghi Duta”"), zaangażowany (m.in. ze Stingiem) w obronę lasów tropikalnych. Wieloletni działacz Ruchu Indian Amerykańskich (AIM) i Międzynarodowej Rady Indiańskich Traktatów (IITC).
Życiorys.
Urodzony w plemieniu Siuksów Sisseton-Wahpeton w rezerwacie Lake Traverse Dakocie Południowej, w wieku 5 lat został wysłany do szkoły z internatem i wychowywał się z dala od rodziny i plemienia. Jako pedagog, znawca sztuki i teatru, ukończył Northern State College w Dakocie Pd. i wyjechał do Denver w stanie Kolorado, gdzie żył z gry na gitarze. Trudne doświadczenia z tego okresu stały się przyczyną jego zaangażowania w działalność społeczną na rzecz poprawy warunków życia tubylczych Amerykanów (w AIM, współpracując m.in. z Dennisem Banksem i Johnem Trudellem) oraz jednym z tematów jego późniejszej twórczości. Od starszych kolegów nauczył się grać na gitarze, łącząc z czasem elementy muzyki country i rocka z muzycznymi tradycjami indiańskimi.
Występując na muzycznych scenach Kolorado w drugiej połowie lat 60., poznał innego młodego działacza i twórcę z plemienia Siuksów, Vine’a Delorię Jr. i do fragmentów tekstu z jego głośnej książki "Custer Died For Your Sins" (Custer umarł za wasze grzechy) nagrał popularny później album o tym samym tytule, poświęcony dramatycznej historii i trudnej sytuacji współczesnych Indian.
W kolejnych dziesięcioleciach koncertował w całych Stanach Zjednoczonych i wielu innych krajach z tak znanymi artystami jak Willie Nelson, Buffy Sainte-Marie, Bonnie Raitt, Joni Mitchell, Harry Belafonte, Kris Kristofferson i Jackson Browne. Ceniony jako muzyk, gitarzysta i kompozytor, coraz więcej czasu poświęcał filmowi, zyskując też uznanie jako aktor grający często role indiańskich wodzów i szamanów, ale podejmujący także inne wyzwania aktorskie. Debiutował jako ojciec Lou Diamond Phillipsa w filmie "Renegaci" (ang. "Renegates"). Ogółem ma na koncie ponad 50 charakterystycznych ról filmowych i telewizyjnych oraz udział w kilkunastu filmach dokumentalnych.
Znawcy „nowego kina” indiańskiego pamiętają zapewne jego role w "Synu Gwiazdy Porannej" i "Clearcut" (oba z 1991 r.), "Zerwanych więzach" (1993), "Szarej Sowie" (1999), czy "Strażniku Snów" (2003). Fani seriali znają go z odcinków "McGyvera", "Strażnika Teksasu", "Przystanku Alaska" czy "Archiwum X". Wielu kinomanów mogło zapamiętać jego role w filmach "The Doors" (1991), "Odważny" (1997), "Truth and Dare" (2003), czy "Hidalgo" (2004). Nie mogło zabraknąć Floyda Westermana w mówiącym o „pokoleniu Wounded Knee” filmie "Lakota Woman" (1994), a jego głos pojawił się m.in. w pionierskiej produkcji tubylczej "Powwow Highway" z 1989 r., kreskówce "Atlantyda: powrót Milo" z 2003 r. i dokumentalnym cyklu "500 Narodów" z 1995 r.. Po raz ostatni na ekranie wystąpił w 2006 roku w filmie rodzinnym "Tillamook Treasure", grając u boku Maxa Gaila, z którym przyjaźnił się od wielu lat.
W 2000, podczas American Indian Expo został uznany za osobowość roku. W 2007 r. za album „A Tribute to Johnny Cash” wyróżniono go muzyczną nagrodą NAMMY (Native American Music Awards).
W ostatnich latach życia chorował na białaczkę, przeszedł przeszczep płuc i musiał ograniczyć działalność publiczną i artystyczną. Jednak do końca tworzył (m.in. rzeźby głów znanych wodzów Indian w brązie) i angażował się w działania na rzecz tubylczej społeczności, w tym w przygotowania do organizowanego przez Dennisa Banksa i innych jego wieloletnich przyjaciół Najdłuższego Marszu 2008 z San Francisco do Waszyngtonu.
Zmarł 13 grudnia 2007 roku w szpitalu w Los Angeles. Pozostawił żonę Rosie, syna i cztery córki. Pochowano go u boku matki w Veblen, w Dakocie Południowej.

</doc>
<doc id="349968" url="https://pl.wikipedia.org/wiki?curid=349968" title="Film 3D">
Film 3D

Film 3D (film trójwymiarowy) – szereg technik, w których dzięki różnorodnej technologii uzyskuje się iluzję głębi ruchomych obrazów. Główną techniką pozwalającą na uzyskanie wrażenia głębi jest przedstawienie obserwatorowi dwóch różnych obrazów prawemu i lewemu oku. 
Techniki.
Podstawowe techniki generowania obrazu stereograficznego, osobnego dla obojga oczu:
Projektory przestrzenne:

</doc>
<doc id="349971" url="https://pl.wikipedia.org/wiki?curid=349971" title="Babięty Wielkie (województwo warmińsko-mazurskie)">
Babięty Wielkie (województwo warmińsko-mazurskie)

Babięty Wielkie – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim. W latach 1975–1998 miejscowość administracyjnie należała do województwa elbląskiego.
Historia.
Założone zostały pod nazwą "Gross Babenz" w 1313 roku w imieniu Kapituły Pomezańskiej przez zasadźcę Cundrata, który jako sołtys otrzymał w dziedziczne posiadanie miejscową karczmę, wolną od czynszu i innych powinności. Mieszkańcy wsi otrzymali 40 włók gruntów, zwolnionych na okres 1 roku od płacenia czynszu. We wsi znajdował się młyn wodny, który w 1372 roku kapituła sprzedała za 60 grzywien młynarzowi. Na młynarzu ciążył obowiązek płacenia kapitule rocznego czynszu w wysokości 5 łasztów pruskich żyta, 4 grzywien srebra oraz 5 świń. Wieś należała do parafii Falknowo Wielkie, gdzie znajdował się najbliższy kościół.
W 1933 roku Babięty Wielkie jako gmina wiejska należała do powiatu suskiego. W tym czasie we wsi mieszkało 317 osób.

</doc>
<doc id="349975" url="https://pl.wikipedia.org/wiki?curid=349975" title="Bachorzewo">
Bachorzewo

Bachorzewo – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 270 mieszkańców. Jest siódmą co do wielkości miejscowością gminy Dobrzyń nad Wisłą.
Zabytki.
Według rejestru zabytków NID na listę zabytków wpisany jest zespół dworski z 2 połowy XIX w., nr rej.: 143/A z 14.08.1984

</doc>
<doc id="349976" url="https://pl.wikipedia.org/wiki?curid=349976" title="Bachorzyn">
Bachorzyn

Bachorzyn – wieś w Polsce położona w województwie łódzkim, w powiecie łaskim, w gminie Buczek.
W latach 1975–1998 miejscowość administracyjnie należała do województwa sieradzkiego.

</doc>
<doc id="349977" url="https://pl.wikipedia.org/wiki?curid=349977" title="Bachórz">
Bachórz

Bachórz – wieś w Polsce położona w województwie podkarpackim, w powiecie rzeszowskim, w gminie Dynów.
W latach 1954–1972 wieś należała i była siedzibą władz gromady Bachorz. W latach 1975–1998 miejscowość administracyjnie należała do województwa przemyskiego.
Przez wieś przebiega droga wojewódzka nr 884.
Historia.
W miejscu Bachórza znajdowało się osiedle wczesnosłowiańskie z kultury praskiej z V-VI w.
W średniowieczu istniał tu dwór Kmitów.
Wieś lokowana w XIV wieku w dobrach należących do Kmitów. W 1436 r. – Jan Goligyan w imieniu żony Małgorzaty Kmity wystąpił do sądu grodzkiego w Sanoku przeciw Mikołajowi Kmicie kasztelanowi przemyskiemu, który zajął gwałtem dobra ojczyste Małgorzaty Goligyan, przypadłe jej po bracie zm. Janie Kmicie i jego dzieciach z Bachórza, tj. zamek Sobień z wsiami doń należącymi Olszanica, Myczkowce, Rajskie i inne. Spór ten trwał do 1441 r., gdy doszło do ugody między Małgorzatą a jej stryjem Mikołajem Kmitą z Wiśnicza, kasztelanem przemyskim. Małgorzata była wtedy żoną Mościca z Wielkiego Koźmina. A dzieci jej brata Jana Kmity mieszkały w dworku w Bachórzu. W 1541 r. Piotr Kmita zapisał żonie swej Barbarze z Felsztyna, córce Jana Herburta 5000 złotych na dobrach Bachórz i przynależnych, Myczkowcach i innych wsiach w okolicy.
W Bachórzu znajdowała się jedna z dwóch znaczących siedzib rodu Krasickich: pierwsza to pobliskie Dubiecko, gdzie urodził się i wychowywał w pierwszych latach swego życia Ignacy Krasicki, drugi to przebudowany po Kmitach, dwór w Bachórzu.
W połowie XIX wieku właścicielem posiadłości tabularnej w Bachorzu był Władysław Skrzyński. Później właścicielem dóbr Bachórz był Zdzisław Skrzyński (zm. 1927). Ostatnim właścicielem Bachórza do roku 1944 był hr. Marcin Krasicki.
Archeologia.
Na terenie przysiółka Chodorówka, stanowiącego obecnie część Bachórza, odkryto w 1940 roku podczas prac ziemnych w związku z budowanym tam przez Niemców lotniskiem, wielokulturowe stanowisko archeologiczne datowane od epoki brązu do wczesnego średniowiecza. W tymże roku zapoczątkowano planowe badania wykopaliskowe dla muzeum w Sanoku. Już w roku 1941 odkryto 30 grobów. Od roku 1942 badania na tym stanowisku prowadził prof. dr Rudolf Jamka z ramienia Ostinstitutu pod kierunkiem Wernera Radiga, któremu towarzyszyła Iryna Dobrianska. Zgromadzone zabytki znajdują się w muzeach archeologicznych w Krakowie i Jarosławiu. Obecnie jest to największe w Polsce, systematycznie badane "osiedle wczesnosłowiańskie" kultury praskiej przez profesora Michała Parczewskiego.
Turystyka.
Warto zwiedzić:

</doc>
<doc id="349978" url="https://pl.wikipedia.org/wiki?curid=349978" title="Bachów">
Bachów

Bachów – wieś w Polsce położona w województwie podkarpackim, w powiecie przemyskim, w gminie Krzywcza.
W latach 1975–1998 miejscowość administracyjnie należała do województwa przemyskiego.
Położenie.
Wieś leży na prawym brzegu Sanu około 1 km poniżej ujścia Stupnicy. Z południowo-wschodniego narożnika rynku, miejscowości Babice, biegnie droga do Bachowa. Po drodze za Babicami znajduje się przeprawa promowa na rzece San. Po drugiej stronie rzeki droga biegnie wzdłuż Sanu. Druga droga prowadzi poprzez przysiółek Krążki, terytorialnie związany z Bachowem, a następnie kładkę na rzece San.
Historia.
Historyczne nazwy:
Nazwa osady pochodzi od niem. lub pol. nazwy osobowej "Bach" lub topograficznej niem. "Bach" (pol. potok), ta druga w związku z lokacją osady na prawie niemieckim.
Pierwotnie na miejscu Bachowa znajdowała się stara osada ruska Stupnica, nadana w 1389 Kmitom. Po jej zniszczeniu przez Mongołów powstała osada Bachów – Mogiła. Pamięć o Stupnicy lub Stupniku przetrwała do naszych czasów: nazywano tak przysiółek Bachowa jeszcze w 1890 oraz płynącą przez wieś rzekę Stupnica. W słownikach funkcjonował również przysiółek Stebnica.
Nazwa Bachów wymieniana jest po raz pierwszy w 1441. Kmitowie lokowali w jego sąsiedztwie kilka nowych miejscowości, które później utworzyły klucz bachowski. Po śmierci Piotra Kmity i podziale dóbr w 1580 klucz bachowski zyskał nowych właścicieli – Barzych i Stadnickich. W ciągu następnych lat wieś była kolejno własnością: Drohojowskich, Wolskich, Grochowskich, Ossolińskich, Grabieńskich, Gorzkowskich, Pinińskich, Humnickich, Dembińskich.
Pierwsza wzmianka o parafii prawosławnej w Bachowie pochodzi z 1510. W połowie XVIII wieku kasztelan sanocki Józef Wojciech Grabieński, uposażył parafię greckokatolicką, która działała do II wojny światowej. Drewnianą cerkiew pw. Niepokalanego Poczęcia Panny Marii z 1848 rozebrano w czasie wojny. Cerkiew ta była zbudowana w miejscu wcześniejszej kaplicy ufundowanej przez hrabinę Karolinę Dembińską.
W 1939 Sowieci wysiedlili ludność Bachowa, gdyż wieś znajdowała się w strefie granicznej, oraz w strefie budowy linii Mołotowa, opierającej się o San. Wiele rodzin wówczas trafiło na Syberię. Rozebrano wówczas większość domów.
Od 1942 mieszkańcy wracali i odbudowywali gospodarstwa. Jesienią 1943 gestapo rozstrzelało ośmioosobową rodzinę żydowską.
11 kwietnia 1945 oddziały poakowskie wraz z okolicznymi polskimi chłopami wymordowała ukraińską ludność wsi.
W miejscu zwanym Bindugą znajdował się w XVII i XVIII wieku port rzeczny, z którego spławiano sól, potaż, zboże i skóry. Jeszcze po drugiej wojnie światowej użytkowano to miejsce do spławiania drewna.
Archeologia.
W miejscowości archeolodzy zlokalizowali kilkanaście stanowisk z okresu prahistorycznego, rzymskiego i wczesnośredniowiecznego oraz resztki grodziska świadczące o bogatej historii tego terenu. Na terenie domniemanego grodziska ziemnego zachowały się zbiorowiska roślinne w postaci resztek poleśnych oraz rzędowych nasadzeń lipowych wzdłuż głównych tarasów i na platformie ziemnej. Na kopcu koło nieistniejącego już ośrodka gospodarczego rośnie pomnikowy dąb szypułkowy. W kierunku doliny Sanu i Stupnicy otwarte są szerokie i dalekie osie widokowe.
Wyznania.
Katolicy obrządku wschodniego.
W Bachowie istniał kiedyś klasztor obrządku wschodniego (monaster) – pamiątka po nim jest przysiółek Manasterz. Ostatni greckokatolicki proboszcz Bachowa – ojciec Anatol Sembratowicz został zamordowany przez Armię Krajową w 1945.
Katolicy obrządku łacińskiego.
Parafia rzymskokatolicka w Babicach. W 1879 w Babicach mieszkało 363 katolików.

</doc>
<doc id="349979" url="https://pl.wikipedia.org/wiki?curid=349979" title="Bachury">
Bachury

Bachury – wieś w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.
W pobliżu wsi znajduje się prawosławna kaplica św. Mikołaja, należąca do parafii w Jałówce. 
Wierni kościoła rzymskokatolickiego należą do parafii Przemienienia Pańskiego w Jałówce, a prawosławni do parafii Podwyższenia Krzyża Świętego w Jałówce.
Historia.
Wzmiankowana w inwentarzu starostwa Jałowskiego z 1623 jako uroczysko Bachorowszczyzna. W XVIII wieku powstała w tym miejscu wieś Bachury.

</doc>
<doc id="349980" url="https://pl.wikipedia.org/wiki?curid=349980" title="Baciki Bliższe">
Baciki Bliższe

Baciki Bliższe – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś położona w ziemi mielnickiej w 1795 roku, wchodziła wraz z folwarkiem w skład klucza siemiatyckiego księżnej Anny Jabłonowskiej. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Parafia św. Andrzeja Boboli w Siemiatyczach.

</doc>
<doc id="349981" url="https://pl.wikipedia.org/wiki?curid=349981" title="Baciki Dalsze">
Baciki Dalsze

Baciki Dalsze – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś położona w ziemi mielnickiej w 1795 roku, wchodziła wraz z folwarkiem w skład klucza siemiatyckiego księżnej AnnyJabłonowskiej. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Parafia św. Andrzeja Boboli w Siemiatyczach.

</doc>
<doc id="349982" url="https://pl.wikipedia.org/wiki?curid=349982" title="Baciki Średnie">
Baciki Średnie

Baciki Średnie – wieś w Polsce położona w województwie podlaskim, w powiecie siemiatyckim, w gminie Siemiatycze.
Wierni kościoła rzymskokatolickiego należą do parafii Parafia św. Andrzeja Boboli w Siemiatyczach.
Historia.
Pierwszymi znanymi właścicielami tutejszych dóbr ziemskich była rodzina Szczytów herbu Jastrzębiec. W I połowie XVII w. zbudowano w Bacikach dwór barokowy. W 1914 r. rozbudowano dwór dobudowując nową murowaną część, natomiast stary dwór częściowo przebudowano. W 1975 roku rozebrano dwór, pozostawiając tylko nowszą część.
Według Powszechnego Spisu Ludności z 1921 roku wieś Baciki Średnie liczyła 38 domów i zamieszkiwana była przez 226 osób (111 kobiet i 115 mężczyzn). Większość mieszkańców miejscowości (139 osób) zadeklarowała wówczas wyznanie prawosławne, pozostali podali wyznanie rzymskokatolickie (87 osób). Pod względem narodowościowym większość mieszkańców stanowili Białorusini (127 osób), pozostali to Polacy (99 osób). W okresie międzywojennym miejscowość znajdowała się w powiecie bielskim.
W latach 1952–1954 miejscowość była siedzibą gminy Baciki Średnie. W latach 1954–1971 wieś należała i była siedzibą władz gromady Baciki Średnie, po jej zniesieniu w gromadzie Siemiatycze. W latach 1975–1998 miejscowość administracyjnie należała do województwa białostockiego.
Inne.
W Bacikach Średnich znajduje się Zakład Opiekuńczo-Leczniczy dla Dzieci i Młodzieży imienia Doktor Franceski Michalskiej i filia Szkoły Podstawowej Specjalnej.

</doc>
<doc id="349984" url="https://pl.wikipedia.org/wiki?curid=349984" title="Wikientij Chwojka">
Wikientij Chwojka

Wikientij Wiaczesławowicz Chwojka (ros. Викентий Вячеславович Хвойка; czeski "Vincent (Vincenc) Častoslav Chvojka"; ur. 1850 w Semínie koło Kladrub w Czechach, zm. w Kijowie) – ukraiński archeolog, z pochodzenia Czech.
W 1876 roku przybył do Kijowa, gdzie zamieszkał i rozpoczął pracę jako nauczyciel. Pod koniec XIX wieku odkrywał i prowadził studia nad kulturami paleolitu, neolitu, epoki brązu oraz epoki żelaza na obszarze dzisiejszej Ukrainy. Na podstawie badań przeprowadzonych w 1899 roku na cmentarzysku we wsi Zarubińce wyodrębnił utożsamianą z prasłowianami kulturę zarubiniecką. 
Zebrane podczas badań materiały z prac wykopaliskowych prezentowane są w muzeach historycznych na Ukrainie.

</doc>
<doc id="349986" url="https://pl.wikipedia.org/wiki?curid=349986" title="Pasvalys">
Pasvalys



</doc>
<doc id="349987" url="https://pl.wikipedia.org/wiki?curid=349987" title="Birgit Nilsson">
Birgit Nilsson

Birgit Nilsson (właśc. Märta Birgit Svensson; ur. 17 maja 1918 w Västra Karup, zm. 25 grudnia 2005 w Kristianstad) – szwedzka śpiewaczka operowa, uważana za czołową wykonawczynię oper Wagnera w okresie powojennym.
Studiowała w Królewskiej Szkole Operowej w Sztokholmie, w 1944 debiutowała w Operze Królewskiej w Sztokholmie. W 1946 zwróciła na siebie uwagę jako Agata w "Wolnym strzelcu" Carla Marii Webera i Lady Makbet w "Makbecie" Giuseppe Verdiego, w przedstawieniach pod dyrekcją Fritza Buscha. W kolejnych latach zyskała status gwiazdy opery skandynawskiej, dzięki m.in. partiom sopranowym w dziełach Wagnera – Wenus w "Tannhäuserze", Senty w "Holendrze tułaczu", Izoldy w "Tristanie i Izoldzie", Brunhildy i Zyglindy w "Walkirii".
W 1951 na zaproszenie Fritza Buscha wystąpiła na festiwalu w Glydenbourne; zwróciła wówczas uwagę wielu krytyków partią Elektry w "Idomeneo" Mozarta. Od tego czasu zyskała sławę światową, występowała w La Scali, Metropolitan Opera, na festiwalu w Bayreuth. Zyskała opinię najwybitniejszej wykonawczyni Wagnera i Straussa w swoim pokoleniu. Do jej najbardziej znanych partii należały rola tytułowa w "Elektrze" Straussa, Farbiarka w "Kobiecie bez cienia" tego samego kompozytora, rola tytułowa w "Turandot" Pucciniego, rola tytułowa w "Aidzie" Verdiego, role wagnerowskie. W 1975 jedyny raz wystąpiła w Polsce, jako "Tosca", w Teatrze Wielkim w Warszawie.
W 1966 została laureatką prestiżowej duńskiej Nagrody Fundacji Muzycznej Léonie Sonning.
Karierę zakończyła jesienią 1984 w Ludwigshafen. Była znana z poczucia humoru, a także jako miłośniczka piwa. Jej mężem był lekarz weterynarii Bertil Niklasson. W 1995 wydała biografię „La Nilsson”. Zmarła w wieku 87 lat w grudniu 2005, oficjalnie o jej śmierci poinformowano 12 stycznia 2006.
Odznaczenia.
Otrzymała liczne odznaczenia, w tym:

</doc>
<doc id="349988" url="https://pl.wikipedia.org/wiki?curid=349988" title="Anioł Stróż">
Anioł Stróż



</doc>
<doc id="349990" url="https://pl.wikipedia.org/wiki?curid=349990" title="Edward Lear">
Edward Lear

Edward Lear (ur. 12 maja 1812 w Highgate, zm. 29 stycznia 1888 w San Remo) – angielski poeta i rysownik, autor limeryków. 
Pochodził z wielodzietnej rodziny (był 21. z rodzeństwa, z którego sześcioro zmarło), wychowała go najstarsza siostra, Anna. Sam nigdy rodziny nie założył, podejrzewany był zresztą o tendencje homoseksualne (męskie praktyki homoseksualne były w Wielkiej Brytanii karalne aż do lat 60. XX wieku). Nie miał formalnego wykształcenia, ale wcześnie zaczął rysować i z rysunku utrzymywał się od piętnastego roku życia. Mimo słabego zdrowia (cierpiał m.in. na epilepsję) był twórcą niezmiernie płodnym – pozostawił obszerne zbiory rysunków, ilustracji i obrazów olejnych, ponadto pisał wiersze i wspomnienia z licznych podróży, prowadził szeroką korespondencję, a nawet komponował. Wiele dzieł zostało wydanych pośmiertnie.
Miał talent do pozyskiwania przyjaciół, m.in. Alfreda Tennysona (którego poznał w 1851 i do którego wierszy narysował ok. 200 ilustracji) i Edwarda Stanleya, hrabiego Derby, który zlecił mu (w 1832) wykonanie rysunków ze swego zwierzyńca; przez pewien czas uczył także rysunku królową Wiktorię. Dzięki m.in. poparciu kolejnych hrabiów Derby uzyskał zamówienia, które pozwoliły mu na podróże po całej Europie, a także do krajów Lewantu, Indii i Cejlonu. Znaczną część życia (w tym ostatnie osiem lat) spędził na południu Europy, w Grecji i we Włoszech. Przez 17 lat jego wiernym towarzyszem podróży był kot Foss.
Aczkolwiek był wybitnym rysownikiem i ilustratorem ery wiktoriańskiej, do historii przeszedł jako twórca poezji nonsensownej, w szczególności limeryków, który to gatunek rozpropagował (choć nie był, jak się czasem twierdzi, jego twórcą). Spośród jego ponad 20 książek, najbardziej znaną jest "A Book of Nonsense", zbiór 112 limeryków z własnymi ilustracjami. 
W uznaniu osiągnięć Leara jako ilustratora książek o ptakach, jego nazwisko nosi ara błękitna ("Anodorhynchus leari").

</doc>
<doc id="349993" url="https://pl.wikipedia.org/wiki?curid=349993" title="Baciuty">
Baciuty

 
Baciuty (białorus. Бацюты) – wieś w Polsce położona w województwie podlaskim, w powiecie białostockim, w gminie Turośń Kościelna.
Wieś duchowna położona była w końcu XVIII wieku w powiecie grodzieńskim województwa trockiego Wielkiego Księstwa Litewskiego. W latach 1975–1998 miejscowość administracyjnie należała do województwa białostockiego.
W strukturach administracyjnych Kościoła rzymskokatolickiego wieś należała początkowo do parafii Choroszcz, obecnie należy do parafii niewodnickiej. Z kolei w strukturach administracyjnych Kościoła prawosławnego Baciuty podlegają parafii topileckiej.
Historia.
Pierwsza wzmianka o wsi Baciuty pochodzi z 1504. 15 września tego roku król Aleksander Jagiellończyk darował Józefowi Sołtanowi, biskupowi smoleńskiemu, 12 rodzin chłopskich w Topilcu, Baciutach i Piszczewie. W 1506 biskup Sołtan nadanie to w całości przekazał klasztorowi supraskiemu. W końcu XVIII wieku zaborcy pruscy przejęli je na rzecz skarbu królewskiego. Odtąd było to terytorium należące do państwa.
Następna wzmianka o Baciutach pochodzi z 1641. Jest to dokument umowy między archimandrytą supraskim ks. Nikodemem Szybińskim a ks. Adamem Moczarskim plebanem niewodnickim o wybudowanie grobli granicznej.
W czasie epidemii cholery w sierpniu 1831 w Baciutach zmarło 5 osób. 
Według Powszechnego Spisu Ludności przeprowadzonego w 1921 roku wieś Baciuty liczyła 55 domów i zamieszkiwało ją 321 osób (175 kobiet i 146 mężczyzn). Większość mieszkańców zadeklarowała wyznanie prawosławne (276 osób), zaś pozostali podali wyznanie rzymskokatolickie (45 osób). Podział religijny mieszkańców Baciut niemal całkowicie odzwierciedlał ich strukturę narodowo-etniczną, bowiem większość mieszkańców miejscowości zadeklarowała narodowość białoruską (274 osoby - 85% mieszkańców Baciut), pozostali podali kolejno: narodowość polską (45 osób - ok. 14% mieszkańców wsi) i narodowość rosyjską (2 osoby - ok. 1%). W okresie dwudziestolecia międzywojennego wieś znajdowała się w gminie Choroszcz.
7 sierpnia 1931 około godziny 4:00, miała miejsce katastrofa kolejowa, w której zginęło 6 osób.
W 1980 r. w Baciutach dokonano badań dialektologiczno-językowych pod kierunkiem Janusza Siatkowskiego, w ramach których odnotowano, że: "gwara białoruska utrzymuje się głównie wśród starszych wiekiem z dawna osiadłych mieszkańców, pozostali rozmawiają po polsku".
Zabytki.
W Baciutach znajduje się kapliczka z końca XVIII w. pod wezwaniem św. Barbary – początkowo unicka, obecnie prawosławna (należąca do parafii w Topilcu). 
Nieopodal kaplicy, przy wjeździe do wsi, znajduje się kuty w metalu wotywny krzyż prawosławny na kamiennym postumencie z cyrylicznymi inskrypcjami. Krzyż pochodzi z 1912 r. i upamiętnia tragiczny pożar wsi.

</doc>
<doc id="349994" url="https://pl.wikipedia.org/wiki?curid=349994" title="Baciuty-Kolonia">
Baciuty-Kolonia

Baciuty-Kolonia – kolonia w Polsce położona w województwie podlaskim, w powiecie białostockim, w gminie Turośń Kościelna.
W latach 1975–1998 miejscowość administracyjnie należała do województwa białostockiego.

</doc>
<doc id="349995" url="https://pl.wikipedia.org/wiki?curid=349995" title="Bacze">
Bacze

Bacze – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="349996" url="https://pl.wikipedia.org/wiki?curid=349996" title="Bacze Mokre">
Bacze Mokre

Bacze Mokre – wieś w Polsce położona w województwie podlaskim, w powiecie zambrowskim, w gminie Zambrów.
Wierni kościoła rzymskokatolickiego należą do parafii Najświętszej Maryi Panny Częstochowskiej w Tabędzu.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 349 osób, 348 było wyznania rzymskokatolickiego, 1 prawosławnego. Jednocześnie 348 mieszkańców zadeklarowało polską przynależność narodową, 1 rosyjską. Było tu 61 budynków mieszkalnych. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="349997" url="https://pl.wikipedia.org/wiki?curid=349997" title="Bacze Suche">
Bacze Suche

Bacze Suche – wieś w Polsce położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do parafii Najświętszej Maryi Panny Matki Kościoła w Wygodzie.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Puchały.
Według Powszechnego Spisu Ludności z 1921 roku wieś zamieszkiwało 376 osób w 59 budynkach mieszkalnych. Miejscowość należała do parafii rzymskokatolickiej w m. Puchały. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Czerwony Bór.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="349998" url="https://pl.wikipedia.org/wiki?curid=349998" title="Baczysław">
Baczysław

Baczysław – wieś w Polsce położona w województwie zachodniopomorskim, w powiecie kamieńskim, w gminie Golczewo.
Według danych z 1 stycznia 2011 roku wieś liczyła 100 mieszkańców. 
Wieś położona jest przy drodze wojewódzkiej 108, niespełna 3 km od Wysokiej Kamieńskiej. Do Golczewa jest 8 km.
W latach 1975–1998 miejscowość administracyjnie należała do województwa szczecińskiego.

</doc>
<doc id="349999" url="https://pl.wikipedia.org/wiki?curid=349999" title="Badowo-Dańki">
Badowo-Dańki

Badowo-Dańki – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.
Zabytki.
W centrum wsi znajduje się zapuszczony park ze zrujnowanym dziewiętnastowiecznym dworkiem będącym na przełomie XIX i XX wieku siedzibą rodu Dembowskich, o której Szymon Kobyliński pisał w swojej autobiograficznej książce zatytułowanej "Zbrojny pies, czyli zestaw plotek".
Z tej rodziny Dembowskich pochodził prof. Jan Bohdan Dembowski oraz Sabina Dembowska (1877–1962) – lekarka, odznaczona Orderem Virtuti Militari za udział w obronie Warszawy w 1939.

</doc>
<doc id="350001" url="https://pl.wikipedia.org/wiki?curid=350001" title="Badowo-Mściska">
Badowo-Mściska

Badowo-Mściska – wieś w Polsce położona w województwie mazowieckim, w powiecie żyrardowskim, w gminie Mszczonów. W latach 1975–1998 miejscowość administracyjnie należała do województwa skierniewickiego.
W miejscowości znajduje się zabytkowy dworek, gruntownie odrestaurowany w latach 80. XX wieku.

</doc>
<doc id="350002" url="https://pl.wikipedia.org/wiki?curid=350002" title="Badów Górny">
Badów Górny

Badów Górny – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="350003" url="https://pl.wikipedia.org/wiki?curid=350003" title="Badrzychowice">
Badrzychowice

Badrzychowice – wieś w Polsce położona w województwie świętokrzyskim, w powiecie buskim, w gminie Nowy Korczyn.
Do 1954 roku siedziba gminy Grotniki. W latach 1975–1998 miejscowość administracyjnie należała do województwa kieleckiego.
Przez wieś przechodzi zielony szlak turystyczny z Wiślicy do Grochowisk.
Przez miejscowość przebiega droga wojewódzka nr 973.
Historia wsi.
Badrzychowice, u Długosza "Byedrzichowycze", w wieku XIX wieś w powiecie stopnickim.
W połowie XV wieku dziedzicem był Jan Rytwiański. Dziesięcinę z łanów kmiecych wartości do 8 grzywien pobierał biskup krakowski.
Dziesięcinę z folwarku odebrał dziedzic plebanowi w Strożyskach i nadał klasztorowi w Beszowej (Długosz L. B., II, 436).
W roku 1581 Biedrzychowice stanowiły własność Jakóba Secygniowskiego, pobór płacono od 6 łanów kmiecych, 1 zagrodnika, 1 komornika.
Przy Badrzechowicach istniała też Biedrzychowska Wola.

</doc>
<doc id="350004" url="https://pl.wikipedia.org/wiki?curid=350004" title="Desktop">
Desktop



</doc>
<doc id="350005" url="https://pl.wikipedia.org/wiki?curid=350005" title="Bagatele">
Bagatele

Bagatele – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.

</doc>
<doc id="350006" url="https://pl.wikipedia.org/wiki?curid=350006" title="Bagienica">
Bagienica

Bagienica – wieś w Polsce, położona w województwie kujawsko-pomorskim, w powiecie tucholskim, w gminie Gostycyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 289 mieszkańców. Jest siódmą co do wielkości miejscowością gminy Gostycyn.

</doc>
<doc id="350007" url="https://pl.wikipedia.org/wiki?curid=350007" title="Bagienice Duże">
Bagienice Duże

Bagienice Duże – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350008" url="https://pl.wikipedia.org/wiki?curid=350008" title="Bagienice-Folwark">
Bagienice-Folwark

Bagienice-Folwark – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wieś została wspomniana przez Aleksandrę Cieślikową w uchwale ortograficznej RJP numer 11 (o użyciu łącznika w wieloczłonowych nazwach miejscowych) słowami „Trudno od użytkownika nazw wymagać wiedzy o genetycznej, administracyjnej, znaczeniowej (...) równorzędności czy nierównorzędności (...) "Bagienice-Folwark" nie są folwarkiem (...)”.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="350009" url="https://pl.wikipedia.org/wiki?curid=350009" title="Bagienice Nowe">
Bagienice Nowe

Bagienice Nowe – wieś w Polsce położona w województwie mazowieckim, w powiecie żuromińskim, w gminie Kuczbork-Osada.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350010" url="https://pl.wikipedia.org/wiki?curid=350010" title="Bagienice Szlacheckie">
Bagienice Szlacheckie

Bagienice Szlacheckie – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Nawiedzenia Najświętszej Maryi Panny w Amelinie lub do parafii św. Jana Kantego w Krasnosielcu.

</doc>
<doc id="350011" url="https://pl.wikipedia.org/wiki?curid=350011" title="Bagieniec">
Bagieniec

Bagieniec – wieś w Polsce położona w województwie dolnośląskim, w powiecie świdnickim, w gminie Jaworzyna Śląska.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (III 2011 r.) liczył 107 mieszkańców. Jest najmniejszą miejscowością gminy Jaworzyna Śląska.
Zabytki.
Do wojewódzkiego rejestru zabytków wpisany jest:

</doc>
<doc id="350012" url="https://pl.wikipedia.org/wiki?curid=350012" title="Bagienki">
Bagienki

Bagienki – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Parafia Trójcy Przenajświętszej w Tykocinie.

</doc>
<doc id="350013" url="https://pl.wikipedia.org/wiki?curid=350013" title="Bagińskie">
Bagińskie

Bagińskie – wieś w Polsce położona w województwie podlaskim, w powiecie kolneńskim, w gminie Grabowo.
Na przełomie 1783/1784 wieś leżała na terenie parafii Grabowo, dekanat wąsoski diecezji płockiej i była własnością ośmiu rodzin szlacheckich: Bagińskich, Chudzińskich, Dobrzyckich, Karwowskich, Mierzejewskich, Wiszowatych oraz Rakowskiego i Szymanowskiego. W latach 1975–1998 miejscowość administracyjnie należała do województwa łomżyńskiego.
Przez miejscowość przepływa Skroda, dopływ Pisy.
Wierni kościoła rzymskokatolickiego należą do parafii św. Jana Chrzciciela w Grabowie.

</doc>
<doc id="350014" url="https://pl.wikipedia.org/wiki?curid=350014" title="Bagniewko (województwo kujawsko-pomorskie)">
Bagniewko (województwo kujawsko-pomorskie)

Bagniewko – wieś w Polsce położona w województwie kujawsko-pomorskim, w powiecie świeckim, w gminie Pruszcz. Według spisu powszechnego z 31 marca 2011 roku wieś liczyła 184 mieszkańców. 
W latach 1975–1998 miejscowość administracyjnie należała do województwa bydgoskiego. 

</doc>
<doc id="350016" url="https://pl.wikipedia.org/wiki?curid=350016" title="Bagnity">
Bagnity

Bagnity (dawna nazwa "Bagnitten") – przysiółek wsi Surzyki Wielkie w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego.
Bagnity wspomniane są w dokumentach z 1353, jako wieś pruska na 10 włókach. Pierwotna nazwa "Begonithin" najprawdopodobniej wywodzi się od imienia Prusa – "Begony". W 1782 we wsi odnotowano pięć domów, natomiast w 1858 w ośmiu gospodarstwach domowych było 75 mieszkańców. W latach 1937–1939 było 143 mieszkańców. W 1973 jako przysiółek Bagnity należały do powiatu morąskiego, gmina Małdyty, poczta Janiki Wielkie.

</doc>
<doc id="350017" url="https://pl.wikipedia.org/wiki?curid=350017" title="Bagniuki">
Bagniuki

Bagniuki – wieś w Polsce położona w województwie podlaskim, w powiecie białostockim, w gminie Michałowo.
W latach 1975–1998 miejscowość administracyjnie należała do województwa białostockiego.
Wierni Kościoła rzymskokatolickiego należą do parafii Przemienienia Pańskiego w Jałówce. Natomiast wierni Kościoła prawosławnego należą do parafii Narodzenia Najświętszej Bogarodzicy w Juszkowym Grodzie.

</doc>
<doc id="350018" url="https://pl.wikipedia.org/wiki?curid=350018" title="Bagny">
Bagny

Bagny – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
Ludność: 230 osób.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
W miejscowości znajduje się kaplica pw. Matki Bożej Wspomożenia Wiernych, należąca do parafii w Grodzisku.

</doc>
<doc id="350019" url="https://pl.wikipedia.org/wiki?curid=350019" title="Bagrowo">
Bagrowo

Bagrowo – osada w Polsce położona w województwie wielkopolskim, w powiecie średzkim, w gminie Dominowo.
W latach 1975–1998 miejscowość administracyjnie należała do województwa poznańskiego.
We wsi znajduje się drewniany kościół filialny (parafia Mączniki) pw. św. Katarzyny, zbudowany w 1751 z fundacji franciszkanów, konsekrowany rok później (napis nad drzwiami zakrystii). Kościół jest jednonawowy, z wieżą od frontu. 

</doc>
<doc id="350020" url="https://pl.wikipedia.org/wiki?curid=350020" title="Bajdyty">
Bajdyty

Bajdyty () – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Bajdyty to dawny majątek szlachecki, który w roku 1889 zajmował obszar 815 ha (razem z przynależnymi folwarkami: Bieliny i Gajnica) i należał do rodziny von Sydow.
W 1939 r. urzędową nazwę wsi zmieniono z "Bayditten" na "Beyditten". W tym roku w Bajdytach było 384 mieszkańców.
Po 1945 r. we wsi utworzono PGR. W 1983 r. wieś składała się z 13 domów, skupionych w zwartej zabudowie i zamieszkanych przez 89 osób (ujęte razem z osadą Frączki). Ulice miały oświetlenie elektryczne i funkcjonował sklep wielobranżowy.
Zabytki.
Do wojewódzkiego rejestru zabytków wpisane są obiekty:

</doc>
<doc id="350021" url="https://pl.wikipedia.org/wiki?curid=350021" title="Bajerze">
Bajerze

Bajerze – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 376 mieszkańców. Jest czwartą co do wielkości miejscowością gminy Kijewo Królewskie.
Położenie.
Wieś położona jest około 12,5 km na południe od Chełmna. 
Historia.
Z miejscowością związany jest Mikołaj z Bajerza (Bajerski), członek Związku Pruskiego od 1450 roku, później starosta w Radzyniu Chełmińskim, który bronił w 1456 roku tamtejszego zamku, gdzie w czasie wojny trzynastoletniej schroniła się szlachta chełmińska wierna Polsce. Wieś wzmiankowana w 1789 roku jako folwark i dwór z karczmą, należące do majątku Bolumin. 
Zabytki.
Według rejestru zabytków NID na listę zabytków wpisany jest zespół pałacowy:
Stowarzyszenia religijne.
W Bajerzu mieści się przeorat Bractwa Kapłańskiego Świętego Piusa X.

</doc>
<doc id="350022" url="https://pl.wikipedia.org/wiki?curid=350022" title="Bajki-Zalesie">
Bajki-Zalesie

Bajki–Zalesie – wieś w Polsce położona w województwie podlaskim, w powiecie monieckim, w gminie Krypno.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 420 osób, wśród których 410 było wyznania rzymskokatolickiego, 5 prawosławnego i 5 mojżeszowego. Jednocześnie 419 mieszkańców zadeklarowało polską przynależność narodową a 1 białoruską. Było tu 73 budynki mieszkalne.
Wierni kościoła rzymskokatolickiego należą do parafii św. Apostołów Piotra i Pawła w Trzciannem.

</doc>
<doc id="350023" url="https://pl.wikipedia.org/wiki?curid=350023" title="Bajory Wielkie">
Bajory Wielkie

Bajory Wielkie (niem. "Groß Bajohren", 1938–1945 "Großblankenfelde") – wieś w Polsce położona w województwie warmińsko-mazurskim, w powiecie kętrzyńskim, w gminie Srokowo. W latach 1975–1998 miejscowość administracyjnie należała do województwa olsztyńskiego.
Bajory Wielkie są wsią sołecką. Do sołectwa Bajory Wielkie należą wsie: Bajorki, Bajorski Gaj, Bajory Wielkie, Bajory Małe, Brzeźnica, Goszczewo i Kałki.
Wieś położona jest przy drodze z Bajor Małych do Brzeźnicy.
Historia.
Wieś lokował 10 czerwca 1400 marszałek zakonu Werner von Thetingen na 60 włókach. Była to wieś chłopska założona na prawie chełmińskim z 15 latami wolnizny. W akcie lokacyjnym wsi przewidziano 4 włóki na uposażenie parafii i obowiązek wystawiania dwóch służb rycerskich. Parafia tu jednak nie powstała. Pierwotnymi lokatorami wsi było rodzeństwo Wittegandów. W 1437 jako właściciel wsi o 60 włókach z obowiązkiem wystawiania dwóch służb rycerskich wymieniony był Mateusz Bayer. W 1616 w Bajorach wymieniana była karczma, której właścicielem był Wittegand.
W latach 1708–1711 na epidemię dżumy zmarło tu 200 osób.
Mieszkańcy: w roku 1933 – 335 osób, w 1939 – 325.
W 1938 podczas akcji germanizacyjnej nazw miejscowych i fizjograficznych historyczna nazwa niemiecka "Groß Bajohren" została przez administrację nazistowską zastąpiona sztuczną formą "Großblankenfelde".
W latach 1954–1959 wieś była siedzibą gromady Bajory Wielkie.

</doc>
<doc id="350025" url="https://pl.wikipedia.org/wiki?curid=350025" title="Bajtkowo">
Bajtkowo

Bajtkowo (niem. "Baitkowen") – wieś w Polsce położona w województwie warmińsko-mazurskim, w powiecie ełckim, w gminie Ełk. W latach 1975–1998 miejscowość administracyjnie należała do województwa suwalskiego, wcześniej do województwa białostockiego. Do 1954 roku miejscowość była siedzibą władz gminy Bajtkowo. 
Wieś położona nad Jeziorem Bajtkowskim. Nazwa wsi wywodzi się od słowa „baite”, oznaczającego w języku staropruskim strażnicę. Dawniej w pobliżu przebiegała granica z ówczesnym Mazowszem. W pobliżu wsi znajdują się ślady po dawnym grodzisku, nazywane "Zamkową Górą".
Historia.
W dokumentach z lat 1493 i 1497 znajduje się informacja, że wieś została nadana "Pawłowi Grabowskiemu" przez wielkiego mistrza Jana von Tieffena za wierną służbę Zakonowi. Nadanie obejmowało 40 włók ziemi oraz jezioro Bajtkowskie oraz Bajtkówko. Część z tych dóbr syn Pawła Grabowskiego – Jan Grabowski – odsprzedał Janowi Dziwosławskiemu, razem z obowiązkiem założenia młyna. Pozostałą część dóbr odziedziczył drugi syn Pawła – Stanisław Ławski-Grabowski (wojewoda mazowiecki). W XVI wieku Bajtkowo posiadało młyn i karczmę, W 1528 r. Stanisław przekazał w lenno jedną włókę ziemi w szlachcicowi Maciejowi. W 1576 r. Bajtkowo odziedziczył Wojciech Popielski. W późniejszych latach wieś należała do Jana Zwierzchowskiego oraz do braci Bartosza i Macieja Rogalów. W 1588 Bajtkowo było w posiadaniu Jana Dwarszewskiego.
W wieku XVIII Bajtkowo było wsią szlachecką z 13 domami. W wieku XIX we wsi była szkoła i parafia. W 1821 r. we wsi mieszkało 146 osób (w większości służba dworska). Parafia ewangelicka powstała w 1895 r. Należało do niej 2400 parafian. W 1905 roku Bajtkowo nadal zaliczało się do dóbr rycerskich, majątkiem pozostało aż do 1945 roku. W 1905 r. wraz z Romankami i Cierniami majątek ziemski Bajtkowo obejmował 1112 ha ziemi i 100 ha wód. W tym okresie w opisywanych dobrach ziemskich była mleczarnia i cegielnia.
W okresie I wojny światowej (1914-1918) w okolicach Bajtkowa operowała (luty 1915 r.) grupa gen. Bratanowa, po odejściu głównych sił III Korpusu Syberyjskiego przez Orzysz poza Klusy. Doszło do potyczki z wojskami niemieckimi. 
Z okresu I wojny światowej pozostało we wsi Bajtkowo i w jej najbliższej okolicy wiele cmentarzy wojennych. Najlepiej zachowane to: cmentarz przy wjeździe do wsi od strony Ełku przy drodze wojewódzkiej nr 667 oraz cmentarz koło kościoła.
Po objęciu władzy przez Adolfa Hitlera. w III Rzeszy wydano dekret zmieniający polsko brzmiące nazwy miejscowości w Prusach, próbując zatrzeć ślady polskości. 16 lipca 1938 r. zmieniła się również nazwa wsi Bajtkowo (w tym okresie: "Baitkowen") na "Baitenberg". 
W 1939 r. we wsi mieszkało 209 osób. Obecna nazwa została administracyjnie zatwierdzona 12 listopada 1946.

</doc>
<doc id="350026" url="https://pl.wikipedia.org/wiki?curid=350026" title="Bakałarzewo">
Bakałarzewo

Bakałarzewo – wieś w Polsce położona w północnej części województwa podlaskiego, w powiecie suwalskim. Siedziba gminy Bakałarzewo. Dawniej miasto; uzyskało lokację miejską przed 1558 rokiem, zdegradowane w 1870 roku.
Geografia.
Osada jest położona w obrębie Pojezierza Zachodniosuwalskiego, na granicy Mazur Garbatych i zachodniej Suwalszczyzny. Leży nad rzeką Rospudą.
Okolica Bakałarzewa posiada walory krajobrazowo-wypoczynkowe, teren o urozmaiconej rzeźbie polodowcowej, wiele wzniesień, oraz jeziora rynnowe: Sumowo, Garbaś, Głębokie, Siekierewo, Skazdubek, Bolesty, Gaczne, Grabieńszczyzna, Karasiewek, Okrągłe. W latach 2019–2020 powstało kilkanaście obiektów wypoczynkowych nad jeziorem Sumowo. W 2018 roku powstał gminny deptak z pomostami nad jeziorem Sumowo oraz most na rzece Rospuda oraz siłownia zewnętrzna przy Gminnej Bibliotece Publicznej. Turyści to głównie kajakarze uczestniczący w spływie Rospudą, łączącą się w dolnym biegu z Biebrzą.
Warunki glebowo-klimatyczne w gminie są słabe. Krótki okres wegetacyjny, mroźne i śnieżne zimy, wiosenne przymrozki nie sprzyjają rolnictwu. Ponadto, pagórkowaty teren utrudnia zabiegi agrotechniczne i wpływa na szybki spływ powierzchniowy wód opadowych.
Historia.
Miasteczko zostało założone w głębi puszczy w początkach XVI wieku i pierwotnie nosiło nazwę "Douspuda Bakałarzewska" lub "Bakałarszczyzna" ("Bakałarowszczyzna"). W 2. połowie XVI wieku była już określana jako "Bakalarowo". Nazwa pochodzi od przezwiska Mikołaja Michnowicza - "Bakałarza", pisarza królewskiego, jednego z założycieli miejscowości. Już w 1558 roku Bakałarzewo było miastem. Posiadało swego burmistrza, wójta, rajców, a nawet starostę w ramach prawa dziedzica. W 1609 właściciel miasta i okolicznych dóbr Mikołaj Wolski ufundował do kościoła do dziś zachowany ołtarz. Na rzecz parafii przekazał też wieś Kotowinę. Od 2. połowy XVII i w XVIII wieku właścicielami Bakałarzewa byli Chlewińscy.
Na środku Rynku Bakałarzewa w XVII–XIX wieku znajdowała się drewniana karczma miejska, w która była głównym punktem handlowym miasteczka. Tu posilali się podróżni przejeżdżający przez Bakałarzewo oraz miejscowi. Gospoda była miejscem rozrywki dla dawnych bakałarzewian oraz zaopatrywano się w niej w produkty żywnościowe. Możliwe, że w XVII wieku, podobnie jak później w Suwałkach, w karczmie swą siedzibę miały też władze miejskie Bakałarzewa. Ponadto w północno-zachodniej części Rynku przynajmniej w XIX–XX wieku znajdowała się drewniana studnia miejska, dzięki której mieszkańcy mieli swobodny dostęp do wody pitnej. Odgrywała też ogromne znaczenie w bezpieczeństwie pożarniczym. 
W końcu XVIII wieku położone było w powiecie grodzieńskim województwa trockiego i znajdowało się do 1840 r. w rękach rodziny Ciemnołońskich.
Miasto prywatne Królestwa Kongresowego, położone było w 1827 roku w powiecie sejneńskim, obwodzie sejneńskim województwa augustowskiego.
W 1840 r. dobra Bakałarzewo, zwane inaczej dobrami Garbaś, w skład których wchodziło miasteczko Bakałarzewo, Garbaś, Siekierowo, a także jeziora Gacne, Sumowo, Głębokie i Długie zostały nabyte od Ksawerego Ciemnołońskiego przez kapitana byłej gwardii cesarskiej Napoleona I, Stefana Horaczkę. W tym samym roku dobra zostały powiększone o Nowopole (Kamieńszczyznę). Stefan Horaczko został kolatorem parafialnego kościoła rzymskokatolickiego w Bakałarzewie. Po śmierci Stefana Horaczki w 1852 miasto Bakałarzewo przeszło do jego syna Jana Horaczko, a następnie dziedzicem dóbr został Jan Stegman, mąż córki Stefana Horaczko – Emilii.
Od 1903 do 1914 roku proboszczem bakałarzewskim był ks. Stanisław Szczęsnowicz, który wybudował tu tzw. organistówkę - najstarszy murowany budynek Bakałarzewa (około 1910 roku) oraz późniejszy działacz społeczny w I wojnie światowej, dziekan suwalski i poseł na Sejm RP. Osoba wówczas bardzo szanowana przez mieszkańców Suwalszczyzny, m.in. za pomoc najuboższym czy olbrzymie zaangażowanie w przyłączenie regionu do Polski w 1919-1920 roku.
Najstarszymi ulicami poza Rynkiem są: Kamieńska, Filipowska, Kozia, Młyńska (dawniej Królewiecka), Suwalska (dawniej Grodzieńska), Krzywa (dawniej Stodolna), Kościelna (obecnie droga do plebanii). W 1870 roku odebrano prawa miejskie i Bakałarzewo stało się osadą miejską (miasteczkiem). Na początku XX wieku mieszkało tu blisko 2000 osób, z czego ponad połowa to Żydzi.
W dwudziestoleciu międzywojennym wybudowano nową, murowaną szkołę (1927 r.), kościół (1936 r.) i spółdzielnię przy rynku (ok. 1937 r.). 
Grupka mieszkańców Bakałarzewa i okolic brała udział w zwycięskim powstaniu sejneńskim z 1919 roku. Wśród nich byli m.in.: Aleksander Nietubyć z Bakałarzewa, Bolesław Kurzynowski z Bakałarzewa, Romanowski chyba z Bakałarzewa, Wincenty Górny ze Starego Skazduba. W Polskiej Organizacji Wojskowej służył też Stanisław Chmielewski z Suchorzeca, który został zabity przez Niemców w lipcu 1919 roku.
W okresie międzywojennym Bakałarzewo było siedzibą komisariatu Straży Celnej „Bakałarzewo” oraz stacjonowała tu placówka Straży Celnej „Bakałarzewo”.
W 1929 r. mieszkało tu 705 osób. Była tu siedziba urzędu gminy, urząd celny i komisariat straży celnej. Działało Stowarzyszenie Spółdzielców „Oszczędność”. Były tu dwa młyny, cztery sklepy spożywcze, dwa z odzieżą, jeden bławatny i dwa miejsca wyszynku trunków. Swoje warsztaty mieli tu jeden kowal i rzeźnik.
Tuż przed wybuchem II wojny światowej miejscowość była świadkiem ogromnej manifestacji patriotycznej, w której ludność długim korowodem udała się nad pobliską niemiecką granicę.
W czasie II wojny światowej Bakałarzewo zostało w 90-98% zniszczone. Spalono niemal całą drewnianą zabudowę oraz zniszczono murowany kościół i szkołę. Szczególnie ciężkie walki z hitlerowcami toczyły się w dniach 2–4 września 1939. 4 września 1939 Bakałarzewo zostało spacyfikowane przez Niemców w odwecie za wypad 1. szwadronu 3 pułku szwoleżerów na Cimochy (ówcześnie "Reuss"). W czasie II wojny światowej w okolicy Bakałarzewa działała silna partyzantka Armii Krajowej. Cztery osoby związane z tą ziemią zostały zamordowane w zbrodni katyńskiej w 1940 roku. 23 kwietnia 1944 niemiecka żandarmeria rozstrzelała Stanisława Pankiewicza z trzyosobową rodziną, a 25 maja powieszono 12 AK-owców. Od 1973 r. jest siedzibą gminy Bakałarzewo.
W latach 1954–1972 wieś należała i była siedzibą władz gromady Bakałarzewo. W latach 1975–1998 miejscowość administracyjnie należała do województwa suwalskiego.
Historia Żydów w Bakałarzewie.
Około roku 1670 w mieście zaczęli się osiedlać Żydzi. Spis kościelny z 1786 r. podaje, że na terenie parafii Bakałarzewo mieszkało 199 Żydów. Spis z 1789 roku podaje, że było tu 17 domów żydowskich zamieszkałych przez 160 osób. Na przełomie lat 1799/1800 Żydów mieszkało tu 285, co stanowiło 46% ogółu mieszkańców.

</doc>
<doc id="350027" url="https://pl.wikipedia.org/wiki?curid=350027" title="Bakaniuk">
Bakaniuk

Bakaniuk – wieś w Polsce, położona w województwie podlaskim, w powiecie suwalskim, w gminie Raczki. Leży nad Szczeberką.
Przez miejscowość przebiega droga wojewódzka nr 655.
W latach 1975–1998 miejscowość administracyjnie należała do województwa suwalskiego.

</doc>
<doc id="350028" url="https://pl.wikipedia.org/wiki?curid=350028" title="Bakuła (województwo mazowieckie)">
Bakuła (województwo mazowieckie)

Bakuła – wieś w Polsce położona w województwie mazowieckim, w powiecie ostrołęckim, w gminie Baranowo. Leży na terenie Puszczy Zielonej. Znajduje się w niej pomnik przyrody - dąb.
Pierwsza wzmianka o wsi pochodzi z 1660 r. Podają ją lustratorzy, którzy zajmowali się zbieraniem informacji o osadnikach, zbieraniem danin i podatków.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie.

</doc>
<doc id="350029" url="https://pl.wikipedia.org/wiki?curid=350029" title="Bakus-Wanda">
Bakus-Wanda

Bakus-Wanda – wieś w Polsce położona w województwie lubelskim, w powiecie chełmskim, w gminie Wierzbica.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Wierzbica.

</doc>
<doc id="350030" url="https://pl.wikipedia.org/wiki?curid=350030" title="Balbinów">
Balbinów

Balbinów – wieś sołecka w Polsce położona w województwie świętokrzyskim, w powiecie opatowskim, w gminie Opatów. Leży przy drodze krajowej nr 74.
W latach 1975–1998 miejscowość administracyjnie należała do województwa kieleckiego.
Według spisu powszechnego z roku 1921 kolonia Balbinów liczyła 21 domów, 146 mieszkańców.

</doc>
<doc id="350031" url="https://pl.wikipedia.org/wiki?curid=350031" title="Balcarzowice">
Balcarzowice

Balcarzowice (dodatkowa nazwa w j. ) – wieś w Polsce położona w województwie opolskim, w powiecie strzeleckim, w gminie Ujazd.
Nazwa.
Topograficzny podręcznik Górnego Śląska z 1865 roku notuje miejscowość pod niemiecką nazwą "Balzarzowitz", a także wymienia obecnie stosowaną, polską nazwę "Balcarzowice" we fragmencie: "Balzarzowitz (polnisch Balcarzowice)".
Historia.
We wsi znajduje się pomnik tornada, które 15 sierpnia 2008 r. przeszło przez powiat strzelecki powodując duże straty.

</doc>
<doc id="350032" url="https://pl.wikipedia.org/wiki?curid=350032" title="Balcerów">
Balcerów

Balcerów – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.

</doc>
<doc id="350033" url="https://pl.wikipedia.org/wiki?curid=350033" title="Balczewo">
Balczewo

Balczewo – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 234 mieszkańców. Jest piętnastą co do wielkości miejscowością gminy Inowrocław.

</doc>
<doc id="350034" url="https://pl.wikipedia.org/wiki?curid=350034" title="Baldram">
Baldram

Baldram – wieś w Polsce położona w województwie pomorskim, w powiecie kwidzyńskim, w gminie Kwidzyn przy drodze krajowej nr 55.
W latach 1975–1998 miejscowość administracyjnie należała do województwa elbląskiego. Wieś Baldram to wieś leżąca w gminie Kwidzyn. Należy do województwa pomorskiego, powiatu kwidzyńskiego. Według Narodowego Spisu Powszechnego Ludności i Mieszkań z 2011 roku liczba ludności we wsi Baldram to 384 z czego 49,7% mieszkańców stanowią kobiety, a 50,3% ludności to mężczyźni. Miejscowość zamieszkuje 3,5% mieszkańców gminy. Identyfikator miejscowości Baldram w systemie SIMC to 0151035, a współrzędne GPS wsi Baldram to (18.943889, 53.760278).
Historia.
W okolicy wsi znaleziono bardzo dużo archeologicznych śladów dawnego osadnictwa. Kultura materialna istniejącego tam grodu (zniszczonego w X wieku) i przyległej osady wczesnośredniowiecznej miały charakter słowiański. Pojawiająca się w źródłach pisanych dla późniejszego Baldramu nazwa łacińska Hospital sugerowała, jakoby Krzyżacy mieli tu, po 1233 roku założyć szpital. Jednakże nie natrafiono na jego ślady. Nie ulega za to wątpliwości, że na obszarze Baldramu rozciągały się folwarki, które należały do dóbr krzyżackiego szpitala w Kwidzynie.
W połowie XIII wieku owymi „dobrami szpitala” zainteresowali się biskupi pomezańscy. Ostatecznie przeszły one w ręce Kapituły Pomezańskiej w 1286 roku. W 1333 roku kapituła w granicach swoich dóbr pod Kwidzynem lokowała na 32 łanach wieś, którą zwała Marienthal (Dolina Marii). Wsi przyznano zaledwie dwa lata wolnizny. Z każdego łana kmiecego płacono roczny czynsz: piętnaście skojców i jednego koguta. Sołtys natomiast otrzymał w dziedziczne użytkowanie trzy łany wolne od czynszu oraz czerpał połowę dochodów z tak zwanego sądownictwa mniejszego i z prowadzonej przez siebie karczmy (połowę dochodów obowiązany był uiszczać kapitule).
Wiadomo, że Marienthal to wcześniejszy Szpital i późniejszy Baldrap (Baldram). Nazwa Baldrap pojawiająca się u schyłku XIV wieku nie jest łatwa do wyjaśnienia. Pochodzi albo od przepływającego tam strumienia, co wskazywałoby na nazwę pruską z drugim członem -ape (rzeka), lub też jest nazwą niemiecką.
Zarówno wojny prowadzono w wieku XV, jak i w następnych stuleciach (między innymi wojna polsko-krzyżacka w latach 1519–1521, polsko-szwedzka w latach 1626–1929 czy wojna siedmioletnia w latach 1756–1763) nie oszczędziły Baldramu. W roku 1537 biskup Paulus Speratus, właściciel Baldramu po rozwiązaniu kapituły, potwierdził przywilej lokacyjny wsi. Chłopi odrabiali pańszczyznę z 32 łanów na folwarku książęcym w Marezie. W Baldramie, przy ważnym szlaku wiodącym z Kwidzyna do Sztumu, była wolna (użytkowana przez wolnego człowieka) karczma. Po wojnie siedmioletniej, aby ściągnąć osadników, chłopów oczynszowano, a w 1788 roku nadano im ziemię w dziedziczne użytkowanie. Koloniści przybyli tu z Niemiec.
Wieś ucierpiała także w czasie postoju wojsk francuskich (w latach 1806–1807). Po roku 1816 chłopów uwłaszczono. Obszar wsi wynosił około 590 ha. W 1885 roku żyło tu 342 mieszkańców.
W połowie XIX wieku powstał w Baldramie cmentarz.
W roku 1905 Baldram zamieszkiwało 288, a w 1910r. – 298 mieszkańców. Znanym działaczem polskim w okresie międzywojennym był tutaj rolnik Tadeusz König, współzałożyciel i długoletni członek rady nadzorczej Banku Ludowego w Kwidzynie. W roku 1938 Niemcy zmienili nazwę wsi na Mergental. W 1939 roku żyło tu 247 osób. Wieś liczyła 60 gospodarstw.
Bezpośrednio po II wojnie światowej wieś nosiła nazwę Bedrony. Powrót do nazwy Baldram nastąpił w latach pięćdziesiątych.
Zmiana dotychczasowej nazwy "Mergental" na Baldram ustalona została Rozporządzeniem Ministrów Administracji Publicznej i Ziem Odzyskanych z dnia 1 czerwca 1948r. (Monitor Polski nr 059, poz. 363).
Od 1946 roku wielu mieszkańców wsi znajdowało zatrudnienie w stale rozwijającym się PGR. W latach 1960–1964 w gospodarstwie powstały: baza produkcyjna oraz osiedle mieszkaniowe.
W 1970 roku Baldram łącznie z PGR oraz przysiółkiem Polanka zamieszkiwało 349 osób.

</doc>
<doc id="350035" url="https://pl.wikipedia.org/wiki?curid=350035" title="Bale (województwo mazowieckie)">
Bale (województwo mazowieckie)

Bale – wieś w Polsce położona w województwie mazowieckim, w powiecie siedleckim, w gminie Mokobody. Leży nad rzeką Liwiec.
Wierni Kościoła rzymskokatolickiego należą do parafii św. Jadwigi w Mokobodach.
W latach 1975–1998 miejscowość administracyjnie należała do województwa siedleckiego.

</doc>
<doc id="350036" url="https://pl.wikipedia.org/wiki?curid=350036" title="Balików">
Balików

Balików – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="350037" url="https://pl.wikipedia.org/wiki?curid=350037" title="Balinka (Polska)">
Balinka (Polska)

Balinka – wieś w Polsce położona w województwie podlaskim, w powiecie augustowskim, w gminie Sztabin. 
W pobliżu znajduje się przystanek kolejowy o tej nazwie.
Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="350038" url="https://pl.wikipedia.org/wiki?curid=350038" title="Balków">
Balków

Balków – wieś w Polsce położona w województwie łódzkim, w powiecie łęczyckim, w gminie Piątek.
Bolków (Balków) był wsią królewską (tenutą) w powiecie łęczyckim województwa łęczyckiego w końcu XVI wieku. W Królestwie Polskim istniała gmina Balków.
W latach 1954–1959 wieś należała i była siedzibą władz gromady Balków, po jej zniesieniu w gromadzie Gaj. W latach 1975–1998 miejscowość administracyjnie należała do województwa płockiego.
Zabytki – pałac neoklasycystyczny z lat trzydziestych XX wieku.
W północnej części wsi Balków (przy granicy ze wsią Siemieniczki, gmina Krzyżanów, pow. kutnowski) zlokalizowany jest geodezyjny środek Polski; centroid obszaru terytorium administracyjnego Rzeczypospolitej Polskiej. Współrzędne tego punktu to 52° 06' 51.6" N oraz 19° 25' 25.2" E.

</doc>
<doc id="350039" url="https://pl.wikipedia.org/wiki?curid=350039" title="Balnica">
Balnica

Balnica – osada w Polsce położona w województwie podkarpackim, w powiecie sanockim, w gminie Komańcza. Miejscowość w rejestrze TERYT figuruje jako osada.
Wieś królewska "Banica" położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku wieś "Bannica" należała do starostwa krośnieńskiego. W latach 1975–1998 miejscowość administracyjnie należała do województwa krośnieńskiego.
Historia.
Balnicę założono jako wieś królewską, na prawie wołoskim w 1549, na podstawie przywileju wydanego przez starostę sanockiego Piotra Zborowskiego, Iwanowi, synowi Stecza, kniazia z Woli Michowej. Wieś początkowo nazywała się Bannica.
Balnicę tak opisano w lustracji dóbr królewskich z roku 1565:
Około 1560 próbowano bez powodzenia lokować na gruntach Balnicy nową wieś o nazwie Banniczka. W 1616 we wsi było już 17 łanów uprawnych.
W 1657 siedmiogrodzkie wojska Jerzego Rakoczego spustoszyły wioskę, a w 1686 podnoszącą się z ruiny Balnicę doszczętnie zrabowała banda węgierskich tołhajów. Straty oszacowano na 4 tysiące złotych. W wyniku I rozbioru Polski w 1772 weszła w skład obwodu liskiego cyrkułu samborskiego, a następnie sanockiego zaboru austriackiego. W połowie XIX wieku właścicielem posiadłości tabularnej w Balnicy był Jan Reisenbach.
W 1898 roku przez wieś uruchomiono linię kolei wąskotorowej. Po wytyczeniu granicy polsko-czechosłowackiej w 1918 prawie kilometrowy odcinek torów wąskotorówki pomiędzy Balnicą a Solinką znalazł się na terytorium Czechosłowacji i każdy przejeżdżający pociąg był eskortowany przez straż graniczną. Dopiero po zmianie granic w dniu 1 listopada 1938 cały szlak kolejki znalazł się w granicach Polski – tzw. „Źródliska Udavy” (art. 1 Dekretu Prezydenta Rzeczypospolitej z 16 listopada 1938 roku )
W 1921 mieszkało w Balnicy 470 osób (426 grekokatolików, 33 rzymskich katolików, 33 wyznania mojżeszowego). Przed wojną Balnica liczyła ok. 500 mieszkańców.
Należała do parafii greckokatolickiej w Maniowie i do łacińskiej w Bukowsku do 1927, następnie w Komańczy, a od 1979 w Nowym Łupkowie.
W okresie międzywojennym istniała tu Placówka Straży Granicznej.
Wieś przestała istnieć po II wojnie światowej, kiedy to w 1947 roku cała ludność łemkowska została przesiedlona, w ramach akcji „Wisła”, do województwa szczecińskiego, gminy Trzebiatów, do wsi: Roby, Gorzysław, Bieczyno. Większość z obecnie żyjących mieszkańców mieszka we wspomnianych wsiach lub Trzebiatowie.
We wrześniu 2007 w 50. rocznicę założenia cerkwi greckokatolickiej (założonej między innymi przez byłych mieszkańców Balnicy) pod wezwaniem św. Piotra i Pawła w Trzebiatowie na teren nieistniejącej wsi powrócili dawni mieszkańcy, aby odprawić greckokatolicką panichidę na grobach przodków w intencji swoich rodzin i z okazji 60. rocznicy akcji „Wisła”.
Pozostałością po wsi jest cerkwisko (po dawnej cerkwi pozostały fragmenty muru i cmentarza) znajdujące się przy żółtym szlaku. Oprócz tego w Balnicy znajduje się kaplica (odnowiona przez „Magurycz”) otoczona kamiennym murkiem, a przed nią cudowne źródełko – przed wojną cel wędrówek okolicznej ludności.
Z kapliczką związana jest legenda. "„Otóż zdarzyło się, że z Maniowa do Balnicy przechodził ślepy dziad, żebrzący po wioskach. Lato było wtedy wyjątkowo suche, stąd górskie potoki i studnie powysychały – trudno było o wodę do picia. Gdy zmęczony drogą żebrak usiadł w cieniu drzewa rosnącego tuż przy gościńcu, zdało mu się, że słyszy szmer wody. Poprosił przechodzącego drogą chłopa o zaczerpnięcie mu garnuszka płynu. Okazało się, że niewidomy dobrze słyszał – pomimo posuchy przy balnickim gościńcu biło źródełko. Kiedy napił się wody i obmył nią twarz, niemal natychmiast odzyskał wzrok. Ludzie, którzy byli świadkami tego zdarzenia, rozgłosili rzecz po okolicy, po czym nieopodal źródła postawiono okazałą kapliczkę, zaś wody zeń używali jako cudownego lekarstwa, szczególnie na wszelkie choroby oczu i przeciw urokom”. " Co roku w niedzielę zielonoświątkową odprawiano w niej nabożeństwo, w trakcie którego kapłan święcił źródło, a pobożni kmiecie pili cudowną wodę, obmywali nią twarz i chore miejsca, a także nalewali jej do flaszek i zanosili do swoich domów. Kaplica wraz ze źródłem była jednym z kilku w okolicy miejsc kultu religijnego dla wiernych obrządku greckokatolickiego. Okazjonalnie odprawiano w niej nabożeństwa odpustowe.
Obecnie w dolinie prowadzony jest w retortach wypał węgla drzewnego. Prawdziwą sensacją archeologiczną było pod koniec kwietnia 2006 roku odkopanie na terenie byłej wsi Balnica dzwonu kościelnego o średnicy ok. 1 m i wadze 635 kg. Prace konserwatorskie nad tym znaleziskiem prowadzi Muzeum Budownictwa Ludowego w Sanoku.
Jedyny budynek znajduje się na tzw. Strubiu przy stacji kolejki, gdzie niegdyś stała karczma i znajdowały się budynki zamieszkane m.in. przez rodziny Górnych i Stachurów.
Z Balnicy pochodzi Stephen Sulyk urodzony w 1924 roku – greckokatolicki metropolita Filadelfii.
Infrastruktura i transport.
Skrajem dawnej wsi przebiegają tory kolejki wąskotorowej, wybudowanej w 1898 roku jako linia łącząca Nowy Łupków z Cisną. Przy granicy państwowej znajduje się stacja kolejowa Balnica i dawne turystyczne przejście graniczne. Od 1997 roku przywrócony jest ruch turystyczny i Balnica stanowi końcową stację dla pociągów z Majdanu, kursujących codziennie w lipcu i sierpniu, a także w inne dni.

</doc>
<doc id="350040" url="https://pl.wikipedia.org/wiki?curid=350040" title="Banachy">
Banachy

Banachy – wieś w Polsce położona w województwie podkarpackim, w powiecie niżańskim, w gminie Harasiuki.
Do 1974 roku w powiecie biłgorajskim województwa lubelskiego 
W latach 1975–1998 miejscowość administracyjnie należała do województwa tarnobrzeskiego.
Na terenach należących do miejscowości znajdują się następujące zabytki:

</doc>
<doc id="350041" url="https://pl.wikipedia.org/wiki?curid=350041" title="Banaszki">
Banaszki

Banaszki (niem. "Gut Banaskeim" albo "Bannaskeim") – osada w Polsce, położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Historia.
Wieś lokowana była w 24 czerwca 1399 przez wielkiego mistrza Dietricha von Altenburga. Przyznał on wolnym Prusom, braciom Beynassyemu i Scoddykowi cztery włóki. Nazwa wsi pochodzi od imienia pierwszego z nich. Majątek przez długi okres pełnił funkcję folwarku. Pod koniec XIX w. już jako samodzielna jednostka gospodarcza należał do rodziny Knoop. W latach dwudziestych XX w. w posiadanie majątku o powierzchni 180 ha weszła rodzina Drews.
Po II wojnie światowej powstał tu PGR, który wchodził później w skład Kombinatu PGR Garbno.
Dwór.
Parterowy dwór wybudowany w początkach XX w., kryty dachem mansardowym z lukarnami, zwieńczony na szczycie niewielką latarnią przykryta baniastym hełmem. Od frontu piętrowy peudoryzalit, zakończony półkolistym frontonem, z głównym wejściem pod półkolistym balkonem wspartym na dwóch kolumnach doryckich i dwóch półkolumnach. Uzupełnieniem części reprezentacyjnej jest duży podjazd. Dwór jest własnością prywatną.
W parku otaczającym dwór zachowała się część starodrzewu: graby i pomnikowy dąb. Na terenie parku znajduje się pomnik granitowy konia. Uwieczniony w granicie koń był ulubionym wierzchowcem jednego z właścicieli majątku.
Demografia.
W roku 1785 w Banaszkach było 15 budynków mieszkalnych, liczba ich zmniejszyła się do 5 w roku 1817.
Liczba mieszkańców: w roku 1817 – 64 osoby, w 1910 – 67, w 1933 – 383, w 1939 – 432, w 1970 – 85, w 2000 – 31 osób.

</doc>
<doc id="350042" url="https://pl.wikipedia.org/wiki?curid=350042" title="Bandrów Narodowy">
Bandrów Narodowy

Bandrów Narodowy – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne.
Wołoska wieś królewska Bandrow położona była w 1589 roku w starostwie przemyskim w ziemi przemyskiej województwa ruskiego. W latach 1975–1998 miejscowość położona była w województwie krośnieńskim.
Przez wieś przepływają potoki Jasienik oraz Królówka. Bandrów leży przy drodze z Ustrzyk Dolnych do granicy państwa, pierwotnie droga ta prowadziła do wsi Mszaniec, znajdującej się obecnie, tuż za granicą państwową.
Na terenie cmentarza ewangelickiego zachowały się pojedyncze nagrobki. W Bandrowie Narodowym znajduje się cerkiew greckokatolicka z 1825, pełniąca obecnie rolę kościoła filialnego pw. św. Andrzeja Boboli w Parafii Matki Bożej Bieszczadzkiej w Jasieniu-Ustrzykach Dolnych. Pierwotnie wzniesiona została w 1825 w Jasieniu, a w obecne miejsce przeniesiono ją w 1974. Za cerkwią znajduje się stary cmentarz z kilkoma nagrobkami. We wsi znajduje się również kościół katolicki.
Bandrów jest jednym z najstarszych ośrodków górnictwa naftowego na świecie, kopalnie ropy naftowej istniały tu przed rokiem 1884.
Historia.
Wieś lokowano w 1532 na prawie wołoskim, stanowiła ona własność królewską. Została wymieniona w 1541. W 1890 Bandrów Narodowy liczył 747 wiernych wyznania geckokatolickiego, w 1918 – 820, a w 1938 – 1025. W 1944 z Bandrowa wysiedlono część ludności ukraińskiej na Syberię. W 1951, w ramach umowy o zamianie granic, pozostali mieszkańcy zostali wysiedleni do Ukraińskiej SRR, a wieś znalazła się w granicach Polski. W latach 1954-1956 część domów, uznanych za nienadających się do zamieszkania, została przeznaczona do rozbiórki. Również znajdująca się tu pierwotnie cerkiew z 1880 została zniszczona przez polskich osadników w 1954.
W 1783 na gruntach dawnego wójtostwa w ramach kolonizacji józefińskiej osiedlono kolonistów niemieckich. Część niemiecką nazwano Bandrów Kolonia. Układ zabudowy tej części wsi zorganizowano w formie łańcuchówki niemieckiej. Pierwszy dom modlitwy w Bandrowie był drewniany. Zbudowano go ok. 1788, a rozebrano w 1860. W jego miejscu (kilka metrów poniżej) powstał murowany dom modlitwy. W 1940 koloniści niemieccy zostali przesiedleni do Rzeszy.

</doc>
<doc id="350043" url="https://pl.wikipedia.org/wiki?curid=350043" title="Bandysie">
Bandysie

Bandysie – wieś w Polsce położona w województwie mazowieckim, w powiecie ostrołęckim, w gminie Czarnia.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Czarni k. Myszyńca.
Nazwa.
Etymologię nazwy wyprowadzano od bandytów, zbiegów, którzy mieli się tu osiedlić. Ludwik Krzywicki twierdził, że nazwa wsi wzięła się od Bandysia, człowieka wydalonego z bractwa bartnego. W XVII-wiecznych aktach bartnych określenie "bandyś" nazywano wywołańców z puszczy.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwało 492 osoby w 84 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Czarnia.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
15 sierpnia 1944 w okolicach Bandyś został rozbity oddział specjalny Jagdkommando dowodzony przez Jagdkomandoführera Antona Zuchslanda, który został sprowadzony z Białostocczyzny w celu zwalczenia partyzantów. Pokonał go III batalion dowodzony przez Kazimierza Stefanowicza "Asa".
3 października 1944 roku wojska niemieckie dokonały pacyfikacji wsi Bandysie. Przyczyną była chęć odwetu na mieszkańcach za pomoc okazywaną partyzantom, a także chęć zdławienia silnego na tym terenie ruchu oporu. Tragizm wydarzeń potęguje fakt, że rozegrały się one na kilka miesięcy przed zakończeniem II wojny światowej.
W 2014 we wsi reaktywowano obrzęd pustych nocy – czuwanie i modlitwy za pomordowanych z Bandyś.
W latach 1954-1959 wieś należała i była siedzibą władz gromady Bandysie, po jej zniesieniu w gromadzie Czarnia. W latach 1975–1998 miejscowość administracyjnie należała do województwa ostrołęckiego.

</doc>
<doc id="350044" url="https://pl.wikipedia.org/wiki?curid=350044" title="Banica (gmina Uście Gorlickie)">
Banica (gmina Uście Gorlickie)

Banica (łemkow. Баниця, daw. "Banica koło Łęku") – wieś w Polsce położona w województwie małopolskim, w powiecie gorlickim, w gminie Uście Gorlickie. Leży w południowo-zachodniej części Beskidu Niskiego, nad potokiem Banica, dopływem Białej.
Historia.
Jedna z później lokowanych wsi w regionie: przywilej lokacyjny wydał w 1574 r. biskup krakowski Franciszek Krasiński Iwanowi, synowi Jaśka z niedalekiej Śnietnicy. Nazwę wzięła wieś od nazwy przepływającego przez nią potoku. Od początku istnienia do rozbiorów należała ona do "państwa muszyńskiego" biskupów krakowskich, uchodząc w nim za jedną z biedniejszych. W inwentarzu z 1668 r. zanotowano w niej 22 kmieci gospodarujących na 15 łanach ziemi.
Przed II wojną światową Banica liczyła ponad 500 mieszkańców – prawie wyłącznie Łemków. Część z nich wyjechała tuż po ukończeniu wojny na Ukrainę, a większość pozostałych została wysiedlona w 1947 r. w ramach akcji „Wisła”. Po 1947 r. ponownie zasiedlili ją polscy osadnicy, przybyli głównie z Podhala i Sądecczyzny.
W latach 1975–1998 miejscowość administracyjnie należała do województwa nowosądeckiego.
Zabytki.
Obiekty wpisane do rejestru zabytków nieruchomych województwa małopolskiego
Cerkiew z końca XVIII w., po wysiedleniu ludności łemkowskiej, od 1947 roku służąca jako kościół rzymskokatolicki pw. św. Kosmy i św. Damiana. Parafia należy do dekanatu Ropa. W 1985 roku otrzymała nagrodę Ministra Kultury i Sztuki dla najlepszego użytkownika zabytku drewnianego. Ikonostas pochodzi z 1787 roku. Na południowej stronie nawy obraz świętego Michała Archanioła z 1702 roku. Po bokach skrzydła królewskich wrót.
Szlaki piesze

</doc>
<doc id="350045" url="https://pl.wikipedia.org/wiki?curid=350045" title="Banie Mazurskie">
Banie Mazurskie

Banie Mazurskie (przed 1945 r. ) – wieś w Polsce położona w województwie warmińsko-mazurskim, w powiecie gołdapskim, siedziba gminy Banie Mazurskie.
Przez wieś przebiega droga wojewódzka nr 650 oraz rzeka Gołdapa.
Historia.
Wieś założona w 1560 roku (według niektórych źródeł w 1566) przez komornika powiatu ryńskiego – Mikołaja Bianicza. Sto lat później (1656) została zniszczona przez Tatarów. W 1710 roku wieś nawiedziła epidemia dżumy, w parafii w ciągu 4 miesięcy zmarło wówczas 2115 osób. W czasie II wojny światowej wieś uległa częściowemu zniszczeniu.
Po 1945 roku miejscowość zasiedlona została głównie ludnością ukraińską, przesiedloną przymusowo w ramach akcji „Wisła”, z Bieszczadów i Rzeszowszczyzny. W Baniach Mazurskich działa oddział Ukraińskiego Towarzystwa Społeczno-Kulturalnego, zespół folklorystyczny oraz szkoła z wykładowym językiem ukraińskim.
18 listopada 1945 Banie Mazurskie zostały siedzibą gminy, do której należało 15 wsi sołeckich. 12 listopada 1946 zatwierdzono administracyjnie obecną nazwę wsi. W roku 1954 Banie Mazurskie zostały siedzibą gromady, znajdowały się w niej: gospoda, ośrodek zdrowia, komisariat MO, mleczarnia i agronomówka.
W latach 1954–1972 wieś należała i była siedzibą władz gromady Banie Mazurskie. W latach 1975–1998 miejscowość administracyjnie należała do województwa suwalskiego.
Zabytki.
Inne.
W Baniach Mazurskich poza obiektami sakralnymi znajduje się kilka domów z początku XX wieku przy ulicy M. Konopnickiej.

</doc>
<doc id="350047" url="https://pl.wikipedia.org/wiki?curid=350047" title="Baniewice">
Baniewice

Baniewice ("niem. Marienthal") – wieś w Polsce położona w województwie zachodniopomorskim, w powiecie gryfińskim, w gminie Banie, przy drodze wojewódzkiej nr 122.
W 2003 r. wieś zamieszkiwało 541 mieszkańców.
W latach 1975–1998 miejscowość administracyjnie należała do województwa szczecińskiego.
Historia.
Duża wieś o typowo rolniczym charakterze z dobrze zachowanym planem ulicówki, położona w odległości 4 km na południowy zachód od Bań. Osadę założyli templariusze kolonizujący Ziemię Bańską podarowaną im przez księcia zachodniopomorskiego Barnima I w grudniu 1235 roku. Wzmiankowana była po raz pierwszy w roku 1303 jako wieś wchodząca w skład Ziemi Bańskiej, będącej własnością Zakonu Templariuszy, a później Zakonu joannitów, przy okazji nadań lennych. Nazwę miejscowości zapisywano różnie: 1303 "Mariendale", 1327 "Mergendale", 1345 "Margendale", 1420 "Mariendall", 1493 "Mergendal", 1484 "Margendael", 1487 "Mariendahl", 1528 "Maryendal", do 1945 roku "Marienthal". Podczas wojny trzydziestoletniej wieś została częściowo zniszczona. Na przestrzeni wieków zabudowę wielokrotnie niszczyły pożary: 1862, 1875, 1880, 1881, 1934. Mimo tych przeciwności wieś rozwijała się dynamicznie. Podczas spisu dokonanego w 1913 roku wieś liczyła 768 mieszkańców. Na początku XX wieku rozbudowano szkołę i dom nauczyciela.
Obecna nazwa wsi nawiązuje do wzgórza "Banzniz" wspomnianego w dokumencie z roku 1235 określającego granicę Ziemi Bańskiej.
W 1972 roku Baniewice uznano za miejscowość zapowietrzoną wścieklizną, zabraniając kontaktowania się z podejrzanymi zwierzętami oraz trzymania w stanie wolnym psów i kotów.
Zabytki.
Kościół wybudowano pod koniec XIII wieku. Pod rokiem 1484 wymieniony został ostatni katolicki proboszcz - Frentze Konow. Podczas wizytacji w 1603 roku w spisie inwentaryzacyjnym wymieniono między innymi patenę z krzyżem joannickim i srebrny gotycki kielich z końca XV wieku z napisem "J. Maria". W XVII wieku kościół częściowo rozbudowano a w 1851 gruntownie przebudowano - wybudowano wieżę, przemurowano okna i otynkowano zewnętrzne elewacje. Jest to świątynia orientowana, na planie prostokąta, bez wydzielonego prezbiterium. Podczas działań wojennych częściowo zniszczony i nieużytkowany ulegał stopniowej dewastacji. Odbudowany w 1977 roku, poświęcony 10 grudnia 1977 roku.
Kościół filialny pw. Najświętszego Serca Pana Jezusa z 2 poł. XIII w., gotycki, wraz z cmentarzem otoczonym murem kamienno-ceglanym z bramkami z XVI w. stanowią obiekt zabytkowy wpisany do Rejestru Zabytków pod nr rej. 107 z 2.07.1956 r.
W Baniewicach znajdują się trzy ośrodki wypoczynkowe. Nad samym jeziorem znajduje się ośrodek Dolnej Odry, tuż obok, ośrodek wypoczynkowy "Gryfia", a nieco dalej na słonecznej polanie w sercu lasu, położone są domki ośrodka wypoczynkowego "Leśna Polana".
Winnica Turnau.
W Baniewicach znajduje się największa w województwie zachodniopomorskim winnica o powierzchni ok. 34 ha. Jednym z jej właścicieli jest Grzegorz Turnau.

</doc>
<doc id="350048" url="https://pl.wikipedia.org/wiki?curid=350048" title="Banino">
Banino

Banino (dodatkowa nazwa w j. kaszub. Banino) – wieś kaszubska w Polsce położona w województwie pomorskim, w powiecie kartuskim, w gminie Żukowo. Wieś jest siedzibą sołectwa Banino, w której skład wchodzi również miejscowość Borowiec.
Miejscowość jest siedzibą Ochotniczej Straży Pożarnej oraz parafii rzymskokatolickiej Niepokalanego Poczęcia NMP, należącej do dekanatu Żukowo w archidiecezji gdańskiej.
Przez Banino przejeżdża linia 126 ZTM Gdańsk oraz 810 PA Gryf.
Historia.
W 1283 roku książę Mestwin II nadał Banino w zamian za krainę gniewską cysterskiemu klasztorowi oliwskiemu. XIII-wieczna miejscowość była wówczas osadą chłopską na prawie polskim. Nowi gospodarze ufundowali kościół pod wezwaniem św. Michała, zniszczony przez pożar wzniecony prawdopodobnie przez Prusów lub husytów. Zachowały się plany z 1686 roku odbudowy świątyni przez opata Haskiego. W drugiej połowie XVI w. wieś nadal należała do cystersów oliwskich. W roku 1717 wieś wydzierżawił Brandt.
W 1818 roku na skutek pruskiej reformy administracyjnej Banino weszło w skład powiatu kartuskiego. Na początku XX wieku Banino, gdzie ulokowane były dwa dworki: Bukowskiego i Emila Lupkego, otrzymało status wsi dworskiej. Później właściciele dworków zmienili się. Bukowski odsprzedał swój Janowi Karszni z Gdyni, zaś Lupke – Walterowi Goertzowi. Karsznia był właścicielem majątku do 1939 roku. Na początku II wojny światowej został wywieziony wraz z rodziną do Niemiec. Goertz natomiast mieszkał w swojej posiadłości do 1945 roku. Na jego polach pracowali jeńcy wojenni, m.in. wielu Jugosłowian. Po wojnie ziemia została rozparcelowana między gospodarzy.
Kiedy w 1946 ówczesny proboszcz parafii w Matarni ksiądz Kazimierz Rohde zmarł, jego następcą został ksiądz Józef Bigus, który był inicjatorem budowy kościoła w Baninie. Po wojnie Banino stało się gminą. Wybudowano tu posterunek Milicji Obywatelskiej, który istniał do 1955 roku. Powstał Ośrodek Zdrowia, Klub Prasy i Książki "Ruch", zaś od 1953 roku zaczął funkcjonować Urząd Pocztowy. Działały też stronnictwa polityczne, takie jak PZPR czy ZSL. W latach 1954–1973 istniała gromada Banino. W latach 1963–1964 gmina gromadziła 2804 osób, zaś sama wieś liczyła 501 osób. W latach 1975–1998 miejscowość administracyjnie należała do województwa gdańskiego.
Miejscowość została objęta badaniami socjologicznymi jako jedna z wielu wsi, do których migrują mieszkańcy miasta. Naukowcy zdiagnozowali tu szereg konfliktów społecznych, związanych z przestrzenią oraz infrastrukturą wsi (budową sieci wodociągowej, kanalizacyjnej, dróg osiedlowych dróg, parkingów), brak dbałości o przestrzeń wspólną oraz destrukcję więzi społecznych, wyrażająca się w rozpadzie społeczności wsi na ludność miejscową i napływową. Ludność napływowa nie integruje się z rodzimymi mieszkańcami. Rytm życia wsi wyznaczają dojazdy do pracy i na większe zakupy do Trójmiasta.

</doc>
<doc id="350050" url="https://pl.wikipedia.org/wiki?curid=350050" title="Baniocha">
Baniocha

Baniocha – wieś w Polsce położona w województwie mazowieckim, w powiecie piaseczyńskim, w gminie Góra Kalwaria nad Małą (rzeka), która tworzy bagienną dolinę ciągnącą się na południe w stronę wsi Ługówka. Leży przy drodze krajowej nr 79. 
Opis.
Wieś szlachecka Baniecha położona była w drugiej połowie XVI wieku w powiecie czerskim ziemi czerskiej województwa mazowieckiego. 
W latach 1954-1961 wieś należała i była siedzibą władz gromady Baniocha, po jej zniesieniu w gromadzie Kąty. W latach 1975–1998 miejscowość administracyjnie należała do województwa warszawskiego.
W Baniosze, nieopodal wsi Łubna, znajduje się składowisko odpadów „Łubna”.
W Baniosze znajdowała się stacja nieistniejącej już Grójeckiej Kolei Dojazdowej, położonej na tym odcinku dokładnie wzdłuż (po południowej stronie) obecnej szosy Piaseczno-Góra Kalwaria.
Miejscowość jest siedzibą parafii Najświętszej Maryi Panny Królowej Pokoju, należącej do dekanatu konstancińskiego, archidiecezji warszawskiej. Została ona erygowana 20 września 1952 roku przez arcybiskupa Stefana Wyszyńskiego. Kościół parafialny pod wezwaniem Chrystusa Dobrego Pasterza zbudowano w latach 1960-1963 według projektu Stanisława Czernego. W latach 1964-65 wybudowano wieżę.
We wsi znajdowała się cegielnia "Feniks" z XIX wieku, rozbudowana po II wojnie światowej. Została ona zburzona w 2002 r. Na terenie dawnego SKR pozostałości parku podworskiego z XIX wieku, dwór spłonął w latach 70. XX wieku i został rozebrany. 
Sport.
W Baniosze swoją siedzibę ma klub piłkarski Orzeł Baniocha, powstały w 1954 roku i rozgrywający swoje domowe mecze na Stadionie Miejskim. Od sezonu 2021/2022 występuje w IV lidze mazowieckiej.
W kulturze masowej.
Baniocha jest celem podróży wszystkich tzw. łebków kierowcy działacza sportowego Antoniego Kłuska w serialu "Zmiennicy". 
Również w Baniosze kręconych było wiele scen polskiego serialu "M jak miłość".
Linki zewnętrzne.
 

</doc>
<doc id="350051" url="https://pl.wikipedia.org/wiki?curid=350051" title="Baraki Chotumskie">
Baraki Chotumskie

Baraki Chotumskie – wieś w Polsce, położona w województwie mazowieckim, w powiecie ciechanowskim, w gminie Ciechanów.
W 2002 do Baraków Chotumskich włączono wieś "Rajmundowo".
W latach 1975–1998 wieś administracyjnie należała do województwa ciechanowskiego.

</doc>
<doc id="350052" url="https://pl.wikipedia.org/wiki?curid=350052" title="Baranica">
Baranica

Baranica – wieś we wschodniej Polsce, położona w województwie lubelskim, w powiecie krasnostawskim, w gminie Gorzków.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 115 mieszkańców. 

</doc>
<doc id="350053" url="https://pl.wikipedia.org/wiki?curid=350053" title="Baranki (powiat białostocki)">
Baranki (powiat białostocki)

Baranki – wieś w Polsce położona w województwie podlaskim, w powiecie białostockim, w gminie Juchnowiec Kościelny.
Prawosławni mieszkańcy wsi należą do parafii Podwyższenia Krzyża Pańskiego w Kożanach, a wierni kościoła rzymskokatolickiego do parafii Niepokalanego Poczęcia Najświętszej Maryi Panny w Tryczówce.
Historia.
W 1795 r. była to wieś królewska znajdująca się w starostwie suraskim w ziemi bielskiej województwa podlaskiego.
Według Pierwszego Powszechnego Spisu Ludności z 1921 roku, wieś Baranki liczyła 35 domostw i zamieszkiwało ją 261 osób. 164-ech mieszkańców zadeklarowało wówczas wyznanie rzymskokatolickie, a pozostałych 97-u wyznanie prawosławne. Jednocześnie polską przynależność narodową zgłosiło 245 mieszkańców, a białoruską 16.
W latach 1975–1998 miejscowość administracyjnie należała do województwa białostockiego.

</doc>
<doc id="350054" url="https://pl.wikipedia.org/wiki?curid=350054" title="Barankowo">
Barankowo

Barankowo – wieś w Polsce położona w województwie wielkopolskim, w powiecie złotowskim, w gminie Krajenka.
W latach 1975–1998 miejscowość administracyjnie należała do województwa pilskiego.

</doc>
<doc id="350055" url="https://pl.wikipedia.org/wiki?curid=350055" title="Baranowiec">
Baranowiec

Baranowiec – wieś w Polsce położona w województwie wielkopolskim, w powiecie kolskim, w gminie Dąbie.

</doc>
<doc id="350056" url="https://pl.wikipedia.org/wiki?curid=350056" title="Baranówko">
Baranówko

Baranówko – wieś w Polsce położona w województwie wielkopolskim, w powiecie poznańskim, w gminie Mosina.
W latach 1975–1998 miejscowość administracyjnie należała do województwa poznańskiego.
Przez Baranówko przebiega czerwony szlak pieszy z Żabna do Drużyny.

</doc>
<doc id="350057" url="https://pl.wikipedia.org/wiki?curid=350057" title="Barbarówka (województwo lubelskie)">
Barbarówka (województwo lubelskie)

Barbarówka – wieś w Polsce położona w województwie lubelskim, w powiecie chełmskim, w gminie Dorohusk.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 70 mieszkańców i była 23. co do wielkości miejscowością gminy Dorohusk.

</doc>
<doc id="350058" url="https://pl.wikipedia.org/wiki?curid=350058" title="Barce">
Barce

Barce – wieś w Polsce położona w województwie wielkopolskim, w powiecie konińskim, w gminie Kramsk.
Barce wraz z Marysinem zamieszkuje 137 mieszkańców. Barce wraz ze swoją częścią wsi oraz z sąsiednią wsią Kuźnica tworzą sołectwo Barce.
W pobliżu miejscowości płyną rzeki Wiercica oraz Jaźwiniec.
W latach 1975–1998 miejscowość administracyjnie należała do województwa konińskiego.

</doc>
<doc id="350059" url="https://pl.wikipedia.org/wiki?curid=350059" title="Barchaczów">
Barchaczów

Barchaczów – wieś w Polsce położona w województwie lubelskim, w powiecie zamojskim, w gminie Łabunie.
W latach 1975–1998 miejscowość administracyjnie należała do województwa zamojskiego.
Historia.
Pierwsza wzmianka o wsi tej nazwy pochodzi z roku 1507, wówczas to aż do roku 1627 należała rodu Oleśnickich z Oleśnik w powiecie lubelskim. 
Według rejestru poborowego z 1578 r. było tu 6 1/4 łanów chłopskich (105 ha) gruntów uprawnych.
Według spisu miast, wsi, osad Królestwa Polskiego z roku 1827, w Barchaczowie było 39 domów, oraz 296 mieszkańców.
Natomiast spis z 1921 r. wykazywał tu już 101 domów oraz 580 mieszkańców.
Podczas Kampanii Wrześniowej (Działania wojenne na Lubelszczyźnie w roku 1939, Ludwik Głowacki) - 13.IX.1939 r. stacjonowała tu większość ścisłego sztabu armii "Kraków" gen. Szyllinga.
Natomiast 21. IX. 1939 w pobliżu wsi toczył się zawzięty bój 8 pułku piechoty Legionów z oddziałami niemieckiej 2. Dywizji Pancernej.

</doc>
<doc id="350060" url="https://pl.wikipedia.org/wiki?curid=350060" title="Barchlin">
Barchlin

Barchlin – wieś w Polsce położona w województwie wielkopolskim, w powiecie wolsztyńskim, w gminie Przemęt.
Podstawowe funkcje wsi: rolnicza i przemysłowa.
Położenie.
Miejscowość Barchlin położona jest w południowo-wschodnim pasie wysoczyznowym, na skraju dwóch dużych rejonów: Wysoczyzny Leszczyńskiej i Pradoliny Warszawsko-Berlińskiej. Administracyjnie należy do gminy Przemęt, która zlokalizowana jest na granicy Pojezierza Lubuskiego i Pojezierza Wielkopolskiego.
Wieś Barchlin położona jest na północny wschód od Przemętu, tuż za miejscowością Bucz. Dojechać tam można bezpośrednio drogą przez Sączkowo i Bucz, lub też jadąc dookoła przez Siekówko, Siekowo, Kluczewo i Sączkowo. Do Urzędu Gminy z Barchlina jest ok. 9 kilometrów.
Środowisko przyrodnicze.
Zagospodarowanie przestrzeni.
Powierzchnia wsi składa się z:
oraz z niewielkich cieków wodnych.
Zabudowa jest zwarta, w części południowej typowa dla rolnictwa indywidualnego; w części północnej znajdują się zabudowania RSP (obecnie w likwidacji) i spółdzielcze bloki mieszkalne.
Ukształtowanie terenu jest wynikiem ostatniego zlodowacenia. Podczas wycofywania się, lodowiec pozostawił naniesione duże masy materiału, są to przede wszystkim piaski i żwiry. Spowodowało to powstanie moreny dennej i czołowej, w postaci drobnych pagórków.
Świat roślinny i zwierzęcy.
Część miejscowości, leżąca na południe od drogi Śmigiel-Mochy, należy do Przemęckiego Parku Krajobrazowego, pozostała część leży w otulinie tegoż Parku.
Podmokłe łąki o podłożu torfowym mają charakter szuwarów z dominacją turzyc. Występują tam torfianki i trzcinowiska, a wśród nich liczne gatunki ptaków wodno-błotnych, a także drapieżnych. W okolicach występuje też zwierzyna: sarny, jelenie, dziki, lisy, zające, bażanty, kuropatwy.
Atrakcje turystyczne.
Atrakcją krajobrazową jest wzniesienie o wysokości 96 metrów, zwane Byczą Górą, stanowiące dobry punkt widokowy. Zachodnie zbocze porasta konwalia majowa, a całe wzniesienie lasy sosnowe i mieszane.
Surowce mineralne.
Barchlin nie występują bogate złoża surowców. Na uwagę zasługują złoża torfu łąkowego i żwiry.
Środowisko kulturowe i zabytki.
W Barchlinie znajdują się 22 stanowiska archeologiczne, m.in. cmentarzysko należące do ludności kultury łużyckiej, pochodzące z młodszej epoki brązu (1000–650 p.n.e.), co stanowi cenny zabytek archeologiczny. Około 200 metrów na wschód od rzeczki, która stanowiła niegdyś granice wsi, znajduje się grodzisko z okresu wczesnego średniowiecza, jedno z nielicznych znajdujących się na terenie gminy Przemęt.
W części należącej obecnie do RSP znajduje się Założenie Dworskie z Zespołem dworsko-folwarcznym, składające się z dworku rządcy oraz niewielkiego parku. Dworek został wzniesiony w 1893 roku przez ówczesnego właściciela majątku Fryderyka Ksawerego Speicherta. Jest on murowany z cegły, wysoko podpiwniczony, parterowy, z mieszkalnym poddaszem, nakryty niskim, prawie płaskim dachem. Na elewacji frontowej zachowała się tablica z data budowy i łacińską sentencją „1893 CUSTODI DOMINE HOC AEDIFICIUM ET AB OMNI PERICULO DEFENDE F.X. SPEICHERT” („Zachowaj Panie ten budynek i broń ponad wszelkim niebezpieczeństwem”). Park krajobrazowy o powierzchni 1,6 ha, został założony w końcu XIX wieku na rzucie prostokąta. W środkowej części parku znajdują się dwa stawy połączone rowem. Drzewostan parkowy składa się głównie z lipy drobnolistnej i robinii akacjowej, a w części północno-zachodniej rosną: olsza czarna, klon pospolity, jawor, topola biała (jedno z drzew ma obwód 360 cm), dąb szypułkowy (tutaj również rośnie okazały egzemplarz o obwodzie 310 cm), a także brzoza brodawkowata. Na trawniku przed dworem rośnie pomnikowy cis o obwodzie 230 cm, rozwidlający się na cztery pnie.
Z dawnej zabudowy zachował się spichlerz z II poł. XIX wieku, murowany z cegły, trzykondygnacyjny, z dwukondygnacyjnym poddaszem, nakryty dachem dwuspadowym. W pierzei północno-wschodniej zachowana została stodoła, a w południowo-wschodniej chlewnia z przełomu XIX i XX wieku. W pierzei południowo-zachodniej znajduje się dawna stajnia z 1917 roku oraz obora z początków XX wieku, murowane z cegły, nakryte dachem dwuspadowym. Przy drodze przez wieś zachowały się domy, jeden przeznaczony pierwotnie dla sześciu rodzin, drugi dla trzech, wzniesione zostały pod koniec XIX wieku, murowane z cegły, parterowe, z użytkowym poddaszem, nakryte dachem dwuspadowym pokrytym dachówką. Sześciorak został zbudowany na planie wydłużonego prostokąta. Każde z mieszkań składało się z dwóch izb i kuchni, w szczytach zachowały się fryzy schodkowe.
W wiosce przetrwało także kilka domów z przełomu XIX i XX wieku, z których najstarszy został zbudowany w 1880 roku. Na skraju Barchlina znajdują się także resztki drewnianego wiatraka z 1824 roku.
Dzięki dokumentom sądowym wiadomo iż jeden z właścicieli majątku, Wojciech Barkliński, prowadził sądowe spory z wieloma sąsiadami. Oto niektóre z nich:
Również synowie Wojcicha, Sędziwój i Andrzej Barklińscy prowadzili liczne spory:
Obiekty zabytkowe podlegające ochronie.
Ścisłej ochronie konserwatorskiej „A” podlegają:
Historia.
Pierwsza wzmianka o wsi Barchlin pochodzi z 1303 roku. Dawniej nosiła takie nazwy jak: Barklin, Barchlino, Barklyno, Barklino Stare, niem. Bultenberg. W średniowieczu stanowiła własność szlacheckiej rodziny Barklińskich, Już w 1772 roku Barchlin wchodził w skład dóbr Popowo Stare i aż do 1945 roku należał do ich kolejnych właścicieli. W końcu XVII wieku znajdował się w rękach Rozdrażewskich, a od połowy XVIII wieku do ok. 1840 roku – Szołdrskich. W roku 1772 na folwarku w Barchlinie znajdowało się 135 owiec oraz 16 wołów ratajskich i krów.
W okresie Wielkiego Księstwa Poznańskiego (1815-1848) miejscowość wzmiankowana jako Barchlin należała do wsi większych w ówczesnym pruskim powiecie Kosten rejencji poznańskiej. Barchlin należał do okręgu śmigielskiego tego powiatu i stanowił część majątku Popowo niemieckie (dzisiejsze Popowo Stare), który należał wówczas do J. Szołdrskiego. Według spisu urzędowego z 1837 roku Barchlin liczył 225 mieszkańców, którzy zamieszkiwali 19 dymów (domostw).
W 1926 roku Barchlin stanowił samodzielny majątek o powierzchni 410,53 ha, z czego 275 ha liczyły pola, 100 ha łąki i pastwiska, 20 ha lasy, a 15,53 nieużytki, drogi i podwórza. Po II wojnie światowej został rozparcelowany wśród pracowników majątku, którzy 27 lutego 1949 roku utworzyli pierwszą w Polsce Ludowej Rolniczą Spółdzielnię Produkcyjną. W latach 70. i 80. RSP przeżywała okres intensywnego rozwoju. W szczytowym okresie zatrudniała ponad 150 osób. Przy RSP istniał klub sportowy ‘ZJEDNOCZENI’ z sekcją piłkarską, a w zabytkowym dworku, gdzie mieściły się biura i klubokawiarnia, spotykała się młodzież, dorośli, a także dzieci. Istniał Klub Prasy i Książki, który organizował Przeglądy Teatrzyków Lalkowych, Konkursy Plastyczne, Spotkania z Poezją i Prozą i inne. Do lat 70. istniała także szkoła podstawowa z klasami 1-4. Miejscowość następnie została przyłączona do obwodu Szkoły Podstawowej w Buczu, a budynek szkolny zamieniony na mieszkania dla nauczycieli. Na początku lat 90., z różnych przyczyn, RSP popadła w stan upadłości i została postawiona w stan likwidacji, która trwa do chwili obecnej, Klub Sportowy zmienił nazwę na HELIOS i został przeniesiony do Bucza, natomiast klubokawiarnia została zamknięta. Pozostały tylko organizacje społeczne jak Związek Emerytów i Rencistów, Ochotnicza Straż Pożarna.
W latach 1975–1998 miejscowość administracyjnie należała do województwa leszczyńskiego.
Najważniejsze współczesne wydarzenia.
12 sierpnia 2006 zostało otwarte Centrum Społeczno-Kulturalno-Sportowe, którego budowę częściowo zrealizowano z funduszy unijnych. Pozostała część została pokryta z budżetu Gminy Przemęt.
W roku 2009 miejscowość obchodziła 700-lecie istnienia, natomiast Ochotnicza Straż Pożarna obchodziła 60-lecie działalności. Z tej okazji został odsłonięty pomnik Św. Floriana (patrona strażaków), a także tablica upamiętniająca uczestników powstania wielkopolskiego oraz poległych w czasie I i II wojny światowej. Odsłonięty został również nieoficjalny herb Barchlina, zaprojektowany przez Agnieszkę Dominiak, łączący motywy historyczne i współczesne.
Ochotnicza Straż Pożarna Barchlin.
Ochotnicza Straż Pożarna w Barchlinie została założona w 1949 r. Strażacy OSP Barchlin odnoszą wiele sukcesów w zawodach sportowo-pożarniczych i to zarówno w zawodach krajowych wszystkich szczebli, jak i zawodach międzynarodowych. MDP (Młodzieżowa Drużyna Pożarnicza) dziewcząt wystartowała po raz pierwszy w zawodach gminnych w 1984 r. Organizowała zabawy taneczne, festyny, spotkania przy ognisku, a przede wszystkim szkoliła drużyny strażackie w różnych kategoriach wiekowych. W latach 70. i 80. XX wieku sukcesy w zawodach strażackich odnosiły głównie drużyny: męska i młodzieżowe drużyny chłopców. W 1992 roku młodzieżowa drużyna dziewczęca (12–16 lat), startując według regulaminu polskiego w zawodach wojewódzkich w Lesznie, pokonała w wahadłowym biegu sztafetowym następną drużynę o 19 sekund, wygrywając przy okazji z wszystkimi drużynami chłopców. W konsekwencji dziewczęta zaczęły ćwiczyć według międzynarodowego regulaminu CTIF i w lipcu 1993 r. reprezentowały Polskę na Olimpiadzie Pożarniczej CTIF w Berlinie. Drużyna zajęła tam 4 miejsce, a w Olimpiadzie Obozowej (gry i zabawy zręcznościowe) okazała się najlepsza wśród dziewcząt. W klasyfikacji generalnej, wspólnej z chłopcami, zajęła 7 miejsce. Był to początek wielkiego rozwoju drużyny. Do tej pory dziewczęta z OSP Barchlin pięciokrotnie reprezentowały Polskę na Olimpiadach Pożarniczych, są pięciokrotnymi mistrzyniami Polski, raz wicemistrzyniami oraz raz brązowymi medalistkami.
Dziewczęta, gdy kończą 16 lat, zaczynają ćwiczyć i startować w drużynach kobiecych, odnosząc także znaczące sukcesy. Nabór do drużyn dziewcząt i kobiet prowadzony jest także w sąsiednich miejscowościach,
głównie w Buczu, a także w Sączkowie, Przemęcie, Kluczewie, Siekowie, Błotnicy, Biskupicach, czy też w Poświętnie. W konsekwencji młodzieżowa drużyna nosi nazwę MDP Barchlin, natomiast drużyna kobieca, wywodząca się z drużyny młodzieżowej, nosi nazwę KDP Bucz, druga drużyna kobieca to KDP Barchlin. W zawodach gminnych i powiatowych dziewczyny startują w miejscowych OSP, natomiast w zawodach wojewódzkich, krajowych i międzynarodowych startują najlepsze z całego regionu. Do obowiązków Młodzieżowych Drużyn Pożarniczych (MDP), startujących w Olimpiadach CTIF, należy przygotowanie występu artystycznego, który obrazuje kulturę kraju pochodzenia drużyny. Konieczne jest także przygotowanie wystawy o własnej miejscowości, regionie i kraju. Młodzież rywalizuje także z rówieśnikami z innych krajów w Olimpiadzie Obozowej, tzn. w kilkudziesięciu równych konkurencjach.
Od tego czasu zaczęła odnosić sukcesy zarówno na szczeblu gminnym, rejonowym i wojewódzkim.
Najważniejsze starty:

</doc>
<doc id="350062" url="https://pl.wikipedia.org/wiki?curid=350062" title="Barchnowy">
Barchnowy

Barchnowy – wieś kociewska w Polsce położona w województwie pomorskim, w powiecie starogardzkim, w gminie Starogard Gdański.
We wsi znajduje się zabytkowy cmentarz ewangelicki.
W latach 1975–1998 miejscowość administracyjnie należała do województwa gdańskiego.
Z miejscowości Barchnowy pochodzi Andrzej Andrysiak, polski polityk, działacz związkowy, poseł na Sejm I kadencji.

</doc>
<doc id="350063" url="https://pl.wikipedia.org/wiki?curid=350063" title="Barciany">
Barciany

Barciany (niem. "Barten", "Barthen", lit. "Bartėniai") – wieś w Polsce, położona w województwie warmińsko-mazurskim, w powiecie kętrzyńskim, w gminie Barciany, na terenie krainy historycznej Prusy Dolne. Siedziba gminy Barciany.
Dawniej miasto; uzyskały lokację miejską w 1628 roku, zdegradowane w 1945 roku. W latach 1954–1972 wieś należała i była siedzibą władz gromady Barciany. W latach 1975–1998 wieś administracyjnie należała do województwa olsztyńskiego.
Toponimia.
Używane nazwy (Sł. geogr.): pol. – Barciany, Barty, Borty; niem. – Barten, Barthen. Nazwa Barciany została administracyjnie zatwierdzona 12 listopada 1946.
Historia.
Barciany były głównym ośrodkiem grodowym pruskiego plemienia Bartów, którzy mieli tu we wczesnym średniowieczu swój główny gród nad rzeką Liwną w otoczeniu mokradeł. W 1240 terytorium to wraz z resztą Prus Dolnych zostało zajęte przez zakon krzyżacki, od 1257 osiadł tu wójt zakonny. Najpierw postanowił utworzyć w Barcianach nowe komturstwo, i wybudować duży zamek. Prace rozpoczęto w 1377 a zakończono pod koniec XIV w. Komturstwo w Barcianach ostatecznie jednak nie powstało. Czasowo zamek barciański podlegał komturstwu w Rynie (1393-1420). Od 1533 w zamku w Barcianach rezydowali starostowie. W latach 1842-1945 zamek znajdował się w rękach prywatnych. Po 1945 mieściło się tu Państwowe Gospodarstwo Rolne.
Pierwsza wzmianka o Barcianach jako o osadzie targowej w pobliżu krzyżackiego zamku pochodzi z 1289, w 1310 miał miejsce bunt mieszkańców, którzy spalili żywcem wójta Hermana von Harttangen i braci zakonnych. W 1422 po pokoju mełneńskim osada utraciła rangę strategicznej twierdzy, której rolą była obrona przed Litwinami.
W 1454 na prośbę Związku Pruskiego król Kazimierz IV Jagiellończyk ogłosił włączenie regionu do Królestwa Polskiego, po czym wybuchła wojna trzynastoletnia. Jeszcze w tym samym roku miasto opanowały siły propolskie. Po wojnie od 1466 miasto znajdowało się pod zwierzchnictwem polskim jako lenno. Istniejąca przy zamku osada wymieniana była w 1473, jako miasteczko, chociaż bez pełnych praw miejskich. Barciany otoczone były murami obronnymi już w średniowieczu, z trzema bramami: Królewiecką, Kętrzyńską i Młyńską. Po sekularyzacji zakonu krzyżackiego Barciany zostały centrum dóbr ziemskich, zarządzanych przez książęcych starostów. Od 1612 r. Barciany były lennem Ottona von der Groebena. Pełne prawa miejskie Barciany uzyskały dopiero w 1628 od księcia Jerzego Wilhelma.
Pierwsza wzmianka o szkole w Barcianach pochodzi z roku 1548. Od roku 1622 było tu już dwóch nauczycieli rektor (kierownik szkoły parafialnej) i kantor. W 1736 roku w barciańskiej szkole 8 uczniów uczyło się łaciny, a osiemdziesięciu czytania, pisania i rachunków.
W roku 1692 Barciany było określane jako miasto całkowicie otwarte, na co wskazuje brak murów miejskich w tym czasie. Stawy, znajdujące się wokół zamku zostały osuszone w XIX w. W 1818 znaczna część mieszkańców zmarła w wyniku epidemii cholery. Od 1871 do 1945 w składzie Niemiec. W 1945 zniszczeniu uległo 90% zabudowy w tym stacja kolejowa Barciany. W tym samym roku Barciany utraciły prawa miejskie.
W ostatnim okresie funkcjonowania PGR w Barcianach była siedziba wielozakładowego przedsiębiorstwa o nazwie Państwowe Przedsiębiorstwo Gospodarki Rolnej w Barcianach. W skład PPGR Barciany (powierzchnia użytków rolnych 6391 ha) wchodziły następujące zakłady rolne na pełnych rozrachunkach gospodarczych: Barciany, Gęsie Góry, Jegławki i Rodele.
Zabytki.
Najważniejszymi zabytkami Barcian są pochodzący z XIV wieku zamek pokrzyżacki oraz XIV-wieczny gotycki kościół jednonawowy. W kościele znajduje się ołtarz ufundowany przez Rautterów w 1643 r. oraz pochodzące z 1750 r. organy wykonane przez A. G. Caspariniego i malarza Adolpha. Pochodzący z wczesnego średniowiecza kamienny posąg „Baba”, który pozostawili po sobie Prusowie, stał do 1945 r. przed barciańskim zamkiem. Dziś jego replika znajduje się na dziedzińcu zamkowym w Olsztynie. Z posągiem związana jest legenda o wodzu Barto, który skamieniał z rozpaczy na wieść o zajęciu przez Krzyżaków ziemi barciańskiej. Na cmentarzu znajduje się neogotycka kaplica cmentarna z końca XIX w. oraz obeliski poświęcone poległym w czasie Wojny Francusko - Pruskiej i I Wojnie Światowej
Zamek.
Krzyżacy przebudowali dawne umocnienia pruskie na tymczasową drewniano-ziemną strażnicę. Bunt ludności pruskiej w 1310 roku oraz liczne napady litewskie pod wodzą księcia Witenesa zadecydowały o budowie warowni. Do 1353 r. Barciany były siedzibą komornictwa, później rezydował w zamku prokurator krzyżacki. Niedługo potem wielki mistrz Winrich von Kniprode nakazał utworzenie w Barcianach komturii. Ponieważ do jej ustanowienia ostatecznie nie doszło, budowa zamku wydłużyła się a pierwotne, ambitne plany dotyczące konstrukcji nie zostały zrealizowane. W latach 1380-1390 zbudowano mur obwodowy, a do 1400 r. przede wszystkim trzykondygnacyjne północne skrzydło zamkowe. Podwyższono wówczas również mury obwodowe i budynek wschodni. Klęska zakonu w wielkiej wojnie z Polską zahamowała dalszą budowę.
Na zamku w skrzydle wschodnim znajdowały się składy żywności, piec, kuchnia, piekarnia oraz wartownia. Pierwsze piętro pełniło funkcję reprezentacyjną. Część północna mieściła kaplicę, kapitularz, z czasem zamieniony na refektarz, izbę prokuratora zakonnego, dormitorium oraz infirmerię. Podobnie jak w skrzydle wschodnim parter pełnił funkcję gospodarczą, a najwyższa kondygnacja magazynowo-obronną. W trakcie prac archeologicznych odkryto również w zamku pozostałości drewnianej kanalizacji. Główna część zamku była otoczona drewniano-ziemnymi fortyfikacjami. Od wschodu za szeroką fosą znajdowało się gospodarcze przedzamcze.
Obecność licznych otworów strzelniczych wskazuje na to, że w Barcianach wprowadzono po raz pierwszy w państwie zakonnym system obrony przystosowany do broni palnej. Zamek barciański, jako punkt wypadowy na Litwę posiadał do XV w. znaczenie militarne. Później stanowił przede wszystkim ośrodek gospodarczy. W latach 1533-1841 zamek był rezydencją starostów.
W 1914 r. północne skrzydło zostało zniszczone przez pożar, odbudowa zajęła dwa lata. W tym czasie (1842-1945) zamek był własnością prywatną. Właściciele zamienili wysychające już stawy na ogrody oraz wznieśli na dawnym przedzamczu zabudowania folwarczne. Po II wojnie światowej zamek przejął PGR (mieściły się w nim biura i magazyny) a miejscowość utraciła prawa miejskie (duże zniszczenia). 
Obecnie zamek ponownie znajduje się w rękach prywatnych i trwa jego renowacja. Planowane otwarcie mającego mieścić się w zamku hotelu z kompleksem wypoczynkowym planowane było na 2007 r.
Kościół.
We wsi znajduje się gotycki kościół z końca XIV w., p.w. Niepokalanego Serca Najświętszej Maryi Panny, orientowany, z cegły na kamiennej podmurówce, salowy, z zakrystią i kruchtą z północnej strony i drugą kruchtą z południowej strony (dobudowana w latach 1729-1741, dach pochodzi z 1804). W 1714 r. kościół był przebudowany. Wieża trójkondygnacyjna pochodzi z końca XVI w., przebudowywana w XVIII i XIX wieku. W nawie strop drewniany, zakrystia ze stropem kolebkowym. Ołtarz główny, późnorenesansowy, z 1643 r., ufundowany przez Rautera. Organy barokowe z około 1750 r., a zbudowane około 1750 r. przez Adama Gottliba Casparini z Królewca.
Kościoły.
Parafia w Barcianach przed reformacją należała do archiprezbiteratu w Sępopolu. 
Na terenie miejscowości działalność duszpasterską prowadzą następujące kościoły:

</doc>
<doc id="350064" url="https://pl.wikipedia.org/wiki?curid=350064" title="Barcice Dolne">
Barcice Dolne

Barcice Dolne – wieś w Polsce położona w województwie małopolskim, w powiecie nowosądeckim, w gminie Stary Sącz.
W latach 1975–1998 miejscowość administracyjnie należała do województwa nowosądeckiego.
Barcice Dolne to również nazwa sołectwa, jako jednostki pomocniczej gminy Stary Sącz, utworzonego na całym obszarze tej miejscowości (siedzibą sołectwa jest wieś sołecka). Należy dodać, iż w sąsiedztwie Barcic Dolnych, od południowej strony, leżą Barcice, z których w 1910 roku wyodrębniły się Barcice Dolne. Administracyjnie są to odrębne miejscowości.
Opis.
Barcice Dolne to miejscowość w całości położona na równinie, na lewym brzegu Popradu, na wysokości 325 m n.p.m. Jest najmniejszym obszarowo sołectwem gminy Stary Sącz. Poszczególne części wsi noszą nazwę: Gościniec, Drożdżówki. Domostwa zlokalizowane przy drodze głównej to Gościniec. Drożdżówki położone są w zachodniej części wsi, poza zwartą zabudową. W granicach Barcic Dolnych znajdują się stoki góry Szczuglin, która dała nazwę dla jednej z barcickich niw, z której wyodrębniono Barcice Dolne. Najstarsza, historyczna część wsi mieści się przy drodze prowadzącej z Barcic do Cyganowic. Nie posiada osobnej nazwy.
Barcice Dolne leżą tuż pod miastem, dlatego są to tereny atrakcyjne dla osadnictwa. Z roku na rok przybywa nowych domów i mieszkańców, numeracja staje się nieczytelna. Wieś posiada ok. 17 dróg o łącznej długości około 10 km. Na koniec 1998 r. było tutaj 151 nieruchomości i 655 mieszkańców (dane o liczbie ludności według stanu z końca 1999 r.). W 2006 r. liczba nieruchomości wzrosła do około 180.
Historia.
Historia Barcic Dolnych zaczyna się tak naprawdę dopiero od 1910 roku, kiedy to wieś ta wyodrębniła się formalnie od Barcic. Aby ukazać, jak do tego doszło i w jakich okolicznościach, należy cofnąć się jednak do końca XVIII wieku.
Do 1785 roku tenuta (dzierżawa) barcicka, obejmująca Barcice, Rytro, Przysietnicę, Wolę Krogulecką, Suchą Strugę i Obłazy była w posiadaniu Urszuli (Elżbiety) Moszkowskiej, która tytułowała się starościną barcicką. Folwark barcicki istniał w północnej części starostwa, na terenie niwy Szczuglin. To przede wszystkim tutaj chłopi barciccy odrabiali pańszczyznę. W 1785 roku odebrano dawną królewszczyznę z rąk prywatnych, która od tej pory podlegała Zarządowi Dóbr Kameralnych w Nowym Sączu. W 1787 roku, w tzw. katastrze józefińskim, zakwalifikowano teren dawnego folwarku jako ziemię dominialną (pańską), w odróżnieniu od ziemi chłopskiej (rustykalnej). Na takie ziemie sprowadzano i osiedlano kolonistów z krajów Rzeszy. Tak się stało z ziemiami dawnego folwarku barcickiego. Położony na równinie, folwark zajmował najlepsze ziemie w tej części Doliny Popradu.
W 1787 roku osiedlono na terenie niwy dominialnej Szczuglin 18 rodzin osadników niemieckich. Ziemię byłego folwarku podzielono w równych częściach pomiędzy kolonistów. Jednocześnie z tą akcją osadniczą lub kilka miesięcy wcześniej osiedlono kolonistów na Sapieńcu i w Dominikowie (tamtejsze kolonie miały niższe numery domów, niż te z terenów niwy Szczuglin). Niektóre rodziny przenosiły się w inne miejsce. Zwolniona kolonia szybko obsadzana była nowymi osadnikami. Najniższy numer domu na terenie późniejszych Barcic Dolnych to kolonia o numerze 57.
Koloniści barciccy byli przede wszystkim wyznania rzymskokatolickiego i z tego powodu szybciej asymilowali się z tutejszą ludnością. W połowie XIX wieku było tutaj 14 domów. Ziemia z czasem ulegała podziałowi, powstawały nowe gospodarstwa. Dzięki zawieranym związkom małżeńskim coraz częściej pojawiają się nazwiska polsko brzmiące. W dokumentach uwłaszczeniowych dla Barcic z lat 50. XIX wieku, ziemia zajęta przez kolonie w Barcicach określana jest jako „Barcice Colonial”, zaś pozostała jako „Barcice National”. Nie można jeszcze w tym przypadku mówić o stopniowym wyodrębnianiu się nowej wsi na terenie Barcic, gdyż określenie „Barcice Colonial” dotyczyło także Sapieńca i Dominikowa, a więc przysiółków oddalonych od niwy Szczuglin o kilka kilometrów. W tym czasie kolonie osadników rozlokowane były z prawej strony drogi, biegnącej z Barcic do Cyganowic. Niektórzy gospodarze posiadali budynki gospodarcze po przeciwnej stronie drogi. Nie było wówczas jeszcze żadnego domu przy drodze głównej, prowadzącej do Starego Sącza.
Od 1869, kiedy w Galicji w wyniku zmian w kodeksie cywilnym dopuszczono swobodny obrót ziemią, zwiększa się podział szerokich pasów pól na wąskie zagony. W 1876 oddano do użytku kolej tarnowsko-leluchowską, biegnącą przez ziemie uprawne kolonistów. W związku z tą inwestycją wywłaszczenia dotknęły niemal wszystkich gospodarzy. Nie były one jednak uciążliwe, zabrany grunt należy liczyć nie tyle w morgach, co w sążniach.
Z inicjatywy kilku kolonistów, którzy nie czuli się spolonizowani, udało się utworzyć nową wieś – Barcice Dolne, formalnie z dniem 1 stycznia 1910. Obszar wsi wyznaczono według granic niwy Szczuglin. Większość z inicjatorów wyjechała jeszcze przed I wojną światową, pozostali w trakcie działań wojennych. W nowej miejscowości uporządkowano numerację domów. Zwolnione numery przydzielano nowym budynkom w Barcicach, które zaczęto nazywać „Górnymi”. Bez zmian pozostawiono numerację parcel gruntowych, gdyż dla Barcic zaczynała się ona od strony północnej, od niwy Szczuglin.
Barcice Dolne używały pieczęci gminnej z wyobrażeniem stojącego wieśniaka z napisem „Zwierzchność gminna – Barcice Dolne”.
Podczas II wojny światowej Barcice Dolne przemianowano na Barcice Niemieckie (Deutsch-Bartschitz). Starą nazwę przywrócono po wojnie. We wsi jest kilka piwnic kamiennych, liczących sobie około sto lat. Na jednym z domów wisi kapliczka skrzynkowa, datowana na 2 poł. XVIII wieku, wielokrotnie odnawiana, zawierająca elementy drogi krzyżowej. W Barcicach Dolnych, w części zachodniej, znajduje się schron przeciwlotniczy z czasów II wojny światowej.

</doc>
<doc id="350065" url="https://pl.wikipedia.org/wiki?curid=350065" title="Barcice Drwalewskie">
Barcice Drwalewskie

Barcice Drwalewskie – wieś w Polsce, położona w województwie mazowieckim, w powiecie grójeckim, w gminie Chynów.
Wieś notowana w 1452 r., należała wówczas do Tryczów, herbu Prus – nazwa Barczyce.
W 1478 r. właścicielem wsi był Adam Trycz, syn Wawrzyńca.
Wieś należała do parafii pieczyskiej, a przed rokiem 1452 do prażmowskiej na terenie powiatu grójeckiego w ziemi czerskiej.
W 1603 r. dziesięciny kmiece z tej wsi były przeznaczone dla wikarego z parafii w Pieczyskach.
W latach 1975–1998 miejscowość administracyjnie należała do województwa radomskiego.

</doc>
<doc id="350066" url="https://pl.wikipedia.org/wiki?curid=350066" title="Barcice Górne">
Barcice Górne



</doc>
<doc id="350067" url="https://pl.wikipedia.org/wiki?curid=350067" title="Barcice Rososkie">
Barcice Rososkie

Barcice Rososkie – wieś w Polsce położona w województwie mazowieckim, w powiecie grójeckim, w gminie Chynów.
W latach 1975–1998 miejscowość administracyjnie należała do województwa radomskiego.

</doc>
<doc id="350068" url="https://pl.wikipedia.org/wiki?curid=350068" title="Barcikowice">
Barcikowice

Barcikowice (przed 1945 ) – część miasta Zielona Góra. Dawna wieś. Od 1 stycznia 2015 w granicach administracyjnych miasta.
Do końca roku 2014 wieś położona była w województwie lubuskim, w powiecie zielonogórskim, w zniesionej obecnie gminie Zielona Góra. W latach 1975–1998 miejscowość administracyjnie należała do województwa zielonogórskiego.
Na północ od Barcikowic płynie rzeka Śląska Ochla. Przez Barcikowice przebiega droga wojewódzka nr 283, która na północ prowadzi do centrum Zielonej Góry, a na południe do Kożuchowa.

</doc>
<doc id="350069" url="https://pl.wikipedia.org/wiki?curid=350069" title="Barcinek (województwo dolnośląskie)">
Barcinek (województwo dolnośląskie)

Barcinek (niem. "Berthelsdorf") – wieś w Polsce położona w województwie dolnośląskim, w powiecie karkonoskim, w gminie Stara Kamienica.
Położenie.
Barcinek to duża wieś o długości około 2,7 km, leżąca w Obniżeniu Starej Kamienicy, na granicy ze Wzniesieniami Radoniowskimi, nad rzeką Kamienicą, na wysokości około 315–340 m n.p.m.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Historia Barcinka związana była z kasztelanią w Starej Kamienicy. Pierwsza wzmianka o wsi pojawiła się w dokumencie biskupstwa wrocławskiego pochodzącym z około 1305 roku. W 1702 roku duża powódź zniszczyła wiele domów i drzewa owocowe. Początek XIX wieku był najlepszym okresem rozwoju wsi. W 1825 roku Barcinek liczył 140 domów, w tym dwór z folwarkiem, szkołę i kościół filialny. We wsi funkcjonowały: garbarnia, 2 młyny wodne, młyn do mielenia kory dębowej, olejarnia, folusz i cegielnia. W kolejnych latach znacznie rozrastała się ilość rzemieślników i handlarzy osiągając w 1840 roku liczbę 30. W połowie XIX wieku powstały tu pierwsze zakłady przemysłowe, między innymi: papiernia, fabryka maszyn i tartak. W latach 1880–1930 w Barcinku istniał oddział Towarzystwa Karkonoskiego zajmujący się organizacją wycieczek i zagospodarowaniem turystycznym terenu. W okresie międzywojennym działały na terenie wsi 2 gospody z 27 miejscami noclegowymi. Uzdrowiskowe walory wsi zaczęto wykorzystywać od 1887 roku, kiedy to wybudowano zakład zdrojowy stosujący wodolecznictwo. Po 1945 roku Barcinek zachował swój charakter, w 1988 roku było tu 30 gospodarstw rolnych.
Zabytki.
Do wojewódzkiego rejestru zabytków wpisane są obiekty:
Inne zabytki:

</doc>
<doc id="350070" url="https://pl.wikipedia.org/wiki?curid=350070" title="Barcino">
Barcino

Barcino (kaszb. "Barcëno", niem. "Bartin") – wieś w Polsce położona w województwie pomorskim, w powiecie słupskim, w gminie Kępice przy skrzyżowaniu dróg wojewódzkich nr 208 i 209 i na trasie zawieszonej linii kolejowej Bytów-Korzybie (przystanek kolejowy Barcino). Barcino jest położone nad Bystrzenicą (dopływem Wieprzy), u podnóża góry Grójec (92 m n.p.m). Obecnie w Barcinie znajduje się: szkoła podstawowa, przedszkole, apteka, sklepy spożywcze, remiza strażacka, kościół parafialny pod wezwaniem świętej Anny, pałac wybudowany w XVIII wieku (odnowiony), stadion miejscowej drużyny Barton Barcino, boisko wielofunkcyjne, biblioteka, place zabaw, siłownia napowietrzna, hala sportowa, cmentarz komunalny.
Historia do 1945 r..
W 1478 r. książę pomorski Bogusław X oddał w lenno dobra rycerskie Barcino wraz z przyległościami Hennesowi Massowowi, jego bratu Mickesowi i ich kuzynom Ewaldowi, Thomasowi i Clausowi. Barcino pozostało do 1822 r. z ośmioletnią przerwą, kiedy to w 1793 r. sprzedano majątek majorowi von Hoymowi za sumę 69500 niemieckich talarów, a odkupiono za 60000 niemieckich talarów, w posiadaniu rodziny Massowów i było siedzibą tzw. barcińskiej gałęzi tej rodziny. W połowie XVIII w. wybudowano w Barcinie potężny klasycystyczny pałac, który przez lata uchodził za najznamienitszy junkierski dwór powiatu miasteckiego.
W XIX w. w Barcinie znajdowała się siedziba landrata powiatu miasteckiego.
W 1874 r. wieś kościelna posiadała folwark Kotłowo (niem. Kotelow lub Cotlow), owczarnię, młyn wodny, kaznodzieję, zakrystiana, dziesięciu chłopów, dwóch chałupników, kuźnię i w sumie 36 gospodarstw domowych. W 1893 r. dobra rycerskie przechodzą w ręce członków rodziny Puttkamerów. Potem uzyskał je Karl-Wilhelm Becker. Z powodu stosunkowo dużej odległości od najbliższych miast Barcino otrzymało własny szpital.
W 1939 r. w Barcinie doliczono się 1030 mieszkańców, którzy żyli w 245 gospodarstwach domowych.
Przed końcem II wojny światowej Barcino było siedzibą dystryktu barcińskiego w powiecie miasteckim, rejencji koszalińskiej, prowincji Pomorze. Powierzchnia gminy wynosiła 2013 ha. Gmina obejmowała 4 miejscowości:
Przed 1945 r. w Barcinie znajdował się dworzec kolejowy, szpital, apteka, szkoła, filia przedsiębiorstwa energetycznego z Biesowic (Beßwitzer Elektrizitätsgesellschaft), a także liczne warsztaty i sklepy. Majątek znajdował się w posiadaniu rodziny Becker.
W końcu II wojny światowej wieś została 8 marca 1945 zajęta przez Armię Czerwoną. W wyniku działań wojennych wiele budynków zostało zniszczonych. Po odejściu oddziałów wojskowych domy i gospodarstwa przejęli Polacy, a niemieccy mieszkańcy wsi zostali wysiedleni.
W latach 1945-54 siedziba gminy Barcino. W latach 1954–1972 wieś należała i była siedzibą władz gromady Barcino. W latach 1975–1998 miejscowość administracyjnie należała do województwa słupskiego.
Sport.
WKS Barton Barcino występujący w Słupskiej A-klasie. Do największych sukcesów klubu zalicza się zdobycie mistrzostwa Słupskiej A-klasy w sezonie 2018/2019,co pozwoliło awansować do ligi okręgowej.

</doc>
<doc id="350072" url="https://pl.wikipedia.org/wiki?curid=350072" title="Barciszewo">
Barciszewo

Barciszewo (niem. "Bartelsdorf") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Historia.
Wieś, nosząca wówczas nazwę "Bertoldishof", wymieniana w dokumentach z 1414 r., przy okazji spisu strat poniesionych w wojnie polsko-krzyżackiej. W tym czasie była to wieś szlachecka, licząca 36 włók. W 1889 roku wymieniana jest jako majątek szlachecki o obszarze 558 ha.
Szkołę wybudowano w XVIII w., uczęszczały do niej dzieci z Barciszewa i Taplikajm. W 1935 r. do szkoły chodziło 82 uczniów, a zatrudnionych było dwóch nauczycieli.
W 1939 r. we wsi było 378 mieszkańców.
W 1978 r. w Barciszewie były 34 indywidualne gospodarstwa rolne, gospodarujące łącznie na 380 ha. W 1983 r. we wsi były 32 domy w zabudowie zwartej i 161 mieszkańców. W miejscowości działał punkt biblioteczny a ulice miały elektryczne oświetlenie. W tym czasie była to wieś sołecka w gminie Bartoszyce. Do sołectwa należay: wieś Barciszewo, PGR Pilwa i osada Wólka.

</doc>
<doc id="350073" url="https://pl.wikipedia.org/wiki?curid=350073" title="Barcza (wieś)">
Barcza (wieś)

Barcza – wieś w Polsce, położona w województwie świętokrzyskim, w powiecie kieleckim, w gminie Masłów.
W latach 1975–1998 miejscowość administracyjnie należała do województwa kieleckiego.
Barcza jest punktem początkowym żółtego szlaku turystycznego prowadzącego na Bukową Górę.
Przez wieś przebiega szlak nieistniejącej już wąskotorowej kolejki leśnej z Nowej Słupi do Zagnańska.
Dojazd z Kielc zapewniają autobusy komunikacji miejskiej linii 12.
Nieopodal miejscowości znajduje się Rezerwat przyrody Barcza, z dwoma kamieniołomami, w których wydobywano w początkach XX w. piaskowce dolnodewońskie.

</doc>
<doc id="350074" url="https://pl.wikipedia.org/wiki?curid=350074" title="Barcząca">
Barcząca

Barcząca – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży we wschodniej części gminy.
Za Królestwa Polskiego istniała gmina Barcząca.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1954-1961 wieś należała i była siedzibą władz gromady Barcząca, po jej zniesieniu w gromadzie Mińsk Mazowiecki. W latach 1975–1998 miejscowość administracyjnie należała do województwa siedleckiego.
Przez miejscowość przechodzi droga powiatowa Mińsk Mazowiecki – Mrozy, oraz magistrala kolejowa Warszawa – Terespol, na której w Barczącej znajduje się przystanek.
Historia.
Wieś Barcząca i Barczącka Huta (obecnie częściowo Budy Barcząckie, Barcząca, Wiciejów) w pow. mińskim, par. Mińsk Mazowiecki obecnie parafia Budy Barcząckie. W 1576 r. we wsi Barcząca Stanisław Rudziński płacił podatek od 16 łan. W 1827 r. było 33 domy i 406 mieszkańców. W 1870 r. mieszały tu już tylko 43 osoby, w folwarku 92 osoby, zaś Huta Barczącka liczyła 28 mieszkańców. Istniejąca już od czasów Księstwa Warszawskiego huta szkła została w 1824 roku wydzierżawiona na 15 lat przez spółkę: B. Knaute, I.Hordliczka et Comp. od dotychczasowego właściciela Hilarego Tyborowskiego. Już od 1823 roku huta brała udział w wystawach płodów krajowego przemysłu, otrzymując medal złoty w 1823 roku oraz 2 srebrne w 1825. Huta szkła została spalona 26 kwietnia 1831 roku podczas natarcia korpusu Pahlena na tylne straże Wojsk Polskich. Po wojnie huta została odbudowana, jednak ze względu na kurczące się zapasy drewna opałowego do pieców oraz wygasającą dzierżawę zakończyła działalność 15 czerwca 1838 roku. I. Hordliczka stopniowo przenosił produkcję do nowej huty założonej we wsi Trąbki koło Garwolina (po 9 maja 1835 r.; zob. Huta Czechy). Okres bezpośrednio po powstaniu huty szkła to czas lokalnej, silnej, ale krótkotrwałej prosperity. W gminie Barcząca w końcu XIX wieku były: gorzelnia, dystylarnia wódek, 2 młyny wodne, smolarnia, urząd gminy w kolonii Józefów, 2 szkoły początkowe i 1911 mieszkańców. Przez wieś przepływa rzeka Mienia, której prawdopodobnie miejscowość zawdzięcza nazwę – „burcząca” na lokalnych spiętrzeniach kręta rzeczka.
Za Królestwa Polskiego istniała gmina Barcząca.

</doc>
<doc id="350075" url="https://pl.wikipedia.org/wiki?curid=350075" title="Barczewko">
Barczewko

Barczewko "(dawniej "Stary Wartembork", niem. Alt Wartenburg)" – wieś warmińska w Polsce, położona w województwie warmińsko-mazurskim, w powiecie olsztyńskim, w gminie Barczewo. 
W latach 1954-1959 wieś należała i była siedzibą władz gromady Barczewko, po jej zniesieniu w gromadzie Tuławki. W latach 1975–1998 wieś administracyjnie należała do województwa olsztyńskiego.
Wieś położona jest nad jeziorem Wadąg. W pobliżu znajduje się grodzisko wczesnośredniowieczne (okolice Biedowa). We wsi znajduje się kościół pw. św. Katarzyny i św. Wawrzyńca.
Historia.
W 1325 r. wybudowano tu pierwszą w tej części Warmii strażnicę biskupów warmińskich. Budowla została wykonana pod nadzorem warmińskiego wójta krajowego Fryderyka Liebenzella (Libenzella). Zamek wraz z istniejącą przy nim osadą zostały zniszczone w roku 1354 w wyniku najazdu Litwinów pod wodzą Kiejstuta, który uważał Łynę za zachodnią granicę swoich wpływów. W 1364 r. biskup Jan Stryprock odnowił lokację miejscowości, zakładając 7 km dalej na wschód miasto Barczewo. W 1369 r. wieś zapisana pod nazwą Aldenwartberg.
Na miejscu zniszczonego zamku i osady w roku 1376 wieś o powierzchni 80 włók założył kolejny biskup warmiński Henryk Sorbom. Wieś lokowana była na prawie chełmińskim, a jej pierwszym sołtysem został Henryk z Blanek. Kolejny raz wieś została zniszczona w czasie wojny polsko-krzyżackiej z lat 1519-1521. Kościół w 1583 r. konsekrował biskup Marcin Kromer. Pierwszym proboszczem w Barczewku był Tomasz Bentar.
W XVII w. Barczewko zostało zniszczone w czasie wojen szwedzkich. W dokumentach z 1701 r. wieś zapisana pod nazwą Aldenwartberg. W latach 1782-1784 wybudowano nowy kościół, dzięki fundacji ks. Szymona Rapierskiego. Konsekrował ją bp Ignacy Krasicki. W 1783 r. we wsi było 65 domów. W 1818 r. w Barczewku było 323 mieszkańców. W 1861 r. we wsi mieszkało 648 katolików i jeden ewangelik, 638 mieszkańców posługiwało się językiem polskim, a 11 – niemieckim. W 1882 r. powstała w Barczewku biblioteka Towarzystwa Czytelni Ludowych. Po pożarze w 1893 r. kościół został odnowiony.
W 1912 r. we wsi powstało kółko rolnicze. W czasie plebiscytu w 1920 r. 80 głosów oddano za Polską a 543 za Prusami Wschodnimi. W 1939 r. we wsi mieszkało 830 osób.
W 1945 r. Barczewko było wsią sołecką ze szkołą i poczta. W 1998 r. we wsi mieszkało 545 osób.

</doc>
<doc id="350076" url="https://pl.wikipedia.org/wiki?curid=350076" title="Barczkowice">
Barczkowice

Barczkowice – wieś w Polsce, w województwie łódzkim, w powiecie radomszczańskim, w gminie Kamieńsk.
W latach 1975–1998 miejscowość administracyjnie należała do województwa piotrkowskiego.
W 1854 w Barczkowicach urodził się Stanisław Zdzitowiecki – późniejszy biskup.
4 września 1939 oddział Wehrmachtu wkraczający do wsi zgromadził w domu Jana Bajona ok. 60 osób. o zmierzchu pilnujący mieszkańców żołnierz niemiecki zastrzelił kilka osób, a reszcie kazał wyjść z budynku. Ponieważ ludzie bali się wyjść na zewnątrz żołnierz wrzucił do budynku granaty zabijając i raniąc kilka osób. Udało się historykom ustalić nazwiska 7 ofiar.

</doc>
<doc id="350077" url="https://pl.wikipedia.org/wiki?curid=350077" title="Barczków">
Barczków

Barczków – wieś w Polsce położona w województwie małopolskim, w powiecie brzeskim, w gminie Szczurowa.
W latach 1975–1998 miejscowość administracyjnie należała do województwa tarnowskiego. Integralne części miejscowości: br.
W Barczkowie urodził się Marian Kisielewski (1896–1986), pułkownik Wojska Polskiego, działacz niepodległościowy, kawaler Orderu Virtuti Militari.
W Barczkowie na przełomie września i października 2014 roku kręcono zdjęcia do filmu "Demon" Marcina Wrony.

</doc>
<doc id="350078" url="https://pl.wikipedia.org/wiki?curid=350078" title="Barczygłów">
Barczygłów

Barczygłów – wieś w Polsce położona w województwie wielkopolskim, w powiecie konińskim, w gminie Stare Miasto.
Wieś królewska "Barczigłowo" starostwa konińskiego, pod koniec XVI wieku leżał w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.

</doc>
<doc id="350079" url="https://pl.wikipedia.org/wiki?curid=350079" title="Bardy">
Bardy

Bardy – wieś sołecka w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 131 mieszkańców.
Historia.
Bardy (z niem. Bartin) data powstania miejscowości nie jest znana, jednak pochodząca z roku 1276 źródłowa wzmianka wskazuje na czas jej założenia w pierwszej połowie, lub najpóźniej – około połowy XIII wieku.
Zabytki.
Bardy od początku swojego istnienia były wsią wyłącznie chłopską, zatem obszar wsi nie uległ zmianie.
W znajdujących się w centrum placu wiejskiego stawach hodowano od czasów średniowiecza karpie.
Od czasów średniowiecza gospodarowano na zasadzie 3 – polówki, dzieląc wspólne dla wszystkich chłopów pola na trzy części. (Na jednej z nich uprawiano jęczmień, na następnym zboże jare, a trzecie leżało odłogiem, żeby wypocząć). System ten zmieniano co roku, tak, aby po trzech latach otrzymać ten sam plon. Pozostałe tereny wynoszące nawet połowę gruntów wsi, stanowiły gminne pastwiska lub lasy.
Na bardowskich polach znajdowały się złoża gliny, torfu i wapienia, występującego w największej ilości na zachód od wsi, przy drodze do Dębogardu. Wapień wydobywano w dwóch kopalniach odkrywkowych i w spalarni wapienia (Kison) przetwarzano na wapno do nawożenia gleby. Uprawiany na wzbogaconej w ten sposób glebie owies z niemałym zyskiem sprzedawano sąsiednim wsiom. Zapewniało to bardzkim chłopom nie tylko dobrobyt, ale także przydomek "blanke Bartiner” – "biali Bardyniacy”.
W 1861 r. rząd pruski wydał ustawę znoszącą przywiązanie chłopów do ziemi, co spowodowało początkowo falę emigracji, ale ostatecznie przyczyniło się do rozwoju wsi oraz wzrostu zamożności jej mieszkańców.
W niemałym stopniu do rozwoju wsi przyczyniła się także budowa szosy Dygowo – Pobłocie, oddanej w 1882 r.
Po roku 1900, po wschodniej stronie drogi prowadzącej z Dygowa do Bardów wybudowano rząd domów, które pojawiły się po raz pierwszy na mapach w 1925 r. pod nazwą "Siedlung nach Bartin”, czyli "Osiedle do Bardów”. Było to osiedle wybudowane dla miejscowych rzemieślników, robotników rolnych.
W okresie przed I wojną światową wybudowano także budynek jednoklasowej szkoły.
W 1925 r. Bardy posiadały 50 domów mieszkalnych.

</doc>
<doc id="350080" url="https://pl.wikipedia.org/wiki?curid=350080" title="Bardyny">
Bardyny

Bardyny – wieś w Polsce położona w województwie warmińsko-mazurskim, w powiecie braniewskim, w gminie Wilczęta. Na południe od Bardyn znajduje się rezerwat Ostoja Bobrów na Rzece Pasłęce.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.

</doc>
<doc id="350081" url="https://pl.wikipedia.org/wiki?curid=350081" title="Bardzice">
Bardzice

Bardzice – wieś w Polsce, położona w województwie mazowieckim, w powiecie radomskim, w gminie Kowala.
Pierwsze informacje o miejscowości Barzyce pochodzą z 1418 r. Nazwa wsi wywodzi się od staropolskiego imienia „Barz”, „Barzy”. Kolejna wzmianka o tej miejscowości pochodzi z 1452 r. Bardzice były prywatną wsią należącą do drobnej szlachty. 
Ród rycerski mieszkający w Bardzicach przyjął w XVI w. nazwisko Barzyckich. Spis informuje o Stanisławie i Andrzeju Barzyckich, którzy posiadali półtora łana ziemi. Pozostała część Bardzic (pół łana) należała do Stanisława Strykowskiego. Po Barzyckich wieś stała się własnością Gęborowskich. W 1662 r. właścicielem wsi był Wojciech Rudzki, a w XVIII w. przedstawiciele możnego rodu Dehnhoffów. Pod koniec XVIII w. Bardzice stały się własnością Tymińskich, a później Popielów. W pierwszej połowie XIX w. właścicielami Bardzic stali się Badowscy. W 1801 roku Jan Badowski kupił Bardzice od Jana Popiela i jego małżonki Maryanny z Kaplińskich. W 1825 roku, po przymusowym wywłaszczeniu Jana Badowskiego, dobra Bardzice kupiła jego była żona Tekla z Dłuskich Badowska. Po jej śmierci w 1836 roku wieś Bardzice przeszła w spadku na jedynego syna Jana i Tekli - Tadeusza Franciszka Antoniego Badowskiego. Po jego śmierci w 1859 roku dobra Bardzice kupił Marcin Dunin Sulgostowski, który już rok później, w 1860 r., sprzedał je Michałowi Nalepińskiemu. W 1875 roku Bardzice w drodze przymusowego wywłaszczenia zostały zakupione przez Zofię Przychodzką, która po kilku miesiącach odsprzedała je Karolowi i Rozynie Dűerr, Janowi i Annie Dűerr oraz Fryderykowi i Rozynie Bauer.
W 1827 r. wieś liczyła 18 domów mieszkalnych i 130 mieszkańców. W 1864 Bardzice weszły w skład gminy Gębarzew, tu znajdowała się siedziba urzędu gminy (do 1954).
Ziemia folwarczna we wsi została w części rozparcelowana i powstała wtedy wieś o nazwie Kolonia Bardzice, licząca w 1921 r. 41 domów. Wieś Bardzice liczyła wówczas 13 budynków mieszkalnych. Ostatnim właścicielem ziemskim w Bardzicach był Jan Gajewski, do którego należał również majątek Chomentów Socha.
W latach 1955-1956 do Bardzic przeniesiono wraz z wyposażeniem modrzewiowy kościół z Białobrzegów. Jest on wpisany do rejestru zabytków. Kościół został wzniesiony w latach 1771-1773 w Białobrzegach z fundacji Pawła Boskiego, podkomorzego Czerskiego.
W latach 1954–1972 wieś należała i była siedzibą władz gromady Bardzice. W latach 1975–1998 miejscowość administracyjnie należała do województwa radomskiego.
Na terenie wsi ma siedzibę rzymskokatolicka parafia pod wezwaniem św. Andrzeja Boboli oraz Publiczna Szkoła Podstawowa im. Noblistów Polskich w Bardzicach. Miejscowość znajduje się na pętli radomskiej szlaku krajoznawczego Drewniane Skarby Mazowsza.

</doc>
<doc id="350082" url="https://pl.wikipedia.org/wiki?curid=350082" title="Bardzynin">
Bardzynin

Bardzynin – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.
Bardzynin jest wsią letniskowo-wypoczynkową. Na jego terenie znajduje się szereg działek rekreacyjnych.

</doc>
<doc id="350083" url="https://pl.wikipedia.org/wiki?curid=350083" title="Bargędzino">
Bargędzino

Bargędzino (kaszb. "Bargãdzëno", niem. "Bergensin") – osada w Polsce położona w województwie pomorskim, w powiecie lęborskim, w gminie Wicko. Bargędzino było punktem końcowym nieistniejącej już wschodniej odnogi linii kolejowej Lębork-Łeba.
W latach 1975–1998 miejscowość administracyjnie należała do województwa słupskiego.

</doc>
<doc id="350084" url="https://pl.wikipedia.org/wiki?curid=350084" title="Bargłów Dworny">
Bargłów Dworny

Bargłów Dworny – wieś w Polsce położona w województwie podlaskim, w powiecie augustowskim, w gminie Bargłów Kościelny.
W latach 1975–1998 miejscowość administracyjnie należała do województwa suwalskiego.

</doc>
<doc id="350085" url="https://pl.wikipedia.org/wiki?curid=350085" title="Sōji Okita">
Sōji Okita

 – dowódca pierwszej jednostki Shinsengumi, specjalnego oddziału policji w ostatnim okresie siogunatu Tokugawa w Japonii.
Życiorys.
Urodził się jako w samurajskiej rodzinie. W wieku dziewięciu lat zaczął treningi w Shieikan Dōjō. Jego nauczycielem był Isami Kondō, mistrz stylu Tennen-rishin-ryū. Uzyskał licencję nauczycielską "Menkyo Kaiden" kenjutsu w wieku 18 lat.
Okita okazał się genialnym szermierzem; jego popisową techniką było "mumyo-ken" zwane też "sandan-zuki" ("trójstopniowe pchnięcie") - pchnięcie na szyję oraz lewe i prawe ramię (opisy sugerują, że uderzenia w te trzy punkty były niemal natychmiastowe, ale prawie na pewno było to wyolbrzymieniem). 
Okita zmienił imię na Okita Sōji Fujiwara no Kaneyoshi przed dołączeniem do Rōshigumi i udaniem się z nimi do Kioto w 1863. Grupa Rōshigumi została rozwiązana po zjawieniu się w mieście 10 kwietnia 1863. Okita i kilkoro innych członków zostało w Mibu, Kioto i utworzyło grupę Mibu Rōshigumi, która 18 sierpnia 1863 zmieniła nazwę na Shinsengumi. Okita był jej drugim najmłodszym członkiem (młodszy od niego był tylko Heisuke Tōdō), ale szybko został "Fukuchō Jokin" (asystentem wicekomendanta) Shinsengumi. Obok Hajime Saitō i Shinpachiego Nagakury, Okita był uważany za jednego z najbardziej utalentowanych i najsilniejszych członków Shinsengumi.
W 1865, Okita został kapitanem pierwszej jednostki Shinsengumi i był nauczycielem kenjutsu; tego samego roku, Kondo Isami wybrał go na swojego następcę jako piątego mistrza Tennen Rishin-ryu.
Okita według legendy posiadał słynny miecz nazywany Kikuichi-monji. Przed zabiciem przeciwnika miał mawiać: "mój Kikuichi-monji jest dziś spragniony". Posiadał zestaw "kaga kiyomitsu" (katana i wakizashi), a jego "Kikuichi-monji Norimune" najprawdopodobniej był "Yamashiro Kunikiyo".
Okita umarł w młodym wieku z powodu gruźlicy. Mówi się, że jego choroba została wykryta w czasie ”incydentu w gospodzie Ikedaya”, gdy zaczął kaszleć krwią i zemdlał. Niektóre źródła twierdzą jednak, że nabawił się choroby już po tym wydarzeniu. Obie wersje są prawdopodobne, jako że gruźlica może zabić szybko (tygodnie) lub ciągnąć się przez wiele lat. Po wojnie boshin znalazł się w szpitalu dla gruźlików w Edo, gdzie zmarł w wieku 25 lat (jako datę śmierci najczęściej spotyka się 30 maja 1868, choć w niektórych źródłach występuje też 19 czerwca; różnica ma prawdopodobnie związek z przeliczaniem daty z tradycyjnego kalendarza japońskiego). Istnieją teorie, że przyczyną śmierci mogło być coś innego, na przykład anemia lub udar cieplny.
W fikcji.
Podobnie jak w przypadku innych znaczących członków Shinsengumi, postać Okity często występuje w fikcyjnych opowieściach z okresu "bakumatsu" (schyłek okresu Edo). W mandze, anime i telewizji jest najczęściej przedstawiany jako przystojny (niekiedy piękny, a nawet przypominający kobietę) młody mężczyzna.

</doc>
<doc id="350086" url="https://pl.wikipedia.org/wiki?curid=350086" title="Bargłów Kościelny">
Bargłów Kościelny

Bargłów Kościelny – wieś w Polsce położona w województwie podlaskim, w powiecie augustowskim, w gminie Bargłów Kościelny.
W 1929 r. była tu siedziba gminy Bargłów. Działały tu dwie cegielnie, apteka, Kasa Spółdzielcza Sp. z o.o., piwiarnia, herbaciarnia był sklep z artykułami kolonialnymi, rybny, tytoniowy i z nasionami. Pracowała tu akuszerka, felczer, cieśla, kowal, dwóch krawców, trzech stolarzy i dwóch szewców.
W latach 1975–1998 miejscowość administracyjnie należała do województwa suwalskiego.
Miejscowość jest siedzibą gminy Bargłów Kościelny oraz parafii rzymskokatolickiej, należącej do dekanatu Augustów - Matki Bożej Królowej Polski, diecezji ełckiej.

</doc>
<doc id="350087" url="https://pl.wikipedia.org/wiki?curid=350087" title="Bargły">
Bargły

Bargły – wieś sołecka w Polsce położona w województwie śląskim, w powiecie częstochowskim, w gminie Poczesna.
Położenie.
Obszar ten objęty jest przez mezoregion Obniżenie Górnej Warty, który stanowi część Wyżyny Woźnicko-Wieluńskiej. Ta natomiast wchodzi w obszar Wyżyny Śląsko-Krakowskiej.
Przez miejscowość przebiega droga wojewódzka nr 904 Blachownia–Kolonia Poczesna.
Historia.
Nazwa wsi prawdopodobnie pochodzi od innej nazwy ptaka kowalika – bargieł. W księgach parafii św. Jana Chrzciciela w Poczesnej wieś Bargły pojawia się w 1631 roku. W I Rzeczypospolitej wieś leżała w powiecie lelowskim w województwie krakowskim.
W wyniku II rozbioru Polski wieś znalazła się w granicach Prus, w prowincji Prusy Południowe. Leżała w powiecie częstochowskim, w departamencie łęczyckim, następnie piotrkowskim, a od 1798 roku w departamencie kaliskim. W latach 1807–1815 leżała w Księstwie Warszawskim, w powiecie częstochowskim, w departamencie kaliskim. Po Kongresie Wiedeńskim leżała w Królestwie Polskim, w powiecie częstochowskim, w obwodzie wieluńskim, w województwie kaliskim, od 1837 roku w guberni kaliskiej Imperium Rosyjskiego.
W 1827 wieś miała 23 domy i 111 mieszkańców. W 1854 roku wieś należała do dóbr rządowych Poczesna, które zostały w 1841 roku nadane prawem majoratu generał-lejtnantowi artylerii Michałowi Sobolewowi (Bargły obejmowały obszar 634 morgów). Po zmarłym w 1866 roku gen. Sobolewie majorat odziedziczył jego syn Michał, a po nim jego siostra księżna Eliza Teniszew. Na mocy ustawy z 25 lipca 1919 roku majoraty przeszły na własność Skarbu Państwa.
Od 1867 roku Bargły wchodziły w skład powiatu częstochowskiego w guberni piotrkowskiej. Od 1868 do lat 70. XIX w. istniała gmina Bargły. W 1877 roku wieś leżała w gminie Kamienica Polska. Zgodnie ze "Słownikiem geograficznym Królestwa Polskiego i innych krajów słowiańskich" w 1880 r. we wsi istniały 32 domy, a w 1900 r. 28 domów, mieszkało w niej 229 osób.
W wyniku odzyskania niepodległości przez Polskę w 1918 roku znalazła się w granicach II Rzeczypospolitej, od 1923 roku w gminie Poczesna w powiecie częstochowskim w województwie kieleckim. Po wybuchu II wojny światowej została włączona do III Rzeszy. Znajdowała się w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk). Podczas II wojny światowej zginęło 7 mieszkańców wsi: trzech żołnierzy podczas kampanii wrześniowej, trzech w obozach koncentracyjnych, jeden został rozstrzelany przez żołnierzy Niemieckich.
Po wojnie wieś stała się częścią powiatu częstochowskiego w województwie kieleckim (od 1950 w katowickim). W latach 1975–1998 miejscowość położona była w województwie częstochowskim.
Kopalnie rud żelaza.
Wieś leży w Częstochowskim Obszarze Rudonośnym. Na początku XIX znajdowała się tu kopalnia rud żelaza „Bargły”. W okresie międzywojennym we wsi działały dwie kopalnie rud żelaza „Bargły I” oraz „Bargły VI”. Należały one do Towarzystwa Akcyjnego „Huta Bankowa” w Poczesnej z siedzibą w Borku. Po II wojnie światowej działała kopalnia „Jan” na granicy z Michałowem (do 1950 roku) wchodząca w skład kopalni Rudy Żelaznej i Topików Rejon Borek w Borku.
Parafia rzymskokatolicka.
Część miejscowości podlega parafii św. Jana Chrzciciela w Poczesnej, a część parafii św. apostołów Piotra i Pawła w Nieradzie.
Obecnie.
Na terenie wsi działa jednostka OSP Bargły założona w 1926 roku. W budynku dawnej szkoły z pocz. XX wieku mieści się po remoncie w 2010 roku Wiejskie Centrum Kultury i Rekreacji. Znajduje się w nim m.in. izba regionalna.
W 2008 roku miejscowość zamieszkiwało 651 osób.

</doc>
<doc id="350088" url="https://pl.wikipedia.org/wiki?curid=350088" title="Bargów">
Bargów

Bargów () – wieś w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość administracyjnie należała do województwa zielonogórskiego.

</doc>
<doc id="350090" url="https://pl.wikipedia.org/wiki?curid=350090" title="Barki">
Barki

Barki – wieś w Polsce położona w województwie lubelskim, w powiecie łęczyńskim, w gminie Cyców. Przez miejscowość przebiega droga wojewódzka nr 838.
W latach 1954-1957 wieś należała i była siedzibą władz gromady Barki, po jej zniesieniu w gromadzie Cyców. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Cyców. Według Narodowego Spisu Powszechnego z roku 2011 wieś liczyła 300 mieszkańców.

</doc>
<doc id="350091" url="https://pl.wikipedia.org/wiki?curid=350091" title="Barkocin">
Barkocin

Barkocin (kaszb. "Barkòczënò", niem. "Barkotzen") – wieś w Polsce położona w województwie pomorskim, w powiecie bytowskim, w gminie Kołczygłowy.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Kołczygłowy.

</doc>
<doc id="350092" url="https://pl.wikipedia.org/wiki?curid=350092" title="Barkowice">
Barkowice

Barkowice – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość administracyjnie należała do województwa piotrkowskiego.
Przez wieś przebiega pieszy Szlak Rekreacyjny Rzeki Pilicy.
Historia.
Wieś duchowna, własność opactwa cystersów w Sulejowie położona była w końcu XVI wieku w powiecie piotrkowskim województwa sieradzkiego.
Współcześnie.
Znajduje się przy Zalewie Sulejowskim co sprawia, że corocznie licznie przybywają do miejscowości turyści na wypoczynek. To miejscowość atrakcyjna dla osób miłujących wędkarstwo z racji dużego zbiornika wodnego o powierzchni 27 km kwadratowych oraz wypożyczalni łodzi i żaglówek. Na miejscu znajdziemy pole kempingowe, plaże jak również sklep wędkarski i wypożyczalnie rowerów wodnych i kajaków Róża Wiatrów. W Barkowicach znajduje się też sklep spożywczy i Restauracja "Róża Wiatrów".

</doc>
<doc id="350093" url="https://pl.wikipedia.org/wiki?curid=350093" title="Allier (rzeka)">
Allier (rzeka)

Allier – rzeka w środkowej Francji, lewy, najdłuższy dopływ Loary. Jej długość wynosi 410 km, a powierzchnia dorzecza – 15 tys. km²
Źródła Allier znajdują się w Sewennach na wysokości 1423 m n.p.m. Źródła Loary położone są zaledwie ok. 40 kilometrów dalej na wschód, ale Allier płynie ponad 400 km na północ i uchodzi do Loary dopiero w pobliżu miasta Nevers. W górnym biegu rzeka pokonuje głęboką i malowniczą dolinę. Allier jest jedną z niewielu jeszcze dzikich rzek tej części Europy. Znaleźć tu można m.in. wiele gatunków ptaków. Rzeka jest żeglowna w dolnym biegu.
Główne dopływy Allier:
Ważniejsze miejscowości nad Allier to: Langeac, Brioude, Brassac-les-Mines, Issoire, Cournon-d’Auvergne, Vichy, Varennes-sur-Allier, Moulins.

</doc>
<doc id="350095" url="https://pl.wikipedia.org/wiki?curid=350095" title="Barkowice Mokre">
Barkowice Mokre

Barkowice Mokre – wieś w Polsce położona w województwie łódzkim, w powiecie piotrkowskim, w gminie Sulejów, znajdująca się w granicach Sulejowskiego Parku Krajobrazowego. 
W latach 1975–1998 miejscowość administracyjnie należała do województwa piotrkowskiego.
Ze względu na swoje usytuowanie nad Jeziorem Sulejowskim miejscowość stała się ośrodkiem turystycznym, odwiedzanym głównie przez mieszkańców Łodzi i okolic. Nad Zalewem Sulejowskim znajduje się przystań z możliwością wypożyczenia sprzętu wodnego. We wsi pomnik poległych i pomordowanych żołnierzy Armii Krajowej, na uroczystości odsłonięcia pomnika był obecny ówczesny wiceminister obrony narodowej Romuald Szeremietiew.
Zabytki.
Stanowisko wielokulturowe: Osada otwarta z okresu późnorzymskiego III-IV w. oraz osada obronna z okresu wczesnego średniowiecza VI-IX w.

</doc>
<doc id="350096" url="https://pl.wikipedia.org/wiki?curid=350096" title="Barkówko">
Barkówko

Barkówko – przysiółek wsi Barkowo w Polsce, położony w województwie dolnośląskim, w powiecie trzebnickim, w gminie Żmigród.
W latach 1975–1998 przysiółek administracyjnie należał do województwa wrocławskiego.
W pobliżu przysiółka znajduje się tor doświadczalny Instytutu Kolejnictwa.

</doc>
<doc id="350098" url="https://pl.wikipedia.org/wiki?curid=350098" title="Barlewiczki">
Barlewiczki

Barlewiczki – osada w Polsce położona w województwie pomorskim, w powiecie sztumskim, w gminie Sztum przy drodze wojewódzkiej nr 517.
W latach 1975–1998 miejscowość administracyjnie należała do województwa elbląskiego.

</doc>
<doc id="350099" url="https://pl.wikipedia.org/wiki?curid=350099" title="Barniewice (powiat kartuski)">
Barniewice (powiat kartuski)

Barniewice (dodatkowa nazwa w j. kaszub. Barniéwcz) – wieś kaszubska w Polsce położona w województwie pomorskim, w powiecie kartuskim, w gminie Żukowo na trasie magistrali węglowej (Maksymilianowo-Kościerzyna-Gdynia).
W latach 1975–1998 miejscowość administracyjnie należała do województwa gdańskiego.

</doc>
<doc id="350100" url="https://pl.wikipedia.org/wiki?curid=350100" title="Barnimie">
Barnimie

Barnimie (niem. "Fürstenau") – wieś sołecka w Polsce położona w województwie zachodniopomorskim, w powiecie choszczeńskim, w gminie Drawno.
W latach 1945-54 siedziba gminy Barnimie. W latach 1954-1961 wieś należała i była siedzibą władz gromady Barnimie, po jej zniesieniu w gromadzie Drawno. W latach 1975–1998 miejscowość administracyjnie należała do województwa gorzowskiego. Według danych 1 stycznia 2011 roku wieś liczyła 314 mieszkańców. 
Osady wchodzące w skład sołectwa: Borowiec, Podegrodzie.
Kolonia wchodząca w skład sołectwa: Barników.
Leśniczówka wchodząca w skład sołectwa: Żółwinko.
Folwark wchodzący w skład sołectwa: Drawnik.
Geografia.
Wieś leży ok. 5 km na południe od Drawna, nad rzeką Drawą.
Zabytki.
Do wojewódzkiego rejestru zabytków wpisany jest:
Kultura i sport.
Od 1984 roku we wsi istnieje Ludowy Klub Sportowy „Świt” Barnimie.
Przepływająca przez wieś rzeka Drawa jest częścią Drawieńskiego Parku Narodowego, umożliwiającą uprawianie sportów wodnych, w szczególności kajakarstwa.
Linki zewnętrzne.
Oficjalna strona LKS "Świt" Barnimie

</doc>
<doc id="350101" url="https://pl.wikipedia.org/wiki?curid=350101" title="Barnowo (województwo pomorskie)">
Barnowo (województwo pomorskie)

Barnowo (kaszb. "Barnòwò", niem. "Barnow") – osada w Polsce położona w województwie pomorskim, w powiecie bytowskim, w gminie Kołczygłowy na południowych obrzeżach Parku Krajobrazowego Dolina Słupi przy drodze wojewódzkiej nr 209 i na trasie dawnej linii kolejowej Bytów-Korzybie (ruch zawieszony). W miejscowości jest nieczynna stacja kolejowa.
W latach 1975–1998 miejscowość administracyjnie należała do województwa słupskiego.
Zabytki.
Według rejestru zabytków NID na listę zabytków wpisane są:
W pałacu z lat 1730-1755, odrestaurowanym przez Czesława Langa, dawniej mieszkał ród Puttkamerów.

</doc>
<doc id="350102" url="https://pl.wikipedia.org/wiki?curid=350102" title="Barnówko (wieś)">
Barnówko (wieś)

Barnówko (niem. do 1945 r. "Berneuchen") – wieś w Polsce położona w województwie zachodniopomorskim, w powiecie myśliborskim, w gminie Dębno, nad rzeką Myślą. Według danych z 2015 r. miejscowość liczyła 281 mieszkańców.
Pierwsza wzmianka pochodzi z 1299 r. Przed 1317 r. nadane zostały prawa miejskie ("oppidum"; nie posiadało murów miejskich), utracone w 1608 r. W XIX w. właścicielami wsi była rodzina von dem Borne. Gospodarujący w niej od 1871 r. Max von dem Borne rozwinął znacznie gospodarkę rybacką, sprowadzając m.in. z Ameryki nowe gatunki ryb (m.in. sumika karłowatego) oraz raka pręgowatego, które stąd rozprzestrzeniły się w zbiornikach wodnych Europy. W latach 1923-1928 Barnówko było miejscem corocznych spotkań ruchu religijnej odnowy w łonie Kościoła ewangelickiego, Berneuchener Bewegung (Ruch Barnówecki). W 1993 r. odkryto w pobliżu złoża ropy naftowej i gazu ziemnego BMB (Barnówko - Mostno – Buszów), eksploatowane od roku 2000.
We wsi funkcjonuje niepubliczna szkoła podstawowa. Ludność zajmuje się głównie rolnictwem, istnieje również gospodarstwo rybackie.
Nazwa.
Niemiecka nazwa "Nova Bernowe" i późniejsze, przeniesione przez osadników w toku kolonizacji w 2 połowie XIII - XIV w. z rejonów Połabszczyzny, pochodzą od brandenburskiego Bernau bei Berlin.
Nazwy na przestrzeni wieków: "Nova Bernau" 1299, "Barnow" 1300, "Neue Bernowe" 1317, "Bernow" 1350, "Newenbernow" 1374, "Berneuchen" 1374, "Bernou" 1406, "Bernonken" 1456, "Bernowichen" 1486, "Bernewichen" na mapie Joana Blaeu z 1645 roku, "Berneuchen" 1833. Nazwa "Barnówko" nadana została urzędowo w 1947 r.
Położenie.
Wieś położona jest przy drodze Myślibórz-Dębno, 7 km na północny wschód od Dębna, 17 km od Myśliborza i 32 km od Gorzowa.
Zgodnie z podziałem fizycznogeograficznym Polski Kondrackiego teren, na którym położone jest Barnówko należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Środowisko przyrodnicze.
Rośliny rzadko spotykane i chronione: grzybień północny, orlik pospolity, kocanki piaskowe, zagrożone wyginięciem: pływacz średni, rdestnica ostrolistna. Rośliny rzadko występujące: siedmiopalecznik błotny, konwalia majowa, potocznik wąskolistny, turzyca nitkowata, barwinek pospolity, bluszcz pospolity, grążel żółty, róża jabłkowa, wierzba rokita, trędownik oskrzydlony, jest tu też obecny inwazyjny niecierpek himalajski. Zespół strzałki wodnej – tworzy niskie szuwary m.in. w kieszeni doliny rzeki Myśli 2 km od Barnówka. Na skarpach nad rzeką Myślą 1,5 km od Barnówka na terenach bagnistych wykształca się lęg jesionowo-olszowy. Wzdłuż doliny rzeki Myśli 0,8 km od Barnówka pojawiają się buczyny, stanowiące wymagające ochrony siedlisko przyrodnicze. Drogę Myślibórz – Dębno stanowi ściana lasu (klony, jawory, jesiony wyniosłe), od granicy Barnówka w kierunku Dębna znajduje się pomnik przyrody – lipa drobnolistna. Lokalne podmokłości są miejscem bytowania kumaka.
Do ssaków występujących na tym terenie należą: rzęsorek rzeczek, nocek rudy, piżmak, norka amerykańska. Wśród płazów występuje kumak nizinny. Ptaki: perkoz dwuczuby i rdzawoszyi, czapla siwa, łabędź niemy, żuraw, brodziec piskliwy, puszczyk, zimorodek, dzięcioł zielony, remiz, kruk, trznadel, potrzeszcz, krętogłów, wodnik, kania ruda, głowienka.
Ludność.
Liczba ludności w ostatnich 3 wiekach:
Gospodarka.
Struktura działalności gospodarczej na dzień 31.10.2004 r.:
W Barnówku funkcjonują 22 gospodarstwa rolne o łącznej fizycznej powierzchni 138,54 ha. Struktura użytków rolnych:
Powierzchnia gospodarstw:

</doc>
<doc id="350103" url="https://pl.wikipedia.org/wiki?curid=350103" title="Barszcze">
Barszcze

Barszcze – wieś w Polsce położona w województwie podlaskim, w powiecie augustowskim, w gminie Bargłów Kościelny. Leży nad jeziorem Dręstwo.
Wieś królewska starostwa rajgrodzkiego w ziemi bielskiej województwa podlaskiego. Figuruje na mapie z 1795 roku.
W latach 1975–1998 miejscowość administracyjnie należała do województwa suwalskiego.

</doc>
<doc id="350104" url="https://pl.wikipedia.org/wiki?curid=350104" title="Barszczowa Góra">
Barszczowa Góra

Barszczowa Góra – wieś w Polsce położona w województwie podlaskim, w powiecie augustowskim, w gminie Nowinka.
W latach 1975–1998 miejscowość administracyjnie należała do województwa suwalskiego.

</doc>
<doc id="350105" url="https://pl.wikipedia.org/wiki?curid=350105" title="Barszczówka">
Barszczówka

Barszczówka – wieś w Polsce położona w województwie podlaskim, w powiecie białostockim, w gminie Turośń Kościelna.
W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 678.
Wierni kościoła rzymskokatolickiego należą do parafii św. Antoniego Padewskiego w Niewodnicy Kościelnej.
Historia.
Wieś Barszczówka jest wzmiankowana w roku 1528.
W roku 1723 wieś liczyła 52 mieszkańców i należała do dworu Kotuńskiego w Czaplinie.

</doc>
<doc id="350106" url="https://pl.wikipedia.org/wiki?curid=350106" title="Kopanica (rzeka)">
Kopanica (rzeka)

Kopanica ("Rów Polski") – rzeka, prawostronny dopływ Rowu Polskiego o długości 22,4 km i powierzchni zlewni 191,1 km².
Na początkowym odcinku jest rzeką graniczną pomiędzy powiatem leszczyńskim a górowskim. Wzmianka z 1528 roku odnotowuje bród o nazwie Faulbrig położony na Kopanicy 11 km na południe od Wschowy. Przez bród przechodzi droga z Niechlowa do Dryżyny.

</doc>
<doc id="350108" url="https://pl.wikipedia.org/wiki?curid=350108" title="Babięty Wielkie">
Babięty Wielkie



</doc>
<doc id="350110" url="https://pl.wikipedia.org/wiki?curid=350110" title="Baćkowice">
Baćkowice

Baćkowice – wieś w Polsce, położona w województwie świętokrzyskim, w powiecie opatowskim, w gminie Baćkowice.
W latach 1975–1998 miejscowość administracyjnie należała do województwa tarnobrzeskiego.
Miejscowość jest siedzibą gminy Baćkowice oraz parafii św. Mikołaja.
Historia.
Baćkowice (dawniej "Baczkowice") w XV w. należały do biskupów kujawskich, ofiarodawców wystawionego wówczas drewnianego kościółka pw. św. Mikołaja. Kolejne kościoły budowano w latach 1599 oraz 1868 (z gotyckim ołtarzem ufundowanym przez Polonię amerykańską). Według legendy nazwa wsi pochodzi od licznie występujących w pobliżu Baćkowic bocianów. Baćkowice były wsią biskupstwa włocławskiego w województwie sandomierskim w ostatniej ćwierci XVI wieku. W 1827 roku miejscowość liczyła 283 mieszkańców i 32 domy. W 1929 r. wieś z przynależnościami zamieszkiwały 563 osoby. We wsi było czterech kowali, dwóch stolarzy, jeden stolarz i szewc, dwa młyny wodne, wiatrak, trzy sklepy spożywcze.
W czasie II wojny światowej w okolicach Baćkowic toczyły się walki między armią niemiecką a Armią Czerwoną na tzw. przyczółku baranowsko-sandomierskim. W pierwszych dniach sierpnia 1944 linia frontu przebiegała przez teren gminy a walki toczyły się w Piórkowie, Gołoszycach, Oziębłowie i Modliborzycach. W wyniku działań wojennych spłonęły Modliborzyce, Piórków, Nieskurzów, Baćkowice, Olszownica, Oziębłów i Stanisławów. Ludność z terenów przyfrontowych została wysiedlona. Ostatecznie linia frontu ustabilizowała się na paśmie wzgórz jeleniowskiech.
Turystyka.
Usytuowanie Baćkowic u podnóża Pasma Jeleniowskiego stworzyło dogodne warunki do rozwoju turystyki pieszej i rowerowej. Gmina Baćkowice leży na trasie kilku szlaków turystycznych. Najbardziej popularnym jest Główny Szlak Świętokrzyski im. Edmunda Massalskiego z Gołoszyc do Kuźniaków. Ponadto przez teren gminy biegnie czerwony szlak turystyczny Gołoszyce – Piotrowice, niebieski szlak turystyczny Gołoszyce – Dwikozy, czerwony szlak rowerowy „Przez Góry Świętokrzyskie” oraz czerwony Szlak Walk Partyzanckich.

</doc>
<doc id="350111" url="https://pl.wikipedia.org/wiki?curid=350111" title="Bałaje (Polska)">
Bałaje (Polska)

Bałaje (w latach 1977–1981 Lipówka) – wieś w Polsce, położona w województwie podkarpackim, w powiecie lubaczowskim, w gminie Lubaczów.
W latach 1975–1998 wieś administracyjnie należała do województwa przemyskiego.

</doc>
<doc id="350112" url="https://pl.wikipedia.org/wiki?curid=350112" title="Bałamutowo">
Bałamutowo

Bałamutowo (niem. "Ballamutowen", 1934–1945 "Giersfelde") – wieś w Polsce położona w województwie warmińsko-mazurskim, w powiecie ełckim, w gminie Stare Juchy.
W latach 1975–1998 miejscowość administracyjnie należała do województwa suwalskiego.

</doc>
<doc id="350113" url="https://pl.wikipedia.org/wiki?curid=350113" title="Bałażówka">
Bałażówka

Bałażówka – wieś w Polsce położona w województwie małopolskim, w powiecie limanowskim, w gminie Limanowa. Znajduje się na zboczu na lewym brzegu rzeki Łososina pomiędzy wsiami Kisielówka i Walowa Góra.
W latach 1975–1998 miejscowość administracyjnie należała do województwa nowosądeckiego.

</doc>
<doc id="350115" url="https://pl.wikipedia.org/wiki?curid=350115" title="Bałcyny">
Bałcyny

Bałcyny (niem. "Balzen") – wieś w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Położona jest około 15 km na południowy zachód od Ostródy, przy drodze nr 15, na płaskim, niezalesionym terenie, otoczona polami uprawnymi. W miejscowości znajduje się Zakład Produkcyjno-Doświadczalny Bałcyny (uprawa zbóż i inne uprawy rolne).
Historia.
Wieś lokowana w 1340 roku, kiedy to Wielki Mistrz zakonu Dietrich von Altenburg nadał rycerzowi Judocie 20 włók i 20 mórg ziemi, na prawie chełmińskim, z obowiązkiem służby zbrojnej. W 1347 r. wielki mistrz Henryk Tusemer nadał 3 włóki Mikołajowi z Reszek. W tym czasie w Bałcynach lennikiem Zakonu był Prus Satne. W 1367 r. wielki mistrz Winrych von Kniprode nadał Klausowi i Kiersztanowi 20 włók i 20 mórg wraz z prawem połowu ryb w rzece Drwęcy. Według dokumentów z 1500 roku częściowym właścicielem wsi był Krzysztof Kalkstein. W 1543 r. książę Albrecht nadał Krzysztofowi z Bałcyn i Krzysztofowi Kalksteinowi 11 włók. W 1584 r. Bałcyny były w posiadaniu Grzegorza i Krzysztofa z Bałcyn oraz spadkobierców Fabiana Kalksteina. W 1675 roku jako właściciele wymieniani byli Kalksteinowie i Christoph Finck. W 1684 r. Anna Rabiewska (szlachcianka polska z domu Finckenstein) sprzedała 7 włok Krzysztofowi R. Finckowi. W 1730 r. wdowa Finck von Fickenstein wydzierżawiła polskiemu szlachcicowi Janowi Kierskiemu na sześć lat majątki: Bałcyny, Idzbark, Lipowo. W 1789 r. w folwarku szlacheckim i wsi było 12 domów, Folwark i wieś należały do rodziny Zajączków. 
Około 1820 roku szlachecki folwark liczył 35 mieszkańców i 6 budynków mieszkalnych. Prawdopodobnie już wtedy majątek wraz z Lipowem i Zajączkami był w posiadaniu rodziny Kramer, która pozostała jego właścicielem do 1945 roku. W 1910 r. w obwodzie dworskim, liczacym 472 ha, mieszkały 184 osoby, w tym 32 Polaków.

</doc>
<doc id="350116" url="https://pl.wikipedia.org/wiki?curid=350116" title="Barłomino">
Barłomino

Barłomino (dodatkowa nazwa w j. ) – wieś królewska kaszubska w Polsce, położona w województwie pomorskim, w powiecie wejherowskim, w gminie Luzino. Wieś jest siedzibą sołectwa Barłomino, w którego skład wchodzi również Ludwikówko i Sąpowskie.
Wieś królewska w powiecie mirachowskim w województwie pomorskim w II połowie XVI wieku. W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Barlomin". Podczas okupacji niemieckiej nazwa "Barlomin" w 1943 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Barmeln".

</doc>
<doc id="350117" url="https://pl.wikipedia.org/wiki?curid=350117" title="Barłożnia Gościeszyńska">
Barłożnia Gościeszyńska

Barłożnia Gościeszyńska – wieś w Polsce położona w województwie wielkopolskim, w powiecie wolsztyńskim, w gminie Wolsztyn.
W okresie Wielkiego Księstwa Poznańskiego (1815-1848) miejscowość wzmiankowana jako Barłożne należała do wsi mniejszych w ówczesnym powiecie babimojskim rejencji poznańskiej. Barłożne należały do wolsztyńskiego okręgu policyjnego tego powiatu i stanowiły część majątku Gościeszyn, który należał do Macieja Mielżyńskiego. Według spisu urzędowego z 1837 roku Barłożne liczyły 63 mieszkańców, którzy zamieszkiwali 10 dymów (domostw).
W latach 1975–1998 miejscowość administracyjnie należała do województwa zielonogórskiego.

</doc>
<doc id="350118" url="https://pl.wikipedia.org/wiki?curid=350118" title="Barłożno">
Barłożno

Barłożno – wieś kociewska w Polsce położona w województwie pomorskim, w powiecie starogardzkim, w gminie Skórcz przy drodze wojewódzkiej nr 623. Największa wieś w gminie Skórcz.
Historia.
Wieś królewska w byłym starostwie osieckim w dawnym powiecie nowskim województwa pomorskiego w II połowie XVI wieku. 
Po rozbiorze Polski wieś nazywała się "Barloschno". Podczas okupacji 1939–1945 Niemcy wprowadzili nazwę "Meiersdorf". Być może po zajęciu wsi przez okupantów pojawiła się również nazwa "Schenkenberg".
W Barłożnie w 1864 urodził się Feliks Bolt – poseł i senator II Rzeczypospolitej, a w roku 1889 ks. Bronisław Komorowski, beatyfikowany w gronie 108 błogosławionych męczenników.
W latach 1954-1959 wieś należała i była siedzibą władz gromady Barłożno, po jej zniesieniu w gromadzie Pączewo. W latach 1975−1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Marcina, XV, XVIII, nr rej.: A-318 z 7.09.1962.
Murowany kościół pw. św. Marcina z XIV–XV wieku. Obecny wygląd z okresu odbudowy i rozbudowy w 1975 roku, wyposażenie barokowo-rokokowe.

</doc>
<doc id="350119" url="https://pl.wikipedia.org/wiki?curid=350119" title="Bartąg">
Bartąg

Bartąg (niem. Groß Bertung)– wieś w Polsce na Warmii położona w województwie warmińsko-mazurskim, w powiecie olsztyńskim, w gminie Stawiguda.
W latach 1954–1972 wieś należała i była siedzibą władz gromady Bartąg. W latach 1975–1998 miejscowość administracyjnie należała do województwa olsztyńskiego.
Wieś położona jest nad rzeką Łyną i na zachód od jeziora Bartąg.
Nazwa.
Wieś wzięła swą nazwę od pruskiego pola osadniczego (lauksu) o nazwie Berting lub Bertingen ("Bertyng"), leżącego nad jeziorem o tej samej nazwie. Pole dało nazwę większej jednostce terytorialnej Ziemi Bertingen (południowa część późniejszego komornictwa olsztyńskiego na Warmii). Prawdopodobnie nazwa nawiązuje do bartnictwa.
W źródłach średniowiecznych wieś występowała pod nazwą Niemiecki Bartąg (łac. "Berting Teutonica," dawn. niem. "Deutsche Bertyng")"," dla odróżnieniu od sąsiedniego Bartążka, które nazywano Pruskim Bartągiem (dawn. niem. "Preuschze Bertyng").
Niemiecka nazwa wsi to Groß Bertung (dosł. Bartąg Wielki), w odróżnieniu od Bartążka (niem. Klein Bertung, dosł. Bartąg Mały) oraz folwarku Owczarnia (Neu Bertung, dosł. Nowy Bartąg). Używano także samej nazwy Bertung lub nazwy Bertingshusen"". 
Spolszczona forma Bartąg była od dawna używana przez polskojęzycznych mieszkańców południowej Warmii"".
Obecna nazwa została administracyjnie zatwierdzona 12 listopada 1946.
Historia.
Bartąg powstał w miejscu wcześniejszego osadnictwa. W pobliżu odnaleziono ślady ludzkiej bytności z neolitu oraz „skarb” pochodzący z VI-VII w.
W czasach pruskich znajdowało się tutaj pole osadnicze (lauks) o nazwie Berting (Bertingen), które dało nazwę Ziemi Bertingen, pruskiej jednostce osadniczej należącej do Galindii. W XIII wieku Galindia była już opustoszała, prawdopodobnie z powodu najazdów litewskich lub polskich. Po podboju Prus przez zakon krzyżacki Ziemia Bertingen została włączona do Warmii i znalazła się pod administracją fromborskiej kapituły warmińskiej. 
W roku 1334 warmiński wójt krajowy Henryk von Luter założył na terenie lauksu Berting drewniano-ziemną strażnicę, która miała chronić osadników przed najazdami litewskimi. Zameczek ten znajdował się prawdopodobnie między obecnymi wsiami Bartążek i Bartąg lub według innej teorii na terenie pobliskiego majątku Kielary. Decyzja ta umożliwiała sprawniejsze sprowadzanie osadników oraz lokacje nowych wsi i majątków rycerskich.
W 1335 roku w pobliżu zameczku na terenie pola Berting założono pierwszą osadę, majątek rycerski Bartążek. Osadnikami byli Prusowie, prawdopodobnie pochodzący z północnej Warmii. Z czasem w ziemi Bertingen i sąsiedniej Gudikus powstało szereg wsi czynszowych (min. sąsiednie Jaroty w 1342). Te dwa obszary osadnicze utworzyły komornictwo olsztyńskie, na czele którego z nadania kapituły warmińskiej stanął komornik Sanglade, który urzędował w zameczku w Bertingen. Po zbudowaniu nowego zamku w Olsztynie (1345-1353), zameczek w Bertingen stracił na znaczeniu i uległ zapomnieniu. 
W 1345 na terenie pola Berting wójt warmiński Henryk von Luter lokował na 32 włókach (1 włóka/łan ≈ 17,955 ha) nową wieś czynszową na prawie chełmińskim. Założenie Bartąga zostało potwierdzone następnie przez kapitułę warmińską, a 1346 roku przez biskupa warmińskiego Hermana z Pragi. W 1350 zmieniono dokument lokacyjny, a w 1552 odnowiono. 
Mieszkańcy wsi otrzymali prawo rybołówstwa w Łynie i w jeziorach Bartąg i Kielarskim. 6 włók należało do kościoła parafialnego, a 6 do sołtysa"". 
Wieś pierwotnie zamieszkiwali niemieccy osadnicy z Turyngii, więc początkowo nazywano ją Niemieckim Bartągiem, w odróżnieniu od Bartążka (Pruskiego Bartąga). W pierwszych latach powstał tam również kościół parafialny, ponieważ dokumenty z 1348 wymieniają tamtejszego proboszcza o imieniu Dietmar. 
Podobnie jak większość wsi i osad w komornictwie olsztyńskim, Bartąg został co najmniej dwukrotnie zniszczony a jego mieszkańcy wybici w wyniku najazdu litewskiego (21 stycznia 1356) i w trakcie wojny głodowej (8 sierpnia 1414). Później został spustoszony w czasie wojen polsko-krzyżackich. 
26 lutego 1517 roku i 14 marca 1518 roku Mikołaj Kopernik jako administrator dóbr kapituły odwiedził Bartąg w ramach akcji osiedleńczej w komornictwie olsztyńskim, co zapisał własnoręcznie w rękopisie "Lokacje łanów opuszczonych". 
Od 1466 do 1772 wraz z całą Warmią, Bartąg znajdował się w granicach Korony Królestwa Polskiego. W tym czasie w południowej Warmii przeważała ludność mówiąca po polsku. 
W 1718 znajdował się tutaj folwark kapituły z 60 łanami (włókami), częściowo zniszczony w 1807 r. przez wojska napoleońskie. W 1861 r. na 447 mieszkańców 385 mówiło po polsku. W plebiscycie (1920 r.) zdecydowaną większością głosów wygrały Niemcy. Po wojnie była to wieś sołecka ze szkołą, biblioteką i pocztą. We wsi funkcjonowała karczma.
Pierwszy kościół zbudowano w 1348 r. (pw. św. Jana Ewangelisty), spalony w 1681 r., odbudowany w XVIII w., konsekrowany w 1724 r., w 1934 r. rozbudowany. Przy kościele funkcjonował szpital i szkoła. Od 1776 r. związany zarówno z kościołem, jak i szkołą był ks. Tomasz Grem, który próbował odbudować zaniedbane szkolnictwo parafialne na Warmii. We wsi można spotkać zabytkowe kapliczki oraz współcześnie postawione krzyże. Przy bramie kościoła pamiątkowe tablice w języku niemieckim, upamiętniające poległych w I wojnie światowej mieszkańców wsi (repliki; oryginały skradzione w 2006 r.).
Wieś utraciła pierwotny charakter rolniczy, większość mieszkańców dojeżdża do pracy do miasta. W 2010 r. we wsi nadano nazwy ulicom. 
W 2000 r. wieś zamieszkiwana była przez 493 osoby, z kolei w 2016 już przez 1603 mieszkańców.
Religia.
Kościół parafialny.
Pierwszym proboszczem był Dietmar (wymieniony w dokumentach w 1348) r.
Kościół w Bartągu pw. św. Jana Apostoła powstał w 1363. W 1681 uległ spaleniu. Ponownie konsekrowany w 1724 przez sufragana Jana Franciszka Kurdwanowsiego. Wyposażenie gotyckie, cenny ołtarz główny wykonano w 1695 r. w warsztacie królewieckiego snycerza Izaaka Riga, polichromie stropu pochodzą z 1724. W 1800 r. dostawiono nową wieżę na planie prostokąta, hełm czterospadowo-cebulowy. W połowie XIX w. świątynię regotyzowano, a w 1934 przebudowano i powiększono. W latach 1873–1886 wikariuszem był ks. J. Jabłoński, współzałożyciel i redaktor pisma "Warmiak".
Bractwo Opatrzności Bożej.
Już w XVIII w. istniało w Bartągu Bractwo Opatrzności Bożej. Po jego zaniku w latach 1780–1781 erygowano nowe Bractwo, dzięki staraniom ówczesnego proboszcza ks. Tomasza Grema. W 1780 r. papież Pius VI ustanowił szczegółowe przywileje odpustów dla członków tego Bractwa. Biskup warmiński Ignacy Krasicki na główne święto Opatrzności Bożej wyznaczył czternastą niedzielę po Zielonych Świętach (koniec sierpnia lub początek września). Daniel Chodowiecki (słynny artysta gdański, późniejszy dyrektor berlińskiej Akademii Sztuk Pięknych) w 1787 r. wykonał miedzioryt symbolizujący Opatrzność Bożą – oko umieszczone w trójkącie. O rozwój Bractwa najbardziej dbał założyciel – ks. Tomasz Grem. W latach 1781–1797 do Bractwa wstąpiło aż 4758 osób. Z kultem Opatrzności Bożej nierozłącznie związane były pielgrzymki do Bartąga (zob. łosiera). Bractwo Opatrzności Bożej zostało wznowione w 1917 r. przez proboszcza ks. Ottona Langkaua. W ciągu następnych sześciu lat do bractwa zapisało się około 2 tys. osób. Ponownie reaktywowano Bractwo dzięki staraniom proboszcza ks. kanonika Eugeniusza Bartusika w grudniu 2001 r.
Oświata.
Około 1772 r. istniała szkoła (druga szkoła w parafii istniała w Tomaszkowie). W tym czasie około 85% parafian było analfabetami. Ks. Grem opracował program nauczania i wychowania w szkołach elementarnych, wzorując się na szkolnictwie śląskim. Szkołę wiejską wyobrażał sobie jako miejsce, w którym nauczyciel odnosi się przyjaźnie do dzieci i dba o swój autorytet. Jednakże poziom w szkole był bardzo niski. Przygodni nauczyciele nie potrafili nauczyć dzieci czytać i pisać.

</doc>
<doc id="350120" url="https://pl.wikipedia.org/wiki?curid=350120" title="Bartążek">
Bartążek

Bartążek (niem. Klein Bertung) – osada w Polsce położona w województwie warmińsko-mazurskim, w powiecie olsztyńskim, w gminie Stawiguda nad południowym brzegiem jeziora Bartąg. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Bartążek to najstarsza miejscowość w okolicy dzisiejszego Olsztyna, w części znajduje się na Obszarze Natura 2000 (Puszcza Napiwodzko-Ramucka). Wieś posiada sieć wodociągową, kanalizacyjną oraz telefoniczną, sklep. 
Na terenie dawnego majątku dworskiego funkcjonuje Zakład Doświadczalny należący do Instytutu Hodowli i Aklimatyzacji Roślin.
W 2008 roku we wsi mieszkało 286 osób.
Historia.
Bartążek jest najstarszą miejscowością w okolicach Olsztyna. W czasach pruskich znajdowało się tutaj pole osadnicze (lauks) o nazwie Berting (Bertingen), leżące nad jeziorem o tej samej nazwie. Pole dało nazwę Ziemi Bertingen, pruskiej jednostce osadniczej należącej do Galindii. W XIII wieku Galindia była już opustoszała, prawdopodobnie z powodu najazdów litewskich lub polskich. Po podboju Prus przez zakon krzyżacki Ziemia Bertingen została włączona do Warmii i znalazła się pod administracją fromborskiej kapituły warmińskiej. 
W roku 1334 warmiński wójt krajowy Henryk von Luter założył na terenie lauksu Berting drewniano-ziemną strażnicę, która miała chronić osadników przed najazdami litewskimi. Zameczek ten znajdował się prawdopodobnie między obecnymi wsiami Bartążek i Bartąg lub według innej teorii na terenie pobliskiego majątku Kielary. Decyzja ta umożliwiała sprawniejsze sprowadzanie osadników oraz lokacje nowych wsi i majątków rycerskich.
27 marca 1335 roku Prusowi o imieniu Mekede nadano 4 włóki (ok. 72 ha) na polu Berting ("in Bertyngen"). Dało to początek pierwszej osadzie, majątkowi rycerskiemu Bartążek. W kolejnych latach (1335-1348) nadania czterowłókowe (czasem wspólnie dla braci) w Bartążku otrzymali Prusowie: Sautungen, Coyten, Joniken, Pammertzen, Nagripten, Santungen, Tolnik, Macruten, Gauden, Gnaydapen, Posiauten, Neernitz, Permauden, Perbanden, Reauken, Claus, Rawalden, Trenen, Uspan. 
Osadnicy należeli do pruskiej szlachty i pochodzili prawdopodobnie z północnej Warmii. Nadania otrzymali na prawie pruskim (różniącego się od chełmińskiego), wobec czego należeli do tzw. wolnych ("ziemian"). Podobnie jak właściciele innych majątków rycerskich, byli zobowiązani do służby zbrojnej na rzecz zakonu krzyżackiego, najpewniej w ramach chorągwi wystawianej przez kapitułę warmińską.
Łącznie majątek w Bartążku stanowił 16 gospodarstw wolnych, ale bez funkcji sołtysa. Początkowe 16 dworów stopniowo zespoliło się w jeden majątek dworski, który funkcjonował do II wojny światowej. Do Bartążka należał też folwark Owczarnia leżący nad północną częścią jeziora"".
Z czasem w ziemi Bertingen i sąsiedniej Gudikus powstały kolejne wsie (min. Jaroty w 1342, Bartąg i Tomaszkowo w 1345). Te dwa obszary osadnicze utworzyły komornictwo olsztyńskie, na czele którego z nadania kapituły warmińskiej stanął komornik Sanglade, który urzędował w zameczku w Bertingen. Prawdopodobnie w 1345 roku wójt Henryk von Luter rozpoczął budowę nowego murowanego zamku, jakieś 9 km na północ od Bartążka, w dogodnym zakolu Łyny (obecny zamek kapituły warmińskiej w Olsztynie).
W maju 1348 roku do zameczku w Bertingen przybyli najwyżsi przedstawiciele kapituły z Fromborka, aby przeprowadzić wizję lokalną do założenia w pobliżu nowego zamku miasta kapitulnego – Olsztyna. Spotkali się wówczas prepozyt Hartmut z Krzyżborka ("Hartmut Kreuzburg"), dziekan Jan Franck ("Johannes von Meissen", późniejszy biskup warmiński) oraz kustosz Jan Stryprock ("Johannes Stryprock", późniejszy kolejny biskup), a towarzyszyli im również proboszcz z Bartąga Dietmar, tłumacz Mikołaj i komornik Sanglade.
Po ukończeniu zamku olsztyńskiego i lokowaniu miasta w 1353 roku, zameczek w Bertingen stracił na znaczeniu i uległ zapomnieniu. Podobnie jak większość wsi i osad w komornictwie olsztyńskim, Bartążek został co najmniej dwukrotnie zniszczony w wyniku najazdu litewskiego (21 stycznia 1356) i w trakcie wojny głodowej (8 sierpnia 1414).
Majątek rycerski Bartążek stanowił początkowo jedyną osadę o nazwie Bartąg ("Bertyng"). Po założeniu 10 lat później w sąsiedztwie czynszowej wsi o tej samej nazwie, zaczęto je rozróżniać. Początkowo Bartążek znany był pod nazwą Bartąg Pruski ("Preuschze Bertyng"), a sąsiednia wieś zwana była Bartągiem Niemieckim ("Deutsche Bertyng") ze względu na osadników z Turyngii. Z czasem nazwa Bartąg (niem. Bertung) przylgnęła do większej i parafialnej wsi (niem. Gross Bertung, dosł. Bartąg Wielki), więc dla odróżnienia dwór i znajdującą się przy nim osadę zaczęto nazywać Bartążkiem (niem. Klein Bertung, dosł. Bartąg Mały). Należący do Bartążka pobliski folwark nazywano zaś Nowym Bartągiem (niem. Neu Bertung) lub po polsku Owczarnią"".
Po II wojnie światowej majątek dworski przeszedł na własność państwa polskiego. Funkcjonuje tam Zakład Doświadczalny należący do Instytutu Hodowli i Aklimatyzacji Roślin. Jego siedziba znajduje się na miejscu dawnego dworu, w otoczeniu zabytkowego parku podworskiego. Na potrzeby zakładu we wsi powstało osiedle bloków mieszkalnych. Wieś spełnia również funkcje rekreacyjne dla mieszkańców południowych dzielnic Olsztyna.

</doc>
<doc id="350121" url="https://pl.wikipedia.org/wiki?curid=350121" title="Bartel Wielki">
Bartel Wielki

Bartel Wielki – wieś kociewska w Polsce, położona w województwie pomorskim, w powiecie starogardzkim, w gminie Kaliska, na Pojezierzu Starogardzkim.
Domniemywa się, że nazwa wsi wywodzi się od imienia Bartel notowanego już w dokumentach z 1428 r. Potwierdzeniem istnienia takowego imienia, jest informacja zawarta w lustracji Prus Królewskich z 1624 r., która podaje, że na terenach starostwa człuchowskiego w 1624 r. mieszkał młynarz Bartel Jeskie.
Inną możliwość na pochodzenie nazwy wsi Bartel Wielki, podaje Józef Milewski wywodząc ją od słów barć, bartnik.
Nazwa Bartel Wielki jest jedyną taką nazwą wsi w Polsce. 
Bartel Wielki jest wsią sołecką położoną wśród wielkiego kompleksu leśnego. Zabudowa wsi jest rozproszona i rozciąga się na przestrzeni około 2 kilometrów, równolegle do biegnącej drogi asfaltowej. Na dzień 31 grudnia 2007 roku wieś Bartel Wielki zamieszkiwało 140 osób w 28 zabudowaniach gospodarskich, zajmujących łącznie z okolicznymi lasami, powierzchnię 3216 ha.
W ramach Pomorskiego Programu Odnowy Wsi, budynek zlikwidowanej szkoły w Bartlu Wielkim został odremontowany i przekształcony w Ośrodek Rozwoju i Integracji Sołectwa. Z tych samych środków postawiono obok drewniany obiekt na styl wigwamu, gdzie wewnątrz przy murowanym kominku, może pomieścić się naraz około 50 osób.
We wsi Bartel Wielki odbywa się corocznie Festyn Rodzinny organizowany przez Radę Sołecką. 
Podział administracyjny.
W latach 1975–1998 miejscowość administracyjnie należała do województwa gdańskiego.
Historia.
11 maja 1946 5 Wileńska Brygada AK rozbiła grupę operacyjną KBW i UB pod Bartlem Wielkim.

</doc>
<doc id="350122" url="https://pl.wikipedia.org/wiki?curid=350122" title="Bartężek">
Bartężek

Bartężek – wieś w Polsce położona w województwie warmińsko-mazurskim, w powiecie ostródzkim, w gminie Morąg. W latach 1975–1998 miejscowość administracyjnie należała do województwa olsztyńskiego.
W roku 1973 wieś i majątek Bartężek należały do powiatu morąskiego, gmina Morąg, poczta Słonecznik.
Nazwa wsi jest pochodzenia staropruskiego (zob. też Bartąg) i prawdopodobnie wywodzi się od nazwy pobliskiego jeziora (Bartężek). Okolice tego jeziora były zamieszkane już we wczesnym średniowieczu, na co wskazują pozostałości po grodzisku obronnym na "Zamkowym Ostrowie".
Historia.
Wieś lokowana 25 maja 1340 r. na prawie chełmińskim, przez komtura dzierzgońskiego, "Aleksandra von Kornre", na 40 włókach położonych na wschód od jeziora Bartężek. Osadnicy otrzymali 15 lat wolnizny. Zasadźca "Klaus z Kęt" zobowiązany był do jednej służby w lekkiej zbroi we wszystkich wyprawach wojennych oraz do posługi przy budowie nowych zamków i burzeniu starych. Dodatkowo zobowiązany był do rocznej daniny w wysokości po jednym korcu pszenicy i żyta od pługa i po korcu pszenicy od radła.
Po wojnie trzynastoletniej wieś została przejęta wraz z dworem przez dowódcę wojsk zaciężnych o nazwisku Schöneich, któremu Krzyżacy byli winni zaległy żołd.
W 1557 r. odnowiono lokację wsi, na prawie magdeburskim. Wśród właścicieli wsi w okresie późniejszym figuruje "Albert Fryderyk Schöneich", królewski szambelan i pułkownik polski. Sprzedał on dobra w Bartężku, Wilamowie (40 włók) i Ględach (16 włók) w 1682 r., dobra te przeszły w posiadanie rodu "Köhne-Jaskich" (właściciele Jaśkowa).
Według spisu z roku 1782 w Bartężku był folwark i wieś szlachecka z 26 „dymami”. W roku 1817 wieś należała do rodu von Finckensteinów i liczyła 46 domów z 153 mieszkańcami. Około roku 1900 była we wsi gorzelnia, mleczarnia, przetwórnia torfu na opał i ściółkę oraz owczarnia.
W 1939 wieś z przysiółkami i folwarkiem liczyła 58 gospodarstw domowych i 275 mieszkańców. 243 spośród nich utrzymywało się z pracy w rolnictwie i leśnictwie, 8 – w przemyśle lub rzemiośle, dwóch z pracy w handlu. Trzy gospodarstwa rolne miały powierzchnię w przedziale 0,5–5 ha, jedno o areale w klasie 5–10 ha, dwa o powierzchni 10–20 ha i jedno o powierzchni ponad 100 ha.
Szkoła we wsi istniała już w XVIII w. Aż do 1945 r. była to jednoklasówka.
Lisianka (niem. "Fuchsen Berg") – wzniesienie o wysokości 107 m n.p.m., położone na północny zachód od wsi Bartężek.

</doc>
<doc id="350123" url="https://pl.wikipedia.org/wiki?curid=350123" title="Bartkowa-Posadowa">
Bartkowa-Posadowa

Bartkowa-Posadowa – wieś w Polsce położona w województwie małopolskim, w powiecie nowosądeckim, w gminie Gródek nad Dunajcem.
W 1595 roku wieś Posadowa położona w powiecie sądeckim województwa krakowskiego była własnością wojewody kijowskiego Konstantego Wasyla Ostrogskiego. W latach 1975–1998 miejscowość administracyjnie należała do województwa nowosądeckiego.
Wieś powstała w 2009 poprzez połączenie dotychczasowych dwóch wsi o nazwach "Bartkowa" i "Posadowa".
Wieś znajduje się na Pogórzu Rożnowskim, u zbiegu drogi wojewódzkiej nr 975 i drogi powiatowej Bartkowa – Rożnów. Tu też krzyżują się szlaki turystyczne: niebieski, czerwony i żółty prowadzące przez Pogórze Rożnowskie.
Wieś leży nad Jeziorem Rożnowskim, przy Zatoce Bartkowskiej. Z tego powodu jest cenionym kurortem turystyczno-wypoczynkowym Związku Gmin Jeziora Rożnowskiego.
Oprócz walorów widokowych, istnieje tu możliwość uprawiania sportów wodnych oraz wędkarstwa.
Oprócz tego lokalni mieszkańcy oferują pokoje gościnne.
Dzięki położeniu przy drodze wojewódzkiej nr 975 wieś ma dogodne połączenia komunikacyjne z Tarnowem, Krakowem i Nowym Sączem.
Linia autobusowa do Nowego Sącza oprócz PKS Nowy Sącz jest obsługiwana dodatkowo przez prywatnych przewoźników.
W Bartkowej znajduje się przystań statku wycieczkowego okresowo pływającego po Jeziorze Rożnowskim i wypożyczalnie sprzętu pływającego.

</doc>
<doc id="350124" url="https://pl.wikipedia.org/wiki?curid=350124" title="Bartkowice">
Bartkowice

Bartkowice – wieś w Polsce położona w województwie śląskim, w powiecie częstochowskim, w gminie Kłomnice.
Historia.
Pod koniec XIX wieku miejscowość jako folwark oraz wieś "Bartkowice" odnotował Słownik geograficzny Królestwa Polskiego. Leżała w powiecie noworadomskim, gmina Konony, parafia Kłomnice. Składała się z dwóch folwarków "Bartkowice" oraz "Pancerzów" należących wraz z osadą leśną do F. Rzewuskiego. W 1880 wieś liczyła 32 domy, w których mieszkało 260 mieszkańców. Miała ogólnej przestrzeni 1118 morgi w tym 520 ziemi ornej z czego 126 morg należało do włościan. We wsi znajdowała się gorzelnia, kopalnia torfu oraz cegielnia.
W 1885 roku majątek z dworem w Bartkowicach zakupił śpiewak operowy Edward Reszke. Mieszkała tu jego rodzina, podczas budowy dworu w Garnku, do którego wprowadzili się w 1903 roku. Obecnie po majątku w Bartkowicach nie ma śladu.
W latach 1975–1998 miejscowość administracyjnie należała do województwa częstochowskiego.

</doc>
<doc id="350125" url="https://pl.wikipedia.org/wiki?curid=350125" title="Bartkowo">
Bartkowo

Bartkowo – (do 1945 niem. "Bartikow") – wieś w Polsce położona w województwie zachodniopomorskim, w powiecie gryfińskim, w gminie Gryfino.
W 2011 roku wieś liczyła 167 mieszkańców. 
Historia.
Pierwsza wzmianka historyczna pochodzi z 1226 r. Od 1282 r. wieś stanowi lenno klasztoru Cystersów z Kołbacza. Część wsi była własnością dwóch rodów rycerskich, tj. Woberminów i Eickstadt’ów. Na przełomie XIV i XV wieku wzniesiono kościół z kamienia narzutowego w stylu wczesnogotyckim. Na Mapie Lubinusa z 1618 wieś zaznaczona jako "Berckow". Przełom XVII i XVIII wieku stanowił dla wsi kryzys gospodarczy i demograficzny. Z końcem XVIII wieku istniał następujący stan zabudowy – 25 domów, kościół, szkoła i gajówka. W drugiej połowie Bartkowo to wieś o średniej wielkości, liczy około 300 mieszkańców. Oprócz kościoła we wsi było 35 budynków mieszkalnych i 63 budynki gospodarcze, szkoła i kuźnia. W tym okresie jest to wieś, w której głównym źródłem utrzymania jest hodowla – 2/3 powierzchni zajmują łąki i pastwiska. W okresie przed II wojną światową wieś miała typowo chłopski charakter; znajdowało się tu 13 gospodarstw od 20 do 120 ha.
W latach 1975–1998 miejscowość administracyjnie należała do województwa szczecińskiego.
Układ przestrzenny wsi.
Jest to wieś typu owalnica, na osi północny zachód – południowy wschód. Na majdanie znajduje się kościół z cmentarzem przykościelnym. W kierunku północnym układ wydłużony do ulicówki.
Kościół.
W Bartkowie znajduje się kościół wczesnogotycki z przełomu XIV i XV wieku p.w. Wniebowzięcia NMP, zbudowany z kamienia narzutowego. Świątynię zbudowano na planie prostokąta jako budowlę salową, bez chóru i wieży. Kościół orientowany – prezbiterium skierowane w kierunku wschodnim. Kiedyś kościół posiadał trzy niezdobione portale. Dziś funkcję pełnią portale północny i południowy. Portal zachodni jest zamurowany, w przeszłości był wejściem do szachulcowej wieży. Świątynię przebudowano w XIX wieku, przemurowano wówczas otwory okienne, dobudowano wieżę, którą rozebrano w latach 70. XX wieku. Obok kościoła znajduje się czynny cmentarz parafialny, gdzie rośnie kilka długowiecznych cisów. Na placu przykościelnym znajduje się również drewniana wieża szkieletowa, na której wisiał dzwon z rozebranej wieży.
Kultura.
We wsi znajduje się świetlica Gryfińskiego Domu Kultury, w której funkcjonuje m.in. pracownia ceramiczna.
Od 2009 r. w Bartkowie pod egidą Gryfińskiego Domu Kultury i Sołectwa Bartkowo organizowany jest doroczny "Festiwal Twórczości Ludowej". Dotychczas odbyło się 10 jego edycji.
Od 1986 przy świetlicy działa kapela ludowa "Bartkowiacy".

</doc>
<doc id="350126" url="https://pl.wikipedia.org/wiki?curid=350126" title="Bartlewo (województwo kujawsko-pomorskie)">
Bartlewo (województwo kujawsko-pomorskie)

Bartlewo – wieś w Polsce, położona w województwie kujawsko-pomorskim, w powiecie chełmińskim, w gminie Lisewo.
Podział administracyjny.
W latach 1975–1998 miejscowość należała administracyjnie do województwa toruńskiego. Wedle urzędowego podziału terytorialnego kraju, w obrębie Bartlewa wyróżniona jest 1 część miejscowości: Pod Krusin. Do końca 2010 r. wyróżniona była także 1 dalsza część miejscowości – Pod Błachtę, jednak została ona zniesiona z dniem 1 stycznia 2011 r.
Demografia.
Według Narodowego Spisu Powszechnego (III 2011 r.) wieś liczyła 259 mieszkańców. Jest siódmą co do wielkości miejscowością gminy Lisewo.
Historia.
W średniowieczu miejscowość przeszła na własność prokuratora papowskiego (z Papowa Biskupiego). W drugiej połowie XVI w. Bartlewo przeszło do dekanatu chełmińskiego.
Zabytki.
Według rejestru zabytków NID na listę zabytków wpisany jest park dworski z 1 poł. XIX w., nr rej.: A/451 z 26.11.1984.

</doc>
<doc id="350127" url="https://pl.wikipedia.org/wiki?curid=350127" title="Bartne">
Bartne

Bartne (łemkow. Бортне, "Bortne") – wieś łańcuchowa w Polsce położona w województwie małopolskim, w powiecie gorlickim, w gminie Sękowa.
Historia.
Bartne wzmiankowane jest już w 1629. Według miejscowych przekazów, wieś została założona przez kamieniarzy z pobliskiej Jasionki, którzy na zboczach pobliskich gór pozyskiwali materiał.
Nazwa wsi (Bartne/Bortne) pochodzi od bartnictwa, czyli dawnej formy pszczelarstwa. Istnieje też etymologia ludowa, wywodząca nazwę od połączenia słów "bór tnę".
Z Bartnego/Bortnego pochodził Stefan Szkurat, który przyjął później bardziej szlachecko brzmiące nazwisko "Bortniański" – był to ojciec kompozytora Dmytra Bortniańskiego.
W XIX wieku wieś rozsławiły warsztaty kamieniarskie – pochodzące stąd krzyże przydrożne oraz nagrobki spotkać można w odległych miejscowościach; kamienne koło młyńskie z datą "1905" znajduje się w Bydgoszczy.
W latach 1870–1892 we wsi pełnił posługę kapłańską łemkowski ksiądz i pisarz Wołodymyr Chylak, który stworzył tu swoje najważniejsze utwory, m.in. nowelę "Szybienicznyj Wierch".
W czasie I wojny światowej toczyły się tu walki w ramach operacji gorlickiej, o czym świadczy cmentarz żołnierski z tego okresu.
Po II wojnie światowej w 1947 r. w ramach akcji "Wisła" cała wioska została wysiedlona pod przymusem władz. Część osób wysiedlono na ziemie zachodnie Polski, pozostałe osoby na północ Polski. W drodze na zachód, część osób wysadzono w obozie w Jaworznie, który warunkami nie różnił się dużo od obozów ZSRR. Pod koniec lat 50 XX w. do Bartnego powróciła część rodzin, zamieszkująca wioskę do dziś.
W latach 1975–1998 miejscowość administracyjnie należała do województwa nowosądeckiego.
Zabytki.
Jest to jedna z cenniejszych cerkwi w tej części Beskidu Niskego. Klucze do obiektu udostępnia właściciel domu nr 25.
Cerkiew prawosławna jest siedzibą miejscowej parafii.

</doc>
<doc id="350128" url="https://pl.wikipedia.org/wiki?curid=350128" title="Bartnia Góra">
Bartnia Góra



</doc>
<doc id="350129" url="https://pl.wikipedia.org/wiki?curid=350129" title="Bartnica">
Bartnica

Bartnica () – wieś w Polsce, położona w województwie dolnośląskim, w powiecie kłodzkim, w gminie Nowa Ruda, nad Bystrzycą.
Położenie.
Mocno rozczłonkowana, długa, ciągnąca się na przestrzeni około 2 km wieś łańcuchowa. Wieś położona jest w dolinie Bystrzycy na wysokości 540-630 m n.p.m. Dolina Bystrzycy stanowiąca naturalną granicę oddzielającą Góry Sowie od Gór Suchych dzieli wieś na dwie części. Południowo-zachodnia część wsi położona jest na obszarze Gór Suchych, a górne zabudowania wchodzą na wschodnie zbocza Leszczyńca. Północno-wschodnia część, położona na Wzgórzach Wyrębińskich po prawej stronie Bystrzycy, należy do Gór Sowich. Wokół wsi rozciągają się rozległe użytki rolne, jedynie grzbiet Gór Suchych porastają większe kompleksy lasów regla dolnego, a na wzniesieniach od strony Wzgórz Wyrębińskich pojawiają się zagajniki.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Początki wsi nie są dokładnie znane, powstanie wsi datuje się na przełom XVI i XVII wieku. Wieś w początkowym okresie rozwijała się powoli, a głównym zajęciem mieszkańców było rolnictwo i rzemiosło, w tym przede wszystkim tkactwo. Na początku XVIII wieku Bartnica należała do rodziny Stillfriedów z Nowej Rudy. W pierwszej połowie XIX wieku wieś posiadała browar, gorzelnię oraz kilkanaście warsztatów tkackich. Znaczniejszy rozwój Bartnicy nastąpił po przeprowadzeniu w 1880 roku linii kolejowej Wałbrzych - Kłodzko, kiedy w dolnej części wsi wybudowano stację kolejową i powstały zakłady przerobu kamienia pozyskiwanego z okolicznych kamieniołomów w Górach Suchych. Po 1945 roku Bartnica pozostała wsią rolniczo przemysłową. W 1988 roku było tu 26 gospodarstw rolnych, w większości drobnych.

</doc>
<doc id="350130" url="https://pl.wikipedia.org/wiki?curid=350130" title="Bartniczka">
Bartniczka

Bartniczka – wieś w Polsce położona w województwie kujawsko-pomorskim, w powiecie brodnickim, w gminie Bartniczka, przy drodze wojewódzkiej nr 544.
Podział administracyjny.
W latach 1975–1998 miejscowość administracyjnie należała do województwa toruńskiego. Miejscowość jest siedzibą gminy Bartniczka.
Demografia.
Według Narodowego Spisu Powszechnego (III 2011 r.) liczyła 719 mieszkańców. Jest największą miejscowością gminy Bartniczka.
Pomniki przyrody.
We wsi rośnie drzewo uznane za pomnik przyrody – lipa drobnolistna o obwodzie 434 cm, przy drodze powiatowej Brodnica-Górzno.

</doc>
<doc id="350131" url="https://pl.wikipedia.org/wiki?curid=350131" title="Bartołdy">
Bartołdy

Bartołdy – wieś w Polsce położona w województwie mazowieckim, w powiecie przasnyskim, w gminie Krasne.
Wierni Kościoła rzymskokatolickiego należą do parafii św. Mateusza w Zielonej.
Do 1954 roku istniała gmina Bartołdy.

</doc>
<doc id="350132" url="https://pl.wikipedia.org/wiki?curid=350132" title="Bartołty Wielkie">
Bartołty Wielkie

Bartołty Wielkie (niem: "Groß Bartelsdorf", "Bartoldsdorf" – 1379, "Bartelsdorf" – 1615) – wieś w Polsce położona w województwie warmińsko-mazurskim, w powiecie olsztyńskim, w gminie Barczewo.
W latach 1954-1959 wieś należała i była siedzibą władz gromady Bartołty Wielkie, po jej zniesieniu w gromadzie Ramsowo. W latach 1975–1998 miejscowość administracyjnie należała do województwa olsztyńskiego.
Bartołty Wielkie położone są na Warmii, około 29 km od Olsztyna, między jeziorami Tumiańskim, Dłużek i Bartołt Wielki. Przez miejscowość przepływa rzeka Wardęga. Do parafii w Bartołtach Wielkich należą także kaplice w Raszągu i Rumach (wybudowane po 1945 r.).
Przez miejscowość przebiega droga powiatowa nr 1483N Jeziorany - Bartołty Wielkie. W odległości 4 km od miejscowości znajduje się węzeł Kromerowo na trasie drogi krajowej nr 16. Transport lokalny – PKS Olsztyn, linia: Olsztyn Dworzec Autobusowy – Bartołty Wielkie – Biskupiec Reszelski Dworzec Kolejowy.
Historia.
Osada istniała już w XIV w. Wieś lokowana przez biskupa warmińskiego Henryka Sorboma w 1379. Pierwsze wzmianki o kościele pochodzą z końca XIV. W czasie wojen polsko-krzyżackich miejscowość była wielokrotnie niszczona. W XVI wieku właścicielem wsi był Kromer – krewny biskupa Marcina Kromera. Kromerowie żyli tu jeszcze w XIX wieku. W pierwszej połowie XVII wieku właścicielem wsi był Stefan Sadorski. Przekazał on młyn wodny na wyposażenie gimnazjum jezuitów w Reszlu. W XVIII wieku wieś podzieliła się na Bartołty Wielkie i Bartołty Małe.
Po II wojnie światowej wieś wróciła do granic Polski, wojska Armii Czerwonej wkroczyły 28 stycznia 1945 roku. 20 sierpnia 1862 roku powołano parafię Bartołty Wielkie.
Demografia.
Tab. Zmiany ludnościowe Bartołt Wielkich
Turystyka.
Trasy rowerowe.
Przez Bartołty Wielkie przechodzi Szlak rowerowy żółty:
Bartołty Wielkie na ekranie.
Wieś i jej malownicze okolice znalazły uznanie u scenarzystów trzech polskich filmów, do których zdjęcia kręcone były m.in. w Bartołtach Wielkich. Na budynku szkoły znajduje się odcisk dłoni bohaterów filmu "Dwie miłości", wykonany na potrzeby obrazu.

</doc>
<doc id="350133" url="https://pl.wikipedia.org/wiki?curid=350133" title="Bartosy">
Bartosy

Bartosy – wieś w Polsce położona w województwie mazowieckim, w powiecie ostrowskim, w gminie Wąsewo.
Dawniej Wysocze Bartosy.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwały 103 osoby w 16 budynkach mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350134" url="https://pl.wikipedia.org/wiki?curid=350134" title="Bartosze">
Bartosze

Bartosze (niem. "Bartossen") – wieś w Polsce położona w województwie warmińsko-mazurskim, w powiecie ełckim, w gminie Ełk.
W 1885 wieś zamieszkiwało 326 osób, w 1925 308 osób, w 1933 321 osób, a w 1939 333 osoby. Od 18 sierpnia 1938 wieś nosiła nazwę "Bartendorf" na skutek urzędowej germanizacji polsko brzmiących nazw miejscowości. Po przyłączeniu Mazur do Polski powrócono do tradycyjnej nazwy. W latach 1945–1975 wieś należała administracyjnie do województwa białostockiego, a w latach 1975–1998 do województwa suwalskiego.
Aktualnie w Bartoszach na wzgórzu nieopodal drogi krajowej K16 znajduje się niemiecki cmentarz wojenny, na którym spoczywają polegli żołnierze niemieccy z I i II wojny światowej. Znaczna część grobów została ekshumowana i przeniesiona do Bartosz z ełckiego cmentarza komunalnego. 
W pobliskim lesie znajduje się rezerwat faunistyczny „"Ostoja bobrów Bartosze"” - o powierzchni 190 ha. W rezerwacie ochronie podlega populacja bobra europejskiego (Castor fiber), żyjącej na bagnistym terenie na brzegu jeziora Szarek. W otoczeniu bory sosnowe.

</doc>
<doc id="350135" url="https://pl.wikipedia.org/wiki?curid=350135" title="Bartoszewice (województwo wielkopolskie)">
Bartoszewice (województwo wielkopolskie)

Bartoszewice – wieś w Polsce położona w województwie wielkopolskim, w powiecie rawickim, w gminie Jutrosin.
W okresie Wielkiego Księstwa Poznańskiego (1815–1848) miejscowość wzmiankowana jako Bartoszewice należała do wsi większych w ówczesnym pruskim powiecie Kröben (krobskim) w rejencji poznańskiej. Bartoszewice należały do okręgu jutroszyńskiego tego powiatu i stanowiły odrębny majątek, którego właścicielem był wówczas (1846) Muller. Według spisu urzędowego z 1837 roku Bartoszewice liczyły 158 mieszkańców, którzy zamieszkiwali 19 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="350136" url="https://pl.wikipedia.org/wiki?curid=350136" title="Bartoszewo (województwo zachodniopomorskie)">
Bartoszewo (województwo zachodniopomorskie)

Bartoszewo (do 1945 niem. "Barm") – wieś w Polsce położona w województwie zachodniopomorskim, w powiecie polickim, w gminie Police, ok. 2,5 km na północ od północnej granicy miasta Szczecin. Miejscowość usytuowana jest nad jeziorem Bartoszewo na Równinie Polickiej wśród lasów Puszczy Wkrzańskiej. Według danych z 1 stycznia 2011 roku wieś miała 100 mieszkańców. 
Historia.
Wieś została założona ok. 1769 roku jako osiedle drwali i rolników. Do początku XX w. osada rozwijała się spokojnie. Później zaczęła funkcjonować jako miejscowość wypoczynkowa dla Szczecinian. Przed 1939 wzniesiono tu klasycystyczny pałacyk, powstały nowe zabudowania, zagospodarowano pobliskie tereny.
W czasie II wojny światowej wieś nie zniszczona, została zajęta 27 kwietnia 1945 r. przez wojska radzieckie (2 Front Białoruski – 2 Armia Uderzeniowa), została wyludniona a pierwsi polscy osadnicy przybyli tu z końcem 1946 roku. Od lat 50. XX w. powstawały tu letniska, później część obszaru wsi przejął Urząd Wojewódzki w Szczecinie. W latach 80. miejscowość przekształciła się w ośrodek rekreacyjny dla Szczecina, powstały nowe budynki, działki itp.
Demografia.
Ogólna liczba mieszkańców:
Geografia i turystyka.
Polska nazwa wsi pochodzi od staropolskiego imienia Bartosz.
Przez wieś prowadzą piesze szlaki turystyczne:

</doc>
<doc id="350137" url="https://pl.wikipedia.org/wiki?curid=350137" title="Bartoszki">
Bartoszki

Bartoszki – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975–1998 miejscowość administracyjnie należała do województwa olsztyńskiego.

</doc>
<doc id="350138" url="https://pl.wikipedia.org/wiki?curid=350138" title="Bartoszowa">
Bartoszowa

Bartoszowa – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="350139" url="https://pl.wikipedia.org/wiki?curid=350139" title="Bartoszowiny">
Bartoszowiny

Bartoszowiny – wieś w Polsce, położona w województwie świętokrzyskim, w powiecie kieleckim, w gminie Nowa Słupia.
W latach 1975–1998 miejscowość administracyjnie należała do województwa kieleckiego.
Położenie.
Wieś znajduje się w Górach Świętokrzyskich, na południowy zachód od szczytu Łysej Góry. Leży 5 km od Nowej Słupi. Graniczy ze Świętokrzyskim Parkiem Narodowym znajdując się w jego otulinie. Przez miejscowość przebiega droga wojewódzka nr 753 ze Słupi do Kielc. Bartoszowiny są najwyżej położoną miejscowością w gminie Nowa Słupia. Rozpościera się stąd widok na zachodnią część pasma Łysogór, a w pogodne dni także na kieleckie osiedla Na Stoku i Świętokrzyskie.
W pobliżu Bartoszowin swe źródło ma Słupianka.
Historia.
Bartoszowiny- ale także w roku 1711 Bartoszow, w roku 1780 zwane Bartossowinami, w roku 1787 pojawia się nazwa Bartoszowiny, w roku 1827 Bartoszewiny.
Podległość świecka i kościelna.
W roku 1787 powiat sandomierski, 1827 powiat opatowski parafia Nowa Słupia.
W roku 1780 graniczy z Paprocicami. Własność klasztoru świętokrzyskiego
Kalendarium własności i powinności.
Wieś lokowana w latach 1652–1711 na terenach należących do opactwa od czasu fundacji klasztoru, a od 1594 r. wchodzących w skład uposażenia konwentu.
W okolicy tej w okresie XIV-XV w. znajdowały się obszary zwane Bussecz i Senno.
W roku 1787 wieś liczyła 68 mieszkańców. W roku 1792 dzierżawcą był Józef Szachtl. W 1819 wieś z karczmą należy do stołu konwentu świętokrzyskiego.
W roku 1819 jest jedyną wsią czynszową klasztoru. Kmiecie płacą po 50 zł, zagrodnicy po 25 zł czynszu, wszyscy odrabiają po 2 dni pomocnego przy żniwach na folwarku Baszowice. W roku 1827 wieś posiadała 14 domów i 134 mieszkańców.
W wieku XVIII w. dziesięcina snopowa należy do stołu konwentu świętokrzyskiego. W roku 1819 dziesięcina pieniężna wartości 24 zł należy również do stołu konwentu.
W 1916 r. powstała szkoła powszechna. Jej pierwszą nauczycielką została Maria Englichtówna.
Urodzeni w Bartoszowinach.
W 1945 w Bartoszowinach urodził się scenograf i reżyser teatralny Leszek Mądzik.

</doc>
<doc id="350140" url="https://pl.wikipedia.org/wiki?curid=350140" title="Bartoszów">
Bartoszów

Bartoszów (niem. "Barschdorf") – wieś w Polsce położona w województwie dolnośląskim, w powiecie legnickim, w gminie Legnickie Pole.
W latach 1975–1998 miejscowość administracyjnie należała do województwa legnickiego.
Nazwa.
Nazwa miejscowości pochodzi od imienia "Bartosz" staropolskiej skróconej formy oraz derywatu imienia Bartłomiej. Niemiecki językoznawca Heinrich Adamy swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Bartoschow" podając jej znaczenie "Dorf des St. Bartholomaus" czyli po polsku "Wieś św. Bartłomieja".
Podobny wywód nazwy wsi w swojej pracy o śląskim nazewnictwie z 1896 roku wydanej w Bytomiu prezentuje śląski pisarz Konstanty Damrot. Wymienia on nazwę w obecnie obowiązującej polskiej formie "Bartoszów", a także dwie niemieckie "Bärsdorf" oraz "Barschdorf". Dodatkowo cytuje nazwy pod jakimi miejscowość została zanotowana w łacińskich, średniowiecznych dokumentach z 1229 i 1245 "Bertossove", z 1247 "Bartoslove" oraz z 1267 "Bartosowe".
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Barthusi villa" oraz zgermanizowanej "Bartusdorf" czyli wieś Bartosza.
Demografia.
W 2013 we wsi zamieszkiwały 262 osoby.
Geografia.
Leży nad Wierzbiakiem.

</doc>
<doc id="350141" url="https://pl.wikipedia.org/wiki?curid=350141" title="Bartoszówek">
Bartoszówek

Bartoszówek (niem. "Barzdorf" oraz jako "Gut Barzdorf") – wieś w Polsce położona w województwie dolnośląskim, w powiecie świdnickim, w gminie Strzegom.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Wieś obecnie (III 2011 r.) zamieszkuje 229 osób.
Zabytki.
Do wojewódzkiego rejestru zabytków wpisane są:
Znane osoby.
Wolfram von Richthofen (1895-1945), urodzony w Bartoszówku, as lotnictwa niemieckiego podczas I wojny światowej, jeden z dowódców Luftwaffe, odpowiedzialny za zbombardowanie Guerniki.

</doc>
<doc id="350142" url="https://pl.wikipedia.org/wiki?curid=350142" title="Zilog Z800">
Zilog Z800

Zilog Z800 – 16-bitowy procesor firmy ZiLOG, który miał się ukazać na rynku w 1985. Był binarnie kompatybilny z Z80, różnił się od niego głównie tym, że miał większe rejestry, mógł adresować więcej pamięci i pracował z większą częstotliwością. Niemniej ZiLOG zdecydował się skoncentrować na 32-bitowym Z80000 i Z800 nigdy nie wszedł do masowej produkcji. Ulepszona jego wersja i zbudowana w technologii CMOS pojawiła się dwa lata później jako Z280.
Główną różnicą w porównianiu z Z80 było powiększenie rejestrów do 16 bitów, mogły one nadal być jednak używane z trybie 8-bitowym jak "klasyczny" Z80. Dodano także nowe 16-bitowe instrukcje nieusuwając jednak starszych 8-bitowych.
Rozszerzono także szynę adresową, wewnętrznie aż do 24-bitów. Układ został zaprojektowany w kilku wersjach, z zewnętrzną szyną adresową o szerokości 19-bitów (ten układ mógł adresować do 512 kB RAM) lub z pełną 24-bitową szyną (maksymalna pamięć do 16MB).
Łącznie zaprojektowano aż cztery wersje tego procesora różniące się szerokością szyny danych i szyny adresowej

</doc>
<doc id="350143" url="https://pl.wikipedia.org/wiki?curid=350143" title="Bartoszylas">
Bartoszylas

Bartoszylas – wieś pogranicza kaszubsko-kociewskiego w Polsce, położona w województwie pomorskim, w powiecie kościerskim, w gminie Stara Kiszewa.
W latach 1975–1998 wieś administracyjnie należała do województwa gdańskiego.

</doc>
<doc id="350144" url="https://pl.wikipedia.org/wiki?curid=350144" title="Barty">
Barty

Barty (dawna nazwa niem. "Barten") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1954-1957 wieś należała i była siedzibą władz gromady Barty, po jej zniesieniu w gromadzie Zalewo. W latach 1975–1998 miejscowość administracyjnie należała do województwa olsztyńskiego. W latach 1945-46 miejscowość nosiła nazwę "Bartoszewo" 
Wieś wzmiankowana w dokumentach z roku 1306, jako wieś pruska na 17 włókach. Pierwotna nazwa "Dirgowite". W roku 1782 we wsi odnotowano 14 domów (dymów), natomiast w 1858 w 6 gospodarstwach domowych było 95 mieszkańców. W latach 1937-39 było 269 mieszkańców. W roku 1973 wieś Barty należały do powiatu morąskiego, gmina i poczta Zalewo.

</doc>
<doc id="350145" url="https://pl.wikipedia.org/wiki?curid=350145" title="Baruchowo">
Baruchowo

Baruchowo – wieś w Polsce położona w województwie kujawsko-pomorskim, w powiecie włocławskim, w gminie Baruchowo.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 597 mieszkańców. Jest największą miejscowością gminy Baruchowo.
Miejscowość jest siedzibą gminy Baruchowo.

</doc>
<doc id="350146" url="https://pl.wikipedia.org/wiki?curid=350146" title="Barut">
Barut

Barut (dodatkowa nazwa w j. ) – wieś w Polsce położona w województwie opolskim, w powiecie strzeleckim, w gminie Jemielnica.
Nazwa.
Niemiecka nazwa wsi wywodzi się od nazwiska królewskiego inspektora leśnego Libeneinera, który w 1832 roku założył w tym miejscu kolonię leśną. W XIX wieku nosiła również polską nazwę "Wanut". Topograficzny podręcznik Górnego Śląska z 1865 roku notuje miejscowość pod niemiecką nazwą podając również polską nazwę we fragmencie "Der polnische Name ist Wanut". W 1945 roku wioska przejęła polską nazwę Barut i być może ma to coś wspólnego z domniemanym leśniczym Bajrutem.
Historia.
W 1865 roku w miejscowości znajdowało się 20 zabudowań kolonistów z pierwszej zabudowy osiedla oraz 11 nowych. Kolonia posiadała również szkołę oraz kościół.
Kilometr na południe od wschodniego skraju wsi leży staw Hubert i Rezerwat przyrody Hubert. Jest to przypuszczalne miejsce kaźni polskich żołnierzy z oddziału Bartka (Narodowe Siły Zbrojne). W nocy z 25 na 26 września 1946 funkcjonariusze UB zwabili podstępem ok. 140 żołnierzy oddziału Bartka ze Śląska Cieszyńskiego. Rozbrojono partyzantów i zamknięto w stodole, którą obrzucono w nocy granatami, podpalono i wysadzono w powietrze. Do dnia dzisiejszego IPN Oddziałowi w Katowicach nie udało się znaleźć osób odpowiedzialnych i mocodawców tego mordu, jak i ostatecznie potwierdzić miejsce zbrodni (rozpatrywane są inne lokalizacje niż Barut), datę i liczbę ofiar. Tym niemniej na miejscu dawnej stodoły zbudowano niewielki kompleks memorialny ku czci pomordowanych. Najnowsze informacje na temat zbrodni zostały opisane w książce pt. "Operacja Lawina".
Większość mieszkańców Barutu posługuje się etnolektem śląskim. Na terenie miejscowości funkcjonuje OSP a nad stawem Hubert znajduje się szpital psychiatryczny.

</doc>
<doc id="350149" url="https://pl.wikipedia.org/wiki?curid=350149" title="Barwik (województwo pomorskie)">
Barwik (województwo pomorskie)

Barwik (dodatkowa nazwa w j. kaszub. Bôrwik, niem. "Barwick") – wieś kaszubska w Polsce, położona w województwie pomorskim, w powiecie kartuskim, w gminie Przodkowo. Wchodzi w skład sołectwa Pomieczyno'.
W latach 1975–1998 miejscowość administracyjnie należała do województwa gdańskiego.

</doc>
<doc id="350151" url="https://pl.wikipedia.org/wiki?curid=350151" title="Barwiki">
Barwiki

Barwiki – wieś w Polsce położona w województwie podlaskim, w powiecie grajewskim, w gminie Radziłów.
Prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jadwigi w Łojach-Awissach.
Historia.
Nazwa miejscowości pochodzi od słowa barwnik lub od wyrazu oznaczającego gatunek rośliny. Według badaczy nazwa ta ma pochodzenie pruskie i świadczy o pruskim wczesnośredniowiecznym osadnictwie na tym terenie.
Książę Janusz I w 1424 roku nadał Włodkowi z Siennicy (z ziemi zakroczymskiej) 10 włók nad rzeczką Szymanówstok koło lasu Tomaszówlas w miejscu zwanym Barwik. Jest to pierwsza historyczna wzmianka o miejscu zwanym Barwik. Jednak o Włodku z Siennicy brak danych w kolejnych latach. W 1437 roku książę Władysław nadał Kuszowi z Przytuł 20 włók nazywanych Barwik (być może również z ziemią należącą dawniej do Włodka), leżących w pobliżu wsi Kubra. (1437, in Kubra, Vladuslaus Dux Masoviae nobili viro Kussoni de Przytuły 20 mansos Barwik nuncupatos, in terra Visensi jacentes, pro quadraginta sexagenis grossorum in perperuum vendendo contulit. Privilegium). W 1469 roku część ziemi posiadał tu również Stanisław z Chylin, ale to Kusz z Przytuł został głównym osadnikiem w tej wsi.
Profesor Wiśniewski pisał:
W aktach ziemskich wiskich w 1452 roku Kusz z Przytuł występuje już jako Kuss Barwik. W następnych latach zwał się Barwikowskim. Kilka lat później w aktach znajdują się już jego synowie: Piotr i Stefan, natomiast w 1462 roku pojawia się zapis o Jakubie Barwikowskim (Jacobus Barwikowski), który miał wielu synów – wśród nich Mirzona. Ten z kolei miał synów: Jana, Jałbrzyka i Andrzeja, którzy byli notowani na początku XVI wieku. Liczni rycerscy mieszkańcy Barwika od 1469 roku zaczęli używać herbu Bończa (armis Bończe).
Na początku XVI wieku pojawia się też inna nazwa tej wsi, Barwiki Jargole. Była to wówczas wieś zaściankowa pełna niewielkich dworów rycerskich, gdzie mieszkało wielu Barwikowskich. Spis podatkowy z 1577 roku przekazuje dane o wsi Barwiki Jargole w parafii Przytuły, która ówcześnie liczyła 8 i pół włóki ziemi. Zapewne w tym czasie wieś podzielona była na dwie części: Barwiki i Barwiki Jargole. Hipoteza te wynika z późniejszych zapisów, także autorzy atlasu „Mazowsze w drugiej połowie XVI wieku” podzielili tę wioskę na dwie części.
Słowo jargole pochodziło od nazwy osobowej Jargoła, pochodzącego od dawnego słowa jargać, jargolić- gniewać się.
W następnych latach nadal dziedziczyli tu Barwikowscy przez wiele lat będący głównymi właścicielami owej wsi. Był to jednak mało znany ród szlachecki. Wśród nich nie było sławnych ludzi, nie dzierżyli też oni żadnych urzędów. W 1688 roku w aktach wiskich zapisano informacje o Albercie i Stanisławie Barwikowskich, dziedzicach wsi (de Barwiki haeredes). Jedna z ich córek wyszła za mąż za Aleksandra Milewskiego, pochodzącego z możniejszego rodu.
Również w XVIII wieku, tworzyli niewielką szlachecką osadę, dominowali tu Barwikowscy. Oprócz nich notuje się także innych szlachciców. Spis właścicieli ziemskich z 1784 roku przekazuje dane o następujących dziedzicach: Barwikowscy, Konopka, Łaski i Szleszyński. Zatem mieszkała tu grupa Barwikowskich herbu Bończa oraz kilku szlachciców z innych rodów.
W XIX wieku zaborca rosyjski weryfikował polską szlachtę. Należało wtedy udowodnić swe pochodzenie szlacheckie, jednak Barwikowscy nie zdołali tego dokonać, lub też nie próbowali – brakuje danych o potwierdzeniu ich szlachectwa. Według zapisów ze Słownika Geograficznego Królestwa Polskiego wieś Barwiki Jurgiele była osadą szlachecką w gminie Kubra i parafii Przytuły. W Barwikach w 1891 roku notowano 10 gospodarzy, aż 9 z nich miało pochodzenie szlacheckie. Średnie gospodarstwo we wsi liczyło 9 ha.
W 1921 roku przeprowadzono pierwszy spis statystyczny mieszkańców w odrodzonej Rzeczypospolitej, naliczono ówcześnie w tej wsi 15 domów i 86 mieszkańców. W 1923 roku otwarto w Barwikach jednoklasową szkołę powszechną. Początkowo uczyło się w niej 64 dzieci. Szkoła funkcjonowała aż do II wojny światowej, z wyjątkiem roku 1930. Jedyną znaną nauczycielką (zanotowaną w dokumentach) była Weronika Sutkiewiczówna.

</doc>
<doc id="350152" url="https://pl.wikipedia.org/wiki?curid=350152" title="Barwino">
Barwino

Barwino (kaszb. "Barwino") – wieś w Polsce, położona w województwie pomorskim, w powiecie słupskim, w gminie Kępice, przy drodze wojewódzkiej nr 209 – łączącej drogę krajową nr 6 (Szczecin – Gdańsk) z drogą krajową nr 21 (Słupsk – Bytów – Miastko), około 2 km od Barcina. 
W latach 1975–1998 wieś administracyjnie należała do województwa słupskiego.
Wieś skupia 65 gospodarstw, w których zamieszkują 174 osoby. W centrum wsi znajduje się przystanek autobusowy. 
Historia.
Nazwa miejscowości Barwino (Barvin) pochodzi prawdopodobnie od nazwy Barwa, Barwierz lub Barwoldus. Pierwsze zapisy o wsi o nazwie Barwin pochodzą z 1518 r. 
Do wczesnych lat 70. XX wieku w centrum Barwina stał dworek poniemiecki. Jego stan techniczny był zły i został rozebrany. Część zabudowań wchodziła w skład posiadłości właściciela majątku w Barcinie. Wokół terenu dworku znajduje się szereg budynków architektury inwentarskiej, które prawdopodobnie należały do właściciela dworu. Znajdują się one w ewidencji zabytków Słupskiej Delegatury Wojewódzkiego Konserwatora Zabytków w Gdańsku. Obecnie większość z nich popada w ruinę. Tylko jeden poinwentarski obiekt, staraniem Pani Honoraty Stępień (sołtys przez 3 kadencje) - poddany został rewitalizacji i mieści obecnie Świetlicę Sołecką w Barwinie. Obok Świetlicy utworzono bezpieczny plac zabaw dla dzieci. W 2015r - dzięki staraniom Pani Sołtys Teresy Śledź wybudowano Stację Rowerową - położoną obok wejścia do Świetlicy. 
Uwarunkowania przestrzenne.
Wieś Barwino położona jest na wzniesieniu, w otoczeniu pól i łąk od stron południowej, północno-zachodniej i południowo-wschodniej oraz w otulinie lasu od strony północnej i południowo-zachodniej. W pobliżu znajduje się kilka cieków wodnych – m.in. rzeczka - Bystrzenica, kilka stawów śródpolnych oraz w odległości kilku kilometrów jeziora Obłęże, Korzybie, Kryształ, Pałac, Łętowo oraz rzeka Wieprza.
Gleby wokoło miejscowości to użytki rolne lub zielone IV, V i VI klasy bonitacyjnej. Niewielki poziom próchnicy w glebie, utwory piaszczyste, rzadziej piaszczysto-gliniaste, zwłaszcza od strony południowej, wynikają z położenia Barwina na wzniesieniu. Erozja powietrzno-wodna, przekształcenia gospodarstw rolnych lub ich likwidacja spowodowała, iż część obszarów pól i łąk jest nieuprawiana i leży ugorem. Niemniej środowisko naturalne Barwina jest w stanie dobrym lub bardzo dobrym – powietrze jest czyste, występują tu duże pokłady wód podziemnych, niezniszczone lasy i duże zasoby runa leśnego.
Zagrożeniem dla środowiska terenów Barwina są: lokalizacja inwestycji degradujących krajobraz (elektrownie wiatrowe, linie elektroenergetyczne, duże kubaturowo nowoczesne obiekty, np. stacja benzynowa). Od 2019 roku dzięki podjętym działaniom Gminy Kępice - w Barwinie jest sieć kanalizacyjna oraz zmodernizowana częściowo sieć wodociągowa.

</doc>
<doc id="350153" url="https://pl.wikipedia.org/wiki?curid=350153" title="Barycz Nowa">
Barycz Nowa

Barycz Nowa – wieś w Polsce położona w województwie mazowieckim, w powiecie zwoleńskim, w gminie Zwoleń.
Barycz Nowa z sąsiednimi wsiami: Barycz Stara i Barycz-Kolonia tworzą sołectwo Barycz. Pod taką nazwą, jako jedna wieś, występowała w zapisach historycznych i urzędowych do początku XX wieku.
Sołectwo Barycz zajmuje obszar ok. 650 ha w widłach ujścia rzeki Sycynki do Zwolenki, na północno-wschodnich obrzeżach dawnej Puszczy Radomskiej. 
Wierni Kościoła rzymskokatolickiego należą do parafii Niepokalanego Poczęcia NMP w Jasieńcu Soleckimj.
Nazwa wsi.
Nazwa wsi pochodzi prawdopodobnie od słowa "bara", dawniej oznaczającego "moczary", "rozlewiska wodne", "bagna" i "podmokłe tereny". 
Historia miejscowości.
Wieś leżała na szlaku handlowym prowadzącym z południowej Europy przez Lublin i Chodlik do Radomia, a dalej na zachód i Pomorze, co sprzyjało jej rozwojowi. W rejonach obu rzek odkryto stanowiska dawnego hutnictwa dymarkowego, dla którego surowcem była miejscowa ruda darniowa oraz skorupki naczyń ceramicznych. Pierwszym historycznie udokumentowanym właścicielem wsi był Andrzej Ciołek herbu Ciołek z Żelechowa, pochodzący z rodu Ciołków, którego protoplasta (także Andrzej), starosta sandomierski, prowadził do boju trzecią chorągiew w bitwie pod Grunwaldem. Wcześniej, za zasługi dla króla Władysława Łokietka, otrzymał w dzierżawę dobra sandomierskie, w skład których wchodziła także ziemia zwoleńska. 
W 1530 wieś kupił za 1000 florenów Piotr Kochanowski herbu Korwin, sędzia grodzki radomski, właściciel połowy Czarnolasu a od 1525 - Sycyny. Po jego śmierci, w 1559 Barycz przeszła w ręce jednego z pięciu synów, poety i tłumacza literatury antycznej – Andrzeja, brata Jana. Na dokumencie podziału dziedzictwa po Piotrze istnieje zapis: …”wieś czy też miasteczko Barycz”… (w oryg. „villa seu oppidum”), co może świadczyć, że ówczesny stan zabudowy wsi i infrastruktura spełniały podstawowe standardy XVI-wiecznego miasteczka: okazały dwór, młyn, rozległe stawy rybne, folwark z zabudowaniami gospodarczymi, dwie karczmy, we wsi działał kowal oraz garncarz. Do 1676 wieś była w posiadaniu spadkobierców licznego potomstwa Andrzeja Kochanowskiego, kiedy to została sprzedana wojewodzie mazowieckiemu Marcinowi Chomętowskiemu, po czym przeszła we władanie jego syna Stanisława (1706), hetmana polnego, który zmarł bezpotomnie w 1673, a wieś przejął były wojewoda pomorski Ignacy Przebendowski. Kolejnym dziedzicem, po ożenku z córką Ignacego, został Tadeusz Matuszewicz w 1790, minister skarbu Księstwa Warszawskiego. Jego syn Adam, dyplomata, jako spadkobierca utracił wieś za długi karciane w 1835, którą odkupił rząd Królestwa Polskiego i przekazał w 1838 gubernatorowi Kalisza gen. Piotrowi Szabelskiemu, a w 1892 jako donacja przeszła na jego syna Iwana. Po odzyskaniu przez Polskę niepodległości zarządzanie resztą dworskiej ziemi, okrojonej w wyniku uwłaszczenia chłopów (1864), przejął rząd i przeprowadził częściową parcelację, która ostatecznie została zakończona po 1945. 
W latach 1975–1998 miejscowość administracyjnie należała do województwa radomskiego.
Dane według stanu z 2003: 317 mieszkańców, 79 gospodarstw, publiczna szkoła podstawowa, dwa sklepy; zabudowa w większości murowana, komunikacja autobusowa. Niestety poza ruinami młyna, nic nie zachowało się z dawnej zabudowy dworskiej.

</doc>
<doc id="350154" url="https://pl.wikipedia.org/wiki?curid=350154" title="Z800">
Z800



</doc>
<doc id="350155" url="https://pl.wikipedia.org/wiki?curid=350155" title="Barzowice">
Barzowice

Barzowice (do 1945 niem. "Barzwitz") – wieś w Polsce, położona w województwie zachodniopomorskim, w powiecie sławieńskim, w gminie Darłowo. W okolicy Barzowic znajduje się wczesnośredniowieczne grodzisko słowiańskie.
Według danych z 1 stycznia 2011 roku wieś miała 272 stałych mieszkańców.
W okolicy tej wsi znajduje się Góra Barzowicka o wysokości 72 m n.p.m..
W latach 1975–1998 miejscowość położona była w województwie koszalińskim.
Nazwa miejscowości.
Przed 1945 r. Barzowice nazywały się Barzwitz, a wcześniej Barciz. Nazwę można wiązać od XIV wieku z rodziną rycerską Barthewitz lub Bartowitz. Nie ma jednak pewności, czy to wieś przyjęła nazwę od tego nazwiska czy też odwrotnie.
Historia miejscowości.
Na początku wieś była położona wokół kościoła, później jednak rozszerzyła się do wsi pastwiskowej z szerokim uprawnym pastwiskiem. Centralna część miejscowości z kościołem i szkołą leży w jej południowej części, na lokalnym wyniesieniu terenu.
W 1784 r. Barzowice miały: 1 kaznodzieję, 1 zakrystiana, 1 sołtysa, 20 chłopów, 1 kowala, 1 dom kaznodziejski i 1 chatę pastucha. Liczby mieszkańców wsi wynosiła w latach: 1818 r. – 354, 1864 r. – 629, 1885 r. – 587, 1905 r. – 546, 1925 r. – 575, 1939 r. – 472. 
Przed 1945 r. Barzowice należały do okręgu urzędowego Palczewice i do zasięgu sądu okręgowego Darłowo w powiecie ziemskim Sławno. Rosyjskie oddziały wmaszerowały tu 7 marca 1945 r. w ramach „wyzwolenia” tamtejszych terenów. Już od połowy 1945 r. został ustanowiony Pomorzanom polski zarząd i Polacy zostali osiedleni w Barzowicach z obszaru na wschód od linii Curzona. Bydło zostało skonfiskowane. Miejscowość otrzymała polską nazwę Barzowice pod koniec 1945 roku.
W 1857 r. urodził się tu niemiecki językoznawca Carl Meinhof, syn tutejszego pastora.
Kościół.
Parafia.
Do 1945 r. do parafii Barzowice należały miejscowości: Barzowice, Dzierżęcin, Drozdowo, Karsino, Wicie i Sulimice.
Parafia ta należała do diecezji pomorskiej kościoła ewangelicko-augsburskiego. W 1940 r. liczyła 1278 członków.
Barzowice dzisiaj należą do parafii Koszalin (Koszalin) w diecezji Pomorskiej, w polskim kościele ewangelicko-augsburskim.
Kościół parafialny.
Gotycki kościół z wieżą z dachem namiotowym od strony zachodniej pochodzi z XV/XVI wieku. Budowla posadowiona jest na cokole z kamienia polnego w cegłach z regularnymi przyporami. 
Na ołtarzu widać figury świętych: Piotra i Pawła. Chrzcielnica z mosiądzu pochodzi z 1645 r., ozdobiona jest scenami ze Zwiastowania Najświętszej Marii Panny. Organy z 1912 roku zbudowane przez organmistrza Barnima Grüneberg'a ze Szczecina.
Koło kościoła jest cmentarz ogrodzony murem z kamienia polnego.
Pastorzy protestanccy do 1945 roku.
25 stycznia 1968 została erygowana parafia. Matki Bożej Częstochowskiej w Starym Krakowie, tutejsza świątynia pod wezwaniem Świętego Franciszka z Asyżu pełniła funkcje filialną. Od 20 listopada 1988 tutejszy kościół stał się kościołem parafialnym. 
Księża Rzymsko-katolicy od 1945
Szkoła.
W 1611 r. pierwszym nauczycielem i zakrystianem był Jürgen Lange. Miał wolne mieszkanie w domu z ogrodem, gdzie uczył. 
Ostatnimi nauczycielem przed wojną byli Otto Parlow i Berta Kanies.

</doc>
<doc id="350156" url="https://pl.wikipedia.org/wiki?curid=350156" title="Barzykowo">
Barzykowo

Barzykowo – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Antoniego Padewskiego w Stawiskach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwały 233 osoby w 38 budynkach mieszkalnych. Miejscowość należała do parafii rzymskokatolickiej w m. Stawiskach. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="350157" url="https://pl.wikipedia.org/wiki?curid=350157" title="Basin (województwo mazowieckie)">
Basin (województwo mazowieckie)

Basin – wieś w Polsce położona w województwie mazowieckim, w powiecie grodziskim, w gminie Baranów.
W latach 1975–1998 miejscowość administracyjnie należała do województwa skierniewickiego.

</doc>
<doc id="350158" url="https://pl.wikipedia.org/wiki?curid=350158" title="Basonia">
Basonia

Basonia – wieś w Polsce położona w województwie lubelskim, w powiecie opolskim, w gminie Józefów nad Wisłą.
Historia.
W sąsiedztwie wsi położonej nad Wisłą odkopano wielki skarb bursztynu pochodzący z V wieku, składał się z około 200 kg surowca i trzydziestu kg paciorków. Ocalała część skarbu przechowywana jest w m.in. w zasobach Muzeum Archeologicznego w Warszawie.
3 maja 1943 Niemcy wymordowali całą rodzinę Sobków. Śmierć poniosło 7 osób.
W latach 1975–1998 miejscowość administracyjnie należała do ówczesnego województwa lubelskiego.
Wieś znana z tradycji szkutniczych – budowy drewnianych kryp do przewozu bydła. W 2008 r. Fundacja "Ja Wisła", odtwarzając dawne tradycje, zbudowała w Basoni drewnianą krypę.

</doc>
<doc id="350159" url="https://pl.wikipedia.org/wiki?curid=350159" title="Z-800">
Z-800



</doc>
<doc id="350160" url="https://pl.wikipedia.org/wiki?curid=350160" title="Baszewice">
Baszewice

Baszewice – wieś północno-zachodniej w Polsce, położona w północnej części województwa zachodniopomorskiego, w powiecie gryfickim, w gminie Gryfice.
W latach 1946–1998 miejscowość administracyjnie należała do województwa szczecińskiego.
We wsi znajdują się głazy narzutowe uznawane za pomniki przyrodnicze o wymiarach (obwód × wysokość w metrach):
Kształtowanie się nazwy wsi.
Wzmianka o miejscowości pod nazwą "Bassevitze" pojawia się już w dokumencie z 1321 roku, kolejna zaś w 1440 roku wspomina o wsi nazywanej "Bassevisse". Mapa Lubinusa z 1618 roku podaje nazwę "Bassevitz", natomiast przed 1945 miejscowość znana była jako: "Batzwitz" po 1945 – "Bzowo".
Posiadłość rodów.
W pierwszej połowie XIV wieku Baszewice stanowiły własność rodu de Lode. W 1316 roku jako właściciela wymienia się rycerza Zygfryda de Lode. W drugiej połowie XIV wieku wieś przeszła w ręce rodziny Troye. Około 1370 roku Baszewice kupił Kurt Helmich, bogaty mieszczanin z Gryfic. Miejscowość była jego własnością do 1445 roku, kiedy to sprzedano ją radzie miejskiej z Gryfic. W 1523 roku wieś znalazła się w posiadaniu rodu von Mollin, potem von Plotz. W okresie przedwojennym była to domena Thaddenów.
Układ wsi.
Układ przestrzenny zdeterminowany warunkami topograficznymi. Rzeczka Gardominka dzieli wieś na część północną (dworską) i południową (chłopską); obie w formie jednostronnej zabudowy ulicówek. W części północnej od strony zachodniej folwark z rzędówką i parkiem. W części południowej zagrody i w krańcu wschodnim kościół i cmentarz.
Istotne zmiany zaistniały w folwarku: dwór (rzędówkę) rozebrano po 1945 roku i wprowadzono nowe elementy – budynki gospodarcze lokalizowane przypadkowo. Park jest w części zachowany.
Kościół.
We wsi znajduje się cmentarz wraz z kościołem pw. Matki Bożej Różańcowej, który wpisany został do rejestru zabytków. Jest to budowla gotycka, wzniesiona z kamienia narzutowego. Dokładną datę zakończenia budowy znamy dzięki zachowanemu aktowi poświęcenia kościoła z 12 listopada 1440 roku. Od zachodniej strony świątyni wzniesiona była drewniana wieża, pochodząca z 1705 roku (data widniała na jednej z belek), a wykonał ją Martin Ohm. W okresie powojennym kościół był poważnie uszkodzony. Dopiero 22 grudnia 1975 roku nastąpiło ponowne poświęcenie, którego dokonał ordynariusz ks. bp Jerzy Stroba.
Infrastruktura.
W miejscowości znajduje się przystanek kolejowy Baszewice.
Miejscowość Baszewice posiada sieć wodociągową wraz z przyłączami domowymi z ujęcia wodnego w Grębocinie.
Najbliższe placówki edukacyjne to Szkoła Podstawowa w Trzygłowie i Gimnazjum Nr 2 w Gryficach.
Samorząd mieszkańców.
Gmina Gryfice utworzyła jednostką pomocniczą – "Sołectwo Baszewice", które obejmuje jedynie wieś Baszewice. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.
Galeria.
Baszewice, głaz narzutowy „Płomień”, dąb o obw. 465cm. (pomnik przyrody).

</doc>
<doc id="350161" url="https://pl.wikipedia.org/wiki?curid=350161" title="Baszki (województwo lubelskie)">
Baszki (województwo lubelskie)

Baszki – wieś w Polsce położona w województwie lubelskim, w powiecie lubelskim, w gminie Niemce. Przez miejscowość przepływa rzeka Ciemięga.
Wieś szlachecka "Baski" położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 303 mieszkańców.

</doc>
<doc id="350162" url="https://pl.wikipedia.org/wiki?curid=350162" title="Baszkówka">
Baszkówka

Baszkówka – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.
We wsi 25 sierpnia 1994 spadł jeden z najsłynniejszych polskich meteorytów – meteoryt Baszkówka.

</doc>
<doc id="350163" url="https://pl.wikipedia.org/wiki?curid=350163" title="Basznia Dolna">
Basznia Dolna

Basznia Dolna (w latach 1977–1981 Smolinka Dolna) – wieś w Polsce położona na Płaskowyżu Tarnogrodzkim, w województwie podkarpackim, w powiecie lubaczowskim, w gminie Lubaczów.
Miejscowość jest siedzibą rzymskokatolickiej parafii św. Andrzeja Boboli.
W latach 1954–1972 wieś należała i była siedzibą władz gromady Basznia Dolna. 
W latach 1975–1998 miejscowość administracyjnie należała do województwa przemyskiego.

</doc>
<doc id="350164" url="https://pl.wikipedia.org/wiki?curid=350164" title="Basznia Górna">
Basznia Górna

Basznia Górna (w latach 1977–1981 Smolinka Górna) – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość administracyjnie należała do województwa przemyskiego.

</doc>
<doc id="350165" url="https://pl.wikipedia.org/wiki?curid=350165" title="Baszowice">
Baszowice

Baszowice – wieś w Polsce położona w województwie świętokrzyskim, w powiecie kieleckim, w gminie Nowa Słupia. Leży przy DW751.
Były wsią benedyktynów świętokrzyskich w województwie sandomierskim w ostatniej ćwierci XVI wieku. Do 1870 istniała gmina Baszowice. W latach 1975–1998 miejscowość administracyjnie należała do województwa kieleckiego.
Części wsi.
Przez wieś przechodzi czerwony szlak rowerowy z Cedzyny do Nowej Słupi.
Historia.
Przed rokiem 1136-1137 wieś była własnością rycerską komesa Wojsława późniejszego fundatora klasztoru łysogórskiego.
W XIV w. wieś należała do benedyktynów Łysogórskich. Wspomniane w dokumencie z 1351. 
Do czasu kasaty klasztoru – rok 1819, własność Benedyktynów świętokrzyskiego. W wieku XV wieś posiadała 7 łanów kmiecych, karczmę, 3 zagrodników z rolą i folwark klasztorny. 
Dziesięcinę (do 7 grzyw.) pobierał klasztor (Długosz L. B. II, 490 i III 232).
W drugiej połowie XIX wieku opisano Baszowice jako wieś i folwark, powiecie kieleckim, gminie i parafii Słupia Nowa, odległe 31 wiorst od Kielc. 
Według spisu miast, wsi, osad Królestwa Polskiego z 1827 roku Baszowice liczyły 22 domów i 163 mieszkańców
Kalendarium wydarzeń i osób z nimi związanych, w okresie od XIV do XIX wieku w osobnym artykule:

</doc>
<doc id="350166" url="https://pl.wikipedia.org/wiki?curid=350166" title="Baszyn">
Baszyn

Baszyn – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="350167" url="https://pl.wikipedia.org/wiki?curid=350167" title="Baszyny">
Baszyny

Baszyny – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Baszyny należały do okręgu krotoszyńskiego tego powiatu i stanowiły odrębny majątek, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 110 mieszkańców, którzy zamieszkiwali 9 dymów (domostw).
W latach 1975–1998 miejscowość administracyjnie należała do województwa kaliskiego.

</doc>
<doc id="350168" url="https://pl.wikipedia.org/wiki?curid=350168" title="Batkowo">
Batkowo

Batkowo – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 198 mieszkańców. Jest 18. co do wielkości miejscowością gminy Inowrocław.
Nazwa.
Miejscowość pod zlatynizowaną nazwą "Badkovo" wymieniona jest w łacińskim dokumencie, wydanym w Kępnie w 1282 roku, sygnowanym przez króla polskiego Przemysła II. W latach II wojny światowej nazwę wsi zmieniono na "Grumbach".

</doc>
<doc id="350169" url="https://pl.wikipedia.org/wiki?curid=350169" title="Batogowo">
Batogowo

Batogowo – wieś w Polsce położona w województwie mazowieckim, w powiecie makowskim, w gminie Sypniewo. Leży nad rzeką Róż.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Chrzciciela w Sypniewie.

</doc>
<doc id="350170" url="https://pl.wikipedia.org/wiki?curid=350170" title="Batorówko">
Batorówko

Batorówko – wieś krajeńska w Polsce położona w województwie wielkopolskim, w powiecie złotowskim, w gminie Lipka.
W latach 1975–1998 miejscowość administracyjnie należała do województwa pilskiego.

</doc>
<doc id="350171" url="https://pl.wikipedia.org/wiki?curid=350171" title="Batorz">
Batorz

Batorz – wieś w Polsce położona w województwie lubelskim, w powiecie janowskim, w gminie Batorz. Leży nad Porem. 
Wieś szlachecka położona była w drugiej połowie XVI wieku w powiecie urzędowskim województwa lubelskiego. 
W latach 1954–1972 wieś należała i była siedzibą władz gromady Batorz. W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 918 mieszkańców.
Miejscowość jest siedzibą gminy Batorz. Administracyjnie na terenie wsi utworzono trzy sołectwa: "Batorz Pierwszy", "Batorz Drugi" i "Batorz-Kolonia".
Miejscowa ludność wyznania katolickiego przynależy do Parafii św. Stanisława w Batorzu Pierwszym.
Historia.
Nazwa miejscowości pochodzi prawdopodobnie od mongolskiego słowa "bator" oznaczającego "bohatera".
Na przełomie VIII i IX wieku w Batorzu, na miejscu dzisiejszego cmentarza, istniał gród otoczony fosą i drewnianą palisadą. U jego podnóża skupione były zabudowania zamieszkane przez ludność, prawdopodobnie Lędzian. Archeolog Zbigniew Wichrowski, szef Muzeum Regionalnego w Kraśniku, kierujący pracami badawczymi uważa, że gród w Batorzu był również miejscem związanym z religią Słowian. Religijne obrzędy koncentrowały się prawdopodobnie wokół jeziora o obwodzie 30 metrów, zasilanego przez naturalne źródła bijące spod wzgórza (stąd przypuszczalnie cześć oddawano tam bogom słowiańskim związanym z żywiołem wody). Podobną funkcję mogły pełnić grody zlokalizowane w pobliskim Guciowie i Chodliku. Archeolodzy zlokalizowali w Batorzu także pozostałości trzech kurhanów z grobami całopalnymi. W sumie archeolodzy odsłonili w Batorzu 23 obiekty, choć prace (związane z planowaną rozbudową wyciągu narciarskiego) objęły tylko fragment dawnego grodziska, ponieważ na dalszej części jego obszaru usytuowany został cmentarz.
6 września 1863 w okolicach wsi, na Sowiej Górze, rozegrała się bitwa między oddziałem powstańców styczniowych dowodzonych przez Marcina "Lelewela" Borelowskiego a wojskami rosyjskimi. Na miejscowym cmentarzu zostali pochowani polegli powstańcy wraz ze swoim dowódcą.
Obiekty użyteczności publicznej.
Ważniejsze obiekty w miejscowości:

</doc>
<doc id="350172" url="https://pl.wikipedia.org/wiki?curid=350172" title="Batowice">
Batowice

Batowice – wieś w Polsce położona w województwie małopolskim, w powiecie krakowskim, w gminie Zielonki.
Położenie.
Batowice położone są nad Dłubnią, lewym dopływem Wisły. Według regionalizacji fizycznogeograficznej obszar ten położony jest na Płaskowyżu Proszowickim (342.23), należącym do makroregionu Niecka Nidziańska (342.2), w podprowincji Wyżyna Małopolska (342).
Północna część miejscowości położona jest na terenie Dłubniańskiego Parku Krajobrazowego, a pozostała w otulinie tegoż parku, z wyjątkiem obszaru znajdującego się na południe od linii kolejowej nr 8 Kraków – Warszawa.
Pod względem administracyjnym wieś zlokalizowana jest w województwie małopolskim, w powiecie krakowskim, w gminie Zielonki, w jej południowo-wschodniej części, około 7,5 km w linii prostej na północny wschód od centrum Krakowa. Graniczy z następującymi jednostkami:
Biorąc pod uwagę powierzchnię wynoszącą 147,63 ha Batowice są jedną z mniejszych miejscowości w gminie Zielonki obejmującą 3,04% powierzchni gminy.
Najwyżej położony obszar wsi znajduje się na jej zachodnim skraju przy granicy z Dziekanowicami (w okolicy ul. Ogrodowej), na wysokości około 260 m n.p.m., najniższy na krańcu południowo-wschodnim na obszarze Zalewu Zesławickiego, na wysokości około 215 m n.p.m.
Pod względem historycznym Batowice były wsią dóbr prestymonialnych kapituły katedralnej krakowskiej położoną w powiecie proszowickim województwa krakowskiego w końcu XVI wieku. W latach 1975–1998 miejscowość administracyjnie należała do województwa krakowskiego.
Etymologia.
Nazwa Batowice (wcześniej Batowicze) pochodzi najprawdopodobniej od węgierskiego słowa "batya" oznaczającego stryja, względnie od osoby zwanej Bat (nazwa osobowa). Za pierwszą koncepcją przemawia prawdopodobna obecność w tych okolicach osadników lub jeńców węgierskich, co znalazło odzwierciedlenie w nazwach kilku innych, okolicznych wsi, wywodzących się, jak się przypuszcza, z języka węgierskiego (por.: Węgrzce, dawniej "Vengerce" – dosł. "wieś Węgrów", Bibice od "bibic" – czajka, Bosutów od "bosszu" – zemsta, Boleń od "bleny" – tur, żubr).
W najstarszych źródłach wieś wzmiankowana była jako "Bathouicze, Bantowicz, Bathow, Bathowycze".
Historia.
Wieś wzmiankowana pierwszy raz w 1344 roku. Od początku podlegała parafii w Raciborowicach. Wieś stanowiła własność biskupów krakowskich do końca XVIII w., a następnie należała do kapituły krakowskiej. Natomiast w XIX w. Batowice należały do kanonika M. Dubieckiego, a później do rodziny Bieńkowskich. W XV w. w Batowicach znajdował się dwór z folwarkiem, młyn i karczma. W 1676 r. król Jan III Sobieski ustanowił w Batowicach cło na Dłubni.
W ramach Twierdzy Kraków w latach 1883–1885 na terenie wsi wzniesiono Fort Artyleryjski 48 „Batowice” zwrócony ku dolinie Dłubni. Ciekawostką jest usypanie podwójnych umocnień do obrony dna fosy, które są śladem wzmocnień fortów starego typu z początków XX w. W 1934 r. przez teren Batowic przeprowadzono odcinek linii kolejowej Kraków – Tunel, dzięki któremu Kraków uzyskał połączenie z Warszawą z pominięciem Śląska.
W Batowicach zachowała się niezwykła kapliczka słupowa z 1 poł. XVII w. ceglana z wmurowanymi w nią majolikowymi taflami ze sceną Ukrzyżowania. W zachowanym na terenie wsi dworze Batowickim w okresie międzywojennym znajdował się zakład dla nerwowo chorych, w czasie II wojny światowej Niemcy założyli tu szkołę dla dziewcząt, a obecnie mieści się w nim Dom Pomocy Społecznej.
Batowice częściowo (południowa część) zostały włączone do Krakowa w 1973 r. i stały się częścią dzielnicy administracyjnej Nowa Huta (obecnie to część Dzielnicy XV Mistrzejowice).
Od Batowic przyjął nazwę obecnie największy cmentarz w Krakowie zwany Batowickim, który znajduje się na terenie sąsiedniego Prądnika Czerwonego.
10 maja 1954 r. w miejscowości zmarł Józef Chełkowski, działacz społeczny i polityczny.
Demografia.
Od roku 2006 liczba mieszkańców Batowic stopniowo zmniejsza się, z poziomu ponad 500 do 405 osób. Trend spadkowy nasilił się w ostatnich latach.
Oświata.
Na obszarze miejscowości brak placówek zarejestrowanych w Rejestrze Szkół i Placówek Oświatowych.
Szkołą podstawową obejmującą swym obwodem Batowice jest Szkoła Podstawowa im. Stanisława Wyspiańskiego w Bibicach, zaś najbliższą Szkoła Podstawowa im. ks. Jana Długosza w Raciborowicach.

</doc>
<doc id="350173" url="https://pl.wikipedia.org/wiki?curid=350173" title="Batowo (Polska)">
Batowo (Polska)

Batowo "(nazwa przejściowa – Batorowo)" – osada sołecka w Polsce położona w województwie zachodniopomorskim, w powiecie pyrzyckim, w gminie Lipiany.
W latach 1975–1998 miejscowość administracyjnie należała do województwa szczecińskiego.
W 2012 r. utworzono sołectwo Batowo, obejmujące wieś Batowo i obszar zgodny z granicami obrębu geodezyjnego wsi Batowo
Obecnie we wsi istnieje parafia rzymskokatolicka pw. Miłosierdzia Bożego.
W Batowie działa również biblioteka, sklep spożywczy, Spółdzielnia Mieszkaniowa "Nowa" oraz Zakład Pielęgnacyjno-Opiekuńczy.

</doc>
<doc id="350174" url="https://pl.wikipedia.org/wiki?curid=350174" title="Batycze">
Batycze

Batycze (ukr. "Батичі") – wieś w Polsce położona w województwie podkarpackim, w powiecie przemyskim, w gminie Żurawica.
Wieś starostwa przemyskiego w drugiej połowie XVI wieku, położone były na przełomie XVI i XVII wieku w ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.

</doc>
<doc id="350175" url="https://pl.wikipedia.org/wiki?curid=350175" title="Batyń">
Batyń

Batyń () – wieś w Polsce położona w województwie zachodniopomorskim, w powiecie świdwińskim, w gminie Rąbino. Wieś jest siedzibą sołectwa "Batyń" w którego skład wchodzi również miejscowość Dąbrówka.
W latach 1975–1998 wieś należała do woj. koszalińskiego.
Batyń to stara wieś, której rodowód sięga czasów średniowiecza. Pierwsze wzmianki pisane pochodzą z 1412 roku i dotyczą opisu zniszczeń jakich się dopuścili Krzyżacy ze Świdwina. Wieś była lennem starego rodu pomorskiego von Podewils, który przybył na te tereny z ziemi kołobrzeskiej 22 maja 1362 roku. Batyń należała do nich aż do I poł. XIX wieku. W 1628 roku wieś pozostawała w rękach Anselma von Podewils, w 1756 roku właścicielem wsi był członek rodu – Edward von Podewils. Jego następcą był syn Ludwig Christian. Od 1776 roku właścicielem majątku był generał Friedrich Wilhelm von Podewils, a następnie jego żona Ehleonora Carolina z domu Wolsky. 
W tym czasie we wsi istniała duża owczarnia, sześć gospodarstw zagrodowych i gospoda. W 1843 roku majątek przeszedł na własność Otto Bogislowa von Kleist, który nabył majątek za kwotę 16 120 talarów. We wsi mieszkało wówczas 214 mieszkańców. W 1853 roku C.J. Heyse nabył majątek za sumę 12 700 talarów od Antonette Friedrike von Kleist. 
W tym czasie wiele majątków szlacheckich zmieniało właścicieli, gdyż mieszczanie uzyskali prawo nabywania ziemi. 
W 1867 roku w skład majątku Batyń wchodziły również dwa folwarki Carlsruh (obecnie Zbytki) i Klein Damerow (Dąbrówka) położone na północny wschód od wsi. Łącznie wieś z majątkiem oraz folwarkami zamieszkiwały 582 osoby. 
W 1892 roku właścicielem dawnych dóbr rycerskich – Batynia i dwóch folwarków (ok. 1094 ha) został Hosemann, który zlecił wybudowanie neoklasycystycznego pałacu. Majątek posiadał już wówczas maszynę parową oraz należała do niego mleczarnia. W 1914 roku właścicielem został Erich Hosemann, a powierzchnia majątku zmniejszyła się do 793 ha. Do lat 1931-32 majątek należał do rodów Hosemann i Ponatz, którym jako osobom pochodzenia żydowskiego odebrano go i dokonano parcelacji. Podzielono go na 55 gospodarstw. Z tego okresu pochodzą liczne zagrody o jednolitej architekturze, rozciągające się wzdłuż drogi prowadzącej do dawnego ewangelickiego kościoła.

</doc>
<doc id="350176" url="https://pl.wikipedia.org/wiki?curid=350176" title="Bawernica">
Bawernica

Bawernica (dodatkowa nazwa w j. kaszub. Bawernica) – wieś kaszubska w Polsce na zachodnim skraju Pojezierza Kaszubskiego położona w województwie pomorskim, w powiecie bytowskim, w gminie Parchowo. Wieś jest częścią składową sołectwa Chośnica. Na południe od Bawernicy znajduje się otoczony lasami rezerwat przyrody "Jeziorka Chośnickie".
W latach 1975–1998 miejscowość administracyjnie należała do województwa słupskiego.
Historia.
Przed 1920 miejscowość nosiła nazwę niemiecką "Bawerndorf", dawniej "Bawendorf", "Babendorf". Od 1920 Bawernica należy ponownie do Polski (powiat kartuski II Rzeczypospolitej). Zachodnimi krańcami wsi przebiegała do 1 września 1939 ówczesna granica polsko-niemiecka.

</doc>
<doc id="350177" url="https://pl.wikipedia.org/wiki?curid=350177" title="Bazów">
Bazów

Bazów – wieś w Polsce, położona w województwie świętokrzyskim, w powiecie sandomierskim, w gminie Łoniów
W latach 1975–1998 miejscowość administracyjnie należała do województwa tarnobrzeskiego.
Przez wieś przechodzi zielony szlak rowerowy z Sandomierza do Ujazdu.
Historia.
Wieś sięga metryką XVI wieku. W roku 1578 Szulisowska płaci tu pobór od 2 osad, 1 łana, 1 komornika.
W wieku XIX Bazów znany był jako - wieś nad rzeką Koprzywianką w powiecie sandomierskim, gminie Łoniów, parafii Sulisławice, 21 wiorst od Sandomierza.
W roku 1880 posiadał 14 domów, 164 mieszkańców, 102 morgi dworskie i 35 mórg włościańskich. Osada młynarska 2 domy, 9 mieszkańców na 15 morgach.
W początkach XX wieku znany był Baszów folwark i Baszów wieś.
Spis powszechny z roku 1921 pokazuje w folwarku 5 domów 72 mieszkańców, we wsi natomiast 15 domów 92 mieszkańców w tym wyznania mojżeszowego 16 osób. 

</doc>
<doc id="350178" url="https://pl.wikipedia.org/wiki?curid=350178" title="Bałdoń">
Bałdoń

Bałdoń – wieś w Polsce położona w województwie wielkopolskim, w powiecie kaliskim, w gminie Godziesze Wielkie.
W latach 1975–1998 miejscowość administracyjnie należała do województwa kaliskiego.

</doc>
<doc id="350179" url="https://pl.wikipedia.org/wiki?curid=350179" title="Bałdowice">
Bałdowice

Bałdowice – wieś w Polsce położona w województwie wielkopolskim, w powiecie ostrzeszowskim, w gminie Kobyla Góra. W odległości 5 km od Sycowa.
W latach 1975–1998 miejscowość administracyjnie należała do województwa kaliskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Beldowycze". Niemieckie wersje to Baldowitz oraz Baltenheim.
Historia.
Wieś założył książę Biron ze Sycowa osadzając tu robotników i służbę. Szkoła została założona w 1832 i była jednoklasowa. Istniał tu tartak wodny, który spłonął i dwie leśniczówki. Według legendy w miejscowości znajdował się zamknięty przez Szwedów kościół na „Diablej Górze”, który zapadł się pod ziemię. W latach 1878-1879 w miejscowości mieszkał I. Unikower, będący ważnym członkiem gminy żydowskiej w Sycowie. W roku 1919 doszło do „próbnego głosowania”, w którym wzięło udział 200 osób i wszystkie opowiedziały się za pozostaniem w Niemczech. Jednak należy zauważyć, że wiele osób nie znało j. niemieckiego, czyli nie rozumiało treści. Dlatego, też głosowanie nie jest wiarygodne. Po konferencji w Wersalu przyznano miejscowość Polsce, a miejscowość wchodziła w skład parafii turkowskiej. W latach 1942-44 w parafii pw. św. Piotra i Pawła w Sycowie ochrzczono 5 polskich dzieci.
Warunki życia.
Miejscowość jest podłączona do sieci energetycznej, wodociągowej i telefonicznej. Większość mieszkańców posiada przydomowe oczyszczalnie ścieków. Dojazd do większości posesji odbywa się drogami asfaltowymi, których długość się zwiększa. Przez miejscowość przebiega Droga Ekspresowa S8/ Trzy razy dziennie dojeżdża autobus PKS Ostrów Wielkopolski. W każdą niedzielę i święta jest odprawiana msza.

</doc>
<doc id="350180" url="https://pl.wikipedia.org/wiki?curid=350180" title="Bałdowo (województwo pomorskie)">
Bałdowo (województwo pomorskie)

Bałdowo (1772-1920 "Baldau") – wieś w Polsce położona w województwie pomorskim, w powiecie tczewskim, w gminie Tczew.
Wieś leży w pobliżu drogi krajowej nr 22 i w odległości 1 km od brzegów Wisły. Wieś jest siedzibą sołectwa "Bałdowo", w którego skład wchodzi również miejscowość Knybawa.
W latach 1975–1998 miejscowość administracyjnie należała do województwa gdańskiego.
Historia.
Miejscowość położona jest w regionie etniczno-kulturowym określanym jako Kociewie. Zamieszkiwali ją Niemcy, Kociewiacy i podgrupa etniczna Górale. Pod koniec II wojny światowej miejsce ludności niemieckiej zajęła ludność napływowa (z przedwojenngo wschodu oraz południa Polski), która uległa integracji z ludnością autochtoniczną.
Jak podaje Słownik geograficzny Królestwa Polskiego i innych krajów słowiańskich z roku 1880, pierwotnie wieś prawdopodobnie nosiła nazwę Kaldeling. Wiadomo, że w roku 1335 wieś należała do Celowa i Nikuńca z Chyloni, którzy oddali ją w dzierżawę na kilkadziesiąt lat. W roku 1481 opat pelpliński Paweł de Zullen nabył 18 włók w Kaldeling z karczmą za 1448 marek od Szymona z Dalwina pod Tczewem. W roku 1490 pozostali tu jeszcze dawniejsi osadnicy, siedzący na starych przywilejach i wzbraniający się przed zapłatą czynszu dla klasztoru (cystersi z Pelplina). Pozwani przez oficjała gdańskiego Grzegorza Grewe, który powołał się na akt z roku 1335 i wprowadził zapis o niewywiązaniu się z zapłaty przez owych osadników oraz zagroził im klątwą, zapłacili żądaną sumę. W roku 1570 Andrzej Swarożyński, dworzanin królewski, doniósł królowi, że wieś Kaldeling bezprawnie utrzymuje konwent, ponieważ chociaż dawniej była to wieś szlachecka, w tamtych czasach nie pełniła służby wojennej. Król posłuchał Swarożyńskiego i oddał mu wieś w posiadanie cofając prawo kupna Kaldeling przez klasztor. W chwili gdy Swarożyński miał stać się właścicielem wsi, umarł nagłą śmiercią. Prawa do miejscowości przeszły na jego brata Mikołaja Swarożyńskiego, który sprzedał ją za 3000 talarów bratu opata w Pelplinie, Krysztofowi Rembowskiemu, który posiadał już Sumin i Sycymin pod Pogutkami. Plotka głosiła, że cała transakcja była tylko grą pozorów, a w rzeczywistości ksiądz opat wyznaczył Kaldeling jako posag dla Doroty - córki Alberta Rembowskiego (Krysztof Rembowski był jego stryjem) - która miała zostać żoną Michała Konarskiego. Michał Konarski był starostą czarnińskim (hamersztyńskim), a następnie kasztelanem gdańskim i województwa pomorskiego. Cała ta sprawa była potem powodem długiego procesu przed sądem wojewódzkim i przed trybunałem. W efekcie trafiła przed sejm, gdyż klasztor posiadał wieś szlachecką i kupując ją zobowiązał się pełnić służbę wojenną, ale się z tego nie wywiązał. Sejm sprawy nie rozstrzygnął i było to powodem późniejszych ugód. W roku 1619 klasztor zapłacił właścicielce Dorocie (wówczas już wdowie po Michale Konarskim) 14 tysięcy złotych. i odebrał majątek. Trzy lata później (nie wiadomo, dlaczego - być może ojcom cena ta wydała się zbyt wysoka) klasztor odstąpił jednak swoje prawa do Kaldeling Dorocie i jej synowi Stanisławowi, otrzymując 4 tysiące złotych. W tymże roku książę Albert Stanisław Radziwiłł nabył od Konarskich wieś Kaldeling, a konwent wydał mu wszystkie przywileje dotyczące wsi.
Przynależność administracyjna.
Wieś należała do:
W latach 1835-1939 na terenie wsi znajdował się cmentarz gminy żydowskiej. Dziś pozostały po nim lapidarium w języku polskim i hebrajskim oraz kilkadziesiąt macew.
W latach międzywojennych (1920-1939), miejscowość leżała na pograniczu Wolnego Miasta Gdańsk i Polski - przynależąc do Polski. We wsi funkcjonowało przejście graniczne na Moście Knybawskim.
W czasie II wojny światowej w miejscowości znajdowały się koszary wojskowe wojsk niemieckich. W ich miejscu pozostały dziś już tylko fragmenty fundamentów. Mieściły się tu również schrony wojskowe (do dziś zachowane bunkry przy nabrzeżu Wisły).

</doc>
<doc id="350181" url="https://pl.wikipedia.org/wiki?curid=350181" title="Bałdy">
Bałdy

Bałdy (dawniej niem. "Balden") – osada w Polsce położona w województwie warmińsko-mazurskim, w powiecie olsztyńskim, w gminie Purda. W latach 1975–1998 miejscowość administracyjnie należała do województwa olsztyńskiego.
Nazwa wsi może wywodzić się od imienia Prusa - 'Baudie' (zobacz też Budwity).
Dawny majątek, później PGR, od 1975 wchodziły w skład RZD Pozorty, obecnie stacja badawcza Uniwersytetu Warmińsko-Mazurskiego w Olsztynie. Na granicy wsi leży stary, zniszczony cmentarz rodzinny (nazwiska: Gwiasda, Kendziorra). Uwagę zwraca także piękna aleja starych lip. W 2006 aleja została odnowiona i nadano jej nazwę "Aleja Biskupów". Znajduje się tu także ścieżka przyrodnicza Nadleśnictwa Jedwabno, ośrodek jazdy konnej UWM.
W Bałdach odbywa się cykliczna impreza Warmiński Kiermas Tradycji, Dialogu, Zabawy, w każdą pierwszą sobotę lipca oraz święto myśliwych Hubertus (jesienią).
Historia.
W 1418 r. wielki mistrz Michał Kuchmeister nadał majątek ziemski, liczący 60 łanów rycerzowi Hartmanowi, z obowiązkiem jednej służby konnej w zbroi. W XVII wieku majątek należał do warmińskiej rodziny von Drauschwitz, natomiast w latach 1782-1785 był we władaniu rodziny von Shraden. W tym czasie do majątku należała smolarnia w Bałdzkim Piecu (pozyskiwanie smoły i węgla drzewnego) oraz młyn wodny, przy którym w 1820 r. stała młynarzówka, zamieszkana przez 6 osób. Na przełomie XVIII i XIX w. majątek przeszedł w ręce rodziny von Helden. W 1820 r. Bałdy, jako majątek szlachecki i folwark, liczyły wtedy 21 domów i 131 mieszkańców. W 1838 r. majątek ziemski w Bałdach obejmował ponad 700 ha i należał do rodziny Lavergue-Pequilhen. W 1889 r. był w posiadaniu rodziny von Quednau i obejmował 1151 ha (w tym aż 518 ha lasów) razem z folwarkiem Zaskwierki (401 ha, obecnie znajduje się na terenie gminy Gietrzwałd). W czasie prac letnich zatrudniano robotników najemnych z terenów dawnej Polski z Mazowsza.
W 1905 r. właścicielem majątku szlacheckiego Bałdy, liczącego 750 ha, był Ryszard Palmowski. W folwarku Bałdy hodowano w tym czasie 54 konie, 126 sztuk bydła, 377 sztuk owiec oraz 44 sztuki trzody chlewnej. W folwarku była także gorzelnia i młyn wodny. W 1919 r. Palmowski sprzedał posiadłość skarbowi państwa, który oddawał go odtąd w dzierżawę. W dokumentach z lat 1922-1925 w Bałdach wymienia się tartak, kuźnię i gorzelnię. Dzierżawcami byli kolejno Paul Rachau i Carl Wollowski. W 1928 r. we wsi była szkoła. W 1935 r. w Bałdach mieszkało 112 osób (katolicy, parafia w Butryny). Po 1945 majątek upaństwowiono i utworzono PGR. W 1954 r. Bałdy włączono do powiatu olsztyńskiego. Nieruchomości zostały przekazane Akademii Rolniczo-Technicznej w Olsztynie obecnie Uniwersytet Warmińsko-Mazurski w Olsztynie. Mieści się tu stacja dydaktyczno-badawcza.
Trakt biskupi na Warmię.
Od czasów biskupa warmińskiego Stanisława Hozjusza, aż do czasów ostatniego polskiego biskupa Warmii przed zaborami – Ignacego Krasickiego, powitanie nowego biskupa wjeżdżającego uroczyście do swej diecezji odbywało się w "Bałdach", leżących jeszcze po stronie mazurskiej, o kilkaset zaledwie metrów od granic Warmii (zobacz Łajs). Na spotkanie biskupa i jego orszaku udawała się delegacja kapituły warmińskiej.
W Bałdach składano biskupom pierwszy hołd i witano ich uroczyście w imieniu kapituły warmińskiej. Następnie nowego biskupa witał kapłan z Butryn wraz ze swymi parafianami. Powitaniom towarzyszyły śpiewy, muzyka, niesiono chorągwie. Następnie uroczysty orszak kierował się wprost do kościoła w Butrynach. W tej wsi ustawiano ozdobną, specjalnie na ten cel wybudowaną drewnianą bramę, mającą symbolizować "wrota Warmii", przez które pasterz wkraczał do swego dominium. Na bramie umieszczano herby: Warmii, kapituły warmińskiej i biskupa. Oddawano salwy ze specjalnie sprowadzonych na tę uroczystość armat. Nowego biskupa witali tam przedstawiciele stanów dominium warmińskiego – mieszczanie ze wszystkich trzynastu miast Warmii, szlachta odświętnie ubrana, konno i z obnażonymi szablami, wreszcie wolni pruscy i chłopstwo. Następnie przedstawiciel kapituły, zwykle biskup pomocniczy Biskupa I. Krasickiego witał Karol von Zehmen, któremu towarzyszył kanonik Józef Benedykt Mathy. Biskup pomocniczy wygłaszał po łacinie uroczystą mowę powitalną, zgodnie ze wszystkimi prawidłami antycznej sztuki retorycznej. Nowy biskup również odwzajemniał się łacińską mową dziękując za uroczyste powitanie. Kolejnym punktem uroczystości ingresu biskupa była celebrowana przezeń msza w butryńskim kościele. Po nabożeństwie cały orszak i zaproszeni goście udawali się na Przykopskie Pole, gdzie stały przygotowane, wygodne i obszerne namioty. Tu odbywała się już mniej oficjalna część uroczystości – uczta powitalna. Następnego dnia orszak biskupi kierował się w stronę Lidzbarka Warmińskiego przez Purdę i dwa biskupie miasta – Barczewo i Jeziorany.
Podobna uroczystość odbywała się również przed samym Lidzbarkiem Warmińskim – rycerze na koniach wyjeżdżali na powitanie biskupa do wsi Medyny. Towarzyszył im także zastęp pieszy, a naprzeciw medyńskiego cmentarza oczekiwali biskupa rajcy miejscy i duchowieństwo. Nowy biskup odwiedzał także kościół, następnie po mszy jechał już bezpośrednio do swej nowej stolicy.
Uroczystości ingresu biskupa musiały być niezwykle huczne, skoro Walenty Barczewski, pisząc swe "Kiermasy na Warmii" w latach 80. XIX wieku podał, że mieszkańcy Butryn, Przykopu, czy Bałd "wiele tu sobie jeszcze opowiadają o hojności i dobroci tych panów, jako też o wspaniałości i grzeczności ich orszaków".
Tym samym traktem – "warszawskim", którym przyjeżdżali biskupi, odbywał się także szmugiel broni dla powstańców walczących w powstaniu styczniowym.
Aleja Biskupów.
W 2006 powstał projekt stworzenia z dawnego historycznego traktu atrakcji turystycznej. Na zachowanym odcinku traktu, o długości ok. 1200 metrów, obsadzonym przez stare lipy, wykonano prace porządkowe. Nadleśnictwo Jedwabno wykonało ścieżkę edukacyjną z kilkoma tablicami o tematyce przyrodniczej. Przed wjazdem na trakt postawiono bramę – symboliczne "wrota na Warmię". Obok bramy umieszczono tablice informacyjne z historią Warmii i historią traktu. Przy każdym drzewie na trakcie ustawiono tablicę poświęconą innemu biskupowi Warmii. Uroczystość otwarcia traktu z udziałem arcybiskupa Wojciecha Ziemby miała miejsce 16 września 2006.
W 2007 roku Aleję Biskupów odwiedził kardynał Józef Glemp i wraz z nuncjuszem apostolskim uroczyście odsłonił tablicę biskupa Tomasza Wilczyńskiego. Na uroczystości obecny był również senator RP i rektor Uniwersytetu Warmińsko–Mazurskiego – Ryszard Górecki.
W 2010 r. odsłonięto kolejne głazy pamiątkowe, poświęcone biskupom warmińskim: Piotrowi Tylickiemu, Henrykowi Vogelsangowi i Karolowi Hohenzollernowi. W uroczystościach uczestniczył Wielki mistrz zakonu krzyżackiego dr Bruno Platter.
W 2011 r. w czasie IV Warmińskiego Kiermasu Tradycji, Dialogu, Zabawy odsłonięto trzy kolejne głazy pamiątkowe biskupów warmińskich: Mikołaja Tungena, Łukasza Watzenrodego i Jana Stefana Wydżgę (fundatorzy tych głazów: olsztyńska Pracownia Konserwacji Zabytków Stiuk Szymon Konecko, Uniwersytet Warmińsko-Mazurski w Olsztynie oraz Edward Cyfus i historyk Izabela Lewandowska.
W 2012 r. odsłonięto pięć kolejnych głazów pamiątkowych, upamiętniające biskupów warmińskich: Marcina Kromera, Szymona Rudnickiego, Krzysztofa Jana Szembeka, Andreasa Thiela i Augusta Bludau. W inscenizacji witano biskupa Marcina Kromera, upamiętniając w ten sposób pięćsetną rocznicę jego urodzin.
W 2013 r., 6 lipca odbył się szósty "Warmiński Kiermas Tradycji, Dialogu i Zabawy", którego elementem była inscenizacja wjazdu biskupa Piotra Tylickiego na Warmię, zorganizowana w Alei Biskupów. Rolę biskupa Tylickiego odegrał aktor Teatru im. Stefana Jaracza w Olsztynie Marian Czarkowski.

</doc>
<doc id="350182" url="https://pl.wikipedia.org/wiki?curid=350182" title="Bałdzki Piec">
Bałdzki Piec

Bałdzki Piec (dawniej niem. "Baldenofen") – wieś w Polsce położona w województwie warmińsko-mazurskim, w powiecie olsztyńskim, w gminie Purda. W latach 1975–1998 miejscowość administracyjnie należała do województwa olsztyńskiego.
Wieś sołecka, znajdująca się na terenie Nadleśnictwa Jedwabno. Znajduje się tu leśniczówka, kapliczka, domy letniskowe. W pobliżu znajduje się Jezioro Łowne Duże i Jezioro Łowne Małe.
Historia.
Osada smolarzy powstała w XVIII w obrębie majątku Bałdy. W osadzie pozyskiwano smołę i węgiel drzewny. Określana była jako wieś szlachecka, z pięcioma domami i 45 mieszkańcami i należała do rodu von Helden. W XIX w. Bałdzki Piec stał się wsią chłopską. Polska nazwa wsi pojawiła się po raz pierwszy w 1820 r. w słowniku topograficznym Walda. W 1835 r. we wsi było 5 domów z 36 mieszkańcami. W 1928 r. w Bałdzkim Piecu mieszkały 54 osoby.
W 2013 r. we wsi mieszkało 51 osób.

</doc>
<doc id="350183" url="https://pl.wikipedia.org/wiki?curid=350183" title="Bałki">
Bałki

Bałki – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Niepokalanego Poczęcia Najświętszej Maryi Panny w Niecieczy.

</doc>
<doc id="350184" url="https://pl.wikipedia.org/wiki?curid=350184" title="Bałków">
Bałków

Bałków – wieś w Polsce położona w województwie świętokrzyskim, w powiecie włoszczowskim, w gminie Radków.
Wieś w powiecie chęcińskim województwa sandomierskiego była w latach 70. XVI wieku własnością kasztelana sandomierskiego Stanisława Szafrańca. 

</doc>
<doc id="350185" url="https://pl.wikipedia.org/wiki?curid=350185" title="Puscifer">
Puscifer

Puscifer – side-project Maynarda Jamesa Keenana znanego z formacji Tool i A Perfect Circle. Na projekt składa się zespół industrialowy założony w 2003, linia odzieżowa, kosmetyki, produkty spożywcze, akcesoria erotyczne, blogi oraz strona internetowa.
Historia.
Puscifer pierwotnie nazywał się Umlaut, „pierwszy zespół grający improwizowany hardcore.” Nazwa Puscifer ujrzała światło dzienne jako fikcyjny zespół w pierwszym programie "Mr.Show", zaliczając Keenana i Jonesa jako członków. Adam nie jest związany z Puscifer, jednak jego prace zamieszczane są na produktach zespołu (na przykład koszulka „Your Mom's a Bitch”).
Puscifer jest „tak samo linią odzieżową jak zespołem muzycznym”, z ubraniami produkowanymi w limitowanych seriach. Maynard współpracował z Paulem Frankiem nad produkcją skórzanych kurtek.
Maynard James Keenan opisał Puscifer jako „plac zabaw dla głosów w mojej głowie”, „miejsce bez jasnych bądź określonych celów” i „gdzie moje Id, Ego i Anima schodzą się razem i wymieniają przepisami na ciasteczka.”
Puscifer nie planuje obecnie koncertowania, jednak Keenan pracuje nad krótkimi filmami z Ford Englerthem i Jeffrey Brooksem z Red Rock Entertainment Development, które powinny pojawić się na występach na żywo. Te krótkie filmiki są w stylu programów z "Mr. Show" i "Tom Waits' Big Time".
10 kwietnia 2007, Keenan napisał na oficjalnej stronie projektu, że płyta ma zostać wydana w połowie października. Inny wpis z 25 czerwca mówił o tym, że Joe Barresi zmiksował pierwszą piosenkę, która będzie miała teledysk, oraz alternatywną wersję „Cuntry Boner”, która zostanie wydana jako singiel z bonusowymi utworami. Resztę utworów zmiksują Keenan i Alan Moulder w sierpniu.
W czerwcu Maynard poinformował, że oficjalna data wydania albumu to 30 października i płyta nazywać się będzie "V is for Vagina". 9 sierpnia, Keenan napisał, że pierwszym singlem będzie utwór „Queen B” z teledyskiem. Pojawił się on 1 października na podcaście na puscifer.com. Po tym nastąpiło wydanie „Trekka” w ten sam sposób, 7 października.
Skład.
Maynard James Keenan powiedział, że w skład projektu wchodzą: „Maynard James Keenan i otwarte drzwi dla utalentowanych ludzi. Aktualna lista współpracowników: Renholdër (Danny Lohner), Milla Jovovich, Lisa Germano, Josh Eustis, i więcej...”. Keenan pracował nad materiałem dla Puscifer wraz ze znanymi osobistościami takimi jak Lustmord, Jonny Polonski, Tim Alexander, Tim Commerford, Trent Reznor, Brad Wilk, Ainjel Emme, Josh Eustis z Black Light Burns i Telefon Tel Aviv, Gil Sharone, oraz Trey Gunn.

</doc>
<doc id="350186" url="https://pl.wikipedia.org/wiki?curid=350186" title="Bałoszyce">
Bałoszyce

Bałoszyce (niem. "Gross Bellschwitz") – osada w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="350187" url="https://pl.wikipedia.org/wiki?curid=350187" title="Bałowo (powiat kętrzyński)">
Bałowo (powiat kętrzyński)

Bałowo (niem. "Ballau") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn.
W latach 1975–1998 miejscowość administracyjnie należała do województwa olsztyńskiego.
Wieś należy do sołectwa Salpik.

</doc>
<doc id="350188" url="https://pl.wikipedia.org/wiki?curid=350188" title="Bałtrucie">
Bałtrucie

Bałtrucie (niem. "Rastenburgswalde") – osada w Polsce położona w województwie warmińsko-mazurskim, w powiecie kętrzyńskim, w gminie Kętrzyn. Osada leży na północ od Osiedla Piastowskiego.
W latach 1975–1998 miejscowość administracyjnie należała do województwa olsztyńskiego.
Wieś powstała w XIX w.
W roku 2000 w Bałtruciach mieszkało 16 osób.

</doc>
<doc id="350189" url="https://pl.wikipedia.org/wiki?curid=350189" title="Bałucz">
Bałucz

Bałucz – wieś w Polsce położona w województwie łódzkim, w powiecie łaskim, w gminie Łask.
Do 1954 roku istniała gmina Bałucz. W latach 1954–1972 wieś należała i była siedzibą władz gromady Bałucz. W latach 1975–1998 miejscowość administracyjnie należała do województwa sieradzkiego.

</doc>
<doc id="350190" url="https://pl.wikipedia.org/wiki?curid=350190" title="Bałupiany">
Bałupiany

Bałupiany (niem. "Ballupönen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Ballupönen" została w 1938 r. zastąpiona przez administrację nazistowską sztuczną formą "Ballenau".
W pobliżu wsi znajduje się grodzisko Jaćwingów.

</doc>
<doc id="350191" url="https://pl.wikipedia.org/wiki?curid=350191" title="Bańki">
Bańki

Bańki – wieś w Polsce położona w województwie podlaskim, w powiecie bielskim, w gminie Bielsk Podlaski. 
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należeli do parafii św. Jana Teologa w Augustowie, a wierni kościoła rzymskokatolickiego należą do parafii Narodzenia Najświętszej Maryi Panny i św. Mikołaja w Bielsku Podlaskim.

</doc>
<doc id="350192" url="https://pl.wikipedia.org/wiki?curid=350192" title="Bańkowszczyzna">
Bańkowszczyzna

Bańkowszczyzna – wieś w Polsce położona w województwie lubelskim, w powiecie chełmskim, w gminie Rejowiec.
W latach 1975–1998 miejscowość administracyjnie należała do województwa chełmskiego. Od 1 stycznia 2006 wchodzi w skład powiatu chełmskiego (przedtem krasnostawskiego).

</doc>
<doc id="350193" url="https://pl.wikipedia.org/wiki?curid=350193" title="Bańska Niżna">
Bańska Niżna

Bańska Niżna – wieś w Polsce położona w województwie małopolskim, w powiecie nowotarskim, w gminie Szaflary. Znajduje się na Kotlinie Nowotarskiej i północnych obrzeżach Pogórza Gubałowskiego, po wschodniej stronie rzeki Biały Dunajec. Przez wieś przypływają potoki Mały Rogoźnik i Potok za Groniem.
W latach 1975–1998 miejscowość administracyjnie należała do województwa nowosądeckiego.
Przez miejscowość przechodzi łącząca Kraków z Zakopanem droga krajowa nr 47, będąca częścią zakopianki.
Bańska Niżna składa się z następujących przysiółków: Topory, Warwasy, Za Potokiem (dawniej Wójciki), Brzyzek (pozostałość po pierwszej osadzie o nazwie Brzeska Mała), Kantorówka, Migle, Brzeg, Hodówka oraz z głównej części wsi leżącej przy ulicy Papieskiej. Liczba ludności Bańskiej Niżnej wynosi ok. 1000 mieszkańców, w zdecydowanej większości mieszkańcy czują się góralami podhalańskimi, we wsi jest podtrzymywany tradycyjny folklor góralski i gwara podhalańska.
Ogrzewanie geotermalne.
W Bańskiej Niżnej znajduje się jedno z ujęć wód termalnych o wyjątkowo wysokiej w skali Polski temperaturze – Bańska PGP-1 o temperaturze 86 °C i zasobności 550 m³/h, jak również ujęcie Bańska IG-1 o zasobach 120 m³/h i temperaturze 82 °C.
Bańska Niżna jest pierwszą w Polsce wsią ogrzewaną energią geotermalną. W latach 80. prowadzono na jej terenie badania mające na celu wykrycie złóż ropy naftowej, jednak trafiono na ciepłą wodę. W latach 90. prof. Julian Sokołowski wystąpił z projektem ogrzewania sąsiedniego Białego Dunajca, jednak mieszkańcy tej wsi odrzucili ten pomysł. W tej sytuacji analogiczną propozycję złożono społeczności Bańskiej Niżnej, która na nią przystała. W 1993 roku podłączono pierwsze 5 domów, do 1995 ogrzewanie geotermalne objęło większość administracyjnego obszaru wsi.

</doc>
<doc id="350194" url="https://pl.wikipedia.org/wiki?curid=350194" title="Bańska Wyżna">
Bańska Wyżna

Bańska Wyżna – wieś w Polsce położona w województwie małopolskim, w powiecie nowotarskim, w gminie Szaflary.
W latach 1975–1998 miejscowość administracyjnie należała do województwa nowosądeckiego.
Położenie.
Znajduje się na Pogórzu Gubałowskim, na północnym grzbiecie Gubałówki. Administracyjnie należy do gminy Szaflary. Jest jedną z najwyżej w Polsce położonych miejscowości. Dzięki swojemu położeniu jest dobrym punktem widokowym. Z odkrytych, pokrytych łąkami powierzchni grzbietu roztaczają się widoki obejmujące cały horyzont. Dobrze widoczne są pobliskie Tatry. W miejscowości znajdują się liczne kwatery noclegowe dla turystów.

</doc>
<doc id="350195" url="https://pl.wikipedia.org/wiki?curid=350195" title="Bażanówka">
Bażanówka

Bażanówka – wieś w Polsce położona w województwie podkarpackim, w powiecie sanockim, w gminie Zarszyn.
W latach 1975–1998 miejscowość administracyjnie należała do województwa krośnieńskiego. w 2020 Bażanówkę zamieszkiwało 806 mieszkańców.
Historia.
W I poł. XIX w. Bażanówka należała do Trzecieskich, od których odkupił ją w 1844 Felicjan Laskowski, żonaty z Anielą hr. Łoś, i posiadał w kolejnych latach. Po jego śmierci majątek ten odziedziczył w 1875 jego syn, Kazimierz Laskowski (w 1905 posiadał 212 ha). Po Kazimierzu Piotrze Laskowskim dobra w Bażanówce otrzymał w spadku w 1923 jego siostrzeniec, Daniel Rodich-Laskowski (1884-1957), ożeniony z Marią Ostaszewską (1901-1989), córką Stanisława Ostaszewskiego i Anieli z Sękowskich z Klimkówki, która wraz z mężem była ostatnią prawowitą właścicielką obszaru dworskiego. Po II wojnie światowej majątek ziemski Laskowskich został przejęty, w ramach tzw. reformy rolnej, przez Skarb Państwa. Obecnie we dworze znajduje się szkoła podstawowa.
W czasie okupacji działała tu Placówka AK a dowodził nią plut. Zygmunt Kędzior ps. „Kabel”.
W roku 1900 wieś liczyła 828 mieszkańców, powierzchnia wsi wynosiła 298 ha, były 173 domy.
6 października 1983 Rada Państwa PRL przyznała wsi Bażanówka Krzyż Walecznych „za czyny męstwa i odwagi mieszkańców wykazane w walkach z hitlerowskim okupantem”. Wydarzenie to upamiętniają tablice pamiątkowe ustanowione na budynku Ochotniczej Straży Pożarnej i Szkoły Podstawowej 30 maja 2010.
We wsi działa klub piłkarski LZS Orzeł Bażanówka.

</doc>
<doc id="350196" url="https://pl.wikipedia.org/wiki?curid=350196" title="Bażany">
Bażany

Bażany (niem. "Basan", 1936-1945 "Wacholdertal") – wieś w Polsce, położona w województwie opolskim, w powiecie kluczborskim, w gminie Kluczbork. 
W latach 1975–1998 miejscowość należała administracyjnie do ówczesnego województwa opolskiego.

</doc>
<doc id="350197" url="https://pl.wikipedia.org/wiki?curid=350197" title="Bażyny">
Bażyny

Bażyny (niem. "Basien", "Baysen") – wieś w Polsce położona w województwie warmińsko-mazurskim, w powiecie lidzbarskim, w gminie Orneta.
Do 1954 roku siedziba gminy Bażyny. W latach 1954-1971 wieś należała i była siedzibą władz gromady Bażyny, po jej zniesieniu w gromadzie Orneta. W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
Historia.
Wieś lokowana w 1289 r. przez biskupa warmińskiego Henryka I. Fleminga, który nadał swojemu bratu Albertowi 110 włók na prawie chełmińskim, na pruskim polu "Baysen" i "Naglandithin". Synowie Alberta Henryk i Albert założyli wieś. W 1307 wymieniony jest sołtys Wineco. Dwóch synów Alberta otrzymało także ziemię poza Warmią nadaną przez mistrza krajowego pruskiego Fryderyka (mistrz w latach 1317-1324) na terytorium państwa krzyżackiego w Leszczu.
Albert Fleming od nazwy wsi miał przybrać nazwisko von Baysen (później powstało nazwisko Bażyński). (Podobnie w Łężanach Merkelingerode od nazwy wsi przybrał nazwisko von Lossainen, później Luzjański).
W XV w. właścicielem wsi był Jan Bażyński, który przekazał część wsi kapitule warmińskiej. Z Bażyn pochodził Tomasz Bażyński warmiński wójt krajowy. Po Bażyńskich w pierwszych latach XVII w. właścicielem wsi został Jakub Bartsch, który w 1611 odnowił miejscowy kościół. Poświadcza to kamienna tablica inskrypcyjna z jego herbem (z wiewiórką), która znajduje się na zewnętrznej, południowej ścianie świątyni. Po Bartschach właścicielami wsi byli Wastowscy i Ratkowie. W XVIII w. majątek ziemski w Bażynach razem z folwarkami miał powierzchnię ok. 2000 ha. W roku 1818 poprzez małżeństwo Bażyny przeszły w ręce rodziny von Woisky. Ostatnia przedstawicielka tego rodu w 1939 wyszła za barona Marquarda von Printz. Majątek miał wówczas powierzchnię 425 ha.
Obecna nazwa została administracyjnie zatwierdzona 12 listopada 1946. W latach 1948-1972 Bażyny były siedzibą gromady.
Zabytki.
Do wojewódzkiego rejestru zabytków wpisane są obiekty:
inne:
Demografia.
Mieszkańcy: w roku 1818 – 561 osób, w 1885 – 1230, w 1933 – 1048, w 1939 – 973, w 1999 – 348.
We wsi jest przystanek PKS i 1 sklep.
Ciekawostki.
Rodzina Flemingów pisała się potem de Basien, von Baysen lub von Baysin. Wyszedł z niej Jan Bażeński. We dworze były dwa stare portrety, przedstawiające go jako zwycięzcę Maurów. To faktyczne zwycięstwo w czasie jego pobytu w Portugalii (1419-1422) przyczyniło się do rozszerzenia herbu rodzinnego o murzyna, którego przywiódł ze sobą na Warmię. Rodzina Bażeńskich jest do dziś istniejącym rodem i do 1941 osiadła była na Litwie w starej rodzinnej posiadłości Burbiszki.

</doc>
<doc id="350198" url="https://pl.wikipedia.org/wiki?curid=350198" title="Bebelno-Kolonia">
Bebelno-Kolonia

Bebelno-Kolonia – wieś w Polsce położona w województwie świętokrzyskim, w powiecie włoszczowskim, w gminie Włoszczowa.
W latach 1975–1998 miejscowość administracyjnie należała do województwa kieleckiego.
Historia.
Wieś lokowana zapewne przed XV wiekiem, wiadomo bowiem że wywodzą się z niej przodkowie Długosza.
Bebelno, w XVI wieku znane było jako "Bambelno major i Bambelno minor"– wieś, w powiecie włoszczowskim. Bebelno Wielkie niegdyś zwane było Bebelno Długoszy, od rodu, który tu siedział (byli to przodkowie historyka Jana Długosza).
Bebelno Małe alias Zalesie, posiadało od XV wieku kościół parafialny pod wezwaniem Narodzenia N.P.M. i św. Mikołaja.
Na początku wieku XVII, kościół drewniany spłonął, stała w jego miejscu kapliczka drewniana, nie konsekrowana.
Pleban posiadał dość znaczne uposażenie w roli, łąkach i placach. Dziesięcinę ze wsi dawano do Kurzelowa. (Łaski, L. B., II, 551, 569, 570 i przyp.)
Zobacz też.
Bebelno-Wieś

</doc>
<doc id="350199" url="https://pl.wikipedia.org/wiki?curid=350199" title="Bebelno-Wieś">
Bebelno-Wieś

Bebelno-Wieś – wieś w Polsce, położona w województwie świętokrzyskim, w powiecie włoszczowskim, w gminie Włoszczowa
W latach 1975–1998 miejscowość administracyjnie należała do województwa kieleckiego.
Turystyka.
Przez wieś przechodzi niebieska ścieżka rowerowa do Radkowa.
Historia.
W połowie XVI w. wieś była ośrodkiem reformacji kalwińskiej. Właściciele wsi Gosławscy związali się z kalwinizmem, potem jednak większość z nich przyjęła wierzenia braci polskich. W 1548 kościół przypuszczalnie zamieniono na zbór kalwiński. Na początku 1597 kalwińskiego pastora Marcina Janiciusa w Bebelnie Zalesiu zastąpił Daniel z Oksy. Osoba Janiciusa, którego przeniesiono wówczas do Secemina, znana jest m.in. z tego, że protokołował odprawiane tam i we Włoszczowie synody kalwińskie. Pastor Daniel pracując w Bebelnie z kolei "„zbliżył się”" do braci polskich, by po pewnym czasie publicznie wyrzekając się popełnionych błędów, powrócić znowu do kalwinizmu.
W 1929 r. wieś i kolonię zamieszkiwało 946 osób. We wsi było dwóch kowali, jeden bednarz, handlarz końmi, krawiec, murarz, stolarz, szewc, sklep spożywczy. Funkcjonowała Spółdzielnia Stowarzyszenia Spożywców "Przyszłość".

</doc>
<doc id="350200" url="https://pl.wikipedia.org/wiki?curid=350200" title="Becejły">
Becejły

Becejły – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.
Becejły znajdują się pomiędzy dwoma jeziorami: Szelment Mały i Iłgiel. Przez wieś przebiega droga wojewódzka nr 651 Sejny – Gołdap.
Od VIII do XIX w. zamieszkiwali w okolicy potomkowie plemion bałtyckich – Jaćwingów. Od XIII/XIV w. do 1795 roku wieś należała do Wielkiego Księstwa Litewskiego. Nazwa "Beceilų" wymieniania jest w źródłach po raz pierwszy w XV wieku. Obecne założenie wsi powstało w XVIII w. Okoliczne lasy i jeziora posiadłości należały do króla, później przeszły do prywatnej własności. W okresie II Rzeczypospolitej wieś i cała obecna gmina Szypliszki znajdowała się w granicach Polski.

</doc>
<doc id="350201" url="https://pl.wikipedia.org/wiki?curid=350201" title="Bechcice-Wieś">
Bechcice-Wieś

Bechcice-Wieś (dawn. "Bechcice") – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
Historia.
Od 1867 w gminie Lutomiersk. Pod koniec Mirosławice wieku liczyły 277 mieszkańców. W okresie międzywojennym należały do powiatu łaskiego w woj. łódzkim. 2 października 1933 utowrzono gromadę Bechcice w granicach gminy Lutomiersk, składającą się ze wsi Bechcice i folwarku Bechcice.
Podczas II wojny światowej włączona do III Rzeszy. Po wojnie Bechcice powróciły do powiatu łaskiego woj. łódzkim jako jedna z 14 gromad gminy Lutomiersk. W związku z reorganizacją administracji wiejskiej jesienią 1954, Bechcice weszły w skład nowej gromady Lutomiersk. 1 stycznia 1958 gromadę włączono do powiatu łódzkiego w tymże województwie. W 1971 roku ludność wsi wynosiła 433.
Od 1 stycznia 1973 sołectwo w gminie Lutomiersk w powiecie łódzkim.
29 kwietnia 1975 północno-wschodnią część Bechcic (180 ha) włączono do Konstantynowa Łódzkiego.
W latach 1975–1998 miejscowość administracyjnie należała do województwa sieradzkiego.

</doc>
<doc id="350202" url="https://pl.wikipedia.org/wiki?curid=350202" title="Bedlenko">
Bedlenko

Bedlenko – wieś sołecka w Polsce położona w województwie świętokrzyskim, w powiecie koneckim, w gminie Końskie.
Prywatna wieś szlachecka, położona była w drugiej połowie XVI wieku w powiecie opoczyńskim województwa sandomierskiego. W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Anny w Bedlnie.
Historia.
Bedlenko (Bedlno małe), wieś i folwark w powiecie koneckim, gminie Końskie, parafii Bedlno. Wspomina je Długosz w XV wieku, wieś należała do Mikołaja Korewy Wieniawity i miała trzy folwarki (Długosz L.B. t.I s.351). W 1827 r. było tu 25 domów i 165 mieszkańców.

</doc>
<doc id="350203" url="https://pl.wikipedia.org/wiki?curid=350203" title="Bedlno Radzyńskie">
Bedlno Radzyńskie

Bedlno Radzyńskie – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość administracyjnie należała do województwa bialskopodlaskiego.
W Bedlnie Radzyńskim znajduje się stacja kolejowa Radzyń Podlaski.
Wierni Kościoła rzymskokatolickiego należą do parafii Trójcy Świętej w Radzyniu Podlaskim lub parafii św. Antoniego Padewskiego w Turowie.

</doc>
<doc id="350204" url="https://pl.wikipedia.org/wiki?curid=350204" title="Bednarki">
Bednarki

Bednarki – osada w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Bednarki to wieś mazurska, położona w malowniczym krajobrazie Parku Krajobrazowego Wzgórz Dylewskich, z zachowanym parkiem bukowym oraz z aleją kasztanowców, otoczona polami i młodoglacjalnymi pagórkami. Przez wieś przebiega czerwony szlak rowerowy . We wsi znajduje się dawny folwark, stadnina koni oraz brukowana droga o długości ok. 1,5 km.
Historia.
W 1789 r. była to wieś szlachecka we władaniu rodu Zajączków, nazywana była Bednarkowem i należała do parafii katolickiej w Ostródzie a ewangelickiej w Kraplewie. W tym czasie we wsi było sześć domów. Według danych z 1910 r. obszar dworski obejmował powierzchnię 1023 ha. W tym czasie wieś zamieszkiwało 166 osób, w tym 58 Polaków. W 1925 r. wieś obejmowała 829 ha i była zamieszkana przez 223 osoby. W 1993 r. we wsi było 160 mieszkańców, natomiast w 1939 r. - 151.
W czasach PRL we wsi funkcjonował PGR.
W Bednarkach od 2002 roku działała Stadnina Koni, prowadzone przez Tadeusza Kotwickiego.

</doc>
<doc id="350205" url="https://pl.wikipedia.org/wiki?curid=350205" title="Bednary-Kolonia">
Bednary-Kolonia

Bednary-Kolonia – wieś w Polsce położona w województwie łódzkim, w powiecie łowickim, w gminie Nieborów.
Historia.
Wieś lokowana za czasów Księstwa łowickiego, na potrzeby kolonistów i ich protestanckich, głównie luterańskich, rodzin rzemieślniczych, przybyłych tu z krajów niemieckich: Badenii, Hesji i Wirtembergii.
Tu osiedlili się m.in. pochodzący z Odenwaldu w Hesji dziadkowie Adolfa Daab - przemysłowca i radnego Warszawy z przełomu XIX i XX wieku.
Do 19 lipca 1924 wieś Bednary-Kolonia nosiła nazwę: Bednary Niemieckie (gmina Kompina, powiat łowicki). W latach 1975–1998 miejscowość administracyjnie należała do województwa skierniewickiego.

</doc>
<doc id="350206" url="https://pl.wikipedia.org/wiki?curid=350206" title="Bednary-Wieś">
Bednary-Wieś



</doc>
<doc id="350207" url="https://pl.wikipedia.org/wiki?curid=350207" title="Bednarzówka (województwo lubelskie)">
Bednarzówka (województwo lubelskie)

Bednarzówka – wieś w Polsce położona w województwie lubelskim, w powiecie parczewskim, w gminie Dębowa Kłoda.
Wieś królewska w starostwie parczewskim województwa lubelskiego w 1786 roku. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Najświętszego Serca Jezusowego w Dębowej Kłodzie.

</doc>
<doc id="350208" url="https://pl.wikipedia.org/wiki?curid=350208" title="Bedoń Przykościelny">
Bedoń Przykościelny

Bedoń Przykościelny – wieś w Polsce położona w województwie łódzkim, w powiecie łódzkim wschodnim, w gminie Andrespol. W latach 1975–1998 miejscowość administracyjnie należała do ówczesnego województwa łódzkiego.
Na terenie sołectwa znajduje się siedziba parafii rzymskokatolickiej pw. Matki Boskiej Królowej Polski.
Miejscowość skomunikowana jest z Łodzią i Brzezinami linią autobusową 90C łódzkiego MPK.

</doc>
<doc id="350209" url="https://pl.wikipedia.org/wiki?curid=350209" title="Bedoń-Wieś">
Bedoń-Wieś

Bedoń-Wieś – wieś w Polsce położona w województwie łódzkim, w powiecie łódzkim wschodnim, w gminie Andrespol.
W latach 1975–1998 miejscowość administracyjnie należała do ówczesnego województwa łódzkiego.
Wieś o charakterze rolniczym. Na terenie sołectwa znajduje się szkoła podstawowa, której patronem jest Jan Paweł II. Jest to najmłodsza placówka oświatowa powstała na terenie Gminy Andrespol. Na terenie sołectwa znajdują się udokumentowane złoża piasku budowlanego, obecnie praktycznie nieeksploatowane.

</doc>
<doc id="350210" url="https://pl.wikipedia.org/wiki?curid=350210" title="Bejdy">
Bejdy

Bejdy – wieś w Polsce położona w województwie mazowieckim, w powiecie łosickim, w gminie Olszanka.
Wieś założona przez Karola przydomek Młot w XVIII wieku. Legenda głosi, że został wygnany z Żelechowa i kierował się na północny wschód gdzie miał się osiedlić w pewnym mieście. Podobno znalazł tu tak dogodne miejsce do życia, że osiedlił się tu i sprowadził tutaj swoją rodzinę. Od jego powiedzenia – „Bejdę tu, ni tam” wzięła się nazwa wsi.
W latach 1954-1961 wieś należała i była siedzibą władz gromady Bejdy, po jej zniesieniu w gromadzie Olszanka. 
Bejdy są siedzibą rzymskokatolickiej parafii Nawiedzenia Najświętszej Maryi Panny.

</doc>
<doc id="350211" url="https://pl.wikipedia.org/wiki?curid=350211" title="Bejsce">
Bejsce

Bejsce – wieś w Polsce położona w województwie świętokrzyskim, w powiecie kazimierskim, siedziba gminy Bejsce.
W latach 1975–1998 miejscowość administracyjnie należała do województwa kieleckiego.
Historia.
Miejscowość o 1000-letniej tradycji, w X w. istniał tu prawdopodobnie gródek rycerski z kaplicą, potem kościołem. W dokumencie biskupa krakowskiego Lamberta z r. 1063 jest informacja o dziesięcinie dla kościoła bejskiego. Kolejny, większy kościół był konsekrowany przez biskupa krakowskiego Pełkę w r. 1190.
Wiek XIV.
W dokumentach z roku 1330 Bejsce występują jako "Bescze", u Długosza natomiast "Beszczye". Należą Bejsce w roku 1330 do dóbr Dzierzka kanonika krakowskiego i brata jego Hostasiusza (protoplaści rodu Firlejów). Wsiom tym nadaje Władysław Łokietek prawo niemieckie. (K. Mał., II, 275).
W roku 1340 Ostasz z rodu Firlejów ufundował obecny kościół pw. św. Mikołaja, który w kolejnych wiekach został rozbudowany (najstarsza część to dzisiejsze prezbiterium z zakrystią) i poszerzony – najpierw o późnorenesansową kaplicę pw. NMP (Firlejowską), konsekrowaną w r. 1600 oraz – pochodzącą z połowy XVII w., barokową kaplicę św. Anny. W prezbiterium odkryto duże fragmenty polichromii gotyckiej z około 1400 r., obecnie po konserwacji, przedstawiające sceny biblijne, ilustrujące mękę Chrystusa oraz alegoryczne malowidła obrazujące grzechy główne. Kaplica pw. NMP jest kaplicą grobową wojewody krakowskiego Mikołaja Firleja i jego żony Elżbiety z Ligęzów i jest bardzo podobna do starszej, Kaplicy Zygmuntowskiej na Wawelu. Historycy sztuki zaliczają ją do najpiękniejszych kaplic renesansowych w Polsce.
Wiek XVII.
Dziedzice wsi Firlejowie zamienili w połowie w. XVI kościół tutejszy na zbór kalwiński, który w 1615 roku zwrócony został katolikom. Łukaszewicz mylnie nazywa wieś tę Besice (Dzieje kościoła helw. w Ma­łop., 315)
Właścicielami Bejsc było pięć rodów: Firlejowie (do 1678), Potoccy (do ok. 1767), ks. Hieronim Sanguszko (do ok. 1796), Badeni (do 1878), wreszcie Byszewscy.
Naukowcy wskazują dwa źródła pochodzenia nazwy:
Wiek XX.
W 1929 r. wieś i gminę zamieszkiwały 872 osoby. Był tu jeden cieśla, kołodziej, stolarz, trzech kowali, siedem sklepów spożywczych, jeden nabiałowy. Istniały dwa młyny.

</doc>
<doc id="350212" url="https://pl.wikipedia.org/wiki?curid=350212" title="Beleń">
Beleń

Beleń – wieś w Polsce położona w województwie łódzkim, w powiecie zduńskowolskim, w gminie Zapolice.
W latach 1975–1998 miejscowość administracyjnie należała do województwa sieradzkiego.
Wieś wspomniana w dokumentach w 1391 r. Położona na wsch. wysokim brzegu Warty w odległości 7 km od Sieradza. Przed II wojną św. Akademickie Koło Polskiego Towarzystwa Prehistorycznego z Poznania odkryło w Beleniu kilka stanowisk od epoki kamienia do wczesnego średniowiecza. W 1861 r. Wincenty Bem, właściciel Belenia, wraz z Emanuelem Myszkowskim z Zapolic, Tomaszem baronem Danglem z Chojnego i Teodozjuszem Wierzchlejskim z Karsznic założyli w Beleniu spółkę komandytową w celu eksploatacji młyna parowego, olejarni, gorzelni i stępu do tłuczenia kości. W 1939 r. miały tu miejsce ciężkie boje o utrzymanie linii obrony na Warcie. Odcinkiem "Beleń" dowodził d-ca 30 p. Strzelców Kaniowskich z Warszawy ppłk. W. Szmyd. Niemcy przerwali polską linię obrony o świcie 5 września. U podnóża skarpy zachowały się polskie schrony bojowe dla obsługi ckm. 

</doc>
<doc id="350213" url="https://pl.wikipedia.org/wiki?curid=350213" title="Belin">
Belin

Belin – wieś w Polsce położona w województwie mazowieckim, w powiecie płońskim, w gminie Nowe Miasto.
Przez miejscowość przebiega droga wojewódzka nr 620.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350214" url="https://pl.wikipedia.org/wiki?curid=350214" title="Belny">
Belny

Belny – wieś sołecka w Polsce położona w województwie wielkopolskim, w powiecie konińskim, w gminie Sompolno, na lewym brzegu Noteci.
Według danych z roku 2009 Belny, wraz z należącymi do sołectwa: Spólnikiem i Ośnem Podleśnym, liczyły 231 mieszkańców. Mieszkańcy wsi wyznania katolickiego przynależą do parafii św. Marii Magdaleny w Sompolnie.
Miejscowość jest siedzibą leśnictwa Belny należącego do nadleśnictwa Konin.
Historia.
Osadnictwo na obszarze współczesnych Beln istniało w okresach: mezolitu, neolitu, kultury łużyckiej, kultury przeworskiej i wczesnego średniowiecza. W XX wieku do lat dwudziestych wieś wraz z folwarkiem należała do Zdzisława Krzymuckiego. Od roku 1930 folwark należał do rodziny Rybarczaków, a od 1976 funkcjonowała w nim rolnicza spółdzielnia produkcyjna. W latach 1975–1998 miejscowość administracyjnie należała do województwa konińskiego.
Zabytki.
Na terenie miejscowości znajduje się zabytkowy zespół dworski z XIX wieku, w skład którego wchodzi dwór oraz pozostałości parku. W gminnej ewidencji zabytków ujęte są także: kapliczka z przełomu XIX i XX wieku i ogrodzenie przy zespole dworskim.

</doc>
<doc id="350215" url="https://pl.wikipedia.org/wiki?curid=350215" title="Belsk Duży">
Belsk Duży

Belsk Duży – wieś w Polsce położona w województwie mazowieckim, w powiecie grójeckim, w gminie Belsk Duży.
W latach 1954–1972 wieś należała i była siedzibą władz gromady Belsk Duży. W latach 1975–1998 miejscowość administracyjnie należała do województwa radomskiego. W latach 1918–1939 i 1945–1975 Belsk Duży należał do województwa warszawskiego. W czasie Królestwa Kongresowego Belsk Duży należał do obwodu warszawskiego, powiatu czerskiego. Przed 1795 rokiem Belsk Duży należał do województwa mazowieckiego.
Miejscowość jest siedzibą gminy Belsk Duży oraz parafii pod wezwaniem Świętej Trójcy, należącej do dekanatu grójeckiego, archidiecezji warszawskiej. Przez miejscowość przepływa rzeczka Kraska, dopływ Jeziorki.
Historia.
Pierwsza wzmianka o Belsku pochodzi z roku 1451, w Księdze poborów Ziemi Czerskiej w latach 1540–1564 pojawia się nazwa Belsko Czarne. Nazwa miała pochodzić od nazwy rośliny lub trawy, najprawdopodobniej bylicy pospolitej zwanej „Czarne Bylsko” lub „Czarne Belsko”, choć według innych źródeł „czarne” pochodzi od gleby, czarnej ziemi. Potem nazwa wsi zmieniona na Belsko,Belsk i Belsk Duży. W 1779 roku powstaje parafia rzymskokatolicka z siedzibą w Belsku Dużym, która liczy 1698 dusz i należy do dekanatu grójeckiego. W zapisach z 1827 r. można się dowiedzieć, że Belsk Duży liczy 27 domów i 234 mieszkańców. W 1863 najprawdopodobniej Belsk zyskał status gminy, który utrzymał do dnia dzisiejszego z przerwą na lata 1953–1973, gdy Belsk Duży był gromadą.
W czasie kampanii wrześniowej stacjonowała tu 16 Eskadra Towarzysząca.
Podczas II wojny światowej, w latach 1942–1943 w Belsku miały miejsce akcje dywersyjne Gwardii Ludowej.
Zabytki.
We wsi znajdują się: kościół klasycystyczny z lat 1776–1779 fundacji Bazylego Walickiego projektu Hilarego Szpilowskiego, dawna plebania z przełomu XVIII/XIX wieku, klasycystyczny budynek dawnej poczty z pocz. XIX wieku, na cmentarzu kaplica i katakumby z 1822 roku. Przy drodze do Grójca grób powstańców styczniowych poległych 16 lutego 1864 roku.
Nauka.
Z instytucji edukacyjnych w Belsku Dużym jest szkoła podstawowa i gimnazjum. Największym jednak osiągnięciem tej gminy oraz całego powiatu grójeckiego jest "Centralne Obserwatorium Geofizyczne" w Belsku Instytutu Geofizyki Polskiej Akademii Nauk. Ośrodek ten prowadzi liczne badania, które stały się źródłem licznych prac i opracowań. Na podstawie badań i obserwacji powstało więcej prac w języku angielskim niż w języku polskim czego przykładem jest "Effects of clouds on the surface erythemal UV-B irradiances at northern midlatitudes: estimation from the observations taken at Belsk, Poland (1999–2001)" zamieszczony w "Journal of Atmospheric and Solar-Terrestrial Physics".
Obserwatorium Geofizyczne Instytutu Geofizyki PAN w Belsku Dużym rozpoczęło swoją oficjalną działalność w roku 1965. Obserwatorium to kontynuuje pracę obserwatorium w Świdrze, które działało od 1920 roku. Silny wzrost sztucznych zakłóceń, głównie magnetycznych, pochodzących od zelektryfikowanych linii kolejowych aglomeracji warszawskiej, spowodował konieczność przeniesienia obserwacji geomagnetycznych ze Świdra w inne miejsce, niezbyt odległe od Warszawy, a jednocześnie o małym poziomie sztucznych zakłóceń.
Obecnie działalność Obserwatorium prowadzona jest w ramach dwóch jednostek organizacyjnych, merytorycznie związanych z Zakładami Magnetyzmu Ziemskiego oraz Fizyki Atmosfery Instytutu Geofizyki PAN. Jednostkami tymi są:
Laboratorium Magnetyzmu Ziemskiego i Laboratorium Fizyki Atmosfery
Laboratorium Magnetyzmu Ziemskiego działa w ramach międzynarodowego projektu INTERMAGNET. Laboratorium Fizyki Atmosfery jest członkiem sieci AERONET oraz sieci EARLINET.
Gospodarka.
Większość mieszkańców Belska Dużego zajmuje się uprawą ziemi, a konkretnie sadownictwem. Niemniej jednak na terenie tej miejscowości znajduje się duży kompleks przemysłu spożywczego włoskiej firmy Ferrero. Obecnie zakład zatrudnia ponad 1000 pracowników i prowadzi dalsze inwestycje strukturalne. Ponadto na terenie Belska Dużego działa kilka firm zajmujących się eksportem owoców. Najbardziej znaną jest firma ACTIV, która w 2004 roku wystartowała w ogólnopolskim konkursie „Sposób na Sukces” organizowanym przez "Centrum Doradztwa Rolniczego w Brwinowie" przy współpracy z Agencją Restrukturyzacji i Modernizacji Rolnictwa i Ministra Rolnictwa i otrzymała I nagrodę.

</doc>
<doc id="350216" url="https://pl.wikipedia.org/wiki?curid=350216" title="Belsk Mały">
Belsk Mały

Belsk Mały – wieś w Polsce położona w województwie mazowieckim, w powiecie grójeckim, w gminie Belsk Duży.
Wieś szlachecka Belsko Małe położona była w drugiej połowie XVI wieku w powiecie grójeckim ziemi czerskiej województwa mazowieckiego. 
Belsk Mały na początku swego istnienia znajdował się niedaleko Pałacu w Małej Wsi.
Podczas działań powstańczych na terenie Belska odbyła się bitwa partyzantów z wojskami rosyjskimi które stacjonowały na tych terenach.
W latach 1975–1998 miejscowość administracyjnie należała do województwa radomskiego.

</doc>
<doc id="350217" url="https://pl.wikipedia.org/wiki?curid=350217" title="Bełchów">
Bełchów

Bełchów – wieś w Polsce położona w województwie łódzkim, w powiecie łowickim, w gminie Nieborów.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku.
Historia.
Pierwsza wzmianka o wsi, leżącej w obrębie dóbr łowickich arcybiskupów gnieźnieńskich, pochodzi z 1366 r., z okresu rządów abpa Jarosława Bogorii Skotnickiego. Tutejszy kościół, zapewne drewniany, wzmiankowany jest po raz pierwszy w r. 1548.
W 1649 arcybiskup gnieźnieński Maciej Łubieński utworzył w Bełchowie parafię św. Macieja Apostoła.
W 1815 r. miejscowość weszła wraz z Królestwem Polskim w skład państwa rosyjskiego. 1845 r. w pobliżu wsi przeprowadzono linię kolejową Skierniewice – Łowicz i wybudowano stację, co przyczyniło się znacznie do późniejszego rozwoju osady. W l. 1865–1867 wzniesiony został zachowany do dziś, murowany kościół, obok niego zaś drewniana szkoła. W 1881 r. nad Skierniewką powstał młyn wodny, a w 1894 r. zbudowano murowaną szkołę jednoklasową.
W 1924 prywatny przedsiębiorca założył we wsi hutę szkła „Nieborów”, która – mimo zmian właścicieli i okresowych przerw w pracy – funkcjonowała także podczas II wojny światowej aż do 1947, kiedy to została upaństwowiona. W 1968 zakład stał się częścią Huty Szkła „Feniks” w Piotrkowie Trybunalskim.
3 września 1939 lotnictwo niemieckie zbombardowało stację kolejową w Bełchowie, w wyniku nalotu zginął jeden żołnierz polski, a kilku zostało rannych. W czasie Bitwy nad Bzurą we wsi doszło do potyczki oddziałów rozpoznawczych niemieckiej 8. Armii i 7. Wielkopolskiego Pułku Strzelców Konnych. W trakcie walk poległo 5 żołnierzy polskich, śmierć poniosło także 12 mieszkańców wsi.
W l. 1961–1962 Bełchów otrzymał ostatecznie nowy, kompletny budynek szkoły podstawowej, której nadano imię Władysława Broniewskiego.
W latach 1954–1972 wieś należała i była siedzibą władz gromady Bełchów. W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="350218" url="https://pl.wikipedia.org/wiki?curid=350218" title="Bemowizna">
Bemowizna

Bemowizna (niem. "Böhmenhöfen") – osada w Polsce położona w województwie warmińsko-mazurskim, w powiecie braniewskim, w gminie Braniewo przy trasie linii kolejowej Elbląg – Braniewo.
W latach 1975–1998 miejscowość administracyjnie należała do województwa elbląskiego.
Historia.
Pierwsza wzmianka o miejscowości pojawia w 1408 r. Była wydzieloną częścią dużego majątku Szyleny (Schillgehen). Wieś musiała istnieć wcześniej i miała ostatecznie 18 łanów. W 1485 r. przywilej lokacyjny nadał biskup Mikołaj Tungen. W okresie
przynależności Warmii do Polski, wieś była w posiadaniu kapituły warmińskiej i miejscem postoju biskupów warmińskich, w czasie podróży do Fromborka. W XVII w. właścicielami Bemowizny była rodzina von Bombeck, a później braniewski burgrabia
Kazimierz Otto von Hertzfeld. W 1820 r. we wsi mieszkały 54 osoby i podlegała ona pod parafię katolicką w Braniewie. W 1871 r. w 7 budynkach mieszkały 143 osoby. Od 1885 r. wieś podlegała pod parafię ewangelicką w Braniewie i urząd stanu cywilnego
w Szylenach. W 1915 r. powstał przystanek i mijanka kolejowa, a do końca 1945 r. uruchomiono we wsi młyn, jeden z siedmiu, jakie wówczas znajdowały się w powiecie braniewskim. W dniu 19.03.1945 r. miejscowość została zdobyta przez wojska sowieckie. Polska nazwa Bemowizna została nadana w dniu 15.03.1947 r.
W XIII wieku w okolicach dzisiejszej Bemowizny wzniesiono zamek.

</doc>
<doc id="350219" url="https://pl.wikipedia.org/wiki?curid=350219" title="Bemowo Piskie">
Bemowo Piskie

Bemowo Piskie (niem. "Schlagakrug", "Karczmisko") – osada w Polsce położona w województwie warmińsko-mazurskim, w powiecie piskim, w gminie Biała Piska.
W latach 1975–1998 miejscowość administracyjnie należała do województwa suwalskiego.
Jest to typowe osiedle wojskowe (tzw. „zielony garnizon”) położone w odległości ok. 15 km od Białej Piskiej i ok. 13 km od Orzysza. Najbliższy przystanek kolejowy znajduje się w Drygałach oddalonych o 5 km.
W Bemowie Piskim stacjonuje Ośrodek Szkolenia Poligonowego Wojsk Lądowych, który zabezpiecza ćwiczenia różnych rodzajów wojsk na poligonie Orzysz.
Historia.
Początki miejscowości sięgają roku 1561, kiedy to przy ważnym dukcie komunikacyjnym karczmarz Andrzej Szlaga z krzyżackiego nadania założył karczmę. Wcześniej miejscowość znana pod nazwami: Szaga (Schlaga), Schlagakrug, Karczmisko, Karczmisko-Szlaga. Na widokówkach z okresu międzywojennego można też spotkać nazwę Arys-Süd.
W latach 1934–1937 podczas rozbudowy poligonu Orzysz w ówczesnym Szlagakrugu powstały koszary letnie. W 1939 roku poligon przemianowano na Obóz Ćwiczebny Orzysz, gdzie zgrupowano oddziały Wehrmachtu – m.in. XIX KPanc. W 1955 roku na wniosek płk. Czesława Czubryt-Borkowskiego, dowódcy 8 Dywizji Artylerii Przełamania, dnia 27 września 1955 zarządzeniem Prezesa Rady Ministrów Nr 293 zmieniono nadaną po II wojnie światowej nazwę miejscowości "Karczmisko" na "Bemowo Piskie". W 1960 przeniesiono tu szkolną jednostkę obrony przeciwlotniczej – Ośrodek Szkolenia Specjalistów Artylerii. Z kolei od 1978 funkcjonowało tu Centrum Szkolenia Specjalistów WOPK. Od 1992 do rozformowania w czerwcu 1997 jako Centrum Szkolenia Specjalistów Wojsk Rakietowych.
Sport.
W miejscowości działał klub piłkarski Jurand Bemowo Piskie, który w sezonie 1966/1967 grał w III lidze.

</doc>
<doc id="350220" url="https://pl.wikipedia.org/wiki?curid=350220" title="Bendorzyn">
Bendorzyn

Bendorzyn – wieś w Polsce położona w województwie mazowieckim, w powiecie sierpeckim, w gminie Mochowo.
W latach 1975–1998 miejscowość administracyjnie należała do województwa płockiego.

</doc>
<doc id="350221" url="https://pl.wikipedia.org/wiki?curid=350221" title="Benenard">
Benenard

Benenard – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="350222" url="https://pl.wikipedia.org/wiki?curid=350222" title="Beniaminów (województwo mazowieckie)">
Beniaminów (województwo mazowieckie)

Beniaminów – wieś w Polsce położona w województwie mazowieckim, w powiecie legionowskim, w gminie Nieporęt.
Opis.
Znajduje się tu Fort Beniaminów, zbudowany przez Rosjan w okresie poprzedzającym I wojnę światową. Umocnienie zostało zaprojektowane przez gen. inż. Wieliczkę. Prace budowlane podjęto w roku 1904. Przerwane w roku 1909 nigdy nie zostały ukończone.Często mylnie podawany jako miejsce internowania oficerów Legionów w latach 1917–1918.
W sierpniu 1941 Niemcy utworzyli w Beniaminowie obóz dla jeńców radzieckich (Stalag 368, następnie Stalag 333). Był on zlokalizowany między koszarami a wsią Białobrzegi. Posiadał również filie w innych miejscowościach. Na początku 1944 do obozu trafiali także jeńcy włoscy. Według szacunków przez obóz w Beniaminowie przeszło ok. 30–32 tys. osób.
W latach 1975–1998 miejscowość administracyjnie należała do województwa warszawskiego.
Zabytki.
Fort, mur.-ziem., XIX/XX, nr rej.: 1462-A z 11.01.1991 r.

</doc>
<doc id="350223" url="https://pl.wikipedia.org/wiki?curid=350223" title="Benowo">
Benowo

Benowo () – wieś w Polsce położona w województwie pomorskim, w powiecie kwidzyńskim, w gminie Ryjewo przy skrzyżowaniu drogi wojewódzkiej nr 602 z drogą wojewódzką nr 606 w odległości 8 kilometrów od Sztumu. Benowo znajduje się ok. 4–5 km na południowy wschód od rozgałęzienia Wisły na Nogat i Leniwkę.
W latach 1954–1972 wieś należała i była siedzibą władz gromady Benowo. W latach 1975–1998 miejscowość administracyjnie należała do województwa elbląskiego.
Pierwsza wzmianka pochodzi z roku 1376. Był tu wtedy krzyżacki folwark domeralny, a także stacja pocztowa. W XVII wieku Benowo rozwinęło się w wieś.
Zabytki.
Według rejestru zabytków NID na listę zabytków wpisane są:
Neogotycki kościół z lat 1881–1886 przykryty jest rozbudowanym sklepieniem krzyżowo-żebrowym, wewnątrz znajduje się gotycka chrzcielnica. 
Na północ od wsi, przy drodze do Białej Góry, widać pozostałości umocnień ziemnych po szwedzkim obozie warownym z szańcami w kształcie dużego, regularnego czworoboku. W latach 2002–2004 dr Adam Chęć z Uniwersytetu Mikołaja Kopernika prowadził tutaj wykopaliska archeologiczne.

</doc>
<doc id="350224" url="https://pl.wikipedia.org/wiki?curid=350224" title="Beradz">
Beradz

Beradz – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Historia.
Beradz – (u Długosza "Byradz"), wieś i folwark w powiecie sandomierskim, parafii Mydłów,
W połowie XV wieku dziedzicami byli dwaj Szreniawici: Jakób Nogajec i Jan Płaczkowski.
Jak opisuje Długosz łany kmiece i karczmy dają dziesięcinę (4 grzywny) biskupowi krakowskiemu.
Jeden folwark rycerski i łan kmiecy dają powinności plebanowi w Mydłowie (Długosz L.B. t.II, 339).
Za czasów I Rzeczypospolitej wieś województwa sandomierskiego, wchodziła w XVII wieku w skład kompleksu klimontowsko-Ossolińskiego dóbr Zbigniewa Ossolińskiego.
Według Słownika geograficznego Królestwa Polskiego z roku 1900 Beradz położony jest 26 wiorst od Sandomierza, według lustracji z roku 1872 posiadał 20 domów, 154 mieszkańców, 230 mórg ziemi dworskiej i 68 włościańskiej.

</doc>
<doc id="350225" url="https://pl.wikipedia.org/wiki?curid=350225" title="Berdyszcze">
Berdyszcze

Berdyszcze – wieś w Polsce położona w województwie lubelskim, w powiecie chełmskim, w gminie Dorohusk.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 39 mieszkańców i była 26. co do wielkości miejscowością gminy Dorohusk.
We wsi znajduje się drogowe przejście graniczne Dorohusk-Jagodzin między Polską a Ukrainą. Tam też motel, bar, agencja celna. Sama wieś na północ od przejścia granicznego ciągnie się wzdłuż polnej drogi prowadzącej dalej do łąk nad Bugiem.
Historia.
Berdyszcze w wieku XIX opisano jako wieś w powiecie chełmskim, w ówczesnej gminie Turka, parafii Dorohusk. Wieś przy linii drogi żelaznej Nadwiślańskiej, oddalona 5 i pół wiorsty od stacji Dorohusk. 
We wsi istnieje cerkiew dla ludności rusińskiej która należy do parafii dekanatu chełmskiego. Lustracja z 1827 roku wykazała 88 domów i 481 mieszkańców.

</doc>
<doc id="350226" url="https://pl.wikipedia.org/wiki?curid=350226" title="Berejów">
Berejów

Berejów – wieś w Polsce położona w województwie lubelskim, w powiecie lubartowskim, w gminie Niedźwiada.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedźwiada. Według Narodowego Spisu Powszechnego z roku 2011 wieś liczyła 408 mieszkańców.
W czasach Królestwa Polskiego istniała gmina Berejów.

</doc>
<doc id="350227" url="https://pl.wikipedia.org/wiki?curid=350227" title="Berest">
Berest

Berest (j. łemkowski Берест) – wieś w Polsce położona w województwie małopolskim, w powiecie nowosądeckim, w gminie Krynica-Zdrój.
Wieś lokowana w 1575 roku. Wieś biskupstwa krakowskiego w powiecie sądeckim w województwie krakowskim w końcu XVI wieku. W latach 1975–1998 miejscowość administracyjnie należała do województwa nowosądeckiego.
We wsi znajduje się drewniana cerkiew św. Kosmy i Damiana z 1842. Po wysiedleniu 
Łemków w ramach akcji „Wisła” dotychczasową cerkiew zaadaptowano na kościół rzymskokatolicki. W 1951 powstała parafia Matki Bożej Nieustającej Pomocy.
Ochotnicza Straż Pożarna.
Berest posiada własną jednostkę Ochotniczej straży pożarnej, która została założona w 1948 roku; jest włączona do krajowego systemu ratowniczo-gaśniczego i posiada dwa samochody pożarnicze.
Demografia.
Ludność według spisów powszechnych, w 2009 wg PESEL.

</doc>
<doc id="350228" url="https://pl.wikipedia.org/wiki?curid=350228" title="Bereść">
Bereść

Bereść – wieś w Polsce położona w województwie lubelskim, w powiecie zamojskim, w gminie Grabowiec.
W latach 1975–1998 miejscowość administracyjnie należała do województwa zamojskiego.
Historia.
Wieś prawa wołoskiego Bereść (Bereście), położona była na początku XVI wieku w ziemi chełmskiej województwa ruskiego. Wieś występuje w dokumentach źródłowych w 1394 r. w akcie erekcyjnym parafii grabowieckiej. W II połowie XV wieku stanowi własność rodu Nieborowskich.
Lustracja dóbr królewskich z roku 1564 roku wykazała tu 12 kmieci na półłankach, 5 zagrodników, oraz folwark królewski (była więc w części królewszczyzną), 2 stawy i 1 mały młyn. Ogólny dochód z tej wsi wynosił wówczas 12 zł 28 gr. Natomiast sąsiednia wieś Beresteczko (nowo osadzona) liczyła 8 kmieci i dawała dochodu rocznego 7 zł 22 gr.
W początkach XVII w. Bereść należała do Adama Witwińskiego (Więcwińskiego) pisarza ziemskiego chełmskiego, najprawdopodobniej oddana mu we władanie w formie zastawu. W XIX wieku była to własność rodu Milowiczów. 
Spis z 1827 roku pokazał we wsi 88 domów i 481 mieszkańców. 
Od XVII w. istniała parafia unicka, w 1875 przemianowana na prawosławną. Drewniana świątynia pozostawała czynna do wysiedleń ludności ukraińskiej w ostatnich latach i po II wojnie światowej, następnie została rozebrana. 
W okresie międzywojennym Bereść należała do gminy Mołodiatycze.
Według spisu z 1921 r. liczyła wówczas 80 domów oraz 577 mieszkańców, w tym 11 Żydów i 462 Ukraińców.

</doc>
<doc id="350229" url="https://pl.wikipedia.org/wiki?curid=350229" title="Bereza (województwo lubelskie)">
Bereza (województwo lubelskie)

Bereza – wieś sołecka w Polsce położona w województwie lubelskim, w powiecie bialskim, w gminie Międzyrzec Podlaski.
Wieś była własnością starosty guzowskiego i nowomiejskiego Stanisława Opalińskiego w 1673 roku, leżała w ziemi mielnickiej województwa podlaskiego w 1795 roku. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Mikołaja w Międzyrzecu Podlaskim.

</doc>
<doc id="350230" url="https://pl.wikipedia.org/wiki?curid=350230" title="Brzózka (Rozpucie)">
Brzózka (Rozpucie)

Brzózka ("Berezka") – część wsi Rozpucie w Polsce, położona w woj. podkarpackim, w pow. sanockim, w gminie Tyrawa Wołoska.
W latach 1975–1998 Brzózka administracyjnie należała do województwa krośnieńskiego.
Druga część dawnej miejscowości Berezka, także o nazwie Brzózka jest obecnie częścią Tyrawa Wołoska.

</doc>
<doc id="350231" url="https://pl.wikipedia.org/wiki?curid=350231" title="Berezówka (województwo lubelskie)">
Berezówka (województwo lubelskie)

Berezówka – wieś w Polsce położona w województwie lubelskim, w powiecie bialskim, w gminie Zalesie.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Przemienienia Pańskiego w Malowej Górze.
Historia.
Według spisu miast, wsi, osad Królestwa Polskiego z roku 1827 wieś podlegała parafii w Malowej Górze posiadała 10 domów i 67 mieszkańców.
W drugiej połowie XX wieku Berezówka to wieś w powiecie bialskim, ówczesnej gminie Kobylany. W roku 1884 posiadała 29 domów i 214 mieszkańców oraz 342 mórg ziemi.

</doc>
<doc id="350232" url="https://pl.wikipedia.org/wiki?curid=350232" title="Berezyszcze">
Berezyszcze

Berezyszcze (biał. "Бярэзішчы") – wieś w Polsce położona w województwie podlaskim, w powiecie hajnowskim, w gminie Czeremcha.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Opieki Matki Bożej w Zubaczach, a wierni kościoła rzymskokatolickiego do parafii Najświętszej Maryi Panny Królowej Polski w Czeremsze.
Wieś w 2011 roku zamieszkiwało 39 osób.

</doc>
<doc id="350233" url="https://pl.wikipedia.org/wiki?curid=350233" title="Bereżnica">
Bereżnica

Bereżnica (do 31 grudnia 2002 "Bereźnica") – wieś w Polsce położona w województwie lubelskim, w powiecie hrubieszowskim, w gminie Horodło. Wieś leży nad Bugiem, naprzeciw ukraińskiej Korytnicy, przy drodze wojewódzkiej nr 816.
Demografia.
W latach 1975–1998 miejscowość administracyjnie należała do województwa zamojskiego. 1 stycznia 2003 nastąpiła zmiana nazwy wsi z "Bereźnica" na "Bereżnica". Wieś stanowi sołectwo gminy Horodło. W 2006 r. wieś zamieszkiwały 294 osoby. Według Narodowego Spisu Powszechnego (III 2011 r.) liczyła 282 mieszkańców i była ósmą co do wielkości miejscowością gminy Horodło.

</doc>
<doc id="350234" url="https://pl.wikipedia.org/wiki?curid=350234" title="Berkanowo">
Berkanowo

Berkanowo (niem.: "Berkenow") – wieś w Polsce położona w województwie zachodniopomorskim, w powiecie świdwińskim, w gminie Świdwin.
Według danych z 2011 roku wieś liczyła 284 mieszkańców. 
Do 1954r. Berkanowo znajdowało się w gminie Lekowo w powiecie białogardzkim.

</doc>
<doc id="350235" url="https://pl.wikipedia.org/wiki?curid=350235" title="Jitte">
Jitte

 – metalowa pałka o długości ok. 45 cm z hakiem (kłem) od strony rękojeści, wyspecjalizowana broń używana w Japonii w okresie Edo (1603-1867) przez japońskie służby policyjne, detektywów, tajnych agentów: okappiki; hori; dōshin.
Na końcu rękojeści był przymocowany ozdobny frędzel (fusahimo), którego kolor wskazywał na przynależność funkcjonariusza do określonego regionu jurysdykcji. W trakcie dokonywania pojmań i aresztowań przestępców broń ta pozwalała na parowanie ciosów mieczy lub sztyletów i jednoczesne zadawanie uderzeń.
Po ogłoszeniu edyktu Haitō-rei (1876) w czasie restauracji Meiji broń ta została zakazana. Współcześnie jitte jest przedmiotem treningu jednej z japońskich sztuk walki zwanej jutte-jutsu.
Wygląd oraz zastosowanie.
Współczesne jitte ma również około 45 cm długości. Posiada, wystający znad rękojeści oraz zagięty w stronę końca, kieł o długości kilku centymetrów. Wbrew obiegowej opinii nie służy on jednak obecnie do chwytania ostrza atakującego miecza. Prawdopodobnie mógłby zostać użyty w tym celu, lecz niewielka odległość ręki od kła czyni to trudnym i niebezpiecznym. Gdyby posiadacz jutte stanął naprzeciwko szermierza starałby się unikać ostrza, a dopiero potem schwytać je pomiędzy kieł i właściwą część broni.
Jitte jest wykorzystywane także, jak inne rodzaje pałek: do uderzania dużych grup mięśni i jako pomoc w zakładaniu dźwigni na stawy.
Historia.
Uważa się, że pierwsze jitte stworzył legendarny kowal Masamune (niektórzy twierdzą, że należy to przypisywać jego ojcu, Munisai). Było stosowane na polach bitewnych do więzienia ostrzy oraz obezwładniania przeciwników. Jedna z teorii głosi, że jitte zostało stworzone na podstawie sai, broni z Okinawy. Część znawców twierdzi jednak, że to jitte istniało pierwsze i to na nim sai było wzorowane. Jeszcze inna wersja ukazuje jitte jako wynik ewolucji kabuto-wari.
Współczesnym odpowiednikiem jitte jest tokushu-keibō (różnego rodzaju pałki policyjne). Umiejętność posługiwania się nimi (keibō-jutsu) wchodzi w skład szkolenia japońskiej policji w technikach obezwładniania (taihō-jutsu) przestępców.
Wciąż istnieją także tradycyjne szkoły jutte-jutsu, takie jak Ikkaku-ryū wchodząca w program nauczania szkoły Shintō Musō-ryū.

</doc>
<doc id="350236" url="https://pl.wikipedia.org/wiki?curid=350236" title="Berkowo (województwo wielkopolskie)">
Berkowo (województwo wielkopolskie)

Berkowo – wieś w Polsce położona w województwie wielkopolskim, w powiecie gnieźnieńskim, w gminie Kiszkowo.
W latach 1975–1998 miejscowość administracyjnie należała do województwa poznańskiego.

</doc>
<doc id="350237" url="https://pl.wikipedia.org/wiki?curid=350237" title="Berlinek (województwo kujawsko-pomorskie)">
Berlinek (województwo kujawsko-pomorskie)

Berlinek – wieś w Polsce położona w województwie kujawsko-pomorskim, w powiecie mogileńskim, w gminie Jeziora Wielkie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 93 mieszkańców. Jest dziewiętnastą co do wielkości miejscowością gminy Jeziora Wielkie.

</doc>
<doc id="350238" url="https://pl.wikipedia.org/wiki?curid=350238" title="Bernacice">
Bernacice

Bernacice (, ) – wieś w Polsce położona w województwie opolskim, w powiecie głubczyckim, w gminie Głubczyce.
Leży na terenie Nadleśnictwa Prudnik (obręb Prudnik).
Nazwa.
Miejscowość została zanotowana w roku 1222 w dokumencie łacińskim jako "Wernhartiej in terminis Poloniae". Miejscowość notowano również pod nazwą "Wernhartici".
Zabytki.
Do wojewódzkiego rejestru zabytków wpisane są:

</doc>
<doc id="350239" url="https://pl.wikipedia.org/wiki?curid=350239" title="Bernacice Górne">
Bernacice Górne

Bernacice Górne – wieś w Polsce położona w województwie opolskim, w powiecie głubczyckim, w gminie Głubczyce.
Leży na terenie Nadleśnictwa Prudnik (obręb Prudnik).

</doc>
<doc id="350240" url="https://pl.wikipedia.org/wiki?curid=350240" title="Bernów">
Bernów

Bernów – wieś w Polsce położona w województwie świętokrzyskim, w powiecie koneckim, w gminie Gowarczów.
W latach 1975–1998 miejscowość administracyjnie należała do województwa radomskiego.
We wsi działa OSP Bernów.
Wierni kościoła rzymskokatolickiego należą do parafii Świętych Apostołów Piotra i Pawła w Gowarczowie.
Historia.
W 1414 r. we wsi Bernów parafia w Gowarczowie miała zapisane 9 działów gruntu (wiz. Arc. Ostrowskiego 1779r.)
W roku 1508 ze wsi „Sthozno Chamyen“ i Bernyów, płaci pobór Jan Stożeński 2 grzywny 7 groszy.
W r. 1577 we wsi Bernow płaci pobór Kasper Studziński od 3 łanów kmiecych jednego zagrodnika z rolą 1/2 łana pustego. (Pawiński Kod. Małop. s.284, 480).
Według opisu Słownika geograficznego Królestwa Polskiego, w wieku XIX Bernów "(nazywany także - Biernow, Biernawy)" – wieś w ówczesnym powiecie opoczyńskim, gminie Stużno, parafii Gowarczów.
Podług lustracji z roku 1827 we wsi było 16 domów i 93 mieszkańców.
W roku 1900 Bernów posiadał 300 mórg dworskich i 342 włościańskich, domów było 15, a mieszkańców 137. Folwark wchodził w skład dóbr Zychorzyn.

</doc>
<doc id="350241" url="https://pl.wikipedia.org/wiki?curid=350241" title="Bertowo">
Bertowo

Bertowo – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Waganiec w BIP.

</doc>
<doc id="350242" url="https://pl.wikipedia.org/wiki?curid=350242" title="Bertyny">
Bertyny

Bertyny (niem. "Bertienen") – przysiółek wsi Bezławki w Polsce położona w województwie warmińsko-mazurskim, w powiecie kętrzyńskim, w gminie Reszel.
W latach 1975–1998 miejscowość administracyjnie należała do województwa olsztyńskiego.
Historia.
W języku potocznym wieś ma nazwę Bartynin.
Przed 1945 wieś należała do gminy w Bezławkach.
W roku 1950 w Bertynach utworzono rolniczą spółdzielnię produkcyjną, która funkcjonowała do lat osiemdziesiątych XX w.

</doc>
<doc id="350243" url="https://pl.wikipedia.org/wiki?curid=350243" title="Berzyna">
Berzyna

Berzyna – wieś w Polsce położona w województwie wielkopolskim, w powiecie wolsztyńskim, w gminie Wolsztyn, nad Jeziorem Berzyńskim.
W okresie Wielkiego Księstwa Poznańskiego (1815-1848) miejscowość wzmiankowana jako Berżyna należała do wsi większych w ówczesnym powiecie babimojskim. Berzyna należała do wolsztyńskiego okręgu policyjnego tego powiatu i stanowiła część majątku Komorowo (część Wolsztyna), który należał do A. Gajewskiego. Według spisu urzędowego z 1837 roku Berzyna liczyła 232 mieszkańców, którzy zamieszkiwali 16 dymów (domostw).
W latach 1975–1998 miejscowość administracyjnie należała do województwa zielonogórskiego.
Zabytki.
We wsi krzyż przydrożny. Ludowy, z rzeźbą Chrystusa i płaskorzeźbą Matki Boskiej na słupie.

</doc>
<doc id="350244" url="https://pl.wikipedia.org/wiki?curid=350244" title="Berżniki">
Berżniki

Berżniki – wieś w Polsce, położona w województwie podlaskim, w powiecie sejneńskim, w gminie Sejny na Pojezierzu Suwalskim. 
Dawniej miasto królewskie lokowane w 1551 roku przez Bonę Sforzę, położone było w końcu XVIII wieku w starostwie niegrodowym berżnickim w powiecie grodzieńskim województwa trockiego. Zdegradowane po 1810 roku. 
Zabytki.
Do rejestru zabytków Narodowego Instytutu Dziedzictwa wpisane są następujące obiekty:
Inne obiekty:
Przejście graniczne.
W okresie międzywojennym stacjonowała tu strażnica Korpusu Ochrony Pogranicza.
Znajduje się tutaj także drogowe przejście graniczne na Litwę w kierunku Kopciowa. 

</doc>
<doc id="350245" url="https://pl.wikipedia.org/wiki?curid=350245" title="Folwark-Berżniki">
Folwark-Berżniki

Folwark-Berżniki – wieś w Polsce położona w województwie podlaskim, w powiecie sejneńskim, w gminie Sejny.
W latach 1975–1998 miejscowość administracyjnie należała do województwa suwalskiego.

</doc>
<doc id="350246" url="https://pl.wikipedia.org/wiki?curid=350246" title="Besiekiery">
Besiekiery

Besiekiery – wieś w Polsce położona w województwie łódzkim, w powiecie łęczyckim, w gminie Grabów.
W latach 1843–1850 we wsi mieszkał poeta Jan Jaśkowski.
Wieś szlachecka położona była w drugiej połowie XVI wieku w powiecie łęczyckim województwa łęczyckiego. W latach 1954-1968 wieś należała i była siedzibą władz gromady Besiekiery, po jej zniesieniu w gromadzie Grabów. W latach 1975–1998 miejscowość administracyjnie należała do województwa konińskiego.
Wieś w Wysoczyznie Kłodawskiej.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="350247" url="https://pl.wikipedia.org/wiki?curid=350247" title="Besiekierz Nawojowy">
Besiekierz Nawojowy

Besiekierz Nawojowy – wieś w Polsce, położona w województwie łódzkim, w powiecie zgierskim, w gminie Zgierz.
Historia.
Do XVI wieku występuje jedna nazwa Besiekierz, która to pojawiła się po raz pierwszy w zapiskach w 1350 roku, jako "Biesiekieres". Nazwa "Besiekierz" wywodzi się od staropolskiego słowa „kierz”, co oznacza dzisiejszy „krzak” oraz przedrostka „bez”. W połączeniu oznaczało to miejsce bez krzaków – Biezkrze. Dobra te należały do rodu Besiekierskich. W początkach XVI wieku występują już wszystkie współcześnie używane nazwy. Besiekierz Nawojowy swoją drugą część nazwy wywodzi od imienia jednego z właścicieli Nawoja.
10 i 11 września 1939 żołnierze Wehrmachtu we wsi Biesiekierz Nawojowy i Biesiekierz Rudny zamordowali 13 mieszkańców (nazwiska ofiar zostały ustalone).
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350248" url="https://pl.wikipedia.org/wiki?curid=350248" title="Besiekierz Rudny">
Besiekierz Rudny

Besiekierz Rudny – wieś w Polsce położona w województwie łódzkim, w powiecie zgierskim, w gminie Zgierz.
Historia.
Do XVI wieku występuje jedna nazwa Besiekierz, która to pojawiła się po raz pierwszy w zapiskach w 1350 roku, jako "Biesiekieres". Nazwa "Besiekierz" wywodzi się od staropolskiego słowa „kierz”, co oznacza dzisiejszy „krzak” oraz przedrostka „bez”. W połączeniu oznaczało to miejsce bez krzaków – Biezkrze. Dobra te należały do rodu Besiekierskich. W początkach XVI wieku występują już wszystkie współcześnie używane nazwy. W początkach XIX wieku Besiekierz Rudny liczył 3 domy i 17 mieszkańców. Na terenie sołectwa jeszcze niedawno występowały dwa przysiółki o nazwie Budy i Rudno. Budy to najprawdopodobniej osadnictwo XIX-wieczne, nieco starsze jest Rudno, które w 1827 roku liczyło 1 dom i 5 mieszkańców.
10 i 11 września 1939 żołnierze Wehrmachtu we wsi Biesiekierz Nawojowy i Biesiekierz Rudny zamordowali 13 mieszkańców (nazwiska ofiar zostały ustalone).
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350249" url="https://pl.wikipedia.org/wiki?curid=350249" title="Besko">
Besko

Besko (ukr. Босько) – wieś nad Wisłokiem położona w województwie podkarpackim, w powiecie sanockim, w gminie Besko; siedziba gminy Besko.
W 2011 roku miejscowość zamieszkiwały 4024 osoby.
Położenie.
Wieś położona jest na pograniczu Beskidu Niskiego oraz Dołów Jasielsko-Sanockich przy linii kolejowej Jasło – Krosno – Sanok – Zagórz. Rzeka Wisłok płynąca przez Besko między pasmami Wzgórz Rymanowskich tworzy przełom.
Historia.
Pierwsze ślady osadnictwa na tych ziemiach przypadają na okres kultury łużyckiej, a zgromadzone zabytki archeologiczne datowane są w czasie na rok 400 p.n.e. Od wczesnego średniowiecza teren Beska zamieszkany był przez ludność ruską i polską.
Od roku 1434 ziemie, gdzie znajduje się Besko, jak i okolice należały do ziemi sanockiej, województwa ruskiego.
Nazwa Besko pochodzi od starosłowiańskiego Bośko = bocian (Rusini na Besko mówili Bośko). W tym czasie gdy pierwsi ludzie osiedlali się na terenie Beska, Wisłok, wypływając z głębokiego jaru, natrafiał na równinę tworząc meandry i rozlewiska sięgające nawet pod Zarszyn, także zmieniał swoje koryto. Na tak podmokłym terenie żerowały bociany, stąd nazwa.
Besko wymieniane jest po raz pierwszy w źródłach pisanych w 1419 roku. Wtedy to przez wieś przejeżdżał król Władysław Jagiełło, który wystawił tu jeden z dokumentów. Świadczyć to może, że monarcha zatrzymał się w osadzie, która była własnością królewską (starostwo niegrodowe). Wspomniany dokument potwierdza istnienie miejscowości o nazwie Besko. W Besku w latach 1425, 1426 i 1433 odbywał swe posiedzenia sąd sanocki pod przewodnictwem starosty z udziałem ziemian, a w roku 1459 odbył się tu sąd rozjemczy z udziałem kasztelana sanockiego.
W 1446 roku funkcjonował we wsi jeden z czterech folwarków starostwa sanockiego, które znajdowały się także w innych wsiach prawa ruskiego: Kostarowce, Ulucz, Olchowce. O tej trasie, którą podróżował Jagiełło zapisano w przywileju dotyczącym wsi Sanoczka z 1426 r., gdzie wymienia się łąkę Tuchorza, położoną między drogą publiczną, wiodącą z Sanoka do Beska, a rzeczką Sanoczkiem. O królewskości nie tylko drogi ale tych terenów świadczy dokument z 1504 roku, kiedy to król Aleksander Jagiellończyk zapisał m.in. Sanok i wsie królewskie: Besko, Wróblik, Haczów pod zastaw, za pożyczone pieniądze (2300 zł) od Jana z Tarnowa - wojewody ruskiego. Wielkość obszaru Beska podkreśla dokument o dziale granicznym z 1518 roku głoszący o kopcu granicznym nad potokiem Milcza, w miejscu gdzie schodziły się wówczas granice wsi Wróblika, Ladzina i Beska. Besko w tych czasach obejmowało nawet tereny Milczy. Inwentarz z 1558 roku wspominający o barciach - mieszkańcach Beska w lasach Smereczyna i Milczy (którzy opłacali roczny czynsz za utracone posiadłości przed wskazanym rokiem wycięcia boru), dokumentuje bardziej te odległe od dzisiejszych granice miejscowości. Lustracja z 1565 r. wymienia „stawek we wsi Besko przy gościńcu, które od Beska wsi ku Zarszynu jeżdżą” i wspomina również o wybieraniu myta w tej wsi.
W Besku w 1523 r., prócz służków, było sześćdziesięciu dziewięciu "laborantes" - czyli zobowiązanych do pracy w określonym wymiarze na folwarku.
W roku 1523 wieś lokowano na prawie ruskim „Besko utitur iure Ruthenico” - używa prawa ruskiego. W 1526/27 w wykazie dochodów starostwa sanockiego „ville ad Besko pertinentes sunt duodecim” (wsi do Beska przynależnych jest dwanaście) i wymienione Besko, Wróblik (Królewski), Odrzechowa, Haczów, Surowica, Iskrzynie, Białobrzegi, Głowienka. Suchodół. Powyższe fakty przemawiają za tym, iż Besko, siedziba tenuty, było także w XV i XVI wieku ważnym ośrodkiem administracyjno-gospodarczym w tej części starostwa sanockiego, a ta jego funkcja być może sięga czasów przynależności ziemi sanockiej do Rusi.
Wieś królewska położona na przełomie XVI i XVII wieku w ziemi sanockiej województwa ruskiego, w drugiej połowie XVII wieku należała do tenuty Besko starostwa sanockiego.
W roku 1590, Jan Jędrzejowski - dziedzic wsi Potok pod Krosnem, był arendarzem klucza beskiego podpisał umowę o arendę części Zarszyna, Przedmieścia i Długiego, z Janem z Zabawy Zabawskim, synem Mikołaja i Anny Pieniążkówny, dziedziczki Zarszyna. 
W 1602 roku staraniem Jerzego Mniszcha wojewody sandomierskiego wyodrębniono tzw. tenutę (dzierżawę) krośnieńską. Odtąd dobra starostwa sanockiego obejmowały razem z tenutą beską tylko kilkanaście osad w bliskiej okolicy miasta i zamku sanockiego. W 1665 roku w Besku przy drodze królewskiej była „karczma w tej wsi z mytem i mostowym”.
Po zajęciu Beska w 1772 r. przez władze austriackie, Mniszech zamienił posiadłości, z wyjątkiem Sanoka i zamku, za dobra dziedziczne Szumina. Od roku 1772 należało do powiatu sanockiego w zaborze austriackim. W połowie XIX wieku właścicielem posiadłości tabularnej w Besku z Porębą był Józef Kłopotowski. Wyruszający do boju powstańcy styczniowi ufundowali dla tego kościoła w Besku obraz Matki Boskiej Różańcowej w 1863 r. W 1884 roku poprowadzono przez Besko linię kolejową. W 1880 roku Besko było własnością Banku Galicyjskiego a od roku 1918 należało do powiatu sanockiego, w województwie lwowskim.
Gmina Besko zakupiła po niskiej cenie las w Głębokiem, naprzeciwko kopalni nafty po wschodniej stronie Głębokiego Potoku aż po wierzchołek "Horbek" od Tadeusza Poźniaka, dziedzica Głębokiego, który potrzebował pieniędzy na wystawne życie.
Na początku XX wieku obszar dóbr książąt Czartoryskich we wsi wynosił 984 ha.
I wojna światowa.
Od 8 do 10 maja 1915 Besko było miejscem krwawych walk oddziałów wojennych. Rzeka Wisłok w górnym biegu na odcinku od Odrzechowej do Beska stanowiła linię oporu wojsk rosyjskich (m.in. kozaków dońskich) przed nacierającymi od zachodu pułkami austriacko-niemieckimi. W nocy z 9 na 10 maja pułki bośniackie usiłowały kilkakrotnie sforsować Wisłok w Besku, w miejscu gdzie rzeka płynie głębokim jarem.
= II Rzeczpospolita.
Na pamiątkę dokonanej w latach 1928-1935 komasacji i melioracji gruntów oraz obwałowania rzeki Wisłok w Besku został
usypany kopiec. ukończony w 1937.
II wojna światowa.
Wkroczenie Niemców do Beska 9 września 1939 roku wywołało radość u nacjonalistycznie nastawionej części ludności ukraińskiej. Najeźdźcom Polski Ukraińcy zgotowali serdeczne powitanie: przygotowano bramy powitalne, rozlegały się strzały na wiwat, a także bito triumfalnie w dzwony cerkwi greckokatolickiej. Niemcy powitanie Ukraińskie zrozumieli opacznie, jako sygnał do ataku na nich i rozpoczęli ostrzeliwanie wsi. Nazajutrz oddziały niemieckie rozpoczęły pacyfikację wsi (z powodu oskarżeń o sabotaż i wrogi stosunek do Niemców), zabijając i mordując miejscową ludność. Żołnierze niemieccy jeździli po wiosce na motocyklach i wrzucali do domu granaty: 40 zabudowań wsi spłonęło. 20 lub 21 mężczyzn w wieku od 20 do 40 lat zebrali żołnierze Wehrmachtu i rozstrzelali na szosie z Krosna do Sanoka, zwłoki ich zostały rozjechane czołgiem i zakopane w pobliskim rowie.
W okresie od 1942 do 1943 wieś znalazła się w kręgu zainteresowań misji badawczej prowadzonej przez sekcję rasową i ludoznawczą Institut für Deutsche Ostarbeit z Krakowa. Badania prowadzono m.in. w miejscowościach Sanok, Nowotaniec, Mymoń, Besko i Czerteż.
We wrześniu 1944, podczas operacji dukielskiej, koło Beska toczyły się ciężkie walki pomiędzy niemieckimi 96 i 68 Dywizjami Piechoty XXIV Korpusu Pancernego a radzieckim 67 Korpusem Piechoty oraz 167 i 129 Korpusem Strzelców 107 Dywizji Piechoty, nacierającymi od wschodu. 17 września 1944 Besko zostało zajęte przez oddziały 2 Czechosłowackiej Brygady Desantowej.
Do roku 1946 wieś posiadała dwie parafie w obrządku wschodnim i łacińskim. Po 1944 roku ludność ukraińska została przesiedlona na Ukrainę. W latach 1954–1972 wieś należała i była siedzibą władz gromady Besko. W latach 1975–1998 miejscowość administracyjnie należała do województwa krośnieńskiego.
Benedykt Gajewski stworzył publikację pt. "Besko. Wieś nad Wisłokiem" (1996).
We wrześniu 2007 Besko i Koškovce na Słowacji podpisały umowę o współpracy kulturalno-oświatowej.
Związki wyznaniowe.
Parafia greckokatolicka w Besku ustanowiona została przywilejem króla Zygmunta III z datą 19 marca 1595, lecz cerkiew mogła tu istnieć długo przed rokiem 1540. Do parafii greckokatolickiej w Besku należały Besko, Haczów, Jasionów, Wzdów, Trześniów, Zmiennica i Buków. Budynek cerkwi zniszczono prawdopodobnie po roku 1947.
Król Zygmunt III Waza w 1594 założył w Besku jako w swoich włościach, parafię rzymskokatolicką, dek. sanockiego. Wzniesiono tu kościół, pierwotnie drewniany, pod wezwaniem Podwyższenia Krzyża Świętego, który spłonął w 1605 roku. Obecny wzniesiony na innym miejscu w 1755 roku z fundacji Jerzego Augusta Wandalina Mniszcha (1715–1778), marszałka nadwornego koronnego (w l. 1742 - 1778), kasztelana krakowskiego, starosty sanockiego, do którego należało Besko.
Zabytki.
Lista zabytków znajdujących się w Besku:
Na prawym brzegu Wisłoka znajduje się tartak wodny prawdopodobnie z 1908.
Infrastruktura i transport.
Przez Besko przebiegają trasy:
Turystyka.
Szlaki piesze:
Szlaki rowerowe:

</doc>
<doc id="350250" url="https://pl.wikipedia.org/wiki?curid=350250" title="Bessów">
Bessów

Bessów – wieś w Polsce położona w województwie małopolskim, w powiecie bocheńskim, w gminie Bochnia. Znajduje się na równinie Podgórza Bocheńskiego, między rzekami Raba i Gróbka.
W latach 1975–1998 miejscowość administracyjnie należała do województwa tarnowskiego.
Historia.
Tereny obecnego Bessowa były penetrowane III wieku n.e., o czym świadczą odkryte na terenie wsi narzędzia oraz ceramika, datowane na ten okres. Następne ślady osadnictwa pochodzą z IV i V wieku, w tym również dymarki. Pierwsza pisana wzmianka pochodzi z 1382 roku. Najczęściej wymieniana jako "Bezów", część klucza cerekiewskiego, przysiółek Cerekwi. Dopiero źródła XIX-wieczne wymieniają "Bezów" jako wieś. Z tego okresu pochodzi też odnaleziona w archiwum miejskim w Bochni pieczęć, na podstawie której opracowano herb Bessowa.
W latach 70. i 80. XX wieku dokonano w Bessowie licznych odkryć archeologicznych.

</doc>
<doc id="350251" url="https://pl.wikipedia.org/wiki?curid=350251" title="Bestwin">
Bestwin

Bestwin – wieś w Polsce położona w województwie wielkopolskim, w powiecie krotoszyńskim, w gminie Zduny.
Wieś położona jest 2 km na południe od Baszkowa, przy drodze do Rudy. W Bestwinie znajdują się 52 gospodarstwa, mieszkają tam 263 osoby. Charakterystycznym budynkiem jest Dom Strażaka, w którym znajduje się remiza, świetlica wiejska, przedszkole oraz bar. Do sołectwa należy przysiółek Rochy, leżący między Bestwinem a Zdunami.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Bestwin należał do okręgu kobylińskiego tego powiatu i stanowił część majątku Baszkowo, którego właścicielem był wówczas Aleksander Mielżyński. Według spisu urzędowego z 1837 roku wieś liczyła 367 mieszkańców, którzy zamieszkiwali 37 dymów (domostw).

</doc>
<doc id="350252" url="https://pl.wikipedia.org/wiki?curid=350252" title="Bestwina">
Bestwina

Bestwina – wieś w Polsce, położona w województwie śląskim, w powiecie bielskim, siedziba gminy Bestwina. Powierzchnia sołectwa wynosi 1353,6 ha, a liczba ludności 4618, co daje gęstość zaludnienia równą 341,2 os./km².
Geografia.
Graniczy od północy z Bestwinką i Kaniowem, od wschodu ze Starą Wsią. Od południowego wschodu z Janowicami i od południa z miastem Bielsko-Biała, a na zachodzie z miastem Czechowice-Dziedzice.
Przez miejscowość przepływa rzeka Łękawka, która uchodzi do Wisły w Kaniowie. Najwyższym punktem wysokościowym jest wzniesienie Magówka (314 m n.p.m.), z którego rozpościera się widok na okoliczne Beskidy i Kotlinę Oświęcimską. W zachodniej części Bestwiny znajduje się kompleks stawów rybnych o powierzchni około 100 ha, miejsce gniazdowania ptaków wodnych.
Historia.
Jest to jedna z najstarszych osad w dorzeczu rzeki Białej. W badaniach archeologicznych przeprowadzony w 1971 odkryto m.in. majdan grodziska nad rzeką Łękawką. Osada mogła funkcjonować tu na długo przed pierwszą wzmianką. Osada znajdowała się najprawdopodobniej w granicach kasztelanii oświęcimskiej dzieląc jej losy. Parafia miała tu już powstać w 1100 roku, a kościół miał być zburzony w przez Tatarów w 1241.
Miejscowość została po raz pierwszy wzmiankowana w dokumencie z 1273 roku. Następnie wymieniona jest w spisie świętopietrza parafii dekanatu Oświęcim diecezji krakowskiej z 1326 pod nazwą "Bestwina". Pod taką samą nazwą występuje również w dokumencie sprzedaży księstwa oświęcimskiego Koronie Polskiej wystawionym przez Jana IV oświęcimskiego 21 lutego 1457. Nazwę miejscowości w zlatynizowanej staropolskiej formie "Besthwina" wymienia w latach 1470-1480 Jan Długosz w księdze "Liber beneficiorum dioecesis Cracoviensis". W 1523 wieś wzmiankowano w niemieckiej formie "Beztwin".
W 1564 roku miejscowość wraz z całym księstwem oświęcimskim i zatorskim leżała w granicach Korony Królestwa Polskiego, znajdowała się w województwie krakowskim w powiecie śląskim. Po unii lubelskiej w 1569 księstwo Oświęcimia i Zatora stało się częścią Rzeczypospolitej Obojga Narodów w granicach, której pozostawało do I rozbioru Polski w 1772. Pod koniec XVI wieku miejscowy kościół był zborem kalwińskim.
Po rozbiorach Bestwina znalazła się w zaborze austriackim i leżała w granicach Austrii, wchodząc w skład Królestwa Galicji i Lodomerii.
W 1826 roku z polecenia Karola Ludwika Habsburga powstał pałac, który pozostawał w rękach Habsburgów do 1944 roku.
Od 1867 w granicach powiatu bialskiego. Według austriackiego spisu ludności z 1900 r. w Bestwinie w 231 budynkach na obszarze 1356 hektarów mieszkało 1785 osób, co dawało gęstość zaludnienia równą 131,6 os./km², z tego 1755 (98,3%) mieszkańców było katolikami, 29 (1,6%) wyznawcami judaizmu a 1 osoba innej religii, 1770 (99,2%) było polsko- a 8 (0,4%) niemieckojęzycznymi.
W okresie międzywojennym w miejscowości stacjonowała placówka Straży Granicznej I linii „Bestwina”.
Podczas II wojny światowej włączony do powiatu Bielitz w III Rzeszy. Po wojnie przywrócony Polsce.
W latach 1954–1972 wieś należała i była siedzibą władz gromady Bestwina. W latach 1975–1998 miejscowość administracyjnie należała do województwa katowickiego. W okresie 1977-1982 wieś, podobnie jak cała gmina Bestwina była częścią gminy Czechowice-Dziedzice.
Religia.
Na terenie wsi działalność duszpasterską prowadzi Kościół Rzymskokatolicki (parafia Wniebowzięcia NMP). Obecny wizerunek kościoła pochodzi z 1577. Część Bestwiny należy do parafii św. Jana Chrzciciela w Komorowicach (w Bielsku-Białej).
Transport.
Dojazd: linie bielskiego PKS, linia 56 MZK Bielsko-Biała (Bestwina Centrum – Dworzec-Podwale). Oraz do granicy z Bestwiną, linia 29 (Komorowice Sosna – Warszawska Dworzec) i linia 3 (Komorowice Sosna – Osiedle Karpackie).
Sport.
We wsi znajduje się klub piłkarski LKS Bestwina, który występuje w bielskiej okręgówce od sezonu 2009/2010.

</doc>
<doc id="350253" url="https://pl.wikipedia.org/wiki?curid=350253" title="Bestwinka">
Bestwinka

Bestwinka – wieś w Polsce położona w województwie śląskim, w powiecie bielskim, w gminie Bestwina. Powierzchnia sołectwa wynosi 455 ha, a liczba ludności 1694, co daje gęstość zaludnienia równą 372,3 os./km². Graniczy od południa z Bestwiną, od północy i zachodu z Kaniowem, a od wschodu z Dankowicami.
Historia.
Po raz pierwszy wzmiankowana w 1523 jako "Bestwina Dolna".
Według austriackiego spisu ludności z 1900 w Bestwince (wraz z Kaniowem Bestwińskim – obszar w granicach Bestwinki do 1954 roku) w 134 budynkach na obszarze 730 hektarów mieszkało 844 osób, co dawało gęstość zaludnienia równą 115,6 os./km², z tego 836 (99,1%) mieszkańców było katolikami, 2 (0,2%) wyznawcami judaizmu a 6 (0,7%) osób innej religii, 837 (99,2%) było polsko- a 5 (0,6%) niemieckojęzycznymi.
Po reformie administracyjnej w 1954 roku, blisko 300 hektarów wsi zostało przyłączone do Kaniowa.
W latach 1975–1998 miejscowość administracyjnie należała do województwa katowickiego.
Religia.
Na terenie wsi działalność religijną prowadzi Kościół Rzymskokatolicki (parafia św. Sebastiana).
Postacie.
W miejscowości tej przyszło na świat dwóch medalistów olimpijskich:
Ponadto poseł do parlamentu wiedeńskiego:

</doc>
<doc id="350254" url="https://pl.wikipedia.org/wiki?curid=350254" title="Bestwiny">
Bestwiny

Bestwiny – wieś w Polsce położona w województwie mazowieckim, w powiecie mińskim, w gminie Siennica.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="350255" url="https://pl.wikipedia.org/wiki?curid=350255" title="Beszowa">
Beszowa

Beszowa – wieś w Polsce położona w województwie świętokrzyskim, w powiecie staszowskim, w gminie Łubnice.
W latach 1975–1998 miejscowość należała administracyjnie do województwa tarnobrzeskiego.
Historia.
Pierwsze wzmianki o Beszowej pochodzą z XIV wieku. Wieś została wspomniana w 1341 w bulli papieża Bededykta XII. Wiele wskazuje jednak na jej osadzenie w wieku XIII bowiem już w roku 1325 Beszowa (Bansowa) dzieli się na rycerską (szlachecką) Bansowa Militaris i biskupią Bansowa episcopalis.
W pierwszej plebanem był Piotr (z nazwiska nieznany), drugiej Jan Zertko, obaj płacą świętopietrze. Bieszowa należy wówczas do dekanatu w Książnicach (obecnie nieistniejącego).

</doc>
<doc id="350256" url="https://pl.wikipedia.org/wiki?curid=350256" title="Beszyn">
Beszyn

Beszyn – wieś w Polsce, położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 wieś administracyjnie należała do województwa włocławskiego. 
Według Narodowego Spisu Powszechnego (III 2011 r.) liczyła 151 mieszkańców. Jest szesnastą co do wielkości miejscowością gminy Lubień Kujawski.
Urodził się tu Mieczysław Treutler – podporucznik, w powstaniu warszawskim dowódca 2. drużyny II plutonu 3. kompanii „Giewonta” w batalionie „Zośka” Armii Krajowej.

</doc>
<doc id="350257" url="https://pl.wikipedia.org/wiki?curid=350257" title="Betkowo">
Betkowo

Betkowo – wieś w Polsce położona w województwie wielkopolskim, w powiecie kościańskim, w gminie Czempiń.
W latach 1975–1998 miejscowość administracyjnie należała do województwa poznańskiego.
We wsi znajduje się zabytkowy zespół folwarczny, złożony z rządcówki (1. ćwierć XIX wieku), stajni przebudowanej na owczarnię (koniec XIX wieku), obory, spichlerza i stelmacharni (koniec XIX wieku), stodoły (również przerobionej na owczarnię, koniec XIX wieku) i murowanego ogrodzenia z bramą (2. połowa XIX wieku). 

</doc>
<doc id="350258" url="https://pl.wikipedia.org/wiki?curid=350258" title="Bezek">
Bezek

Bezek – wieś w Polsce położona w województwie lubelskim, w powiecie chełmskim, w gminie Siedliszcze.
W latach 1954-1959 wieś należała i była siedzibą władz gromady Bezek, po jej zniesieniu w gromadzie Nowosiółki. W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 415 mieszkańców i była czwartą co do wielkości miejscowością gminy Siedliszcze.
We wsi znajduje się kaplica św. Anny, dawna cerkiew unicka, następnie prawosławna.

</doc>
<doc id="350259" url="https://pl.wikipedia.org/wiki?curid=350259" title="Bezek Dębiński">
Bezek Dębiński

Bezek Dębiński – wieś w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 105 mieszkańców i była dwudziestą co do wielkości miejscowością gminy Siedliszcze.
Wieś datowana w 1880 rok jako "Bezek". Nazwa Bezek Dębiński obowiązuje od 1952 r.. 

</doc>
<doc id="350260" url="https://pl.wikipedia.org/wiki?curid=350260" title="Bezek-Kolonia">
Bezek-Kolonia

Bezek-Kolonia – kolonia w Polsce położona w województwie lubelskim, w powiecie chełmskim, w gminie Siedliszcze.
W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Siedliszcze. Według Narodowego Spisu Powszechnego (III 2011 r.) liczyła 282 mieszkańców i była siódmą co do wielkości miejscowością gminy Siedliszcze.

</doc>
<doc id="350261" url="https://pl.wikipedia.org/wiki?curid=350261" title="Bezledy">
Bezledy

Bezledy (niem. "Beisleiden") – osada w Polsce położona w województwie warmińsko-mazurskim, w powiecie bartoszyckim, w gminie Bartoszyce.
W latach 1954–1972 wieś należała i była siedzibą władz gromady Bezledy. W latach 1975–1998 miejscowość administracyjnie należała do województwa olsztyńskiego.
Miejscowość należy do Bartoszyckiej Podstrefy Warmińsko-Mazurskiej Specjalnej Strefy Ekonomicznej. W Bezledach działa klub sportowy „Granica”, znajduje się przystanek autobusowy PKS, ośrodek zdrowia, restauracja, sklep, szkoła podstawowa im. 20BZ, kościół parafialny. Gimnazjum im. Straży Granicznej.
Historia.
Na terenie wsi znajdował się gród Prusów, położony na wzgórzu i wzmiankowany w dokumentach z XIII w. W późniejszym okresie miejsce to zwane było: Zamkowa Góra lub Grodzisko Bezledzkie (położone dwa kilometry na południowy zachód od dworu). Gród Prusów zdobyli Krzyżacy i umocnili. W 1274 Krzyżacy bronili się w grodzie przed najazdem Jaćwingów, dowodzonych przez Skomanda. Wieś wzmiankowana w 1414. Powstał tu majątek szlachecki zwany "Beselede", obejmujący 20 włók ziemi. W połowie XV w. majątek ten był własnością "Filipa z Bezled", jednego z twórców Związku Pruskiego. W roku 1889 majątek ziemski, wraz z folwarkami Bodzewo, Głamstawki (Gamzławki, Głamsławki, niem. Glamslack), Lejdy, Piergozy, Sądki, Styligi, Wola i Wornie, obejmował 1846 ha ziemi i należał do rodu "von Oldenburg".
Szkoła powstała w połowie XVIII w. Uczęszczały do niej dzieci z Bezled i Lejd. W 1935 r. w szkole pracowało dwóch nauczycieli a uczyło się 132 uczniów. W 1983 r. ośmioklasowa szkoła podstawowa miała 11 izb. Obecnie do obwodu szkolnego Szkoły Podstawowej im. 20 Bartoszyckiej Brygady Zmechanizowanej w Bezledach należą miejscowości: Bezledy, Łojdy, Kiertyny Wielkie, Kiertyny Małe, Markiny, Piersele, Molwity, Solno, Lejdy, Piergozy.
W XIX w. wybudowano neogotycką kaplicę. Zachowały się fragmenty parku po istniejącym dawniej zespole pałacowo-parkowym.
W spisie z maja 1939 roku ludność z Bezled wliczona została do sołectwa Lejdy.
W 1954 r. Bezledy zostały siedzibą gromady i Gromadzkiej Rady Narodowej. W 1966 powstał w Bezledach Kombinat PGR, który przez pewien czas stanowił część Kombinatu PGR Bartoszyce. Za całokształt osiągnięć zakład odznaczono Orderem Sztandaru Pracy I klasy. W 1983 r. we wsi były 32 domy w zwartej zabudowie z 823 mieszkańcami a ulice miały elektryczne oświetlenie. We wsi był urząd pocztowy, kino z miejscami dla 60 widzów, filia biblioteczna, punkt lekarski, klub, sklep wielobranżowy, kuźnia.
Przejście graniczne.
Niedaleko wsi znajduje się drogowe przejście graniczne z Rosją.
Parafia.
Do 1982 r. Bezledy należały do parafii w Żydowie, 10 października 1982 roku utworzono rzymskokatolicką parafię Bezledy, w wyniku podziału parafii Żydowo. Nowy kościół pw. św. Maksymiliana Marii Kolbe wybudowano w 1986 r., staraniem pierwszego proboszcza, ks. Władysława Hnatczuka, według projektu architekta Kazimierza Grządki oraz inż. Piotra Iwaszkiewicza i Romualda Iwaszkiewicza z Olsztyna. W kościele znajdują się siedmiogłosowe organy, ufundowane przez ofiarodawczynię z Anglii.

</doc>
<doc id="350262" url="https://pl.wikipedia.org/wiki?curid=350262" title="Bezmiechowa Dolna">
Bezmiechowa Dolna

Bezmiechowa Dolna dawniej też Bezmichowa Dolna – wieś w Polsce położona w województwie podkarpackim, w powiecie leskim, w gminie Lesko.
W połowie XIX wieku właścicielem posiadłości tabularnej w Bezmiechowej Dolnej był Edmund Krasicki.
W latach 1975–1998 miejscowość administracyjnie należała do województwa krośnieńskiego.

</doc>
<doc id="350263" url="https://pl.wikipedia.org/wiki?curid=350263" title="Bezmiechowa Górna">
Bezmiechowa Górna

Bezmiechowa Górna dawniej też Bezmichowa Górna – wieś w Polsce położona w województwie podkarpackim, w powiecie leskim, w gminie Lesko.
Miejscowość jest siedzibą rzymskokatolickiej parafii Narodzenia Najświętszej Maryi Panny.
Historia.
W I poł. XIX wieku Bezmiechowa Górna należała do rodziny Kieszkowskich. W latach 30. XIX wieku dobra posiadał Stanisław Kieszkowski. W 1845 r. od Józefa Kieszkowskiego nabyli tę wieś małżonkowie Wacław (Wenzel) hr. Lazansky i Maria z Gniewoszów. Następnie dobra w Bezmiechowej Górnej przeszły drogą kupna-sprzedaży na rodzinę baronów Beess. W połowie XIX wieku właścicielami posiadłości tabularnej w Bezmiechowej Górnej byli Heliodor i Gertruda baronowe Beess. W 1881 roku własność przeszła na Czerkawskich. W 1893 właścicielem posiadłości tabularnej w Bezmiechowej Górnej był Stanisław Czerkawski. Dwór Czerkawskich przetrwał do końca II wojny światowej – obecnie w tym miejscu widoczne są jedynie ślady podmurówki.
W Bezmiechowej Górnej w okresie II Rzeczypospolitej utworzono – dzięki staraniom studentów Politechniki Lwowskiej – ośrodek szybowcowy. Następnie powstała szkoła szybowcowa Aeroklubu Lwowskiego. Sprzyjające warunki naturalne, m.in. korzystne prądy termiczne, umożliwiły latanie na tzw. termikę. Pierwsze zawody szybowcowe zostały tu zorganizowane już w roku 1929. Aktualnie funkcjonuje w tym miejscu lądowisko Bezmiechowa, zarządzane przez Akademicki Ośrodek Szybowcowy Politechniki Rzeszowskiej im. Tadeusza Góry.
15 września 1944 wieś została zajęta przez wojska radzieckie.
W latach 1975–1998 miejscowość administracyjnie należała do województwa krośnieńskiego.

</doc>
<doc id="350264" url="https://pl.wikipedia.org/wiki?curid=350264" title="Beznatka">
Beznatka

Beznatka – wieś w Polsce położona w województwie wielkopolskim, w powiecie kaliskim, w gminie Ceków-Kolonia.
W latach 1975–1998 miejscowość administracyjnie należała do województwa kaliskiego.

</doc>
<doc id="350265" url="https://pl.wikipedia.org/wiki?curid=350265" title="Beznazwa">
Beznazwa

Beznazwa – wieś w Polsce położona w województwie wielkopolskim, w powiecie tureckim, w gminie Władysławów.
W latach 1975–1998 miejscowość administracyjnie należała do województwa konińskiego.

</doc>
<doc id="350266" url="https://pl.wikipedia.org/wiki?curid=350266" title="Bezwola">
Bezwola

Bezwola – wieś w Polsce położona w województwie lubelskim, w powiecie radzyńskim, w gminie Wohyń. Leży przy głównej trasie kolejowej z Łukowa do Lublina.
W latach 1975–1998 miejscowość administracyjnie należała do województwa bialskopodlaskiego.
W Bezwoli znajduje się Ośrodek dla cudzoziemców ubiegających się o udzielenie ochrony międzynarodowej prowadzony przez Urząd do Spraw Cudzoziemców.
Wierni Kościoła rzymskokatolickiego należą do parafii Parafia św. Anny w Wohyniu.
Historia.
Bezwola w wieku XIX stanowiła wieś z folwarkiem w powiecie radzyńskim, gminie Lisia Wólka, parafii Wohyń. We wsi cerkiew rusińska. W 1827 roku wieś posiadała 162 domy i 691 mieszkańców, w roku 1882 1034 mieszkańców z gruntem 3906 mórg.
W początkowym okresie wojny (kampania wrześniowa) miejscowość była ostrzeliwana przez lotnictwo niemieckie (w trakcie bombardowań Wohynia). W okresie powojennym powstała dzielnica Iski, która miała w perspektywie dalszy rozwój związany z osadnictwem rolników. Plany te zostały pokrzyżowane.
W Bezwoli funkcjonują dwa sołectwa, stacja kolejowa używana sporadycznie, niemniej znajdująca się w wykazie stacji na linii kolejowej o znaczeniu strategicznym, szkoła podstawowa.
W latach 1954-1958 wieś była siedzibą gromady Bezwola. Miejscowość była przejściowo siedzibą gminy Lisia Wólka.

</doc>
<doc id="350268" url="https://pl.wikipedia.org/wiki?curid=350268" title="Bełcze (Polska)">
Bełcze (Polska)

Bełcze – wieś w Polsce położona w województwie lubuskim, w powiecie zielonogórskim, w gminie Bojadła.
W latach 1975–1998 miejscowość administracyjnie należała do województwa zielonogórskiego.

</doc>
<doc id="350269" url="https://pl.wikipedia.org/wiki?curid=350269" title="Bełcz Górny">
Bełcz Górny

Bełcz Górny (niem. "Hochbeltsch") – wieś w Polsce położona w województwie dolnośląskim, w powiecie górowskim, w gminie Wąsosz. W latach 1975–1998 miejscowość należała administracyjnie do województwa leszczyńskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Beltacewo".

</doc>
<doc id="350270" url="https://pl.wikipedia.org/wiki?curid=350270" title="Bełcz Mały">
Bełcz Mały

Bełcz Mały – wieś w Polsce położona w województwie dolnośląskim, w powiecie górowskim, w gminie Wąsosz. W latach 1975–1998 miejscowość należała administracyjnie do województwa leszczyńskiego.
Zabytki.
Do wojewódzkiego rejestru zabytków wpisany jest spichrz folwarczny z roku 1920.

</doc>
<doc id="350271" url="https://pl.wikipedia.org/wiki?curid=350271" title="Bełczna">
Bełczna

Bełczna (niem. "Neukirchen") – wieś sołecka w Polsce położona w województwie zachodniopomorskim, w powiecie łobeskim, w gminie Łobez. Według danych z 29 września 2014 r. wieś miała mieszkańców 339 mieszkających w 47 domach.
Przez wieś przebiega droga wojewódzka nr 148.
W latach 1818 – 1945 miejscowość administracyjnie należała do Landkreis Regenwalde (Powiat Resko) z siedzibą do roku 1860 w Resku, a następnie w Łobzie i liczyła mieszkańców w roku 1933 – 271, a w roku 1939 – 260.
W latach 1945-54 siedziba gminy Bełczna. W latach 1954-1971 wieś należała i była siedzibą władz gromady Bełczna, po jej zniesieniu w gromadzie Łobez. W latach 1975–1998 miejscowość administracyjnie należała do województwa szczecińskiego.
Do roku 1691 Bełczna była własnością rodu Borków. W roku 1731 pastorem był tutaj Christian Kiepke. W roku 1755 majątek został sprzedany Fundacji Maryjnej. W II poł. XVIII w. zbudowano tutaj kościół na planie prostokąta.
W miejscowości znajdują się następujące miejsca warte obejrzenia:
We wsi znajduje się świetlica wiejska prowadzona przez Łobeski Dom Kultury.
Cmentarz.
Na miejscowym cmentarzu znajdują się dwa groby zbiorowe z roku 1945, jeden z 34, a drugi z 24 ofiarami potyczki, która tu miała miejsce po wkroczeniu Armii Czerwonej. Wśród ofiar są żołnierze niemieccy, kilku rozstrzelanych przez Rosjan jeńców niemieckich, przypadkowi cywile i jeden żołnierz radziecki. Z łobeskich ofiar jest tu pochowana rodzina Barz, ojciec Hermann z czwórką dzieci w wieku 12 (Anneliese), 10 (Eva), 6 (Irmgard) i 3 (Friedchen) lat, których samochód został ostrzelany w dniu 3.03.1945 przez Armię Czerwoną, dwóch łobeskich Landjägermeistrów Haack i Paul Mallwitz, którzy zostali zastrzeleni w pierwszych dniach marca 1945 przez Rosjan, a w listopadzie 1945 pochowany tu został Rudolf Zuleger (13 lat). Groby te jeszcze w latach 70. były oznaczone, a w roku 2014 nie zostały zaznaczone na planie cmentarza w trakcie dokonanej inwentaryzacji.

</doc>
<doc id="350272" url="https://pl.wikipedia.org/wiki?curid=350272" title="Bełcz Wielki">
Bełcz Wielki

Bełcz Wielki (niem. "Oderbeltsch") – wieś w Polsce położona w województwie dolnośląskim, w powiecie górowskim, w gminie Niechlów.
Podział administracyjny.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="350273" url="https://pl.wikipedia.org/wiki?curid=350273" title="Bełczyna">
Bełczyna

Bełczyna – wieś w Polsce położona w województwie dolnośląskim, w powiecie lwóweckim, w gminie Wleń, na Pogórzu Kaczawskim w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="350274" url="https://pl.wikipedia.org/wiki?curid=350274" title="Bełda">
Bełda

Bełda – wieś w Polsce położona w województwie podlaskim, w powiecie grajewskim, w gminie Rajgród, przy drodze krajowej nr 61.
Do roku 1954 oraz w latach 1973–1976 miejscowość była siedzibą gminy Bełda. W latach 1954–1972 wieś należała i była siedzibą władz gromady Bełda. W latach 1975–1998 miejscowość administracyjnie należała do województwa łomżyńskiego. 
Historia.
Do XIII wieku w miejscu dzisiejszej Bełdy znajdowała się duża jaćwieska wieś o nazwie Bołdykiszcza. Została ona zniszczona podczas najazdu na Jaćwingów w latach 1254–1256. Opuszczone tereny zostały zasiedlone dopiero na początku XVIII wieku, gdy powstała miejscowość Bełda. Wieś rozwinęła się w pierwszej połowie XIX wieku, kiedy to znalazła się na trasie traktu warszawsko-petersburskiego. Około roku 1870 stała się siedzibą nowo utworzonej gminy Bełda. 
Podczas I wojny światowej, w październiku 1914 roku nieopodal Bełdy toczyły się działania wojenne, pomiędzy Rosją i Niemcami, czego pamiątką jest cmentarz nieopodal wsi. 
W 1929 roku majątki ziemskie posiadała tu Eugenia Borowska (63 mórg). Istniał skład wyrobów betonowych, jadłodajnia, sklepy z artykułami kolonialnymi (dwa) i spożywczy. Swoje warsztaty prowadzili kowale (czterech), krawiec, murarz, stolarz i ślusarz. 
W czasie II wojny światowej Bełda była siedzibą Placówki Bełda AK, którą dowodził Leon Karwowski. We wsi znajdował się także komisariat niemieckiej żandarmerii. 

</doc>
<doc id="350275" url="https://pl.wikipedia.org/wiki?curid=350275" title="Bełdno">
Bełdno

Bełdno – wieś w Polsce położona w województwie małopolskim, w powiecie bocheńskim, w gminie Żegocina.
Wieś Bedlna położona w końcu XVI wieku w powiecie szczyrzyckim województwa krakowskiego była własnością klasztoru kanoników regularnych w Trzcianie. W latach 1975–1998 miejscowość administracyjnie należała do województwa tarnowskiego. Integralne części miejscowości: Granice, Mrowcówka, Podlas, Połom, Siandajówka.
Położenie.
Pod względem geograficznym Bełdno znajduje się na Pogórzu Wiśnickim, u północnych podnóży Kamionnej należącej do Beskidu Wyspowego.
Historia.
Wieś Bełdno (dawniej znane jako "Belne" prawdopodobnie od włoskiego słowa "bella" czyli piękna). Została ona lokowana w roku 1398 na prawie niemieckim. Była własnością Klasztoru Kanoników św. Marka z Trzciany Libichowej. W czasie I wojny światowej – jak opowiadają mieszkańcy – kwaterowały tu polskie legiony uczestniczące w operacji limanowsko–łapanowskiej.

</doc>
<doc id="350276" url="https://pl.wikipedia.org/wiki?curid=350276" title="Bełdów-Krzywa Wieś">
Bełdów-Krzywa Wieś

Bełdów-Krzywa Wieś – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350277" url="https://pl.wikipedia.org/wiki?curid=350277" title="Bełek">
Bełek

Bełek – wieś w Polsce położona w województwie mazowieckim, w powiecie grójeckim, w gminie Nowe Miasto nad Pilicą.
W latach 1975–1998 miejscowość administracyjnie należała do województwa radomskiego.
Przez miejscowość przepływa rzeczka Lubanka, lewobrzeżny dopływ Pilicy.

</doc>
<doc id="350278" url="https://pl.wikipedia.org/wiki?curid=350278" title="Bełszewo">
Bełszewo

Bełszewo – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka (zobacz BIP).
Demografia.
W roku 1882 posiadała 250 mieszkańców. Według Narodowego Spisu Powszechnego (III 2011 r.) liczyła 258 mieszkańców. Jest szóstą co do wielkości miejscowością gminy Osięciny.
Historia.
Miejscowość znana w XIX wieku jako "Bełszewo", wieś w gminie i parafii Osięciny w powiecie nieszawskim. W roku 1882 mieszkańców było 250, gospodarujących na 255 morgach włościańskich. Dwór posiadał 570 mórg.

</doc>
<doc id="350279" url="https://pl.wikipedia.org/wiki?curid=350279" title="Bełsznica">
Bełsznica

Bełsznica (niem. "Belschnitz") – wieś w Polsce położona w województwie śląskim, w powiecie wodzisławskim, w gminie Gorzyce. W latach 1945-54 siedziba gminy Bełsznica.
Położenie.
Geograficznie Bełsznica leży u stóp wzgórz leśnych Płaskowyżu Rybnickiego. Ze wzgórza położonego 256 m n.p.m. rozciąga się widok nad dolinę Odry i Olzy aż po Bramę Morawską. Historycznie miejscowość leży na Górnym Śląsku.
Administracyjnie jest położona w południowej części powiatu wodzisławskiego około 11 km na południe od Wodzisławia Śląskiego. W miejscowości znajduje się przystanek kolejowy Bełsznica.
Nazwa.
Nazwa wsi Bełsznica pochodzi prawdopodobnie od rośliny leśnej o tej nazwie. Lasów na tym terenie w dawniejszych czasach było o wiele więcej niż obecnie. Obszary leśne były sukcesywnie zmniejszane poprzez wyrąb drzew, używanych wówczas do budowy domów i na opał. Pozostałości po tamtych czasach to okazała lipa i dąb rosnącego na grobli dawnego stawu olzańskiego.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Belschnitz" oraz polską "Belśnice".
Historia.
Po raz pierwszy nazwę Bełsznica spotykamy w dokumencie z roku 1239. Zawiera on wykaz miejscowości składających dziesięciny dla prepozyta Kolegiaty św. Krzyża w Opolu, założonej przez biskupa Tomasza II w latach 1232-1239. Z tego też faktu wynika, że wieś istniała już w początkach XIII wieku, a więc jeszcze na prawie polskim.
Mapa z roku ok. 1550 przedstawia Bełsznicę wchodzącą w skład majoratu bogumińskiego, wydzielonego z księstwa raciborskiego, który od wschodu graniczy z ziemią wodzisławską, od południa – z księstwem cieszyńskim. Majorat bogumiński przez wiele lat był kierowany przez rycerzy.
Z dokumentu z roku 1521 dowiadujemy się, że Bełsznica wraz z kilkoma innymi miejscowościami zostaje sprzedana księciu Janowi Opolskiemu.
Następne wzmianki o Bełsznicy pochodzą z lat 1679 i 1687/88. Są to lata, w których odbywały się wizytacje biskupie parafii Rogów, do której już wówczas należała Bełsznica.
Na mapie I.W. Wielanda z roku 1736 uwidocznione są na terenie Bełsznicy dwa stawy z których jeden rozciąga się aż po granice Uchylska i Odry.
Pozostałościami po stawach są "groble" – usypane wały ziemne, rozciągające się w pd-zach. części wsi.
Kto i kiedy wybudował groble trudno określić, ale wiadomym jest iż w XV w. Na tych terenach rozwinęła się na dużą skalę przesadkowa hodowla karpia, która stanowiła główne źródło utrzymania tutejszej ludności. Na przełomie XVIII i XIX w. staw jeszcze istniał, nazwany na mapie Massenbacha z r. ok. 1780 "wielkim stawem olzańskim".
Z mapy tej dowiadujemy się również o istnieniu młyna na potoku, płynącego z terenów leśnych Czyżowic, a usytuowanego przy drodze ciągnącej się od Cieszyna poprzez Bełsznicę do Raciborza (tzw. "droga królewska").
W roku 1813 książę Lichnowski odsprzedaje Bełsznicę niejakiemu Forsterowi. Ten zaś ze swojej strony sprzedaje te dobra alodialne w roku 1817 baronowi von Gruttschreiber. Ten z kolei sprzedał Bełsznicę w roku 1839 wraz z pobliskimi wioskami, właścicielowi dóbr rycerskich von Wallhohofen, od którego w roku 1839 nabywa je hrabia Arco który posiadał je do lat 90 XIX w.
W okresie międzywojennym ziemie wydzierżawione zostały Rybnickiemu Zjednoczeniu Węglowemu, zaś po II wojnie światowej – upaństwowione. W roku 1874 utworzono policyjne okręgi urzędowe tzw. "Amtsbezirke". Bełsznica wraz z kolonią Gruttschreiber, Młyńsko i domami polnymi weszła w okręg urzędowy Gorzyce. Naczelnikiem stał się hrabia Arco.
Po zdobyciu niemal całego Śląska przez Królestwo Prus w wieku XVIII (16.07.1740 r.) wprowadzono obowiązek posiadania pieczęci przez gminy wiejskie. Bełsznica nie posiada własnego herbu lecz używa pieczęci czysto napisowych z czasów niemieckich w XIX w. Znana jest pieczęć do laku z napisem: Siegel d. Gemeinde /Belschltz/Ryb. B. Bez. Oppeln/ – 31 mm.
W 1921 r. w pobliżu miejscowości miała miejsce bitwa. Po przyłączeniu do Polski 21.10.1921 r. sprawiono tej miejscowości dwie pieczęcie również bezherbowe, które w środku mają napis: Powiat Rybnicki, zaś w otoku Gmina (Bełsznica).
Lata 1884-86 przynoszą Bełsznicy trakt kolei żelaznej, ciągnącej się z Wodzisławia Śląskiego do Chałupek. Przystanek w Bełsznicy nosił nazwę "Gorzyce". W roku 1888 zbudowano w Bełsznicy remizę strażacką. Nasilające się na tym terenie pożary spowodowały zorganizowanie w roku 1911 przez Karola Siedlaczka, jednej z pierwszych w tym rejonie Ochotniczej Straży Pożarnej. Jej działalność objęła zasięgiem dwie gromady – Bełsznicę i Odrę. W latach 1927/28 wybudowano we wsi sieć elektryczną. Dostawcą energii było gwarectwo rybnickie, zaś koszty związane z tą inwestycją zostały sfinansowane z pożyczki amerykańskiej, której udzieliły gminie władze województwa śląskiego.
Demografia.
W roku 1929 liczba mieszkańców w Bełsznicy wynosiła 758 osób, w 1997 r. – 1046.

</doc>
<doc id="350280" url="https://pl.wikipedia.org/wiki?curid=350280" title="Bełtno">
Bełtno

Bełtno (niem. "Boltenhagen") – wieś w Polsce położona w województwie zachodniopomorskim, w powiecie świdwińskim, w gminie Świdwin.
Według danych z 1 stycznia 2011 roku wieś liczyła 144 mieszkańców. 
Wieś położona ok. 7 km na zachód od Świdwina. Osada wzmiankowana w 1811 r. gdy uwłaszczono tu pięciu gospodarzy. Pod koniec XIX w. istniały tu cegielnia, krochmalnia i majątek ziemski (512 ha). We wsi zachował się park o powierzchni 3,5 ha.

</doc>
<doc id="350281" url="https://pl.wikipedia.org/wiki?curid=350281" title="Bełwin">
Bełwin

Bełwin – wieś w Polsce położona w województwie podkarpackim, w powiecie przemyskim, w gminie Przemyśl.
Położenie geograficzne.
Wieś Bełwin położona jest 300 m nad poziomem morza, na wzgórzu i w dolinie potoku Łętowianka. Swe przepiękne położenie pomiędzy lasami zawdzięcza wzgórzu, na którym znajduje się większość zabudowań. Podziwiać można otaczające wieś lasy i dolinę potoku. Największym wzniesieniem na zachód od wsi jest góra Karczmarowa (407 m), a na północ grzbiet oddzielający Bełwin od wsi Maćkowic, który dochodzi do (394 m). Bełwin sąsiaduje z obrzeżami wsi leżącymi za otaczającami ja lasami. I tak na północny zachód z Wolą Maćkowską, na północny wschód z przysiółkiem wsi Maćkowice Zagrody, a dalej z przysiółkami wsi Ujkowice Wołosówka, a na wschód – Pod Łętownią, na południowy wschód z wsią Łętownia, a na południe z wsią Wapowce. Na zachód od wsi rozciąga się duży kompleks lasów.
Wieś dzieli się na kilka części, które w połowie XIX wieku posiadały oddzielne nazwy: Brzegolina, Na Chałupkach, Pod Oblaski, Sobotówka, Strytenyce, Tarnawa.
Pochodzenie nazwy wsi.
Wioska powstała na przełomie XVI i XVII wieku, po wykupieniu klucza żurawickiego przez rodzinę Lubomirskich. Pierwotną nazwę – Lubomierz, przyjęło od rodowej siedziby Lubomirskich – Lubomierza w pow. bocheńskim. W 1612 nastąpiło prawne uregulowanie granic pomiędzy nowo powstałą wioską a sąsiednimi wioskami Łętownią i Ujkowicami. Nazwę wsi odnotowano także w 1628 roku w rejestrze poborowym ziemi przemyskiej. W roku 1657 występuje nazwa Bełgina, w roku 1724 występuje przekształcona nazwa wsi – Bełwin, a w roku 1851 obok nazwy Bełwin występuje nazwa ruska-ukraińska Bowyno, którą spotykamy w okresie późniejszym w literaturze i publikacjach ukraińskich. Rekonstruowana forma historyczna nazwy wsi brzmi z polska Bełżyna, a z ukraińska Bołhina, co oznacza (od czasownika bowkaty- bołkati, gadać, paplać; polskie bełkotać-bełgotać) hałaśliwą rzekę od wskazanego czasownika. Łętowianka jest potokiem-rzeką górską o dużym spadku i kamienistym dnie, co powoduje szum przepływającej wody.Jeszcze inne pochodzenie nazwy wsi podaje legenda, która mówi iż w czasie najazdów Tatarów ówczesna ludność wsi i miast uciekała na zachód lub kryła się w lasach, aby uchronić się przed jasyrem (niewolą tatarską). Tereny te były słabo zaludnione, a nieliczne osady leżały nad większymi rzekami lub przy szlakach handlowych. Górzyste okolice Przemyśla były zalesione, a z uwagi na brak dróg mogły stanowić schronienie dla ludności. Według podania, w czasie najazdu Tatarów jeden z gospodarzy z wsi Maćkowice nazwiskiem Bełwin skrył się wraz z rodziną w okolicznych mało dostępnych lasach. Po opuszczeniu tych terenów przez Tatarów, nie wrócił już do Maćkowic, lecz wykarczował tyle lasu, aby uzyskane w ten sposób pole mogło zapewnić utrzymanie jego rodzinie. Wybudował też dom i zabudowania gospodarcze. Wybrane przez Bełwina miejsce na założenie gospodarstwa było bezpieczne z uwagi na brak dróg do okolicznych wsi. Gęste lasy otaczające jego siedzibę, poprzecinane jarami i płynący dołem potok dostarczający bydłu wody, stwarzały dobre warunki utrzymania rodziny i zapewniały jej bezpieczeństwo. Z czasem rodzina powiększyła się. Powstały dalsze gospodarstwa. Rozrastająca się osada przekształciła się stopniowo w wieś. Stanowiła też bezpieczne miejsce w czasie najazdów tatarskich, tureckich i kozackich. Otaczające Bełwin lasy dawały potrzebny budulec, drewno na opał, stwarzały możliwość łowów, zbioru jagód i grzybów, a rzeka – połowu ryb. Tyle mówi legenda o powstaniu wsi i jej rzekomym założycielu Bełwinie, od którego nazwiska wywodzi się podobno nazwa wsi.
Historia.
Wieś, położona w powiecie przemyskim, była własnością Stanisława Karola Antoniego Fredry, została spustoszona w czasie najazdu tatarskiego w 1672 roku. W 1898 roku wieś od Ignacego Dembowskiego nabył książę Władysław Sapieha za 88.000 złr.
Transport.
Do miasta Przemyśl kursują linie autobusowe nr 1,11,36

</doc>
<doc id="350282" url="https://pl.wikipedia.org/wiki?curid=350282" title="Bełzów">
Bełzów

Bełzów – wieś sołecka w Polsce położona w województwie świętokrzyskim, w powiecie kazimierskim, w gminie Skalbmierz.
W latach 1975–1998 miejscowość administracyjnie należała do województwa kieleckiego.
Historia.
W wieku XIX wieś podlegała administracyjnie gminie Boszczynek i parafii Skalbmierz
W roku 1827 w Bełzowie było 22 domy, 122 mieszkańców.
Z zapisów Długosza wiadomo, że w połowie XV wieku dziedzicem wsi był Jan Kot herbu Pilawa, wieś miała wówczas 2½ łana kmiecego, dwóch zagrodników, folwark i karczmę.Dziesięciną dzieliły się 3 prebendy katedry krakowskiej. (Długosz L.B. t.I s.29)

</doc>
<doc id="350283" url="https://pl.wikipedia.org/wiki?curid=350283" title="Beźnik">
Beźnik

Beźnik dawniej też Brzeźnik – wieś w Polsce położona w województwie mazowieckim, w powiecie przysuskim, w gminie Przysucha.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Wojciecha w Skrzyńsku.

</doc>
<doc id="350284" url="https://pl.wikipedia.org/wiki?curid=350284" title="Biadaczew">
Biadaczew

Biadaczew – wieś w Polsce położona w województwie łódzkim, w powiecie sieradzkim, w gminie Burzenin.
W latach 1975–1998 miejscowość administracyjnie należała do województwa sieradzkiego. Wieś leży w odległości 5 km na pd. od Burzenina. Sołectwo zajmuje pow. 177 ha, mieszka tu 97 osób. W skład sołectwa wchodzi przysiółek Jastrząb. Biadaczew sąsiaduje z następującymi sołectwami: Waszkowskie, Majaczewice, Szczawno, Grabówka, Wolnica Grabowska.
Wieś posiada własną świetlicę wybudowaną na początku lat 70. Eksploatowane są dwie żwirownie.
4 września 1939 żołnierze Wehrmachtu zamordowali Józefa Kowalczyka a ciężko ranili Pabianiaka.

</doc>
<doc id="350285" url="https://pl.wikipedia.org/wiki?curid=350285" title="Biadaczka">
Biadaczka

Biadaczka – wieś w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Kamionka. Według Narodowego Spisu Powszechnego (III 2011 r.) wieś liczyła 84 mieszkańców.

</doc>
<doc id="350286" url="https://pl.wikipedia.org/wiki?curid=350286" title="Biadaszka">
Biadaszka

Biadaszka – wieś w Polsce, położona w województwie dolnośląskim, w powiecie milickim, w gminie Cieszków.
W latach 1975–1998 wieś administracyjnie należała do województwa wrocławskiego.

</doc>
<doc id="350287" url="https://pl.wikipedia.org/wiki?curid=350287" title="Biadki">
Biadki

Biadki – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
Leżą ok. 10 km na południowy wschód od Krotoszyna i ok. 18 km na zachód od Ostrowa Wlkp., przy linii kolejowej nr 14 Ostrów Wlkp.-Krotoszyn (stacja kolejowa) i nr 36 Ostrów-Lubin. Przez wieś przechodzą linie komunikacji miejskich Krotoszyna i Ostrowa.
Historia.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Biadki należały do okręgu krotoszyńskiego tego powiatu i stanowiły część majątku Smoszewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 298 mieszkańców, którzy zamieszkiwali 37 dymów (domostw).
23 stycznia 1945 roku wkraczające do Wielkopolski oddziały sowieckie rozstrzelały przebywających we wsi jeńców węgierskich (18 lub 19 żołnierzy), których porzucili wycofujący się Niemcy. Rozkaz został wydany przez dowódcę wkraczającego do wioski oddziału w momencie kiedy jeńcy zaczęli się poddawać.
W latach 1954-1971 wieś należała i była siedzibą władz gromady Biadki, po jej zniesieniu w gromadzie Krotoszyn. W latach 1975–1998 miejscowość administracyjnie należała do województwa kaliskiego, a w okresie międzywojenny, przed rokiem 1975 i od 1999 do powiatu krotoszyńskiego.

</doc>
<doc id="350288" url="https://pl.wikipedia.org/wiki?curid=350288" title="Biadoliny Radłowskie">
Biadoliny Radłowskie

Biadoliny Radłowskie – wieś w Polsce położona w województwie małopolskim, w powiecie tarnowskim, w gminie Wojnicz.
W latach 1954-1961 wieś należała i była siedzibą władz gromady Biadoliny Radłowskie, po jej zniesieniu w gromadzie Biadoliny Szlacheckie. W latach 1975–1998 miejscowość administracyjnie należała do województwa tarnowskiego.
Warunki naturalne.
Wieś jest położona na wschodnim skraju Podgórza Bocheńskiego na obszarze łagodnych wzniesień o wysokości 230–270 m n.p.m. Przepływa przez nią potok Pokrzywka, dopływ Kisieliny.
Parafia, obiekty sakralne, podania religijne.
Parafia pw. Najświętszego Serca Pana Jezusa w Biadolinach została utworzona w 1938 roku; przedtem Biadoliny Radłowskie należały do parafii pw. św. Wawrzyńca w Wojniczu. We wsi znajduje się kościół parafialny wzniesiony w latach 1964–1967, cmentarz parafialny i dwie kapliczki: św. Stanisława Biskupa, pochodząca z XIX wieku, oraz św. Piotra i św. Pawła. Parafia w Biadolinach należy do dekanatu w Porąbce Uszewskiej w diecezji tarnowskiej i obejmuje wsie Biadoliny Radłowskie, Biadoliny Szlacheckie oraz Perła.
Proboszczami parafii w Biadolinach byli kolejno: ks. Józef Pochroń (lata 1938–1961), ks. Józef Łakomy (lata 1961–1993), ks. Antoni Gieroń (lata 1993–2015) i ks. Zbigniew Dudek (od 2015 roku).
W kościele parafialnym w Biadolinach znajdują się zabytkowe rzeźby przeniesione z kapliczki wiejskiej: św. Anna Samotrzeć, gotycka, ok. 1500 roku; św. Jan Chrzciciel, barokowa, z XVIII wieku; św. Piotr i św. Paweł, barokowe, z XVIII wieku.
Z kapliczką św. Piotra i św. Pawła znajdującą się na terenie wsi wiąże się legenda ludowa o apostołach, którzy przywrócili wzrok niewidomemu wodą z cudownego źródełka.
Historia i demografia.
Prehistoria.
Powierzchniowe badania archeologiczne prowadzone na terenie wsi w latach 80. XX wieku wskazują na ślady osadnictwa z epoki kamiennej (neolit).
XV wiek.
Biadoliny, których części zwano także Biadolinami Biskupimi i Biadolinami Kapitulnymi, zostały wzmiankowane po raz pierwszy w 1415 roku (sołtys Stanisław); początkowo stanowiły własność rycerską. W 1494 roku wieś została zakupiona przez prymasa Polski, kardynała Fryderyka Jagiellończyka, i włączona do tzw. klucza radłowskiego dóbr biskupów krakowskich (od nazwy miejscowości Radłów). W XV wieku Biadoliny należały do powiatu wojnickiego w województwie krakowskim.
XVI i XVII wiek.
W XVI wieku wieś należała administracyjnie do powiatu pilzneńskiego w województwie sandomierskim ("Districtus Pilznensis, Palatinatus Sandomirensis"). W 1536 roku w dobrach biskupich w Biadolinach mieszkało 16 kmieci i 4 zagrodników; we wsi znajdowała się karczma i produkowano miody. W 1581 roku dobra biskupie w Biadolinach obejmowały 7 łanów gruntu; we wsi mieszkało 18 kmieci, 3 zagrodników, 3 komorników, 2 ubogich i 3 rzemieślników. Po 1630 roku Biadoliny przeszły w wieczystą dzierżawę kapituły krakowskiej.
XVIII wiek.
W XVIII wieku na terenie miejscowości powstały cegielnia i gorzelnia. W 1772 roku, po I rozbiorze Polski, wieś znalazła się na terytorium Austro-Węgier. Dobra radłowskie biskupów krakowskich, obejmujące wraz z Biadolinami Radłowskimi około 20 wsi, zostały czasowo zasekwestrowane przez władze austriackie w 1782 roku, gdy biskupem krakowskim był Kajetan Ignacy Sołtyk, a w 1785 roku uległy całkowitej konfiskacie i stały się galicyjskimi dobrami kameralnymi. Następnie zasiliły fundusz religijny utworzony patentem cesarskim z dnia 15 lipca 1785 roku. W tym okresie miejscowość należała administracyjnie do cyrkułu bocheńskiego, okręg Radłów, a pieczęć gromady Biadoliny Radłowskie przedstawiała św. Wawrzyńca w szatach diakońskich z atrybutami męczeństwa w rękach.
XIX wiek.
W 1808 roku wieś liczyła 559 mieszkańców i 109 domów złożonych z 147 izb; w 1820 roku kupił ją od funduszu religijnego baron Karol Badenfeld. W 1856 roku przez Biadoliny Radłowskie poprowadzono Kolej galicyjską im. Karola Ludwika (niem. "k.k.priv. Galizische Carl Ludwig-Bahn (CLB)"), ze stacją kolejową w Biadolinach Szlacheckich.
W 1857 roku miejscowość liczyła 785 mieszkańców; w tym okresie właścicielem dóbr tabularnych w Biadolinach Radłowskich był hrabia Wilhelm Hompesch (1799–1861), właściciel majątku w Rudniku nad Sanem; do rodziny Hompeschów należał również majątek w Radłowie.
W 1867 roku w Biadolinach Radłowskich założono staraniem gminy szkołę wiejską; w 1874 roku decyzją Rady Szkolnej Krajowej we Lwowie została ona uznana za szkołę etatową, podlegającą władzom szkolnym Galicji. Obecnie we wsi działa publiczna szkoła podstawowa i publiczne gimnazjum, które w 2009 roku otrzymało imię księdza Józefa Łakomego, wieloletniego proboszcza parafii w Biadolinach.
W 1872 właścicielem posiadłości w Biadolinach Radłowskich był Ludwik Helcel (1810–1872), bankier i filantrop, wiceprezydent Krakowa z rodziny krakowskich bankierów, których nazwisko brzmiało pierwotnie Hölzel von Sternstein, żonaty z Anną Helcel z Treutlerów (1813–1880); do Ludwika Helcla należała także posiadłość w Radłowie. Anna Helcel, jako właścicielka dóbr radłowskich, na prośbę gminy obdarowała szkołę wiejską w Biadolinach kawałkiem gruntu.
W 1880 roku Biadoliny Radłowskie liczyły 153 domy i 922 mieszkańców; oprócz szkoły ludowej jednoklasowej znajdowała się tam kasa pożyczkowa gminna.
W 1890 roku wieś liczyła 892 mieszkańców; właścicielem posiadłości w Biadolinach Radłowskich był Henryk Dolański (1856–1935) z Grębowa, będący również właścicielem posiadłości w Radłowie.
Według spisu ludności z dnia 31 grudnia 1900 roku miejscowość liczyła 891 mieszkańców (429 płci męskiej i 462 płci żeńskiej), z czego 877 było wyznania rzymskokatolickiego, a 14 wyznania mojżeszowego. W tym czasie Biadoliny Radłowskie obejmowały 1568 hektarów gruntu (w tym 572 hektarów pól, 100 hektarów łąk i 812 hektarów lasu); we wsi znajdowały się 173 domy i szkoła ludowa dwuklasowa.
XX wiek i czasy najnowsze.
W okresie I wojny światowej w miejscowości przeprowadzono pierwszą udaną próbę kierowania ogniem baterii artylerii z samolotu drogą radiową, czyli bez bezpośredniej widoczności miejsca ostrzeliwania. W styczniu 1915 roku zostały ostrzelane i zniszczone pozycje obronne wojsk rosyjskich znajdujące się pod Tarnowem. Ostrzał prowadzono z wykorzystaniem czterech najcięższych moździerzy Škoda o kalibrze 305 mm rozmieszczonych w rejonie Biadolin Radłowskich, a obserwacje były prowadzone z wykorzystaniem dwupłatowca Albatros B. I o imieniu „MUZZL” z Flik 1 ("Fliegerkompanie 1") wyposażonego w radiotelegraf, którego załogę tworzyli: oberleutnant Max Hesse i oberleutnant Ludwig Dumbacher. Samolot ten wystartował z lotniska polowego armii austro-węgierskiej położonego w Biadolinach Radłowskich.
W 1918 roku wieś liczyła 956 mieszkańców; właścicielem posiadłości w Biadolinach Radłowskich i Radłowie był w dalszym ciągu Henryk Dolański. W 1920 roku miejscowość weszła w skład województwa krakowskiego. W tym okresie Henryk Dolański przeprowadził prywatną parcelację dworskich gruntów i w 1922 roku pozostały przy nim tylko lasy. Po jego śmierci ich właścicielem został Henryk Skrzyński, syn Ireny Dolańskiej, córki Henryka Dolańskiego.
W okresie II wojny światowej miejscowość znajdowała się na terenie dystryktu krakowskiego Generalnego Gubernatorstwa. W czasie okupacji niemieckiej w tym rejonie aktywnie działała konspiracja Armii Krajowej; uczestniczył w niej m.in. nauczyciel i kierownik szkoły w Biadolinach, porucznik Adam Bartosz „Kmicic” (1909–1944), oficer dywersji w Obwodzie AK „Batuta” – Brzesko. W 1944 roku jeden z mieszkańców wsi został rozstrzelany przez Gestapo z Krakowa za udzielanie pomocy Żydom. Wojska niemieckie wycofały się z rejonu Biadolin w styczniu 1945 roku w wyniku ofensywy styczniowej Armii Czerwonej na odcinku 1 Frontu Ukraińskiego.
W 2008 roku wieś liczyła 1241 mieszkańców i miała obszar 1562,47 hektarów.
Inne.
W miejscowości działa Ludowy Klub Sportowy „Pogoń” Biadoliny Radłowskie, założony w 1946 roku, i znajduje się jednostka Ochotniczej Straży Pożarnej, która w 2007 roku obchodziła stulecie istnienia. W Biadolinach Radłowskich mieści się siedziba leśnictwa, podległego nadleśnictwu w Dąbrowie Tarnowskiej.
W miejscowości urodził się Antoni Wolak, poeta polski mieszkający w Calgary w Kanadzie.

</doc>
<doc id="350289" url="https://pl.wikipedia.org/wiki?curid=350289" title="Bialiki">
Bialiki

Bialiki – wieś w Polsce położona w województwie podlaskim, w powiecie kolneńskim, w gminie Kolno. 
W okresie międzywojennym stacjonowała tu placówka Straży Celnej „Bialiki”.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Zwiastowania Najświętszej Maryi Panny w Lachowie.
Pomniki przyrody.
Na południe od Bialik znajduje się pomnik przyrody - głaz narzutowy, o obwodzie ok. 8,4m, wysokości - 1,6m, długości - 2,9m.

</doc>
<doc id="350291" url="https://pl.wikipedia.org/wiki?curid=350291" title="Menkalinan">
Menkalinan

Menkalinan ("Beta Aurigae", "β Aur") – druga co do jasności gwiazda w gwiazdozbiorze Woźnicy, odległa od Słońca o ok. 81 lat świetlnych.
Nazwa.
Gwiazda ta nosi tradycyjną nazwę Menkalinan, która wywodzi się od arabskiego , co oznacza „ramię woźnicy”. Międzynarodowa Unia Astronomiczna w 2016 roku formalnie zatwierdziła użycie nazwy Menkalinan dla określenia tej gwiazdy.
Charakterystyka obserwacyjna.
Jej wielkość obserwowana to 1,90, zaś wielkość absolutna jest równa −0,08m. W 1889 roku Antonia Maury odkryła, że Beta Aurigae to gwiazda spektroskopowo podwójna, druga znana po Zeta Ursae Majoris.
Charakterystyka fizyczna.
Jest to gwiazda zmienna zaćmieniowa typu β Persei. Okres zmienności to 3,9600421 d – jeden ze składników zasłania drugi i w ten sposób dochodzi do zmian jasności układu.
Dwa składniki układu zaćmieniowego Beta Aurigae A są podobnymi karłami lub podolbrzymami typu widmowego A, o jasności ok. 48 razy większej niż Słońce; temperatury ich powierzchni to około 9200 K. Jasność wizualna całego systemu zaćmieniowego zmienia się w zakresie 1,89m – 1,98m. Masy gwiazd to odpowiednio 2,33 i 2,25 . Średnica składnika Beta Aurigae Aa jest równa trzem średnicom Słońca, ale wskutek wzajemnego oddziaływania gwiazdy nie są sferyczne.
Składnik Beta Aurigae C o wielkości obserwowanej 14,1, będący czerwonym karłem, jest widoczny na niebie w odległości 13,4″ od centralnej pary (pomiar z 2011 r.). Okrąża on ją w odległości co najmniej 330 au. Na niebie w pobliżu Menkalinana widoczna jest także gwiazda Beta Aurigae B (wielkość 10,86m), oddalona o 187,2″ (pomiar z 2011 r.), jednak ma ona zupełnie inny ruch własny i jest tylko optycznym kompanem.

</doc>
<doc id="350292" url="https://pl.wikipedia.org/wiki?curid=350292" title="Biała Błotna">
Biała Błotna

Biała Błotna – wieś w Polsce położona w województwie śląskim, w powiecie zawierciańskim, w gminie Kroczyce.
W latach 1975–1998 miejscowość administracyjnie należała do województwa częstochowskiego.
Przez miejscowość przepływa niewielka rzeka Białka, która zasila w wodę miejscowe stawy rybne o łącznej powierzchni ok. 48 ha.

</doc>
<doc id="350293" url="https://pl.wikipedia.org/wiki?curid=350293" title="Białachowo">
Białachowo

Białachowo – wieś kociewska w Polsce położona w województwie pomorskim, w powiecie starogardzkim, w gminie Zblewo.
W latach 1975–1998 miejscowość administracyjnie należała do województwa gdańskiego.

</doc>
<doc id="350294" url="https://pl.wikipedia.org/wiki?curid=350294" title="Białaczów">
Białaczów

Białaczów – wieś w Polsce, położona w województwie łódzkim, w powiecie opoczyńskim, w gminie Białaczów. Siedziba gminy Białaczów. Dawniej miasto; uzyskał lokację miejską przed 1450 rokiem, zdegradowany po 1674 roku, ponowne nadanie praw miejskich w 1787 roku, degradacja w 1869 roku. Miasto prywatne Królestwa Kongresowego, położone było w 1827 roku w powiecie koneckim, obwodzie opoczyńskim województwa sandomierskiego.
W latach 1954–1972 wieś należała i była siedzibą władz gromady Białaczów. W latach 1975–1998 miejscowość administracyjnie należała do województwa piotrkowskiego, zaś przed 1975 do województwa kieleckiego.
W pobliżu miejscowości znajduje się rezerwat leśny Białaczów.
Wieś jest siedzibą rzymskokatolickiej parafii św. Jana Chrzciciela.
Historia.
W XIII wieku miejscowość była własnością Odrowążów i Białaczowskich, w XVIII wieku (od około 1727) i XIX wieku – Małachowskich.
W roku 1827 spisano w Białaczowie 81 domów i 651 mieszkańców.
W 1858 roku Białaczów posiadał 77 domów i 900 mieszkańców. W roku 1880 było tu już 94 domów, 1180 mieszkańców.
Natomiast Białaczów folwark miał 2590 mórg obszaru, w tym do osady i włościan należało 924 mórg.
Parafia Białaczów w dekanacie opoczyńskim liczyła 3981 dusz.
Stanisław Małachowski nadał wolność osobistą ludności wiejskiej, zbudował zakłady przemysłowe w Petrykozach, Rudzie i Parczowie, pałac oraz ratusz dla miejskiej władzy. Zmiana właściciela dóbr białaczowskich miała miejsce w 1888 roku, kiedy w spadku przejął je Ludwik Broel-Plater, jego syn Zygmunt wybudował cegielnię i tartak w Petrykozach. Po I wojnie światowej uregulowane zostały serwituty i przeprowadzona została parcelacja majątków w Parczowie, Petrykozach i Żelazowicach. W roku 1945 majątek białaczowskich został przejęty na rzecz Skarbu Państwa na podstawie dekretu PKWN z dnia 6 września 1944 r. Rodzina Platerów została zmuszona do opuszczenia swej siedziby.
Prawa miejskie otrzymał Białaczów w 1456, potwierdzono je w 1787. Od 1795 miejscowość znalazła się w zaborze austriackim, następnie od 1809 w Księstwie Warszawskim, a od 1815 w Królestwie Polskim. W 1787 ówczesny właściciel miasta, Stanisław Małachowski, nadał mu herb przedstawiający w błękitnej tarczy herbowej splecione inicjały majuskułowe „S” i „M” barwy złotej.
W roku 1870 miejscowość utraciła prawa miejskie.
14 lipca 2011 Białaczów ucierpiał w wyniku burzy, której towarzyszył szkwał. Około 260 zabudowań w gminie uległo zniszczeniu lub uszkodzeniu.

</doc>
<doc id="350295" url="https://pl.wikipedia.org/wiki?curid=350295" title="Biała Dolna">
Biała Dolna

Biała Dolna – część wsi Biała w Polsce położona w województwie śląskim, w powiecie kłobuckim, w gminie Kłobuck.
Dawniej samodzielna wieś, była siedzibą sołectwa Biała, w którego skład wchodziła również miejscowość Biała Górna.
Wieś królewska "Biała Mała", położona była w drugiej połowie XVI wieku w powiecie lelowskim województwa krakowskiego, jej tenutariuszem był w 1595 roku Baltazar Zygmunt Trepka.. W latach 1975–1998 miejscowość administracyjnie należała do województwa częstochowskiego.
Przez Białą przepływa Białka, niewielka rzeka dorzecza Warty.
Współcześnie wsie Biała Górna i Biała Dolna stanowią jedną miejscowość. Historyczny podział został zachowany w ewidencji gruntów (obręby geodezyjne).

</doc>
<doc id="350296" url="https://pl.wikipedia.org/wiki?curid=350296" title="Biała Górna">
Biała Górna

Biała Górna – była wieś w Polsce położona w województwie śląskim, w powiecie kłobuckim, w gminie Kłobuck. Obecnie część wsi Biała. Wieś wchodziła w skład sołectwa Biała.
Aktualnie, wsie Biała Górna i Biała Dolna stanowią jedną całość, jednak podziały geodezyjne pozostały.
W latach 1954-1959 wieś należała i była siedzibą władz gromady Biała Górna, po jej zniesieniu w gromadzie Kamyk. W latach 1975–1998 miejscowość administracyjnie należała do województwa częstochowskiego.
Przez miejscowość przepływa Białka, niewielka rzeka dorzecza Warty.
Przez Białą Górną przebiega droga wojewódzka nr 491.

</doc>
<doc id="350297" url="https://pl.wikipedia.org/wiki?curid=350297" title="Biała Kolonia">
Biała Kolonia

Biała Kolonia – wieś w Polsce położona w województwie wielkopolskim, w powiecie konińskim, w gminie Grodziec.
W latach 1975–1998 miejscowość należała administracyjnie do województwa konińskiego.

</doc>
<doc id="350298" url="https://pl.wikipedia.org/wiki?curid=350298" title="Biała-Kopiec">
Biała-Kopiec

Biała-Kopiec – wieś w Polsce położona w województwie łódzkim, w powiecie wieluńskim, w gminie Biała.
W latach 1975–1998 miejscowość administracyjnie należała do województwa sieradzkiego.

</doc>
<doc id="350299" url="https://pl.wikipedia.org/wiki?curid=350299" title="Biała Niżna">
Biała Niżna

Biała Niżna – wieś w Polsce położona w województwie małopolskim, w powiecie nowosądeckim, w gminie Grybów.
Wieś królewska "Biała", położona w drugiej połowie XVI wieku w powiecie sądeckim województwa krakowskiego, należała do tenuty grybowskiej. W latach 1975–1998 miejscowość administracyjnie należała do województwa nowosądeckiego.
Położenie.
Biała Niżna znajduje się w dolinie rzeki Biała. Zabudowania i pola miejscowości zajmują płaskie i dość rozległe dno doliny Białej oraz okoliczne wzgórza, między innymi Matelankę. Znajduje się w dwóch regionach geograficznych: na Pogórzu Rożnowskim (po lewej stronie Białej) i Pogórzu Ciężkowickim (po prawej stronie Białej). Graniczy z miejscowościami: Grybów, Siołkowa, Stróże, Gródek oraz Chodorowa.
Zarys historii.
Ślady bytowania człowieka sięgają czasów przedhistorycznych. Biała Niżna jest starsza od sąsiedniego Grybowa,
co stwierdza dokument lokacyjny tego miasta. W 1830 miejscowość stała się własnością Horschów.
Następnymi właścicielami wsi, dworu, młynu i tartaku byli Amalia i Cyryl Zieliński. W 1846 roku dochodziło do napadów chłopów na dwory w czasie rzezi galicyjskiej, właściciele posiadłości Białej Niżnej zbiegli na pewien czas na Węgry. Następnymi spadkobiercami majątku została córka dotychczasowych właścicieli Konstancja Zielińska (ur. 1819) która poślubiła hrabiego Eustachego Stadnickiego. W 1863 roku chłopi przeciwni powstaniu styczniowego dokonali marszu na Grybów, gdzie znajdował się punkt werbunkowy powstańców.
W 1873 roku całą ziemską posiadłość w Białej Niżnej wraz z dworem, młynem i tartakiem hrabina Konstancja Stadnicka zapisała testamentem sporządzonym 18 listopada, napisała w nim:" … postanawiam aby to miejsce Biała Niżna, tyle dla mnie drogie... było przeznaczone na chwałę Bożą i pożytek wiejskiej ludności ... zapisuję pożytecznemu zgromadzeniu sióstr Dominikanek będących w Wielowsi…". W 1876 roku zmarł hrabia Eustachy Stadnicki, pochowany został w kaplicy grobowej Stadnickich przy kościele parafialnym w Grybowie.
Rok po śmierci męża w 1877 roku Konstancja spotkała się założycielką zgromadzenia Kolumbą Białecką aby omówić przekazanie majątku zakonowi. Konstancja Stadnicka zmarła 23 stycznia 1881 roku, pochowana została w Grybowie. Po śmierci Konstancji majątek użytkowała kuzynka hrabina Olimpia Stadnicka do 11 maja 1895.
Klasztor Zgromadzenia Sióstr świętego Dominika powstał po przejęciu majątku w Białej Niżnej przez zgromadzenie w 1895 i tym samym roku rozbudowano kaplicę dworską na potrzeby zakonu. W latach 1938-1939 kaplicę rozbudowano która po poświęceniu 17 grudnia 1944 roku pełniła funkcję kościoła dla zakonu i mieszkańców wsi.
W okresie okupacji niemieckiej administrator folwarku klasztoru ks Ludwik Jaroński działał w konspiracyjnym podziemiu w komórce Uprawa, zaopatrującej oddziały partyzanckie w żywność.
Przez miejscowość przebiegają droga krajowa nr 28 oraz droga wojewódzka nr 981.
Cmentarz żydowski w Białej Niżnej.
W Białej Niżnej w 1942 roku w czasie okupacji niemieckiej Niemcy zamordowali 360 Żydów, po wojnie w miejscu zbrodni wojennej wybudowano pomnik i utworzono cmentarz żydowski.
Edukacja.
W Białej Niżnej działa Zespół Szkolno-Przedszkolny im. św. Jana Kantego.
Ochotnicza Straż Pożarna.
W miejscowości znajduje się jednostka OSP założona w 1912 roku, posiada samochód DAF GBA.

</doc>
<doc id="350300" url="https://pl.wikipedia.org/wiki?curid=350300" title="Biała Olecka">
Biała Olecka

Biała Olecka – osada w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Nazwa.
Inne nazwy miejscowości: "Bialla, Kamienna, Alt Bialla", a od 1903 do 1945 - "Billstein". 
Historia.
Wieś założona 7 kwietnia 1562 r., jako majątek szlachecki, przez księcia Albrechta, który nadał staroście z Rynu, "Jerzemu von Diebesowi" 150 włók, na których znajdowała się założona już zasiedlona wieś Plewki. W tym czasie do wsi należało użytkowanych 66 włók, a pozostałych 84 stanowił las. Teren leśny należał do majątku ziemskiego Biała Olecka i wieś szlachecka Drozdowo. Von Diebes w ramach wolnizny został zwolniony od podatków i innych świadczeń na 20 lat i zobowiązany był do służby zbrojnej z dwoma końmi w towarzystwie zbrojnego pachołka. 
We wsi w XVIII wieku zbudowano młyn wodny. Właściciele majątku Biała Olecka często się zmieniali. Przez pewien czas majątek był w posiadaniu "Gotarda von Buddenbrock" - majora wojsk polskich. W połowie XVIII wieku mieszkał w Białej Oleckiej nadleśniczy polski - "Ludwik Daszkiewicz". Później właścicielami byli "Semkowscy" i "Warkojowie". 
W 1765 roku we wsi powstała szkoła. 

</doc>
<doc id="350301" url="https://pl.wikipedia.org/wiki?curid=350301" title="Biała Panieńska">
Biała Panieńska

Biała Panieńska – wieś w Polsce położona w województwie wielkopolskim, w powiecie konińskim, w gminie Rychwał.
W latach 1975–1998 miejscowość administracyjnie należała do województwa konińskiego.

</doc>
<doc id="350303" url="https://pl.wikipedia.org/wiki?curid=350303" title="Biała Rządowa">
Biała Rządowa

Biała Rządowa – wieś w Polsce położona w województwie łódzkim, w powiecie wieluńskim, w gminie Biała.
Na jej terenie znajduje się bank, przedszkole i dom strażaka OSP.
W latach 1975–1998 miejscowość administracyjnie należała do województwa sieradzkiego.

</doc>
<doc id="350304" url="https://pl.wikipedia.org/wiki?curid=350304" title="Biała Straż">
Biała Straż

Biała Straż – wieś w Polsce położona w województwie podlaskim, w powiecie hajnowskim, w gminie Kleszczele.
W latach 1975–1998 miejscowość administracyjnie należała do województwa białostockiego.
Miejscowość została utworzona przez legionistów z nadania Piłsudskiego. W strukturze kościoła katolickiego podlega parafii św. Zygmunta w Kleszczelach. Prawosławni mieszkańcy wsi należą do parafii Podwyższenia Krzyża Pańskiego w Werstoku.

</doc>
<doc id="350305" url="https://pl.wikipedia.org/wiki?curid=350305" title="Białasy">
Białasy

Białasy – wieś w Polsce położona w województwie mazowieckim, w powiecie sierpeckim, w gminie Szczutowo.
Historia.
Wieś znana jako "Paprotki Białasy" już w XVII wieku. W XVIII wieku nastąpił rozwój wsi za sprawą osadnictwa niemieckiego. Prawdopodobnie ok. 1840 z inicjatywy ewangelickich rodzin w Białasach założono kantorat, należący do ewangelickiej parafii w Sierpcu. Zbudowano szkołę, kaplicę z dzwonnicą i cmentarz. W kantoracie działała orkiestra dęta.
Według spisu powszechnego z 1921 w Białasach w 28 domach mieszkało 176 osób, z których wszystkie deklarowały się jako ewangelicy i podało niemiecką narodowość. Podobnie w sąsiednich Białasach-Żochowo (12 domów i 70 mieszkańców) i Jońcach (Białasy) (15 domów i 82 mieszkańców). Łączna liczba mieszkańców gminy Szczutowo wyznania ewangelickiego według spisu wynosiła 664 osoby.
Po 1945 ewangeliccy mieszkańcy opuścili okoliczne tereny.
Po 1945 cmentarz ewangelicki ulegał stopniowej dewastacji. W latach 2010-2012 dzięki inicjatywie grupy historycznej "ULTIMA THULE" z Sierpca w którą zaangażowali się uczniowie z Gimnazjum im. Polskich Olimpijczyków w Szczutowie teren cmentarza został uporządkowany. Obecnie znajduje się na nim kilkanaście zrekonstruowanych nagrobków, lapidarium, krzyż oraz tablica informacyjna.
W latach 1975–1998 miejscowość administracyjnie należała do województwa płockiego.

</doc>
<doc id="350306" url="https://pl.wikipedia.org/wiki?curid=350306" title="Białaszewo (wieś)">
Białaszewo (wieś)

Białaszewo – wieś w Polsce położona na trasie Ciemnoszyje–Klimaszewnica w województwie podlaskim, w powiecie grajewskim, w gminie Grajewo. Urbanistycznie wieś jest typową ulicówką.
W miejscowości znajduje się kościół, który jest siedzibą parafii św. Stanisława Biskupa i Męczennika. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Grajewo.
Historia.
Jan z Godaczy herbu Gozdawa, podpisek i wójt łomżyński, noszący przydomek Białas, założył wieś nazwaną Białaszewo na 21 włókach lasu kupionych w 1524 roku od księcia Janusza III na obszarze książęcej puszczy Dybła. W 1553 roku spadkobiercami Białasa zostali jego zięciowie. Hieronim Kępisty z żoną Urszulą oraz Wojciech Rzewuski z żoną Anną z Godaczewskich. W drugiej połowie XVI wieku Białaszewo było w posiadaniu Wojsławskich, Płońskich i Turowskich. Prywatna wieś szlachecka położona była w drugiej połowie XVI wieku w powiecie radziłowskim ziemi wiskiej województwa mazowieckiego. W 1693 roku w dokumentach dotyczących Białaszewa wzmiankowani są Zodia z Białaszewskich i Gabriel Kurzenicki, podkomorzy brański. W początkach XVIII wieku Białaszewo zostało wykupione przez Stanisława Antoniego Szczukę, podkanclerzego litewskiego.
Około 1724 roku Białaszewo było w posiadaniu Łukasza Szczuki, skarbnika łomżyńskiego. W 1739 roku właścicielem Białaszewa został Józef Szczuka, skarbnik upicki. W drugiej połowie XVIII wieku jako właściciela Białaszewa wymienia się Jerzego Zagrzejewskiego, podstolego bracławskiego, zmarłego w 1767 roku i Władysława Wołk-Łaniewskiego. Od 1782 roku do początku XIX wieku właścicielami Białaszewa byli Ignacy Klimaszewski, w 1812 roku Jan Grądzki, w 1827 roku Konstanty Grądzki, w 1830 roku Konstanty hrabia Starzeński. Od 1850 do 1865 roku Białaszewo należało do Kaliksta Świderskiego.
W 1827 r. wieś liczyła 121 mieszkańców w 20 domach. Należała do gminy Białaszewo, powiat szczuczyński. Majątek ziemski posiadał tu Przemysław Świderski (756 mórg)
W czasie powstania styczniowego 31 marca 1863 oddział pod dowództwem płk Konstantego Ramotowskiego „Wawra” stoczył w dworze w Białaszewie bitwę. Dzięki obronie tylnej straży oddział zdołał wycofać się w stronę Osowca, tracąc 2 zabitych i 8 rannych. Po odejściu powstańców zabudowania dworskie zostały przez wojska carskie splądrowane i spalone. Kilku zaś członków rodziny dziedzica Kaliksta Świderskiego oraz paru ludzi ze służby folwarcznej zostało zabitych. Sam dziedzic wraz z parobkami został dotkliwie pobity.
W 1905 roku Białaszewo należało do Władysława Świderskiego.
W 1929 r. wieś należała do gminy Białaszewo. Mieszkało w niej 263 osób. Majątek ziemski posiadał tu Przemysław Świderski (756 mórg). Były tu trzy sklepy kolonialne, dwa wiatraki. We wsi był jeden kowal, murarz, dwóch rzeźników, stolarz i szewc.
W sierpniu i wrześniu oddziały niemieckie wysiedliły mieszkańców wsi. Budynki rozebrano i materiał z nich uzyskany wykorzystano do budowy umocnień frontowych. W czasie akcji Niemcy zamordowali Antoniego Okrasińskiego.
Do 1954 oraz w latach 1973–1976 istniała gmina Białaszewo. W latach 1975–1998 miejscowość administracyjnie należała do województwa łomżyńskiego.
Zabytki.
W Białaszewie znajduje się kościół parafialny pod wezwaniem św. Stanisława Biskupa. Parafia pierwotnie pod wezwaniem św. Jana Chrzciciela i Katarzyny, została erygowana w 1534 roku przez biskupa płockiego Andrzeja Krzyckiego przy istniejącym kościele. W 1532 roku kościół ufundował Jan z Godaczy zwany Białas. W dokumencie erekcyjnym Jan z Godaczy nazwany już Białaszewskim. Kościół wybudowany został z drewna, wzmiankowany w dokumentach był w 1609 roku. W latach 1703–05 wybudowano nowy kościół z fundacji Seweryna Szczuki, biskupa sufragana chełmińskiego. W 1887 roku kościół został rozbudowany. W 1944 roku w czasie działań wojennych kościół został zniszczony. W latach 1954–62 został wzniesiony obecny, murowany kościół. Na przedniej fasadzie znajduje się nowo powstała wieża. Dach dwuspadowy kryty dachówką ceramiczną.
Czasy współczesne.
Instytucje:
Placówki usługowo-handlowe:
Duża część mieszkańców zajmuje się rolnictwem, ze szczególnym nastawieniem na produkcję mleka.

</doc>
<doc id="350307" url="https://pl.wikipedia.org/wiki?curid=350307" title="Biała Woda (województwo podlaskie)">
Biała Woda (województwo podlaskie)

Biała Woda – wieś w Polsce położona w województwie podlaskim, w powiecie suwalskim, w gminie Suwałki.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="350308" url="https://pl.wikipedia.org/wiki?curid=350308" title="Białawy Wielkie">
Białawy Wielkie

Białawy Wielkie – wieś w Polsce, położona w województwie dolnośląskim, w powiecie wołowskim, w gminie Wińsko.
W latach 1975–1998 miejscowość administracyjnie należała do województwa wrocławskiego.

</doc>
<doc id="350309" url="https://pl.wikipedia.org/wiki?curid=350309" title="Białczyk">
Białczyk

Białczyk (niem. "Neu Balz") – wieś w Polsce położona w województwie lubuskim, w powiecie gorzowskim, w gminie Witnica.
W obecnym kształcie powstała w 1945 r. i składa się z kilku dawnych, odrębnych miejscowości. Nazwę miejscowości ustaliła poznańska komisja powołana do spolszczenia nazw niemieckich w Dolinie Dolnej Odry, zatwierdzając ją 8 listopada i ogłaszając w Poznańskim Dzienniku Wojewódzkim z 1945 r. w numerze 12. Wówczas nazwa odnosiła się jedynie do "Neu Balz".
W latach 1975–1998 miejscowość administracyjnie należała do województwa gorzowskiego.

</doc>
<doc id="350310" url="https://pl.wikipedia.org/wiki?curid=350310" title="Białczyn (wieś)">
Białczyn (wieś)

Białczyn – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="350311" url="https://pl.wikipedia.org/wiki?curid=350311" title="Białebłoto-Kurza">
Białebłoto-Kurza

Białebłoto-Kurza – wieś w Polsce położona w województwie mazowieckim, w powiecie wyszkowskim, w gminie Brańszczyk.
W latach 1975–1998 miejscowość administracyjnie należała do województwa ostrołęckiego.
31 grudnia 2013 roku miejscowość liczyła 191 mieszkańców zameldowanych na pobyt stały, a 31 grudnia 2016 roku 192 mieszkańców.
Wierni kościoła rzymskokatolickiego należą do parafii Najświętszej Maryi Panny Wspomożycielki Wiernych w Białymbłocie-Kobylej.

</doc>
<doc id="350312" url="https://pl.wikipedia.org/wiki?curid=350312" title="Białebłoto-Stara Wieś">
Białebłoto-Stara Wieś

Białebłoto-Stara Wieś – wieś w Polsce położona w województwie mazowieckim, w powiecie wyszkowskim, w gminie Brańszczyk.
W latach 1975–1998 miejscowość administracyjnie należała do województwa ostrołęckiego.
Na dzień 31 grudnia 2013 roku sołectwo liczyło 256 mieszkańców zameldowanych na pobyt stały, a 31 grudnia 2016 liczyło 256 mieszkańców.
Wierni kościoła rzymskokatolickiego należą do parafii Najświętszej Maryi Panny Wspomożycielki Wiernych w Białymbłocie-Kobylej.

</doc>
<doc id="350313" url="https://pl.wikipedia.org/wiki?curid=350313" title="Białe Jeziorki">
Białe Jeziorki

Białe Jeziorki – wieś w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.

</doc>
<doc id="350315" url="https://pl.wikipedia.org/wiki?curid=350315" title="Białe-Kwaczoły">
Białe-Kwaczoły

Białe-Kwaczoły – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W I Rzeczypospolitej "Białe" należały do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Dmochy-Glinki, parafia Czyżew.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwały 63 osoby, 62 było wyznania rzymskokatolickiego, 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 13 budynków mieszkalnych. Miejscowość należała do parafii rzymskokatolickiej w Czyżewie. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350316" url="https://pl.wikipedia.org/wiki?curid=350316" title="Białe-Misztale">
Białe-Misztale

Białe-Misztale – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W I Rzeczypospolitej "Białe" należały do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Dmochy-Glinki, parafia Czyżew.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 71 osób w 12 budynkach mieszkalnych. Miejscowość należała do parafii rzymskokatolickiej w Czyżewie. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350317" url="https://pl.wikipedia.org/wiki?curid=350317" title="Białe-Papieże">
Białe-Papieże

Białe-Papieże – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W I Rzeczypospolitej "Białe" należały do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Kamieńczyk Wielki, parafia Czyżew.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 36 osób w 6 budynkach mieszkalnych. Miejscowość należała do parafii rzymskokatolickiej w Czyżewie. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350318" url="https://pl.wikipedia.org/wiki?curid=350318" title="Białe Piątkowo">
Białe Piątkowo

Białe Piątkowo – wieś w Polsce położona w województwie wielkopolskim, w powiecie wrzesińskim, w gminie Miłosław.
W latach 1975–1998 miejscowość administracyjnie należała do województwa poznańskiego.
Przez Białe Piątkowo przebiega czarny szlak rowerowy, łączący Żerków przez Raszewy, Śmiełów, Nową Wieś Podgórną, Czeszewo i Winną Górę z Miłosławiem.
Wieś położona jest na terenie Żerkowsko-Czeszewskiego Parku Krajobrazowego.

</doc>
<doc id="350319" url="https://pl.wikipedia.org/wiki?curid=350319" title="Białe-Szczepanowice">
Białe-Szczepanowice

Białe-Szczepanowice – wieś w Polsce położona w województwie mazowieckim, w powiecie ostrowskim, w gminie Boguty-Pianki.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W I Rzeczypospolitej "Białe" należały do ziemi nurskiej.
Pod koniec wieku XIX folwark w powiecie "ostrowskim", gmina Kamieńczyk Wielki, parafia Czyżew, należący do księdza Augusta Wawrowskiego (wcześniej do Bartholdich). Rozległy na 360 morgów "ziemi dobrej, pszennej i w kulturze". Właściciel posiadał również "zgrabny pałacyk, utrzymany w guście szwajcarskiego szaletu i pięknie utrzymany a rozległy park".
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 127 osób w 20 budynkach mieszkalnych. Miejscowość należała do parafii rzymskokatolickiej w Czyżewie. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Czyżewie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350320" url="https://pl.wikipedia.org/wiki?curid=350320" title="Białe-Zieje">
Białe-Zieje

Białe-Zieje – wieś w Polsce położona w województwie mazowieckim, w powiecie ostrowskim, w gminie Boguty-Pianki.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
W I Rzeczypospolitej "Białe" należały do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Kamieńczyk Wielki, parafia Czyżew.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwały 63 osoby w 8 budynkach mieszkalnych. Miejscowość należała do parafii rzymskokatolickiej w Czyżewie. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350321" url="https://pl.wikipedia.org/wiki?curid=350321" title="Białka-Kolonia">
Białka-Kolonia

Białka-Kolonia – kolonia w Polsce położona w województwie lubelskim, w powiecie łęczyńskim, w gminie Milejów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Milejów.

</doc>
<doc id="350322" url="https://pl.wikipedia.org/wiki?curid=350322" title="Białki Dolne">
Białki Dolne

Białki Dolne – wieś w Polsce położona w województwie lubelskim, w powiecie ryckim, w gminie Ułęż.
W latach 1954-1959 wieś należała i była siedzibą władz gromady Białki Dolne, po jej zniesieniu w gromadzie Ułęż. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ułęż.
Do miejscowości należą jej integralne części: Osmolice – kolonia i Wąwolnica – kolonia.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Żabiance.
Historia.
Wieś odnotowana w wieku XVI. Akta ziemskie stężyckie podają pod 1566 rokiem Wojciecha Męcińskiego „de Białki et Nowodwor oppido haeres” (spadkobierca Białek i miasta Nowodwór). Tenże Męciński w 1570 roku posiada Nowodwór, Białki (wówczas jedna wieś), Osmolice, Trzciankę, Grabowo alias Chojdakową Wolę
W drugiej połowie wieku XIX w dobrach Nowodwór należących wówczas do hrabiego Ludwika Krasińskiego odnotowano folwarki: Ossmolice, Wąwolnica i Nowodwór oraz wsie: Nowodwór, Białki Dolne, Korzeniów, Bakiera, Borki, Rycza i Białki Górne. Rozległości dominialna wynosiła mórg 2941.

</doc>
<doc id="350323" url="https://pl.wikipedia.org/wiki?curid=350323" title="Białki Górne">
Białki Górne

Białki Górne – wieś w Polsce położona w województwie lubelskim, w powiecie ryckim, w gminie Ułęż.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ułęż.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Żabiance.
Historia.
Wieś odnotowana w wieku XVI. Akta ziemskie stężyckie podają pod 1566 rokiem Wojciecha Męcińskiego „de Białki et Nowodwor oppido haeres” (spadkobierca Białek i miasta Nowodwór). Tenże Męciński w 1570 roku posiada Nowodwór, Białki (wówczas jedna wieś), Osmolice, Trzciankę, Grabowo alias Chojdakową Wolę
W drugiej połowie wieku XIX w dobrach Nowodwór należących wówczas do hrabiego Ludwika Krasińskiego odnotowano folwarki: Ossmolice, Wąwolnica i Nowodwór oraz wsie: Nowodwór, Białki Dolne, Korzeniów, Bakiera, Borki, Rycza i Białki Górne. Rozległości dominialna wynosiła mórg 2941(opis podaje Bronisław Chlebowski w SgKP w tom VI s.246).

</doc>
<doc id="350324" url="https://pl.wikipedia.org/wiki?curid=350324" title="Białkowice">
Białkowice

Białkowice – wieś w Polsce położona w województwie łódzkim, w powiecie piotrkowskim, w gminie Moszczenica.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeczka Moszczanka, prawobrzeżny dopływ Wolbórki.

</doc>
<doc id="350325" url="https://pl.wikipedia.org/wiki?curid=350325" title="Białków Górny">
Białków Górny

Białków Górny – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Miejscowość leży 7 km na zachód od centrum Koła, po zachodniej stronie drogi wojewódzkiej nr 470 łączącej Kościelec z Turkiem.
Miejscowość znajduje się na obrzeżach Puszczy Genowefskiej.

</doc>
<doc id="350326" url="https://pl.wikipedia.org/wiki?curid=350326" title="Białków Kościelny">
Białków Kościelny

Białków Kościelny – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona jest na zachodnim skraju doliny rzeki Kiełbaski, 5 km na południowy zachód od Koła, przy drodze dojazdowej z Kościelca do autostrady A2. Pierwsza wzmianka o jej istnieniu pochodzi z 1268 r. Była przez wieleset lat własnością królewską w starostwie kolskim. We wsi zachowały się liczne chałupy drewniane, będące przykładem dawnego budownictwa wiejskiego na ziemiach wschodniej Wielkopolski.
Historia.
Pierwsza wzmianka o wsi pochodzi z dokumentu z 24 kwietnia 1268 roku, kiedy to książę Bolesław Pobożny nadał wsi immunitet ekonomiczny i sądowy. Wieś była wtedy własnością łowczego poznańskiego Bodzęty z rodu Porajów, być może należy go identyfikować z podczaszym księcia Władysława Odonica oraz podkomorzym księcia Przemysła I. Prawdopodobnie już w 1268 roku istniał we wsi kościół.
Jeszcze w 1357 roku wieś była własnością rodu Porajów, gdyż wtedy to biskup krakowski Bodzęta wykupił wieś z zastawu od Jana z Płomykowa za kwotę 40 grzywien. Parafia w Białkowie Kościelnym powstała najpóźniej po 1357 roku, a pierwsza wzmianka o niej pochodzi z 1414 roku, w dokumencie Jana XXIII, w którym nakazuje on proboszczowi z Białkowa i innym osobom zwrot określonych dochodów parafii w Brudzewie.
Nie wiadomo w jakich okolicznościach wieś stała się własnością królewską, ale po raz pierwszy w dokumentach wzmiankowana jest jako dobro monarsze w 1476 roku. Wieś należała wtedy do tzw. tenuty kolskiej. W 1521 roku w Białkowie znajdował się kościół pw. świętego Stanisława z prawem patronatu króla, w 1528 roku król przekazał jednak prawo patronatu Piotrowi Kmicie. We wsi istniała także szkoła parafialna.
Kościół.
Drewniany kościół Świętego Stanisława Biskupa z 1809 r. Jest on budynkiem jednonawowym z nieco węższym prezbiterium. Nad jego dwuspadowym dachem góruje wieżyczka na sygnaturkę. Wnętrze przykrywa strop płaski. W neogotyckim ołtarzu barokowe rzeźby: św. Piotr i św. Paweł.
Przyroda.
W Białkowie Kościelnym znajdowało się swego czasu jedyne znane w Polsce aktywne stanowisko lokalnie krytycznie zagrożonego chrząszcza "Mecynotarsus serricornis". W latach 1997–2000 obserwowano tam liczną populację. Stanowisko to zniszczono w trakcie budowy autostrady A2.

</doc>
<doc id="350327" url="https://pl.wikipedia.org/wiki?curid=350327" title="Białobiel">
Białobiel

Białobiel – wieś w Polsce położona w województwie mazowieckim, w powiecie ostrołęckim, w gminie Lelis.
W latach 1975–1998 miejscowość administracyjnie należała do województwa ostrołęckiego.
W miejscowości znajduje się szkoła podstawowa.
Wierni kościoła rzymskokatolickiego należą do parafii Nawiedzenia Najświętszej Maryi Panny w Ostrołęce.

</doc>
<doc id="350328" url="https://pl.wikipedia.org/wiki?curid=350328" title="Białobłockie">
Białobłockie

Białobłockie – wieś w Polsce położona w województwie podlaskim, w powiecie sokólskim, w gminie Kuźnica.
Zgodnie ze Słownikiem geograficznym Królestwa Polskiego i innych krajów słowiańskich dawna okolica szlachecka w pow. sokólskim, d. guberni grodzieńskiej o 9 wiorst od Sokółki.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Narodzenia Najświętszej Maryi Panny w Kundzinie.

</doc>
<doc id="350329" url="https://pl.wikipedia.org/wiki?curid=350329" title="Białobłota">
Białobłota

Białobłota – wieś w Polsce położona w województwie podlaskim, w powiecie suwalskim, w gminie Szypliszki.
W latach 1975–1998 miejscowość administracyjnie należała do województwa suwalskiego.
Przez miejscowość przebiega droga wojewódzka nr 651.

</doc>
<doc id="350330" url="https://pl.wikipedia.org/wiki?curid=350330" title="Nagrody Darwina">
Nagrody Darwina

Nagrody Darwina (ang. "Darwin Awards") – corocznie przyznawane w wyniku głosowania w internecie antynagrody, za wyjątkową głupotę, której efektem była śmierć kandydata (lub ewentualnie pozbawienie się zdolności płodzenia potomstwa).
Nagrody mają wyłącznie charakter symboliczny i nasycone są czarnym humorem, a ich nazwa pochodzi od nazwiska twórcy teorii ewolucji – Charlesa Darwina, aby „upamiętnić osoby, które przyczyniły się do przetrwania naszego gatunku w długiej skali czasowej, eliminując swoje geny z puli genów ludzkości w nadzwyczaj idiotyczny sposób”. Zgodnie z teorią ewolucji, osobniki mało inteligentne, zdolne do zachowań szczególnie głupich i niepotrzebnie ryzykownych, statystycznie częściej nie dożywają wieku prokreacyjnego, w wyniku czego przeważnie nie przekazują swoich genów następnym pokoleniom – co jest w interesie danego gatunku. 
Warunkiem nominacji do „nagrody” jest śmierć kandydata w wyniku jego własnej głupoty lub okaleczenie się pozbawiające możliwości reprodukcji. Fakt posiadania potomstwa nie dyskwalifikuje kandydata do nagrody. 
W języku potocznym używa się określenia „zasłużyć na nagrodę Darwina” jako synonimu wyjątkowo głupiego, idiotycznego zachowania. 
W 2006 roku nakręcono czarną komedię pod tytułem „Nagrody Darwina” z Winoną Ryder i Josephem Fiennesem w roli głównej.
Książki.
„Nagrody Darwina” doczekały się wielu publikacji książkowych, zebranych przez Wendy Northcutt. W Polsce nakładem Wydawnictwa W.A.B. do tej pory ukazały się:

</doc>
<doc id="350331" url="https://pl.wikipedia.org/wiki?curid=350331" title="Białoborze">
Białoborze

Białoborze – wieś w Polsce położona w województwie świętokrzyskim, w powiecie buskim, w gminie Stopnica.
Wieś położona przy drodze wojewódzkiej nr 757, ok. 2,5 km od centrum Stopnicy.
W latach 1954-1961 wieś należała, siedzibą władz była do 1959 r., gromady Białoborze, po jej zniesieniu w gromadzie Stopnica Druga. W latach 1975–1998 miejscowość administracyjnie należała do województwa kieleckiego.
Historia wsi.
W połowie XV wieku była to wieś królewska, mająca 18 łanów kmiecych. Dziesięcinę, wartości do 15 grzywien oddawała prepozytowi stopnickiemu. (Jan Długosz L. B., t.II s.441).
W r. 1579 wojewoda krakowski płaci tu od 18 osad 7 łanów, 3 ubogich.(Pawiński Kod. Małop. 223)
W wieku XIX Białoborze opisano jako wieś w powiecie stopnickim, gminie i parafii Stopnica.
W roku 1827 posiadała 27 domów i 122 mieszkańców.

</doc>
<doc id="350332" url="https://pl.wikipedia.org/wiki?curid=350332" title="Białobrzeg">
Białobrzeg

Białobrzeg – wieś w Polsce położona w województwie wielkopolskim, w powiecie wrzesińskim, w gminie Pyzdry, na terenie Nadwarciańskiego Parku Krajobrazowego.
Pierwotnie wieś olęderska. W XXI wieku nastąpił rozwój turystyki, w tym agroturystyki, a także turystyki ornitologicznej (bazą jest Chatka Ornitologa – punkt wypadowy dla miłośników obserwacji ptaków). Miejscowość jest popularna wśród miłośników grzybobrań i wędkarzy. Warunkuje to jej położenie – na skraju rozlewisk i starorzeczy warciańskich oraz lasów i łąk Puszczy Pyzdrskiej. Elektryfikacja wsi nastąpiła w 1964, a droga asfaltowa z Wrąbczynkowskich Holendrów została zbudowana w 2005. 
W latach 1975–1998 miejscowość administracyjnie należała do województwa konińskiego.

</doc>
<doc id="350333" url="https://pl.wikipedia.org/wiki?curid=350333" title="Białobrzeg Bliższy">
Białobrzeg Bliższy

Białobrzeg Bliższy – wieś w Polsce położona w województwie mazowieckim, w powiecie ostrołęckim, w gminie Olszewo-Borki. Leży nad rzeką Omulew.
Wierni kościoła rzymskokatolickiego należą do parafii Nawiedzenia Najświętszej Maryi Panny w Ostrołęce.
Historia.
Wieś szlachecka "Białobrzeg I" położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku wieś zamieszkiwało 165 osób w 27 budynkach mieszkalnych. Miejscowość należała do parafii rzymskokatolickiej w m. Grabowo. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Ostrołęce.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350334" url="https://pl.wikipedia.org/wiki?curid=350334" title="Białobrzeg Dalszy">
Białobrzeg Dalszy

Białobrzeg Dalszy – wieś w Polsce położona w województwie mazowieckim, w powiecie ostrołęckim, w gminie Olszewo-Borki. Leży nad rzeką Omulew.
Wierni kościoła rzymskokatolickiego należą do parafii Nawiedzenia Najświętszej Maryi Panny w Ostrołęce.
Historia.
Wieś szlachecka "Białobrzeg II" położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku wieś zamieszkiwało 163 osoby, 162 było wyznania rzymskokatolickiego a 1 prawosławnego. Jednocześnie 162 mieszkańców zadeklarowało polską przynależność narodową, 1 białoruska. Było tu 17 budynków mieszkalnych. Miejscowość należała do parafii rzymskokatolickiej w m. Grabowo. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Myszyńcu.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350335" url="https://pl.wikipedia.org/wiki?curid=350335" title="Białobrzeskie">
Białobrzeskie

Białobrzeskie – wieś w Polsce położona w województwie podlaskim, w powiecie monieckim, w gminie Krypno.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Miłosierdzia w Krośnie.

</doc>
<doc id="350336" url="https://pl.wikipedia.org/wiki?curid=350336" title="Białobrzezie">
Białobrzezie

Białobrzezie – wieś w Polsce położona w województwie dolnośląskim, w powiecie strzelińskim, w gminie Kondratowice. Leży na prawym brzegu rzeki Ślęzy.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
We wsi znajduje się małe wzniesienie, którego wysokość bezwzględna wynosi 182 m. Wokół wsi znajdują się trzy małe lasy. Wieś bezpośredni graniczy z gminą Jordanów Śląski oraz gminą Łagiewniki.
Nazwa.
Dawna nazwa wsi "Rothschloss", wzięła swą nazwę od dworu, który jest pokryty czerwonym tynkiem.
Zabytki.
Do wojewódzkiego rejestru zabytków wpisany jest:

</doc>
<doc id="350337" url="https://pl.wikipedia.org/wiki?curid=350337" title="Białochowo">
Białochowo

Białochowo – wieś w Polsce położona w województwie kujawsko-pomorskim, w powiecie grudziądzkim, w gminie Rogóźno, przy trasie linii kolejowej Gardeja – Grudziądz.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 483 mieszkańców. Jest trzecią co do wielkości miejscowością gminy Rogóźno.
Komunikacja publiczna.
Komunikację do wsi zapewnia linia miejska nr 7 organizowana poprzez umowę pomiędzy Gminą Miejską Grudziądz z Gminą Wiejską Rogóźno.
Historia i zabytki.
Wieś wzmiankowana w 1268 roku jako gród obronny. We wsi znajduje się klasycystyczny dwór z XIX wieku, murowany, otoczony starym parkiem.
II wojna światowa.
W okolicy znajduje się pomnik ku czci rozstrzelanych w 1939 roku około 200 mieszkańców Białochowa i okolicznych wsi na tzw. bagnach białochowskich (na miejscu tragedii znajduje się kamień z tablicą pamiątkową. Część zwłok ekshumowano i obecnie spoczywają we wsi Mokre.

</doc>
<doc id="350338" url="https://pl.wikipedia.org/wiki?curid=350338" title="Białogorce">
Białogorce

Białogorce – wieś w Polsce położona w województwie podlaskim, w powiecie sokólskim, w gminie Krynki.
W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 leżała w Polsce, w województwie białostockim, w powiecie grodzieńskim, w gminie Krynka.
Według Powszechnego Spisu Ludności z 1921 roku zamieszkiwało tu 78 osób, 16 były wyznania rzymskokatolickiego a 62 prawosławnego. Jednocześnie 16 mieszkańców zadeklarowało polską przynależność narodową a 62 białoruską. Było tu 12 budynków mieszkalnych.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Anny w Krynkach.

</doc>
<doc id="350339" url="https://pl.wikipedia.org/wiki?curid=350339" title="Białogóra (wieś)">
Białogóra (wieś)

Białogóra (kaszb. "Biôło Gòra" lub też "Biôłô Góra", niem. "Wittenberg") – wieś w północnej Polsce, położona w województwie pomorskim, w powiecie puckim, w gminie Krokowa, na Wybrzeżu Słowińskim, na Kaszubach.
W skład sołectwa "Białogóra" wchodzi również miejscowość Górczyn.
Na plaży k. Białogóry, przy wejściu nr 33 zorganizowano letnie kąpielisko morskie, obejmujące 100 m linii brzegowej. W 2013 r. sezon kąpielowy wyznaczono na okres od 1 lipca do 31 sierpnia.
Położenie.
Białogóra jest położona we wschodniej części Wybrzeża Słowińskiego, w odległości 1,1 km od Morza Bałtyckiego, pomiędzy Władysławowem a Łebą. Miejscowość rozciąga się na skraju "Wierzchucińskich Błot".
W odległości 2,5 km na północny wschód od wsi znajduje się zalesiona wydma Białogóra, od której wzięło nazwę letnisko. Wokół ciągną się lasy sosnowe. Ok. 0,6 km na północny zachód znajduje się jezioro Babnica. Ok. 1 km na południowy wschód przepływa Białogórska Struga.
Miejscowość jest objęta w całości Nadmorskim Obszarem Chronionego Krajobrazu. Przy wschodniej części wsi rozpoczyna się Nadmorski Park Krajobrazowy. Ok. 200 m od północno-wschodniej zabudowy Białogóry znajduje się rezerwat przyrody Białogóra (pow. 211,07 ha), który chroni fragmenty nadmorskiego lasu bagiennego oraz boru bażynowego. Północną i zachodnią część wsi oplata specjalny obszar ochrony siedlisk "Białogóra".
Historia.
Białogóra została po raz pierwszy wymieniona w 1414 roku w krzyżackim przekazie źródłowym w formie "Weissenberg" (tłumacząc na język polski to Biała Góra). Nazwa polska użyta była w inwentarzu dóbr i dochodów biskupstwa włocławskiego w 1534 r. Miejscowość występowała również w piśmiennictwie pod innymi nazwami: "Białagura" (1659), "Biała Góra" (1772), "Wittenberg" (1912). W 1945 r. wieś została przyłączona do Polski. Polską nazwę "Białogóra" ustalono ostatecznie w 1947 r. W latach 60. powstały pierwsze ośrodki wypoczynkowe. W latach 70. i 80. uległa rozbudowie infrastruktura, od początku lat 90. nasiliła się rozbudowa pod kątem turystycznym: kwatery prywatne, pensjonaty.
W latach 1946-1998 miejscowość administracyjnie należała do województwa gdańskiego.

</doc>
<doc id="350340" url="https://pl.wikipedia.org/wiki?curid=350340" title="Białogóry">
Białogóry

Białogóry – wieś w Polsce położona w województwie podlaskim, w powiecie sejneńskim, w gminie Giby.
Historia.
W 1921 roku wieś liczyła 25 domów i 133 mieszkańców, w tym 81 staroobrzędowców i 52 katolików.
W latach 1975–1998 miejscowość administracyjnie należała do województwa suwalskiego.
Zabytki.
We wsi zachował się zabytkowy cmentarz staroobrzędowców. Pierszwe dokumenty świadczące o jego istnieniu pochodzą z 1863 r., natomiast ostatni pochówek odbył się na nim w 1946 r. W sierpniu 2020 r. doszło do poważnej dewastacji cmentarza oraz profanacji grobów osób na nim pochowanych.

</doc>
<doc id="350341" url="https://pl.wikipedia.org/wiki?curid=350341" title="Białogórze">
Białogórze

Białogórze (dawniej niem. "Lichtenberg") – wieś w Polsce położona w województwie dolnośląskim, w powiecie zgorzeleckim, w gminie Zgorzelec.
Położenie.
Białogóra to wieś o długości około 1,1 km leżąca na granicy Równiny Zgorzeleckiej i Wzgórz Siekierczyńskich, na wysokości 230-250 m n.p.m. 
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Najstarsze ślady osadnictwa w tym rejonie pochodzą z VII wieku. Nie wiadomo dokładnie kiedy powstała sama wieś, wzmianki informują o tym, że w 1346 roku istniał tu kościół. W 1825 roku były tu 64 budynki, w tym: kościół i szkoła ewangelicka oraz 2 młyny wodne. W 1840 oprócz kościoła i szkoły była też pastorówka, folwark z owczarnią i 2 młyny wodne, wieś liczyła wtedy 76 budynków. W drugiej połowie XIX wieku zbudowano szosę ze Zgorzelca do Jeleniej Góry, co przyniosło pewne ożywienie gospodarcze. Po 1945 roku Białogórze zachowało charakter wsi rolniczej, w 1978 roku było tu 29 gospodarstw rolnych.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="350342" url="https://pl.wikipedia.org/wiki?curid=350342" title="Białogórzyno">
Białogórzyno

Białogórzyno (niem. "Bulgrin") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard.
W latach 1954-1957 wieś należała i była siedzibą władz gromady Białogórzyno, po jej zniesieniu w gromadzie Pomianowo. W latach 1975–1998 wieś należała do województwa koszalińskiego. W roku 2007 wieś liczyła 314 mieszkańców.
Osady wchodzące w skład sołectwa: Białogórzynko, Stajkowo, Wronie Gniazdo.
Geografia.
Wieś leży ok. 11 km na północny wschód od Białogardu pomiędzy Kościernicą a miejscowością Nosówko, 1 km na zachód od rzeki Radew. Jest miejscowością wielodrożnicową z trójkątnym nawisem w centrum i z dawnym założeniem podworskim w części południowej, Zabudowa szachulcowa i murowana, pochodząca z połowy XIX wieku, końca XIX wieku i początków XX wieku.
Historia.
Wzmiankowana w źródłach już w 1286 roku. Jej nazwa najprawdopodobniej pochodzi od imienia osoby. W 1456 roku Białogórzyno występuje jako lenno starej szlachty: Klankespar ("Kranksparn"). 12 lutego 1606 roku, po śmierci ostatniego członka tej rodziny - Henniga Kranksparna, dobra zostały przekazane przez ks. Bogusława XIII jako nowe lenno - rodzinie Ramel. W 1746 roku, po śmierci Ernesta Aleksandra v. Ramel, zgodnie z braterską umową Białogórzyno stanowił po połowie własność braci: Henniga Christiana i Caspara Friedricha von Ramel. W 1764 roku ten ostatni otrzymał cały majątek. Sprzedał go generałowi dywizji, komendantowi z Berlina von Forcade. 1 grudnia 1773 roku dobra we wsi kupił Joachim von Kleist z Niemicy. W 1811 roku kapitan Otto Georg v. Kleist sprzedał majątek podporucznikowi Carlowi Wilhelmowi Georgowi Bonin. Rodzina Boninów sprzedała je w 1847 roku radcy sądowemu Staegemannowi. Od niego Białogórzyno nabył w 1856 r. Karl Kruger, właściciel wsi Buczki, a następnie przekazał je w drodze darowizny swojemu synowi Casparowi, Emiliowi Eugenowi Kruger, aplikantowi wyższego sądu krajowego. Ten po trzech latach zbył dobra 12 października 1863 r. Ehrenfriedowi Rossow.
Zabytki.
Do wojewódzkiego rejestru zabytków wpisany jest:
inne zabytki:
Gospodarka.
We wsi znajduje się jednostka Ochotniczej Straży Pożarnej.
Rolnicy specjalizują się w hodowli bydła i trzody chlewnej.
Leśnictwo Białogórzyno posiada gospodarczą szkółkę leśną z hodowlą sosny, świerka, buka, modrzewia, dębu, głównie na potrzeby Nadleśnictwa Białogard.
Przyroda.
W okolicy siedlisko czapli siwej i łabędzia niemego.
Kultura i sport.
W miejscowości znajduje się świetlica wiejska.
Ludowy Zespół Sportowy we wsi to "Radew" Białogórzyno, należący do Gminnego Zrzeszenia LZS.
Corocznie odbywa się tutaj "Turniej Piłki Nożnej Samorządowców i Służb Mundurowych".
Komunikacja.
Białogórzyno leży 3 km na wschód od stacji kolejowej w Nosówku usytuowanej przy linii kolejowej nr 202 (Gdańsk - Szczecin).
Jest tutaj również przystanek komunikacji autobusowej.

</doc>
<doc id="350343" url="https://pl.wikipedia.org/wiki?curid=350343" title="Białogrądy">
Białogrądy

Białogrądy – wieś w Polsce położona w województwie podlaskim, w powiecie grajewskim, w gminie Grajewo.
W latach 1975–1998 miejscowość administracyjnie należała do województwa łomżyńskiego.
W lipcu i we wrześniu 1944 wojska niemieckie wysiedliły mieszkańców wsi (70 gospodarstw). Około 100 mężczyzn wywieziono na roboty przymusowe. Zabudowania rozebrano i przeznaczono na budowę umocnień. W czasie pacyfikacji Niemcy zamordowali 9 osób.
Wierni kościoła rzymskokatolickiego należą do parafii Wniebowstąpienia Pańskiego w Osowcu.

</doc>
<doc id="350344" url="https://pl.wikipedia.org/wiki?curid=350344" title="Białojany">
Białojany

Białojany (niem. "Biallojahnen") – wieś w Polsce położona w województwie warmińsko-mazurskim, w powiecie ełckim, w gminie Ełk. 
W latach 1975–1998 miejscowość administracyjnie należała do województwa suwalskiego.
Położenie wsi.
Wieś położona jest w południowo-wschodniej części województwa warmińsko-mazurskiego, około 15 km na południowy zachód ou.
Historia wsi.
Niewielka osada, umieszczona pod hasłem Mathildenhof w "Słowniku geograficznym Królestwa Polskiego i innych krajów słowiańskich", aczkolwiek bez żadnych szczegółów.
Wiadomo, że wieś istniała ok. 1574 roku. Musiała to być stosunkowo niewielka osada, gdyż w "Słowniku geograficznym Królestwa Polskiego i innych krajów słowiańskich" istnieje tylko wzmianka o wsi bez szczegółów.
W latach 1975-1998 należała administracyjnie do województwa suwalskiego. Ponowne zmiany podziału administracyjnego państwa umiejscowiły ją w powołanym 1 stycznia 1999 roku województwie warmińsko-mazurskim, w powiecie ełckim.

</doc>
<doc id="350345" url="https://pl.wikipedia.org/wiki?curid=350345" title="Białokosz">
Białokosz

Białokosz – wieś w Polsce położona w województwie wielkopolskim, w powiecie międzychodzkim, w gminie Chrzypsko Wielkie.
Historia.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Białokosz należał do okręgu kwileckiego tego powiatu i stanowił odrębny majątek, którego właścicielem był wówczas Massenbach. Według spisu urzędowego z 1837 roku wieś liczyła 181 mieszkańców, którzy zamieszkiwali 20 dymów (domostw).
W latach 1954-1959 wieś należała i była siedzibą władz gromady Białokosz, po jej zniesieniu w gromadzie Chrzypsko Wielkie. W latach 1975–1998 miejscowość administracyjnie należała do województwa poznańskiego.
Położenie.
Białokosz jest położona nad brzegiem jeziora Białokoskiego, w otoczeniu lasów i pól uprawnych, przy drodze znaczenia lokalnego Pniewy – Łężeczki.
Turystyka.
W parku pałacowym nad jeziorem znajduje się kilka starych drzew, m.in. buk czerwonolistny. W parku dwór zbudowany w latach 1804-1805 – obecnie hotel "Pałac Białokosz".
Od początku lat 70. XX w. do 2005 funkcjonował we wsi ośrodek wczasowy „SUM” wybudowany przez KWK 1 Maja z Wodzisławia Śląskiego. W 2015, przejęty przez nowych właścicieli, wznowił działalność.
W pobliżu znajduje się „Dolina Górskiego Potoku” oraz średniowieczne grodzisko.

</doc>
<doc id="350346" url="https://pl.wikipedia.org/wiki?curid=350346" title="Białokoszyce">
Białokoszyce

Białokoszyce – wieś sołecka w Polsce położona w województwie wielkopolskim, w powiecie międzychodzkim, w gminie Chrzypsko Wielkie.
Białokoszyce są położone nad południową częścią jeziora Białokoskiego, w otoczeniu lasów i pól uprawnych.
Na terenie wsi, do którego należy ok. 150 ha pól uprawnych, znajduje się 10 gospodarstw. Strukturę ludności stanowi 41 osób.
W okresie Wielkiego Księstwa Poznańskiego (1815-1848) miejscowość wzmiankowana jako "Białokosz Olendry" należała do wsi mniejszych w ówczesnym pruskim powiecie Międzyrzecz w rejencji poznańskiej. Białokosz Olendry należał do okręgu kwileckiego tego powiatu i stanowił część majątku Białokosz, którego właścicielem był wówczas Massenbach. Według spisu urzędowego z 1837 roku wieś liczyła 88 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="350347" url="https://pl.wikipedia.org/wiki?curid=350347" title="Białokury">
Białokury

Białokury (niem. "Baldekow") – wieś sołecka w północno-zachodniej Polsce, położona w województwie zachodniopomorskim, w powiecie kołobrzeskim, w gminie Siemyśl.
Według danych z 31 grudnia 2013 r. Białokury miały 276 mieszkańców.
Położenie.
Miejscowość leży na Równinie Gryfickiej ok. 21 km na południe od Kołobrzegu przy drodze powiatowej Rościęcino – Rzesznikowo.
Historia.
Pierwsze wzmianki o "Bialcur" pochodzą z 1224 r., gdy księżna pomorska Anastazja, powołując do życia klasztor norbertanek w Białobokach koło Trzebiatowa przekazała im we władanie m.in. Białokury. Źródła z 1264 r. mówią o istnieniu w miejscowości działów własnościowych rodziny von Manteuffel i klasztoru w Białobokach. Później miejscowość znalazła się w rękach kapituły kołobrzeskiej. Po sekularyzacji dóbr kościelnych wieś trafiła w ręce Manteuffelów. W 1594 r. Białokury wchodziły w skład parafii ewangelickiej w Gorawinie. W 1628 r. wieś należy do Manteuffelów z Drozdowa. Po pokoju westfalskim i podziale księstwa pomorskiego wieś wchodziła w skład Brandenburgii, potem Prus i Niemiec. W XVIII w. Białokury są podzielone pomiędzy rodziny von Kamecke i Manteuffelów, później często zmieniały właścicieli. Przed 1945 r. Białokury wchodziły w skład okręgu ("Amt"), jak i parafii ewangelickiej Gorawino. Od 1945 r. w granicach Polski. W latach 1950 – 1998 miejscowość administracyjnie należała do województwa koszalińskiego.
Transport.
Połączenie autobusowe z Kołobrzegiem jest obsługiwane przez kilku przewoźników. Przez Białokury przebiegają również linie do Rymania, Szczecina i Gościna. Na terenie wsi znajdują się 2 przystanki autobusowe.

</doc>
<doc id="350348" url="https://pl.wikipedia.org/wiki?curid=350348" title="Biardy">
Biardy

Biardy – wieś w Polsce położona w województwie lubelskim, w powiecie łukowskim, w gminie Łuków, wzdłuż drogi krajowej nr 63. Pod względem fizycznogeograficznym znajduje się na pograniczu Wysoczyzny Siedleckiej i Równiny Łukowskiej (w większej części), przy linii zasięgu zlodowacenia warciańskiego.
Biardy mają zabudowę dość skupioną, która na południowo-wschodniej granicy wsi łączy się z częściami dwóch sąsiednich miejscowości. Są to: położona wzdłuż tej samej szosy, ale w innym województwie, część wsi Nowe Okniny, oraz przysiółek Kolonia Gręzówka, który należy do większej miejscowości, a zarazem obrębu ewidencyjnego, o nazwie Gręzówka-Kolonia.
Mieszkańcy uczestniczą w nabożeństwach w kaplicy pw. Miłosierdzia Bożego, wybudowanej własnym wysiłkiem, która jest kaplicą dojazdową rzymskokatolickiej Parafii Przemienienia Pańskiego w Łukowie
W Biardach funkcjonuje jednostka Ochotniczej Straży Pożarnej. W centrum miejscowości znajduje się także ośrodek gastronomiczno-hotelowo-rekreacyjny „Miód Lawenda”.
W XVIII wieku była to wieś królewska w dzierżawie gręzowskiej w ziemi łukowskiej województwa lubelskiego.
W latach 1975–1998 miejscowość administracyjnie należała do województwa siedleckiego.

</doc>
<doc id="350349" url="https://pl.wikipedia.org/wiki?curid=350349" title="Edward R. Murrow">
Edward R. Murrow

Edward R. „Ed” Murrow, właśc. Egbert Roscoe Murrow (ur. 25 kwietnia 1908 w Greensboro, zm. 27 kwietnia 1965 w Pawling) – amerykański dziennikarz radiowy i telewizyjny.
Wyróżnił się dzięki serii relacji radiowych podczas II wojny światowej, których słuchały miliony osób w Stanach Zjednoczonych i Kanadzie. Wielu historyków uważa go za jedną z najważniejszych postaci w historii dziennikarstwa, uzasadniając opinię tym, że Murrow jako jeden z pierwszych zdołał zgromadzić wyspecjalizowaną kadrę korespondentów wojennych, dzięki którym przekazywane przez niego wiadomości były zawsze rzetelne i sumiennie przygotowane. Po wojnie był m.in. korespondentem w Warszawie, później stał się jednym z pionierów amerykańskiego dziennikarstwa telewizyjnego. Swoimi audycjami, skupiającymi się głównie na sprawach budzących kontrowersje, przyczynił się między innymi do utraty wpływów politycznych senatora Josepha McCarthy’ego.
Młodość Murrowa.
Egbert Roscoe Murrow urodził się w Polecat Creek niedaleko Greensboro w Karolinie Północnej. Jego rodzice byli kwakrami, choć matka Murrowa przyjęła wyznanie męża, dopiero w chwili zawarcia związku małżeńskiego (wcześniej była metodystką). Murrow dorastał w biednej okolicy, gdzie nie było prądu i bieżącej wody. Rodzina przyszłego dziennikarza, by poprawić swoją sytuację materialną, przeprowadziła się (gdy Edward miał 5 lat) do stanu Waszyngton, gdzie ojciec rodziny pracował początkowo przy wyrębie lasu, a później został inżynierem nadzorującym krótkie linie kolejowe. Egbert Roscoe Murrow studiował w latach 1926-1930 w Washington State College, a w lecie pracował jako drwal. W tym czasie zaczął używać (z powodu kpin kolegów) imienia Edward. W 1930 roku pracował w Krajowej Federacji Studentów a następnie w Instytucie Edukacji Międzynarodowej. 1934 zajmował się również pomocą dla Żydów, którzy musieli uciekać z Niemiec. 27 października 1934 ożenił się z Janet Brewster, z którą miał jednego syna.
Kariera w CBS.
Radio.
Kariera Murrowa w Columbia Broadcasting System (CBS) rozpoczęła się w 1935 roku, kiedy został dyrektorem ds. wywiadów i edukacji. Następnie we współpracy z Bobem Troutem odpowiadał za rekrutację dziennikarzy do powstającego dopiero w CBS newsroomu. W 1937 roku Murrow wyjechał do Londynu jako dyrektor operacyjny europejskiej filii CBS, gdzie miał zbudować sieć korespondentów. Jego głównym zadaniem był lobbying wśród decydentów, mający przekonać ich do nadawania poprzez sieć CBS, konkurującą z National Broadcasting Company (NBC) należącą do Radio Corporation of America (RCA). Wraz z pozyskanym przez siebie do CBS Williamem L. Shirerem, stali się prekursorami nowoczesnego dziennikarstwa w mediach elektronicznych (ang. broadcast journalism). Skupiona wokół Murrowa grupa korespondentów potocznie została nazywana "Chłopcami Murrowa".
Ich pierwsza sławna audycja radiowa to relacja z Anschlussu Austrii z 1938 roku. 13 marca tego roku, na prośbę oddziału CBS Nowy Jork, Murrow i Shirer zorganizowali wspólny program wraz z wieloma korespondentami stacjonującymi w wielu miastach Europy. Byli wśród nich m.in. Bob Trout [CBS Nowy Jork, skąd nadawano relację], Shirer (Londyn), Edgar Ansel Mowner (reporter Chicago Daily News stacjonujący wtedy w Paryżu), Pierre J. Huss (reporter International News Service w Berlinie). Murrow osobiście relacjonował wydarzenia z Wiednia. Podczas swojego pierwszego w karierze występu „na żywo” mówił:
Audycja była rozwiązaniem prawdziwie rewolucyjnym i pomimo swojego pionierskiego charakteru i ograniczeń technicznych przebiegła niezwykle sprawnie. Co więcej, zapoczątkowała ona najstarszą serię audycji nadawczych pod nazwą "World News Roundup", która do tej pory nadawana jest rano i wieczorem w dni robocze na antenie CBS Radio Network.
Dwie słynne frazy.
Murrow pozostał w Londynie po wybuchu II wojny światowej skąd relacjonował na żywo podczas najbardziej intensywnych nalotów Luftwaffe. Relacje zawsze rozpoczynał otwarciem, które stało się jego znakiem rozpoznawczym: This is London, a najbardziej charakterystyczna była tutaj pauza pomiędzy "This" i pozostałą częścią frazy
Sprawozdania wojenne były główną przyczyną znakomitej kariery i sławy Murrowa. To one doprowadziły również do wynalezienia drugiego słynnego sloganu. Pod koniec 1940 roku, podczas najsilniejszych niemieckich nalotów bombowych, Londyńczycy żegnali się na co dzień słowami "so long, and good luck", będąc świadomymi faktu, iż kolejnego ranka mogą się już nie spotkać. Przyszła brytyjska monarchini księżniczka Elżbieta wypowiedziała podobne słowa podczas radiowego apelu skierowanego do krajów Europy Zachodniej pod koniec 1940 r.: "good night and good luck to you all". Bazując na tych hasłach Murrow, począwszy od końca 1940 roku, kończył swoje audycję krótkim: Good night, and good luck.
Po przystąpieniu USA do wojny, gdy działania wojenne rozszerzyły się, Murrow poszerzył również kadrę reporterów CBS, tworząc jedyną w swoim rodzaju grupę wysoko wykwalifikowanych dziennikarzy, znanych z nietuzinkowego intelektu i zdolności opisowych, do której należeli: Eric Sevareid, Charles Collingwood, Howard K. Smith, Mary Marvin Breckinridge, Cecil Brown, Richard C. Hottelet, Bill Downs, Ian Waddell, Winston Burdett i Larry LeSueur.
Warto wspomnieć, iż bezkompromisowy styl dziennikarski, jaki prezentował Murrow, sprawiał, że pozostawał on w oczach wielu postacią kontrowersyjną. Na przykład jego naturalistyczna relacja z oswobodzenia więźniów obozu Buchenwaldu przysporzyła mu wielu wrogów. Dodatkowo nigdy nie przeprosił on za użyte wtedy bardzo surowe słowa opisujące żyjących więźniów wyzwolonego obozu: "rzędy ciał ułożone w stos jak drewno" (ang. "rows of bodies stacked up like cordwood"). Co więcej, 15 kwietnia 1945 roku powiedział:
Kariera powojenna.
Po II wojnie światowej kariera Murrowa toczyła się zarówno w radio jak i w telewizji. W 1947 roku dość znaczącą konfrontacją zakończyła się wieloletnia współpraca i bliska przyjaźń Murrowa, który był wtedy wiceprezesem CBS ds. publicznych, z Shirerem. Epizod ten przyspieszył decyzję Murrowa o powrocie do prezentowania wiadomości. Powrócił on na antenę jeszcze w 1947 roku, przejmując wieczorne wiadomości sponsorowane przez zupę Campbella od zaprzyjaźnionego współpracownika, Boba Trouta. Jednocześnie Murrow kontynuował pracę radiowego prezentera wiadomości w CBS Radio Network aż do 1959 roku. Dodatkowo, nagrał serię mówionych albumów historycznych "I Can Hear It Now", które zapoczątkowały jego partnerską współpracę z producentem Fredem W. Friendly. W 1950 nagrania te ewoluowały w cotygodniowe show radiowe w CBS Radio zatytułowane Hear It Now, w której Murrow pełnił rolę gospodarza i wraz Fredem Friendly, współproducenta.
Wraz z początkiem roku 1950, Murrow rozpoczął swoją przygodę z telewizją, pojawiając się w CBS Television w sprawozdawczych relacjach w CBS Evening News. Czynił to nawet wbrew swoim osobistym obawom w stosunku do tego nowego medium, a w szczególności zwiększonemu naciskowi na obraz niż na przekazywaną treść. 15 października 1958 roku mówił on na konwencji RTNDA:
18 listopada 1951 roku pionierski format audycji radiowej "Hear It Now" został przeniesiony przez Murrowa i Friendly na ekrany telewizorów w programie "See It Now". Audycja ta skupiała się na prezentowaniu i omawianiu najbardziej kontrowersyjnych tematów lat 1950., a najbardziej znana i rozpoznawalna jest z odcinków krytykujących tzw. czerwoną panikę (ang. "Red Scare"), które przyczyniły się do upadku politycznego znaczenia senatora Josepha McCarthy’ego.
W 1953 roku Murrow uruchomił swój drugi cotygodniowy TV show – serię wywiadów ze znanymi osobistościami – "Person to Person". Podobnie jak w przypadku pionierskich rozwiązań dotyczących organizacji i prezentowania telewizyjnych wiadomości, nowy show Murrowa wyznaczył obowiązujące po dziś dzień standardy prowadzenia wywiadów ze sławami.
W dniu 9 marca 1954 roku, Murrow, Friendly i współpracująca z nimi grupa dziennikarzy i reporterów, wyprodukowali i wyemitowali 30-minutowy, specjalny odcinek "See It Now", zatytułowany "Raport na temat senatora Josepha McCarthy’ego" (ang. "A Report on Senator Joseph McCarthy"). Murrow wykorzystał w nim urywki oryginalnych przemówień i oświadczeń McCarthy’ego do krytyki działań senatora, uwydatniając przy tym epizody, w których ten zaprzeczał sam sobie. Murrow dobrze zdawał sobie sprawę z faktu, iż z premedytacją używa silnego nowego medium do ataku na jednostkę w celu poddania jej działań pod rozwagę szerokiej opinii publicznej. Samo CBS, widząc duże ryzyko w tych działaniach swoich pracowników, zabroniło, aby Murrow i Friendly wydawali służbowe pieniądze i używali logo CBS do promocji tej audycji. Dlatego też obaj z własnej kieszeni wyłożyli fundusze na reklamę prasową tego przedsięwzięcia. Pomimo to, ten trzydziestominutowy telewizyjny epizod spowodował gwałtowną reakcję przeciwko McCarthy`emu i czerwonej panice na skalę ogólnokrajową i po dziś dzień uznawany jest za punkt zwrotny w historii telewizji.
Murrow zaoferował McCarthy`emu możliwość skomentowania na antenie audycji z 9 marca. Ten skorzystał z okazji 3 tygodnie później. Jednak orędzie w "See It Now" dodatkowo pogrążyło McCarthy’ego z prostej przyczyny: Murrow nauczył się korzystać z telewizji jako medium, jego przeciwnik nie posiadł tej umiejętności.
Rozwój programów rozrywkowych w stylu quiz show w drugiej połowie lat 50. sprawił, że audycja Murrowa zeszła na drugi plan. Przyczyniła się do tego również utrata sponsorów. Ostry ton i bezkompromisowość Murrowa doprowadziły go do konfliktu z szefem CBS, Williamem S. Paleyem. Na oskarżenia swojego najlepszego reportera o chęć zniszczenia "See It Now", w który to program CBS zaangażowała tak wiele, Paley odpowiedział, że nie ma zamiaru godzić się dalej na nieustanny ból brzucha kiedykolwiek Murrow dotykał kolejnej kontrowersyjnej sprawy. "See It Now" zakończyło swój żywot 7 lipca 1958 roku.
Od 1958 roku Murrow prowadził talk-show zatytułowany "Small Word", w którym konfrontowano ze sobą znanych amerykańskich polityków.
W 1961 opuścił CBS, gdy prezydent Kennedy mianował go dyrektorem United States Information Agency, gdzie koncentrował się na ulepszeniu działalności Głosu Ameryki. W styczniu 1964 zrezygnował ze stanowiska.
Za swoje nietuzinkowe zasługi w rozwoju praktyki dziennikarskiej, na rok przed śmiercią, w 1964 roku, Murrow został odznaczony Prezydenckim Medalem Wolności (ang. "Presidential Medal of Freedom"). Dodatkowo, wśród licznych innych wyróżnień warto również zwrócić uwagę na honorowy tytuł szlachecki Wielkiej Brytanii i podobne wyróżnienia rządów Belgii, Francji i Szwecji.
W 1963 był operowany na raka płuc. Murrow był nałogowym palaczem, co zapewne przyczyniło się do jego śmierci. Zmarł na raka płuc 27 kwietnia 1965 w swoim domu w Quaker Hill, Pawling, Nowy Jork.
Egbert Roscoe Murrow, choć przez wielu uznawany za osobę kontrowersyjną, pozostawił po sobie spuściznę, która uznawana jest za kamień węgielny nowoczesnego dziennikarstwa w mediach elektronicznych. W 1990 roku kolega Murrowa, Walter Cronkite, w nakręconych przez CBS wspomnieniach o tym wybitnym dziennikarzu, powiedział:
Spuścizna.
Edward R. Murrow został sportretowany przez Davida Strathairna w filmie Good Night and Good Luck.

</doc>
<doc id="350351" url="https://pl.wikipedia.org/wiki?curid=350351" title="Białęcino">
Białęcino

Białęcino – (niem. "Balenthin") wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="350352" url="https://pl.wikipedia.org/wiki?curid=350352" title="Białężyce">
Białężyce

Białężyce – wieś w Polsce położona w województwie wielkopolskim, w powiecie wrzesińskim, w gminie Września.
Przez miejscowość przebiega droga wojewódzka nr 432.
W latach 1975–1998 miejscowość administracyjnie należała do województwa poznańskiego.
W Białężycach znajduje się zabytkowy dwór. 
W 2016 otwarto w miejscowości fabrykę samochodów marki Volkswagen Crafter.
W sołectwie Białężyce/Chocicza Wielka funkcjonuje amatorski klub piłkarski LZS Białężyce który swoje mecze rozgrywa na boisku w Chociczy Wielkiej.
https://wrzesnia.info.pl/pl/13_sport/714_pilka-nozna/20709_bialezyce-z-tytulem-mistrzowskim-rywale-daleko.html

</doc>
<doc id="350353" url="https://pl.wikipedia.org/wiki?curid=350353" title="Białorogi">
Białorogi

Białorogi – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość administracyjnie należała do województwa suwalskiego.

</doc>
<doc id="350354" url="https://pl.wikipedia.org/wiki?curid=350354" title="Białorzeczka">
Białorzeczka

Białorzeczka – wieś w Polsce położona w województwie podlaskim, w powiecie sejneńskim, w gminie Giby.
Według Pierwszego Powszechnego Spisu Ludności, przeprowadzonego w 1921 roku, Białorzeczka liczyła 9 domostw i zamieszkiwana była przez 62 osoby (29 kobiet i 33 mężczyzn). Wieś posiadała wówczas charakter dwunarodowy i dwuwyznaniowy, bowiem 51 mieszkańców miejscowości zgłosiło wyznanie rzymskokatolickie, zaś pozostałych 11 zadeklarowało wyznanie staroobrzędowe. Podział religijny mieszkańców Białorzeczki pokrywał się z ich strukturą narodowo-etniczną, gdyż 51 osób podało polską przynależność narodową, natomiast pozostałych 11-u mieszkańców zadeklarowało rosyjską tożsamość narodową.
W latach 1975–1998 miejscowość administracyjnie należała do województwa suwalskiego.

</doc>
<doc id="350355" url="https://pl.wikipedia.org/wiki?curid=350355" title="Białosuknia">
Białosuknia

Białosuknia – wieś w Polsce położona w województwie podlaskim, w powiecie monieckim, w gminie Goniądz.
Gniazdo znanego rodu szlacheckiego Białosukniów h. Pielesz, jedna z jej gałęzi przybrała nazwisko Papkowski. Pod koniec XIX wieku wieś należała do gminy Jaświły i była własnością rodziny Rutkowskich.
W 1929 r. należała do gminy Dolistowo, powiat szczuczyński. Mieszkało tu 517 osób. Majątek ziemski posiadał tu Wiktor Rutkowski (160 mórg). Były tu dwa sklepy spożywcze i wiatrak.
W latach 1954-1961 wieś należała i była siedzibą władz gromady Białosuknia, po jej zniesieniu w gromadzie Klewianka. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Agnieszki w Goniądzu.

</doc>
<doc id="350356" url="https://pl.wikipedia.org/wiki?curid=350356" title="Białośliwie (wieś)">
Białośliwie (wieś)

Białośliwie (niem. "Weissenhöhe") – wieś w Polsce położona w województwie wielkopolskim, w powiecie pilskim, w gminie Białośliwie, nad Notecią przy drodze wojewódzkiej nr 190.
Miejscowość jest siedzibą gminy Białośliwie. W latach 1975–1998 miejscowość administracyjnie należała do województwa pilskiego.
Ważniejsze obiekty.
Obiekty wpisane do Rejestru Zabytków Wojewódzkiego Urzędu Ochrony Zabytków w Poznaniu
Znajdują tu się Szkoła Podstawowa im. Wiktora Kaji oraz Gimnazjum im. bp. Michała Kozala.
Kościół pw. Najświętszego Serca Pana Jezusa, jest jednym z ładniejszych w diecezji bydgoskiej. Miejscowa parafia należy do dekanatu Wyrzysk.
Ze stacji wąskotorowej w Białośliwiu kursują pociągi turystyczne Wyrzyskich Kolei Dojazdowych.
Historia.
Pierwsza wzmianka o istnieniu Białośliwia pochodzi z 1216. Było wówczas własnością możnego rodu Pałuków.
W okresie zaboru pruskiego w XIX w. nastąpił bardzo znaczny rozwój demograficzny i gospodarczy osady. W 1851 uruchomiono linię kolejową Krzyż-Piła-Bydgoszcz. Rozbudowano port rzeczny na Noteci. Wskutek pruskiej kolonizacji w okresie tym ludność niemiecka stanowiła ponad połowę mieszkańców. Niemcy wznieśli w Białośliwiu dwie świątynie. Pierwsza z nich przeznaczona dla wiernych kościoła luterańskiego była małą szachulcową budowlą otoczoną cmentarzem z dominującym pomnikiem Marcina Lutra. Drugą, większą w stylu neogotyckim przeznaczoną dla wiernych kościoła ewangelicko-unijnego zaczęto wznosić w 1857. Oba te kościoły nie zachowały się do dnia dzisiejszego.
W 1921, czyli już w wolnej Polsce Białośliwie zamieszkiwało 2016 mieszkańców z czego 1302 katolików. W 1923 Prymas Polski kard. Edmund Dalbor utworzył parafię rzymskokatolicką w Białośliwiu. Projekt nowego kościoła poświęconego w listopadzie 1929 wykonał architekt Kazimierz Ulatowski. 
Sport.
W miejscowości funkcjonuje klub GLKS Stella Białośliwie, który swoje mecze rozgrywa na stadionie Stelli.
6 grudnia 2008 do dyspozycji mieszkańców został oddany „Orlik”.

</doc>
<doc id="350357" url="https://pl.wikipedia.org/wiki?curid=350357" title="Białotarsk">
Białotarsk

Białotarsk – wieś w Polsce położona w województwie mazowieckim, w powiecie gostynińskim, w gminie Gostynin.
Parafia Białotarsk pierwszy raz wymieniona została w 1249 roku. W 1325 roku wymieniono ją w archidiakonacie włocławskim diecezji kujawskiej.
Wieś duchowna, własność kapituły płockiej, położona było w 1785 roku w powiecie kowalskim województwa brzeskokujawskiego.
W latach 1954-1959 wieś należała i była siedzibą władz gromady Białotarsk, po jej zniesieniu w gromadzie Solec. W latach 1975–1998 miejscowość administracyjnie należała do województwa płockiego.
Przez miejscowość przepływa niewielka rzeka Patrówka, dopływ Rakutówki.

</doc>
<doc id="350358" url="https://pl.wikipedia.org/wiki?curid=350358" title="Białotul">
Białotul

Białotul – wieś w Polsce położona w województwie kujawsko-pomorskim, w powiecie mogileńskim, w gminie Mogilno, sołectwo Czarnotul.
Podział administracyjny.
W latach 1975–1998 miejscowość administracyjnie należała do województwa bydgoskiego.
Krótki opis.
Wieś ma charakter rolniczy. W centrum, po dwóch stronach drogi stoją dwie kapliczki, zwane potocznie figurami.
Demografia.
. Według Narodowego Spisu Powszechnego (III 2011 r.) wieś liczyła 70 mieszkańców. Jest 44. co do wielkości miejscowością gminy Mogilno.
Historia.
Miejscowość została wydzielona w 1. połowie XIX wieku od wsi Czarnotul i początkowo nosiła nazwę "Czarnotul B". W 2. połowie XIX wieku należała do rodziny Majerów, ale później przeszła w ręce niemieckie. W 1899 r. właściciel wsi, Adalbert von Grudzielski, z majątku o powierzchni 272 ha osiągnął dochód 3185 marek. Od 1945 r. gospodarowała w Białotulu Rolnicza Spółdzielnia Produkcyjna "Jutrzenka" z pobliskiego Lubieszewa.
Zabytki.
We wsi znajduje się, wpisany do rejestru zabytków, dwór z około 1852 roku z gankiem od wschodu i wystawką w dachu. Obok znajdują się pozostałości parku z końca XIX wieku, który miał powierzchnię 1 ha. Z drugiej strony położony jest folwark, a w jego obrębie trzykondygnacyjny spichrz. Kamienno-ceglana brama wjazdowa wybudowana została w 1892 r. Data znajduje się na cegle, która z nieznanych powodów jest odwrócona.

</doc>
<doc id="350359" url="https://pl.wikipedia.org/wiki?curid=350359" title="Białousy">
Białousy

Białousy – wieś w Polsce położona w województwie podlaskim, w powiecie sokólskim, w gminie Janów.
Pierwotna nazwa wsi Białousy to Wólka Białousów. Nazwa ta została użyta pierwszy raz w 1709 r. w metryce kościelnej.
Nazwa miejscowości pochodzi od nazwiska rodziny, która jako pierwsza przybyła na ten teren.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego.
W 1917 r. podczas okupacji niemieckiej, mieszkańcy zorganizowali nauczanie dzieci w języku polskim. W wolnej Polsce otwarto tu powszechną 6-klasową szkołę. Po wkroczeniu wojsk sowieckich w 1939 r. utworzono niepełną szkołę średnią typu radzieckiego, która przestała funkcjonować w 1941 r. W 1951 r. wzniesiono drewniany budynek szkoły. W latach 60. prowadzono w nim oprócz szkoły podstawowej także 2-letnią Szkołę Przysposobienia Rolniczego. Nowy budynek szkoły wraz z boiskiem został oddany do użytku 10 października 1996 r.
W 1961 r. wieś zelektryfikowano, kolonie w 1970 r. 
W latach 1954-1971 wieś należała i była siedzibą władz gromady Białousy, po jej zniesieniu w gromadzie Janów. 
Wierni kościoła rzymskokatolickiego należą do parafii św. Józefa Rzemieślnika i św. Faustyny Kowalskiej w Łubiance.

</doc>
<doc id="350360" url="https://pl.wikipedia.org/wiki?curid=350360" title="Białowice">
Białowice

Białowice () – wieś w Polsce położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość administracyjnie należała do województwa zielonogórskiego.
Historia.
Wieś w drugiej połowie XIV wieku należała do dominium żarskiego Bibersteinów. Ówczesna Belendörff według wzmianki z 1381 roku liczyła 18 łanów i znajdowała się wówczas w posiadaniu Henzla von Rothenburga oraz stanowiła lenno kościelne proboszcza z Żar. Nazwa Bolindorff pojawia się w 1433 roku. Wenzel von Biberstein w 1449 roku nadał tu lenno Bernhardowi Bunschowi. Właścicielem Białowic w połowie XV wieku był Hans von Unwürde, a Hansa Bunscha wymienia się w latach 1508-1512 oraz Nikola von Gablenza składającego hołd lenny Bibersteinom w 1531. Hans von Wiedebach panował w Białowicach w 1343 roku. Za jego czasów, od 1540 roku mieszkańcy wsi zaczęli przechodzić na luteranizm. W roku 1551 po śmierci ostatniego właściciela z rodziny Bibersteinów dominium żarskie, a wraz z nim Białowice, przeszło na własność cesarza rzymskiego i króla czeskiego Ferdynanda Habsburga. Od 1558 roku stanowiło ono własność rodziny Promnitzów, kiedy to lenno kupił biskup wrocławski Balthasar von Promnitz. Po wygaśnięciu białowickiej linii Wiedebachów wieś otrzymywali w formie lenna przedstawiciele innych rodów: von Rothenburg i von Berg. Majątek białowicki po 1734 roku przeszedł pod zarząd Hansa Erdmanna von Promnitza, który jako ostatni z rodu, w 1765 roku zrzekł się praw do państwa stanowego Żary-Trzebiel na rzecz elektorów saskich. 
Zabytki.
Do wojewódzkiego rejestru zabytków wpisane są:
Demografia.
Białowice na początku XVII wieku liczyły 100 mieszkańców, natomiast w 1818 roku 290.
Liczba mieszkańców miejscowości w poszczególnych latach:

</doc>
<doc id="350361" url="https://pl.wikipedia.org/wiki?curid=350361" title="Białowierśnie">
Białowierśnie

Białowierśnie – wieś w Polsce położona w województwie podlaskim, w powiecie sejneńskim, w gminie Giby. Leży przy drodze łączącej gminne Giby ze wsią Daniłowce. Na zachód od miejscowości znajduje się jezioro Białowierśnie (Jezioro Białe).
W XVIII wieś, mająca 6 włók należała do dóbr kamedulskich w Wigrach. W XVII i XVIII wieku zamieszkiwało ją od kilku do kilkunastu gospodarzy. 
W latach 1975–1998 miejscowość administracyjnie należała do województwa suwalskiego.

</doc>
<doc id="350362" url="https://pl.wikipedia.org/wiki?curid=350362" title="Białowieżyn">
Białowieżyn

Białowieżyn – wieś w Polsce położona w województwie kujawsko-pomorskim, w powiecie lipnowskim, w gminie Lipno.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (03-2011 r.) wieś liczyła 90 mieszkańców. Jest najmniejszą miejscowością gminy Lipno.

</doc>
<doc id="350363" url="https://pl.wikipedia.org/wiki?curid=350363" title="Białowoda">
Białowoda

Białowoda – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Opole Lubelskie.
 (dawn. Białowoda)

</doc>
<doc id="350364" url="https://pl.wikipedia.org/wiki?curid=350364" title="Białowody">
Białowody

Białowody – wieś w Polsce położona w województwie lubelskim, w powiecie hrubieszowskim, w gminie Uchanie.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Uchanie. Według Narodowego Spisu Powszechnego (III 2011 r.) liczyła 168 i była dziesiątą co do wielkości miejscowością gminy Uchanie.
Historia.
Białowody wieś z folwarkiem w powiecie hrubieszowskim, gminie Grabowiec, parafii Uchanie. W 1827 roku było tu 19 domów i 105 mieszkańców. 

</doc>
<doc id="350365" url="https://pl.wikipedia.org/wiki?curid=350365" title="Białowola">
Białowola

Białowola – wieś w Polsce położona w województwie lubelskim, w powiecie zamojskim, w południowo-wschodniej części gminy Zamość. Położona jest 10 km od Zamościa.
W latach 1975–1998 miejscowość administracyjnie należała do województwa zamojskiego.
Historia miejscowości.
Miejscowość powstała najprawdopodobniej w I poł. XVI w., założona przez rodzinę Lipskich herbu Korczak, wywodzących się od Mikołaja z Lipska, bratanka marszałka Dymitra z Goraja. Pierwsza wzmianka o niej jako Biała Wolia, znajduje się w rejestrze poborowym z 1564 roku. W 1631 roku Lipscy sprzedali Białowolę Zamoyskim, przez co weszła ona w skład Ordynacji Zamoyskich.
W 1929 roku powstała Ochotnicza Straż Pożarna. Jej założycielami a jednocześnie pierwszymi druhami byli: Antoni Głagola, Piotr Klimacki, Józef Ostasz, Wojciech Kuźma, Władysław Psiuk, Michał Psiuk, Jan Głagola, Antoni Czapla, Ignacy Gontarz, Jan Bondyra, Karol Serafin, Antoni Psiuk, Piotr Łapa, Józef Łagożny oraz Michał Milczuk. W 1932 roku wybudowano drewnianą ramizę strażacką oraz założono orkiestrę dętą, którą tworzyło 12 muzyków.
II wojna światowa.
Z sąsiednich wiosek hitlerowcy utworzyli pas zasiedlony kolonistami niemieckimi, tzw. "czarnymi Niemcami". Był to obszar dobrze broniony przez niemieckich żołnierzy. Po stronie polskiej powstały wówczas grupy bojowe, które uczestniczyły w akcjach przeciwko kolonistom. Jeden z takich ataków miał miejsce w miejscowości Lipsko. W odwecie za pomoc udzieloną partyzantom 29 grudnia 1942 roku niemiecka ekspedycja karna wymordowała 51 osób w Białowoli, w tym 22 kobiety i 12 dzieci (w wieku od 8 miesięcy do lat 10. Miejscowość została także splądrowana. Hitlerowcy zapowiedzieli, że za każde nieposłuszeństwo czy dywersje będzie stosowana odpowiedzialność zbiorowa. Białowola jednak w dalszym ciągu była schronieniem dla walczących partyzantów. W późniejszym okresie z rąk hitlerowców zginęło jeszcze 14 osób.
Ciała pomordowanych złożono w zbiorowej mogile, gdzie ustawiono pomnik z inskrypcją: 
Zbrodnie popełnione przez Niemców tak relacjonował jeden z jej mieszkańców: "W czasie pacyfikacji, na boisku szkolnym, został zamordowany mój ojciec, siostra z mężem i trójka dzieci – najmłodsze miało 8 miesięcy. Gdy mordercy odjechali do Zamościa, poszedłem do zabitych i zobaczyłem wśród stosu trupów moja siostrę, trzymała w ramionach martwe niemowlę, a obok niej leżały pozostałe dzieci. Przebieg pacyfikacji był straszny. Bardzo wcześnie rano Białowola została otoczona ścisłym kordonem żołnierzy. Specjalne patrole chodziły po wsi i spędzały mieszkańców do szkoły. Tam odbywała się selekcja. Wybranych wprowadzano rodzinami lub piątkami na boisko szkolne i na oczach pozostałych mieszkańców zabijano seriami z karabinów maszynowych. W razie potrzeby dobijano strzałem w głowę. Z mojej rodziny uratowałem się tylko ja z matka. Hitlerowcy nie natrafili na nasze schowki. Widziałem z ukrycia, jak przed odjazdem rabowali nasz dobytek, zabrali krowy i niszczyli gospodarstwo. Naszych najbliższych pochowaliśmy w zbiorowej mogile koło szkoły. W tym miejscu stoi teraz pomnik, który przypomina nam ten straszny czas."

</doc>
<doc id="350366" url="https://pl.wikipedia.org/wiki?curid=350366" title="Białożewin">
Białożewin

Białożewin – wieś w Polsce położona w województwie kujawsko-pomorskim, w powiecie żnińskim, w gminie Żnin.
Wieś duchowna "Białowieżyno", własność arcybiskupstwa gnieźnieńskiego, pod koniec XVI wieku leżała w powiecie nakielskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 447 mieszkańców. Jest piątą co do wielkości miejscowością gminy Żnin.

</doc>
<doc id="350367" url="https://pl.wikipedia.org/wiki?curid=350367" title="Białusny Lasek (wieś)">
Białusny Lasek (wieś)

Białusny Lasek – wieś w Polsce położona w województwie mazowieckim, w powiecie ostrołęckim, w gminie Myszyniec.
Wierni kościoła rzymskokatolickiego należą do parafii Trójcy Przenajświętszej w Myszyńcu.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Myszyniec).
Według Powszechnego Spisu Ludności z 1921 roku wieś zamieszkiwało 197 osoby w 41 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w Myszyńcu.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350368" url="https://pl.wikipedia.org/wiki?curid=350368" title="Białutki">
Białutki

Białutki – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="350369" url="https://pl.wikipedia.org/wiki?curid=350369" title="Biały Dunajec (wieś)">
Biały Dunajec (wieś)

Biały Dunajec – wieś podhalańska w Polsce położona w województwie małopolskim, w powiecie tatrzańskim, na wysokości 660–950 m n.p.m., siedziba gminy Biały Dunajec.
Biały Dunajec składa się z następujących ulic: Jana Pawła II, Krajowe, Gliczarowska, Za Torem, Kościuszki, Witosa, Miłośników Podhala, gen. Galicy, Piłsudskiego, Batorego, Skupniowej. Najniżej położona, najstarsza część wsi nosi do dzisiaj historyczną nazwę "Sołtystwo", natomiast wierchowe części Białego Dunajca to: Tatary, Dańkowe, Gile i Stołowe.
Przez Biały Dunajec przepływa górska rzeka o tej samej nazwie. Przez miejscowość przechodzi też łącząca Kraków z Zakopanem droga krajowa nr 47, będąca częścią Zakopianki.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty nowotarskiej. W latach 1975–1998 miejscowość administracyjnie należała do województwa nowosądeckiego.
Części wsi.
Integralne części wsi Biały Dunajec
Historia.
Najdawniejsza historyczna wzmianka o Białym Dunajcu pochodzi z 1564 r., kiedy to lustratorzy dóbr królewskich wymienili tę osadę jako nową, w której było sześciu kmieci. Akt lokacyjny Białego Dunajca został wystawiony 15 lat później – 23 lutego 1579 r. Zasadźcą wsi osadzonej na prawie niemieckim został kmieć Jędrzej Pawlik, który był też pierwszym sołtysem. Po nim funkcję sołtysa pełnili jego potomkowie, którzy za udział w wojnach na kresach Rzeczypospolitej (m.in. z Rosją za króla Stefana Batorego, czy z Turcją za króla Zygmunta III Wazy) zostali nobilitowani i uzyskali nazwisko Pawlikowski. W XVII wieku obszar wsi Biały Dunajec sięgał wierzchołków Tatr. Podstawą utrzymania białodunajczan była hodowla owiec (w 1692 r. naliczono ich 2 tys.sztuk).
W czasie rozbiorów jako część Galicji, Biały Dunajec trafił pod panowanie Austrii. W 1809 r. na licytacji Biały Dunajec i osiem innych wsi oraz rozległe terytoria tatrzańskie, zostały sprzedane Tomaszowi Uznańskiemu. Podczas autonomii galicyjskiej w 1865 r., ustawą Sejmu Krajowego utworzono samorząd gminny. Kadencja wójta i rady trwała wówczas 5 lat. Już wtedy gmina białodunajecka miała własny herb przedstawiający na błękitnym tle poziomo ułożoną białą rybę a nad nią trzy złote gwiazdy sześcioramienne ułożone trójkątnie. 27 listopada 1873 r. w Białym Dunajcu urodził się Andrzej Galica. Jego pomnik znajduje się przy Urzędzie Gminy w Białym Dunajcu. W 1884 r. galicyjska C. K. rada szkolna krajowa zorganizowała w Białym Dunajcu filialną szkołę, która mieściła się w prywatnym domu, dzierżawionym na cele oświatowe. W 1889 r. białodunajczanie przystąpili do budowy własnej szkoły. Zlokalizowana ona jest w dolnej części wsi i nosi imię Kazimierza Wielkiego. W 1910 r. wybudowano drugi budynek szkolny, w górnej części wsi, noszący imię św. Jadwigi Królowej Polski. W 1902 r. została założona Ochotnicza Straż Pożarna. W latach 1913–1914 w pensjonacie Teresy Skupień mieszkał Włodzimierz Lenin.
W 1919 r. wybudowano fabrykę tektury korzystającą z energii z turbin wodnych napędzanych siłami potoku Biały Dunajec. W latach 20. XX w. powstał też młyn walcowo-turbinowy. Jeżeli chodzi o administrację kościelną, to Biały Dunajec należał początkowo do parafii nowotarskiej a później do Szaflar. Pod koniec XIX w. białodunajczanie podjęli starania o budowę kościoła. Zostały one uwieńczone powodzeniem dopiero w okresie dwudziestolecia międzywojennego, kiedy to wybudowano kościół oraz ustanowiono w 1938 r. samodzielną parafię pw. Matki Bożej Królowej Aniołów. Górna część Białego Dunajca (ul. Batorego, ul. gen. Galicy, ul. Miłośników Podhala, ul. Piłsudskiego, ul. Skupniowa i Stołowe) należy do parafii Poronin od samego początku jej istnienia (1834).
11 listopada 1943 roku Niemcy przeprowadzili akcję odwetową za działalność oddziału partyzanckiego Władysława Duszy "Szaroty". Podczas akcji aresztowano Zofię i Stanisława Majerczyków z przysiółka "Stołowe".
W latach 50. XX w. nastąpiła elektryfikacja wsi. W latach sześćdziesiątych wybudowano dom nauczyciela i ośrodek zdrowia. W 1964 r. założono urząd pocztowy, a od 1973 r. Biały Dunajec jest siedzibą filii banku spółdzielczego. W latach 90. XX w. wieś została zwodociągowana, skanalizowana i przeprowadzono telefonizację na szeroką skalę. W 2006 r. wybudowano Gminną Halę Sportową.
W Białym Dunajcu znajduje się jedno z ujęć wód termalnych o wyjątkowo wysokiej w skali Polski temperaturze – Biały Dunajec PGP-2 o temperaturze 86 °C i zasobności 400 m³/h, jak również ujęcie Biały Dunajec PAN-1 o zasobach 200 m³/h i temperaturze 82 °C.

</doc>
<doc id="350370" url="https://pl.wikipedia.org/wiki?curid=350370" title="Biały Dwór (województwo wielkopolskie)">
Biały Dwór (województwo wielkopolskie)

Biały Dwór – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
W okresie Wielkiego Księstwa Poznańskiego (1815-1848) miejscowość wzmiankowana jako "Biały dwór posada" należała do wsi mniejszych w ówczesnym pruskim powiecie Krotoszyn w rejencji poznańskiej. Posada Biały Dwór była wsią oddzielną tego powiatu i należała do miasta Koźmin. Według spisu urzędowego z 1837 roku wieś liczyła 4 mieszkańców, którzy zamieszkiwali jeden dym (domostwo).
W latach 1975–1998 miejscowość administracyjnie należała do województwa kaliskiego.

</doc>
<doc id="350371" url="https://pl.wikipedia.org/wiki?curid=350371" title="Biały Grunt">
Biały Grunt

Biały Grunt (niem. "Bialygrund", w latach 1934–1945 "Weißengrund") – wieś w Polsce położona w województwie warmińsko-mazurskim, w powiecie szczycieńskim, w gminie Świętajno.
Wieś założona w 1788 roku na tak zwanych nowiznach Lasów Korpelskich. W 1938 r. w ramach akcji germanizacyjnej zmieniono urzędową nazwę wsi na "Weißengrund". Wieś ta sąsiaduje ze wsiami Jeromin i Konrady. W miejscowości znajduje się cmentarz ewangelicki.
W latach 1975–1998 miejscowość administracyjnie należała do województwa olsztyńskiego.

</doc>
<doc id="350372" url="https://pl.wikipedia.org/wiki?curid=350372" title="Białykał">
Białykał

Białykał (do 1999 roku - Biały Kał) – wieś w Polsce położona w województwie wielkopolskim, w powiecie rawickim, w gminie Pakosław.
W okresie Wielkiego Księstwa Poznańskiego (1815-1848) miejscowość wzmiankowana wówczas jako Białykał należała do wsi większych w ówczesnym pruskim powiecie Kröben (krobskim) w rejencji poznańskiej. Białykał należał do okręgu jutroszyńskiego tego powiatu i stanowił część majątku Pakosław, którego właścicielem był wówczas (1846) książę Pignatelli. Według spisu urzędowego z 1837 roku wieś liczyła 206 mieszkańców, którzy zamieszkiwali 27 dymów (domostw).
W latach 1975–1998 miejscowość położona była w województwie leszczyńskim.
Publikacja z 1964 roku podaje, że Białykał jest jedną z miejscowości występowania grupy Hazaków.
W okresie międzywojennym w miejscowości stacjonowała placówka Straży Granicznej I linii „Białykał”.

</doc>
<doc id="350373" url="https://pl.wikipedia.org/wiki?curid=350373" title="Białynin">
Białynin

Białynin – wieś w Polsce położona w województwie łódzkim, w powiecie skierniewickim,w gminie Głuchów.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. 
Położenie i okolica.
Białynin leży przy drodze krajowej nr 72, łączącej Łódź i Rawę Mazowiecką. W pobliżu wsi przepływa rzeczka Łupia, uważana za ciek źródłowy Skierniewki.
Okolicę wsi stanowią głównie pola uprawne; jest także nieco łąk.
Opis miejscowości.
W miejscowości znajdują się m.in. kościół, cmentarz parafialny, szkoła podstawowa (szkoła uczestniczy w programie edukacji ekologicznej), przedszkole, biblioteka, ochotnicza straż pożarna i kilka sklepów.Przez Białynin przebiega trasa Rogowskiej Kolei Wąskotorowej, której stacja znajduje się we wsi.
Historia.
Białynin jest starą wsią. Najstarsza wzmianka o nim pochodzi z 1359 r. W owym czasie miejscowość należała do dóbr arcybiskupich i leżała na krańcach księstwa łowickiego.
W latach 1954-1972 istniała Gromada Białynin Krasówka(Białynin)
W latach 1975–1998 miejscowość administracyjnie należała do województwa skierniewickiego.
We wsi urodził się w 1873 roku ksiądz Józef Jóźwik.
W 1983 roku nakręcono we wsi fragment filmu Fucha (film 1983).
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Kościół w Białyninie.
Parafia w Białyninie pw. św. Wawrzyńca powstała w XV w. Obecny murowany kościół parafialny zbudowany został w stylu secesyjnym w latach 1908–1910 według projektu Jarosława Wojciechowskiego. Jest to budowla dwunawowa.
Świątynia ta stanęła w miejscu starego, drewnianego kościoła, pochodzącego z 1521 r., który został rozebrany na krótko przed rozpoczęciem budowy nowej świątyni.
Pozostałością po dawnym kościele jest obecnie jedynie drewniany ostrołukowy portal z XVI w., umieszczony w drewnianej kaplicy, zbudowanej w początkach XIX w., znajdującej się na leżącym nieopodal kościoła cmentarzu parafialnym. Portal posiada m.in. prostokątne obramowanie z maswerkami, na których widnieją stylizowane głowy zwierząt oraz rzeźbione węgary. 
W kościele w Białyninie znajduje się m.in. zabytkowa monstrancja z 1640 r. ozdobiona herbem ówczesnych właścicieli miejscowości – „"Jelita"” a także secesyjne witraże.

</doc>
<doc id="350374" url="https://pl.wikipedia.org/wiki?curid=350374" title="Białynin-Latków">
Białynin-Latków

Białynin-Latków – wieś w Polsce położona w województwie łódzkim, w powiecie skierniewickim, w gminie Głuchów.
W latach 1975–1998 miejscowość administracyjnie należała do województwa skierniewickiego.

</doc>
<doc id="350375" url="https://pl.wikipedia.org/wiki?curid=350375" title="Białynin-Podbór">
Białynin-Podbór

Białynin-Podbór – wieś w Polsce położona w województwie łódzkim, w powiecie skierniewickim, w gminie Głuchów.
W latach 1975–1998 miejscowość administracyjnie należała do województwa skierniewickiego.

</doc>
<doc id="350376" url="https://pl.wikipedia.org/wiki?curid=350376" title="Białynin-Południe">
Białynin-Południe

Białynin-Południe – wieś w Polsce położona w województwie łódzkim, w powiecie skierniewickim, w gminie Głuchów.
W latach 1975–1998 miejscowość administracyjnie należała do województwa skierniewickiego.

</doc>
<doc id="350377" url="https://pl.wikipedia.org/wiki?curid=350377" title="Białystoczek">
Białystoczek

Białystoczek – wieś w Polsce, położona w województwie podlaskim, w powiecie sokólskim, w gminie Korycin.
W latach 1975–1998 wieś administracyjnie należała do województwa białostockiego.
Wieś leśnictwa sokólskiego w ekonomii grodzieńskiej w drugiej połowie XVII wieku. Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. 
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="350378" url="https://pl.wikipedia.org/wiki?curid=350378" title="Białyszewo">
Białyszewo

Białyszewo – wieś w Polsce położona w województwie mazowieckim, w powiecie sierpeckim, w gminie Sierpc.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W okresie międzywojennym Białyszewo leżało w powiecie sierpeckiem w województwie warszawskim. Po wojnie wieś znalazła się w gminie Białyszewo, choć siedzibą był Goleszyn. Po roku 1957 wraz z nowym podziałem administracyjnym zniesiono gminę, w miejscowość stała się siedzibą gromady. Po kolejnej reformie administracyjnej w 1975 roku miejscowość administracyjnie należała do województwa płockiego.

</doc>
<doc id="350379" url="https://pl.wikipedia.org/wiki?curid=350379" title="Białyszewo-Towarzystwo">
Białyszewo-Towarzystwo

Białyszewo-Towarzystwo – wieś w Polsce położona w województwie mazowieckim, w powiecie sierpeckim, w gminie Sierpc.
W latach 1975–1998 miejscowość administracyjnie należała do województwa płockiego.

</doc>
<doc id="350380" url="https://pl.wikipedia.org/wiki?curid=350380" title="Bibiampol">
Bibiampol

Bibiampol – wieś w Polsce położona w województwie mazowieckim, w powiecie sochaczewskim, w gminie Młodzieszyn.
W latach 1975–1998 miejscowość administracyjnie należała do województwa skierniewickiego.

</doc>
<doc id="350381" url="https://pl.wikipedia.org/wiki?curid=350381" title="Bibianów">
Bibianów

Bibianów – wieś w Polsce, położona w województwie łódzkim, w powiecie zgierskim, w gminie Parzęczew. W latach 1975–1998 miejscowość administracyjnie należała do ówczesnego województwa łódzkiego.
Wieś rzędowa oddalona 3 km od centrum miasta Ozorków i 5 km od miejscowości Parzęczew; zagrody rozlokowane po zachodniej stronie drogi biegnącej południkowo; geologicznie na pograniczu mezozoicznych utworów kredy i jury; geomorfologicznie środkowa część na pagórku polodowcowym typu kem (nazwy miejscowe: „Górka Parzęczewska”, „Góra Marii”); średnia wysokość 153 m n.p.m., deniwelacja terenu przekracza 15 m; na obszarze wstępują: grunty orne (kompleks żytni dobry, żytni słaby, żytni najsłabszy), użytki zielone (łąki, pastwiska), nieużytki rolnicze (eksploatacja kopalin), lasy; wieś założona około 1827 roku, początkowo była kolonią; pod koniec XIX wieku kolonia Bibianów liczyła 34 domy i 188 mieszkańców; według Pierwszego Powszechnego Spisu Ludności z dnia 30 września 1921 roku i innych źródeł urzędowych wieś Bibianów (także "Bibjanów" w gminie Piaskowice w powiecie łęczyckim) zamieszkiwały 122 osoby (61 mężczyzn i 61 kobiet), wszystkie wyznania rzymskokatolickiego, stały 23 domy mieszkalne; według Narodowego Spisu Ludności i Mieszkań 2011 w dniu 31 marca 2011 roku sołectwo Bibianów liczyło 226 mieszkańców (115 mężczyzn i 111 kobiet), w tym wieś Bibianów 135 osób; we wsi żwirownia i piaskownia, sklep i kapliczka (dawniej drewniany krzyż); wieś traci rolniczy charakter, mieszkańcy utrzymują się z pracy poza rolnictwem; postępują procesy urbanizacyjne, rozwój budownictwa indywidualnego; należy do parafii Świętego Wawrzyńca Diakona i Męczennika w Solcy Wielkiej; działa "Stowarzyszenie Przyjaciół Sołectwa Bibianów"; sołectwo Bibianów tworzą wsie: Bibianów, Konstantki, Mamień; na terenie sołectwa miały miejsce starcia zbrojne podczas bitwy nad Bzurą we wrześniu 1939 roku; w pobliżu rzeka Bzura, kompleks leśny leśnictwa Chociszew wchodzący w skład Nadleśnictwa Grotniki, autostrada A2, przystanek PKP i ŁKA.

</doc>
<doc id="350382" url="https://pl.wikipedia.org/wiki?curid=350382" title="Bibice">
Bibice

Bibice – wieś w Polsce położona w województwie małopolskim, w powiecie krakowskim, w gminie Zielonki.
Integralne części miejscowości: Czekaj, Łysa Góra. Skrajem wsi przebiega DK7.
Położenie.
Bibice położone są w dolinie potoku Bibiczanka, lewego dopływu Białuchy (Prądnika). Obszar ten według regionalizacji fizycznogeograficznej leży na styku dwóch makroregionów – Wyżyny Krakowsko-Częstochowskiej (341.3) i Niecki Nidziańskiej (342.2) – oraz odpowiednio dwóch mezoregionów Wyżyny Olkuskiej (341.32) i Płaskowyżu Proszowickiego (342.23).
Północna część miejscowości położona jest na terenie Parku Krajobrazowego Dolinki Krakowskie, zaś południowa w otulinie tegoż Parku.
Pod względem administracyjnym wieś zlokalizowana jest w województwie małopolskim, w powiecie krakowskim, w gminie Zielonki, w jej południowej części, około 7 km w linii prostej na północ od centrum Krakowa. Graniczy z następującymi jednostkami:
Biorąc pod uwagę powierzchnię wynoszącą 744,66 ha Bibice są największą miejscowością (15,33% powierzchni gminy) i jednocześnie największym spośród 19 sołectw gminy Zielonki.
Najwyżej położony obszar wsi znajduje się na jej północnym skraju (okolice ul. Leszczynowej) na wysokości około 342 m n.p.m., najniższy na południu, w miejscu, w którym Bibiczanka przecina granicę miejscowości, na wysokości około 236 m n.p.m.
Pod względem historycznym w końcu XVI wieku wieś położona była w powiecie proszowskim województwa krakowskiego i była własnością klasztoru norbertanek na Zwierzyńcu w Krakowie. W latach 1975–1998 miejscowość administracyjnie należała do województwa krakowskiego.
Etymologia nazwy miejscowości.
Nazwa "Bibice" należy najprawdopodobniej do grupy nazw patronimicznych, czyli pochodzących od imion założycieli danej osady lub jej pierwszych mieszkańców. Według legend byli nimi przywódca plemienia "Bybycz" oraz jego synowie – "Bybycze" lub "Bibicze", zwani później prawdopodobnie Bibiczami.
Zgodnie z inną koncepcją nazwa miejscowości pochodzi od węgierskiego słowa "bibic" oznaczającego czajkę. Przemawia za tym prawdopodobna obecność w tych okolicach osadników lub jeńców węgierskich, co znalazło odzwierciedlenie w nazwach kilku innych, okolicznych wsi, wywodzących się, jak się przypuszcza, z języka węgierskiego (por.: Węgrzce, dawniej "Vengerce" – dosł. "wieś Węgrów", Batowice od "batja" – stryj, Boleń od "bleny" (wymawianego "bolejń") oznaczającego tura, żubra, Bosutów od "bozszu" – zemsta).
Historia miejscowości.
Wczesne osadnictwo.
Osadnictwo na obszarze miejscowości miało sprzyjające warunki, jakimi były żyzne gleby lessowe i silne nasłonecznienie. W okolicach rosły gęste lasy złożone z dębów, grabów, jesionów, lip, klonów i jaworów. Do XV wieku w Bibicach znajdował się las dębowy (pozostała po nimi tylko nazwa Dąbrowa, dzisiaj część wsi), co już w tamtym okresie było rzadkością. Kora dębowa służyła do wytwarzania barwnika garbarskiego.
Cennym surowcem występującym w tej okolicy był także piaskowiec. Przepływające przez te tereny rzeki, głównie Prądnik i jego dopływy przyczyniły się do budowania młynów wodnych. W pobliżu Bibic przebiegała droga handlowa łącząca Kraków z Miechowem.
W okolicach Bibic znaleziono ślady pobytu ludzi z epoki neolitu, z lat ok. 2500–1700 p.n.e. W miejscowości znaleziono wyroby z krzemienia, fragmenty naczyń i ceramiki. Znalezione fragmenty średniowiecznej ceramiki nie zostały umieszczone w jakimś konkretnym okresie.
Bibice w okresie średniowiecza.
Około 1050 r. mieszkańcy Bibic oddawali na rzecz kościoła katedralnego na Wawelu dziesięcinę snopową.
W XII wieku Bibice należały do rycerskiego rodu Łabędziów. Ich najbardziej znanym przedstawicielem był wojewoda Piotr Włostowic. Jego zięć Jaksa ufundował kilka klasztorów. Jednemu z nich – klasztorowi SS. Norbertanek Jaksa, jako posag dla córki, która została zakonnicą nadał wsie Zwierzyniec, Zabierzów i Bibice. Było to w latach około 1166–1176.
Biskup krakowski Getko nadał zakonnicom pobieraną dotąd przez siebie dziesięcinę snopową z tych wsi. Odtąd przez ponad 750 lat Bibice należały do zakonu norbertanek ze Zwierzyńca. Ich mieszkańcy trudnili się rolnictwem: uprawiali pszenicę, owies i żyto oraz hodowlą: woły, krowy, świnie, drób. Mieszkali w wykopanych w ziemi półziemiankach i drewnianych chatach. Chłopi bibiccy dzielili się na kilka kategorii, mających różne prawa i obowiązki.
Byli to: 
Chłopi zobowiązani byli do składania panującemu księciu danin w naturze: żyto, owies, krowy, owce, świnie, miód, a także do posług: stróża, poradlne, stan.
W źródłach mieszkańcy Bibic są określeni jako przypisańcy. Oznacza to prawdopodobnie, że bez pozwolenia nie mogli opuszczać swojej osady. W 1254 r. książę krakowski Bolesław Wstydliwy nadał wsiom klasztoru norbertanek m.in. Bibicom, przywilej czyli, tzw. immunitet zwalniający ich od pełnienia powinności i od swego sądownictwa.
Pod koniec XIII wieku rozpoczęła się kolonizacja na prawie niemieckim. 3 kwietnia 1288 r. książę Leszek Czarny nadał Bibicom przywilej lokacyjny na tym prawie. Mieszkańcy wsi uzyskali wolność osobistą, różne ulgi i przywileje. Las i zarośla zwane Dąbrową, zostały wykarczowane i zamienione w pola uprawne. Użytkownicy tych pól na okres 12 lat zostali zwolnieni od czynszów. Podlegali oni sądownictwu sołtysa i powołanych spośród siebie ławników. Pierwszym sołtysem bibickim został mieszczanin krakowski Walker (lub Walter) z zawodu kuśnierz. Jako sołtys pobierał 1/3 opłat z kar sądowych. Posiadał również karczmę i duże pole. Zasiadał w sądzie wyższym prawa niemieckiego dla dóbr klasztornych. Od 1356 r. sołtys bibicki imieniem Piotr zasiadał również w sądzie najwyższym prawa niemieckiego na zamku krakowskim jako ławnik.
W okresie tym w Bibicach mieszkali kmiecie – właściciele co najmniej jednego łana ziemi i zagrodnicy, posiadający znacznie mniejsze pola. We wsi były dwie karczmy i przez pewien okres młyn. Właścicielkom Bibic – norbertankom chłopi musieli płacić czynsze: 9 skojców z łanu i daniny, owies, drób, jajka i sery. Poza tym musieli pracować za darmo na folwarku należącym do klasztoru przez 3 dni w roku.
Do ich obowiązku należało: zasiewanie, zbieranie i zwożenie zboża, koszenie łąk, grodzenie dworu. Mieli jeszcze jeden obowiązek – w razie potrzeby przywozili prepozytowi klasztoru piwo ze Skały. Norbertanki próbowały zwiększyć obciążenia Bibiczan. Prowadziło to do konfliktów z mieszkańcami wsi. Z 1368 r. pochodzi wiadomość, że chłopi bibiccy wywalczyli zmniejszenie daniny w zbożu zwanej "ospem" z miary kopiatej na miarę pełną.
Bibice od XV do XVIII wieku.
W 1420 r. 17 znanych z imienia kmieci bibickich oskarżyło cześnika krakowskiego Klemensa Wątróbkę ze Strzelec o zagarnięcie 23 koni roboczych i o niezwrócenie ich przywilejów. W okresie tym pięciu mieszkańców Bibic przyjęło prawo miejskie w Krakowie.
W 1459 r. pochodząca z Bibic Elżbieta uczestniczyła w procesie beatyfikacyjnym biskupa Prandoty Odrowąża, gdyż za jego pośrednictwem doznała cudownego ozdrowienia z choroby.
Od drugiej połowy XV wieku następowało sukcesywne pogarszanie się sytuacji mieszkańców Bibic. Pańszczyzna wzrosła do 2 dni tygodniowo z łana. W 1498 r. król Jan Olbracht skonfiskował majątek sołtysa bibickiego Wojciecha Wronki za to, że nie wziął on udziału w wyprawie wojennej do Mołdawii.
W 1530 r. w Bibicach było 19 łanów kmiecych, 2 karczmy i 2 komorników. Dochód z tej wsi wynosił 9 zł polskich 10 gr.
Dwukrotnie walczących o swoje prawa mieszkańców wziął w opiekę król Zygmunt Stary. 12 lipca 1542 r. zabronił zwiększania ich powinności, a 23 października 1544 r. zatwierdził dokument lokacyjny księcia Leszka Czarnego. Również król Stefan Batory początkowo popierał mieszkańców Bibic. Dnia 6 sierpnia 1576 r. zatwierdził przywileje wsi i upomniał prepozyta zwierzynieckiego, aby nie uciskał chłopów. Właściciele Bibic nie ustawali jednak w pragnieniu obciążenia ich mieszkańców jak najwyższymi powinnościami. Znaleźli poparcie u króla Stefana Batorego. 13 marca 1581 r. dekret królewski nakazał chłopom posłuszeństwo wobec klasztoru. 2 czerwca 1602 r. biskup krakowski kardynał Bernard Maciejowski potępił chłopów bibickich i nakazał im posłuszeństwo wobec zakonnic.
Prawdopodobnie w okresie tym w Bibicach istniała szkoła – kolonia akademicka Akademii Krakowskiej. Świadczyć ma o tym zwyczaj pucheroków, ściśle związany z ówczesnymi żakami. Szkoła ta mieściła się w dworze sióstr norbertanek.
Wiek XVII i XVIII był okresem coraz większego upadku Bibic. W 1676 r. ksieni klasztoru zwierzynieckiego przeprowadziła pomiary gruntów chłopskich w Bibicach. Przy okazji odebrała chłopom część ziemi do nich należącej i przyłączyła ją do folwarku.
W 1792 r. podczas próby zwerbowania do wojska polskiego pracującego w Bibicach parobka doszło do tumultu. Dwa lata później wśród kosynierów kościuszkowskich pod Racławicami walczyło kilku Bibiczan.
Od 1795 r. Bibice należały do zaboru austriackiego.
Bibice pod zaborem austriackim.
Nowe rządy przyniosły chłopom wolność osobistą, ale także przymusowy pobór do wojska austriackiego i wysokie podatki. W 1808 r. wyniosły one 320 zł reńskich /1 zł reński był równy 4 zł polskim/.
W latach 1815–1846 Bibice należały do Wolnego Miasta Krakowa. Mieszkało w nich wówczas 30 kmieci, 16 zagrodników, 2 chałupników i 10 komorników. Oprócz rolnictwa zajmowali się również przewozami na furmankach. 19 czerwca 1816 r. gromada bibicka wystosowała memoriał do Senatu Wolnego Miasta Krakowa z prośbą o przywrócenie dawnych praw. W 1829 r. mimo oporu klasztoru zwierzynieckiego pańszczyzna została zamieniona na czynsze. Dwa lata później epidemia cholery doprowadziła do zgonu 46 Bibiczan, pochowanych na cmentarzu cholerycznym.
W latach 1846–1918 Bibice ponownie należały do austriackiej Galicji. 21 listopada 1855 r. nastąpiło uwłaszczenie chłopów. W okresie tym zlikwidowano również dziesięciny: 450 zł polskich dla norbertanek i 20–30 zł polskich dla prebendy świętej Marii Egipcjanki na Wawelu.
W 1863 r. Bibiczanie pomagali walczącym z Rosją powstańcom. Kilka lat później we wsi przebywał etnograf badający pieśni i zwyczaje ludowe Oskar Kolberg.
28 lutego 1868 r. powstała w miejscowości szkoła trywialna 3–klasowa. Jej pierwszym nauczycielem został Ludwik Kołodziejczyk. W 1891 r. zbudowano nową szkołę murowaną.
W latach 1890–1893 działało we wsi Koło Ludowe.
Dorośli mężczyźni w Bibicach posiadali prawa wyborcze do parlamentu austriackiego. W wyborach w 1897 r. zwyciężył socjalista Ignacy Daszyński.
Bibice w XX wieku.
23 listopada 1913 r. w Bibicach odbyło się zebranie, na którym powołano 53 Polską Drużynę Strzelecką. Zapisało się do niej 23 mieszkańców Bibic, z tego czynnych członków było 13. Jej prezesem został Józef Mazur, a komendantem Walenty Zabiegaj.
Ćwiczenia wojskowe odbywały się one w następujących terminach: 
Oprócz ćwiczeń wojskowych w Bibicach odbywały się imprezy patriotyczno-oświatowe. 
22 lutego 1914 r. w obecności 56 mieszkańców Bibic Juliusz Ulrych wygłosił przemówienie na temat „Europa się zbroi, a cóż Polacy czynić powinni”. 
6 sierpnia 1914 r. przez Bibice przemaszerowała Pierwsza Kompania Kadrowa Oddziałów Strzeleckich, dowodzona przez Tadeusza Kasprzyckiego.
Na przełomie września i października 1914 r. wojska austriackie zburzyły Bibice i wysiedliły jej mieszkańców, ponieważ wieś leżała w obrębie Twierdzy Kraków. Powrócili oni dopiero w 1918 roku.
Historia Bibic w okresie dwudziestolecia międzywojennego.
W okresie okupacji niemieckiej w Bibicach zginęło 9 osób. W 1941 r. po raz pierwszy wywieziono z Bibic robotników przymusowych do Niemiec. Działał ruch oporu: Armia Krajowa, Bataliony Chłopskie, Ludowy Związek Kobiet. Kolportowano w miejscowości podziemną prasę, prowadzono tajne nauczanie i kursy sanitarne. Jesienią 1944 r. w Bibicach znalazło schronienie 65 osób wysiedlonych po upadku powstania warszawiaków.
W dniach 16–20 stycznia 1945 r. Armia Czerwona walczyła na terenie wsi z Niemcami. Wieś poniosła znaczne straty – 1/3 zabudowań. Zginęło 26 mieszkańców.
Demografia.
Liczba mieszkańców Bibic w ciągu ostatnich kilkunastu lat podwoiła się, przekraczając poziom 4 tys. osób w roku 2020.
Oświata.
W Bibicach funkcjonują następujące placówki oświatowe:
Pierwsza stała szkoła dwuklasowa (szkoła trywialna) powstała w Bibicach w 1869 r. Działała do jesieni 1914 r., kiedy to cała wieś została zburzona przez Austriaków. Szkołę odbudowano w roku 1921.
W 1937 r. w centrum miejscowości rozpoczęto budowę nowej szkoły. Piętrowy, murowany budynek został jednak wysadzony przez Niemców w czasie działań wojennych.
W 1947 r. podjęto decyzję o budowie nowej murowanej szkoły przy obecnej ul. Kościuszki. Inwestycja została wpisana do planu inwestycyjnego gminy Węgrzce na lata 1947–1951, a na jej realizację pozyskano ok. 100 tys. sztuk cegieł z rozebranego w 1948 r. muru oporowego fortu w Węgrzcach. Pierwszym kierownikiem szkoły został Michał Mól, a naukę w nowym budynku rozpoczęto w listopadzie 1952 r. 31 stycznia 1970 r. szkole nadano imię Stanisława Wyspiańskiego.
W wyniku reformy oświaty 1 września 1999 r. w Bibicach powstało gimnazjum, a w budynku dotychczasowej szkoły utworzono Zespół Szkół w Bibicach (obejmujący szkołę podstawową oraz gimnazjum). Równocześnie, ze względu na rosnącą liczbę uczniów, podjęto decyzję o budowie nowego obiektu szkolnego. Prace ukończono w 2004 r. – 1 września w nowym budynku obejmującym 26 sal lekcyjnych oraz halę sportową miała miejsce uroczysta wojewódzka inauguracja roku szkolnego 2004/2005.
Końcem roku 2005 do bibickiej szkoły uczęszczało 564 uczniów, a dziesięć lat później już 819, stąd koniecznością stała się jej rozbudowa. Wznoszenie dodatkowego segmentu szkoły, obejmującego 10 sal lekcyjnych, basen oraz halę widowiskowo-teatralną, rozpoczęto w 2017 r., a ukończono 15 kwietnia 2019 r.
1 września 2017 r. Zespół Szkół, w wyniku kolejnej reformy oświaty, został przekształcony z powrotem w ośmioletnią szkołę podstawową (ostatnie roczniki klas gimnazjalnych funkcjonowały do połowy 2019 roku jako oddziały gimnazjum). Nie zmniejszyło to jednak liczby uczniów, która przekracza już 900 osób. Dyrektorem szkoły od 1 września 2018 r. jest Anna Górka.
Funkcjonujące w miejscowości Przedszkole Samorządowe zostało utworzone w 2000 r. w budynku wielofunkcyjnym w Węgrzcach. Jego siedzibę przeniesiono do Bibic w roku 2004, do budynku zajmowanego wcześniej przez szkołę podstawową.
Znaczący wzrost liczby mieszkańców miejscowości, a co za tym idzie dzieci w wieku przedszkolnym i szkolnym, był również impulsem do powstania placówek niepublicznych. Przy ul. Granicznej w 2008 r. uruchomiono pierwsze prywatne przedszkole („Bajkowe Królestwo”), a w 2012 kolejne („Złota Rybka”). We wrześniu 2014 r. przy tej samej ulicy rozpoczęły działalność szkoła podstawowa im. S. Lema oraz szkoła muzyczna I stopnia im. K. Komedy.

</doc>
<doc id="350383" url="https://pl.wikipedia.org/wiki?curid=350383" title="Bichniów">
Bichniów

Bichniów – wieś w Polsce położona w województwie świętokrzyskim, w powiecie włoszczowskim, w gminie Secemin. Na terenie Bichniowa znajduje się remiza Ochotniczej Straży Pożarnej.
Wieś w powiecie chęcińskim województwa sandomierskiego była w latach 70. XVI wieku własnością kasztelana sandomierskiego Stanisława Szafrańca. W latach 1975–1998 miejscowość administracyjnie należała do województwa częstochowskiego.
Historia.
28 listopada 1943 roku pod Bichniowem miała miejsce potyczka partyzancka. W boju z oddziałami Wehrmachtu poległo pięciu AK-owców, kilku natomiast zostało rannych. W odwecie za opór zbrojny hitlerowcy zamordowali 44 mieszkańców wsi Bichniów, w tym 11 kobiet.

</doc>
<doc id="350384" url="https://pl.wikipedia.org/wiki?curid=350384" title="Bicz (województwo wielkopolskie)">
Bicz (województwo wielkopolskie)

Bicz – wieś w Polsce położona w województwie wielkopolskim, w powiecie konińskim, w gminie Stare Miasto.
W latach 1975–1998 miejscowość administracyjnie należała do województwa konińskiego.

</doc>
<doc id="350385" url="https://pl.wikipedia.org/wiki?curid=350385" title="Biczyce Dolne">
Biczyce Dolne

Biczyce Dolne (do 29 maja 1953 "Biczyce Niemieckie", niem. "Deutsch Bischitz") – wieś w Polsce położona w województwie małopolskim, w powiecie nowosądeckim, w gminie Chełmiec. W latach 1975–1998 miejscowość administracyjnie należała do województwa nowosądeckiego. W 2017 r. wieś liczyła 889 mieszkańców.
Wieś leży w Kotlinie Sądeckiej, u podnóża Beskidu Wyspowego, przy drodze krajowej nr 28. W Biczycach Dolnych do 2008 roku miała siedzibę duża firma produkująca stolarkę budowlaną DAKO oraz kilka mniejszych, głównie z branży budowlanej .
Historia.
Biczyce były jedną z wsi, którą w 1257 roku Bolesław Wstydliwy oddał swojej żonie Kindze. Ta owdowiawszy, w roku 1280 ufundowała starosądecki klasztor klarysek, ofiarowując na jego utrzymanie wszystkie swe folwarki na Sądecczyźnie.

</doc>
<doc id="350386" url="https://pl.wikipedia.org/wiki?curid=350386" title="Biczyce Górne">
Biczyce Górne

Biczyce Górne (do 29 maja 1953 "Biczyce Polskie", niem. "Polnisch Bischitz") – wieś w Polsce położona w województwie małopolskim, w powiecie nowosądeckim, w gminie Chełmiec. W latach 1975–1998 miejscowość administracyjnie należała do województwa nowosądeckiego. W 2017 r. wieś liczyła 597 mieszkańców.
Wieś leży we wschodniej części Beskidu Wyspowego, przy drodze krajowej nr 28.
Historia.
Biczyce były jedną z wsi, którą w 1257 roku Bolesław Wstydliwy oddał swojej żonie Kindze. Ta owdowiawszy, w roku 1280 ufundowała starosądecki klasztor klarysek, ofiarowując na jego utrzymanie wszystkie swe folwarki na Sądecczyźnie.

</doc>
<doc id="350387" url="https://pl.wikipedia.org/wiki?curid=350387" title="Bidziny">
Bidziny

Bidziny – wieś w Polsce, położona w województwie świętokrzyskim, w powiecie opatowskim, w gminie Wojciechowice. Leży przy drodze krajowej nr 74.
Prywatna wieś szlachecka, położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Integralne części wsi.
Znajdują się tu także obiekty fizjograficzne o nazwach: "Drugie Półłanki", "Łąki Bidzińskie", "Ogrody", "Pola Małostrońskie", "Pola Poduchowne", "Półłanki" i "Trzecie Półłanki".
Przez wieś przebiega zielony szlak rowerowy im. Witolda Gombrowicza, zaczynający się i kończący w Ostrowcu Świętokrzyskim.
Historia.
W 1326 miejscowość została wspomniana w bulli papieża Jana XXII jako "Bidin". Wieś była własnością wojewody sandomierskiego Stefana Bidzińskiego.
W wieku XIX Bidziny, wieś i folwark w powiecie opatowskim, gminie Wojciechowice, parafii Bidziny, posiada kościół paraf, murowany z XVIII w.
„Słynne są tutejsze gospodarstwa z wybornego gatunku pszenicy „sandomirki”. Obszar ziemi dworskiej 1104 mórg., włościańskiej 503 mórg. W 1827 r. było tu 38 domów i 336 mieszkańców.
W roku 1885 było 57 domów i 454 mieszkańców. Parafia Bidziny dekanatu opatowskiego liczy 1624 dusz.”

</doc>
<doc id="350388" url="https://pl.wikipedia.org/wiki?curid=350388" title="Biebrowo (województwo pomorskie)">
Biebrowo (województwo pomorskie)

Biebrowo (kaszb. "Biébrowò") – stara kaszubska osada szlachecka w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego. Osada jest częścią składową sołectwa Słajszewo.
W latach 1975–1998 miejscowość administracyjnie należała do województwa gdańskiego.
Demografia.
Współczesna struktura demograficzna osady Biebrowo na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady

</doc>
<doc id="350389" url="https://pl.wikipedia.org/wiki?curid=350389" title="Biechówko (województwo kujawsko-pomorskie)">
Biechówko (województwo kujawsko-pomorskie)

Biechówko – wieś w Polsce położona w województwie kujawsko-pomorskim, w powiecie świeckim, w gminie Drzycim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 219 mieszkańców. Jest siódmą co do wielkości miejscowością gminy Drzycim (wespół ze wsią Wery). W parku wiejskim znajduje się 5 dębów szypułkowych o obwodach od 321 do 383 cm. Drzewa zostały uznane za pomniki przyrody w 1993 roku.

</doc>
<doc id="350390" url="https://pl.wikipedia.org/wiki?curid=350390" title="Bieczyno">
Bieczyno

Bieczyno – wieś w północno-zachodniej Polsce, położona w województwie zachodniopomorskim, w powiecie gryfickim, w gminie Trzebiatów.
Według danych z 31 grudnia 2009 wieś miała 176 mieszkańców.
W latach 1946–1998 miejscowość administracyjnie należała do województwa szczecińskiego.
Do Bieczyna prowadzi droga powiatowa nr 0123Z z Nowielic. W miejscowości znajduje się przystanek kolejowy Bieczyno Pomorskie.
Gmina Trzebiatów utworzyła jednostką pomocniczą Sołectwo Bieczyno. Obejmuje wieś Bieczyno oraz przysiółek Bieczynko, których mieszkańcy wspólnie wybierają sołtysa i 5-osobową radę sołecką.
W 2009 i 2010 r. mieszkańcy wsi w ramach protestu nie poszli na wybory. Mieszkańcy protestowali z powodu obietnic władz samorządowych odnowienia drogi powiatowej nr 0123Z.

</doc>
<doc id="350391" url="https://pl.wikipedia.org/wiki?curid=350391" title="Bieczyny (wieś w województwie wielkopolskim)">
Bieczyny (wieś w województwie wielkopolskim)

Bieczyny – wieś w Polsce położona w województwie wielkopolskim, w powiecie kościańskim, w gminie Czempiń.
Wieś szlachecka Bieczini położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Bieczyn należała do wsi większych w ówczesnym pruskim powiecie Kosten rejencji poznańskiej. Bieczyn należał do okręgu czempińskiego tego powiatu i stanowił część majątku Srocko Wielkie, którego właścicielem był wówczas (1846) Kwilecki. Według spisu urzędowego z 1837 roku Bieczyn liczył 143 mieszkańców, którzy zamieszkiwali 12 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="350392" url="https://pl.wikipedia.org/wiki?curid=350392" title="Biedaczów">
Biedaczów

Biedaczów- wieś położona w Polsce, w województwie podkarpackim, powiecie leżajskim, gminie Leżajsk. Leży przy drodze Leżajsk - Łańcut.
Wieś królewska starostwa leżajskiego położona w powiecie przemyskim, jej posesorem był Andrzej Potocki, została spustoszona w czasie najazdu tatarskiego w 1672 roku. W latach 1975-1998 miejscowość administracyjnie należała do województwa rzeszowskiego.
Miejscowość ta jest położona na południowo-wschodnim skraju Puszczy Sandomierskiej, graniczy z Płaskowyżem Kolbuszowskim, pod względem geologicznym zaliczana jest do Kotliny Sandomierskiej. Teren jest prawie równinny, w jednej czwartej pokryty lasami. Ukształtowanie terenu utrudnia odpływ wody, powodując powstawanie licznych mokradeł. Gleby występujące na tym terenie są na ogół piaszczyste, w związku z tym mało urodzajne, zaliczane do IV i V klasy.
Razem z Gwizdowem tworzą wspólną parafię pw. Matki Bożej Pocieszenia, która została erygowana w 1971 roku. W miejscowości znajduje się kapliczka z 1872 roku.
Mieszkańcy prowadzą niewielkie gospodarstwa, w których uprawiają warzywa, tytoń, zboża lub pracują zawodowo. Na terenie Biedaczowa znajduje się Filia Gminnego Ośrodka Kultury, Punkt Lekarski oraz Szkoła Podstawowa. Ośrodek prowadzony przez Agnieszkę Niemiec jest jednym z prężniej działających w Gminie. Na zajęcia z rzeźby, garncarstwa, rękodzieła artystycznego, taneczne oraz teatralne uczęszczają liczne dzieci z obu miejscowości. Do wsi Biedaczów przylega przysiółek Podkudłacz.
Oświata.
Szkoła ludowa 1-klasowa w Biedaczowie została zorganizowana w 1906 roku przez inspektora szkolnego ks. Walentego Mazanka. Przydatnym źródłem archiwalnym do poznawania początków szkolnictwa w Galicji, są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. Początkowo nauka odbywała się w wynajętych pomieszczeniach u gospodarzy. Pierwszą nauczycielką była Franciszka Wędrychowska.
W latach 1911-1912 wybudowano budynek szkolny. W latach 1914-1915 w szkole stacjonowały wojska, które zdewastowały budynek. W 1924 roku szkoła stała się 4-klasowa, a w 1927 roku zreorganizowano ją na 3-klasową, a także wynajmowano pomieszczenia u gospodarzy. Od 1924 roku wielokrotnie starano się o rozbudowę szkoły, ale z powodu sporów i konfliktów nie udawało się tego zrealizować, dopiero w latach 1937-1938 doszło do ugody społeczności Biedaczowa i Gwizdowa o wspólnej rozbudowie. W 1929 roku przez Biedaczów przejeżdżał prezydent RP Ignacy Mościcki. Po 1952 roku rozpoczęto rozbudowę szkoły, a w latach 1966-1969 ponownie rozbudowano szkołę. W przysiółku Podkudlacz od 1935 roku starano się o budowę oddzielnej szkoły, którą wybudowano w latach 60. XX wieku, jako tzw. „tysiąclatkę”, która funkcjonowała w latach 1966-1978 jako 4-klasowa szkoła filialna. W 1998 roku szkoła została zmieniona na 6-klasową. Patronem szkoły jest św. Jan Kanty.

</doc>
<doc id="350393" url="https://pl.wikipedia.org/wiki?curid=350393" title="Biedaszków Mały">
Biedaszków Mały

Biedaszków Mały (niem. "Klein Biadauschke", 1936–1945 "Margaretenmühle") – wieś w Polsce położona w województwie dolnośląskim, w powiecie trzebnickim, w gminie Trzebnica. Nazwa miejscowości znaczy biedna, uboga wieś (ziemia V i VI klasy bonitacyjnej).
Podział administracyjny.
W latach 1975–1998 miejscowość administracyjnie należała do województwa wrocławskiego.
Charakterystyka.
Wieś położona jest 11 km na północ od centrum Trzebnicy. Domy i zabudowania gospodarcze w większości z końca XIX i początku XX wieku. Nad stawem znajduje się pozostałość po młynie wodnym. Funkcjonował on do lat 50. XX wieku. W obrębie posesji nr 8 znajduje się pomnik przyrody – lipa drobnolistna. Wieś typowo rolnicza z przewagą ziem V i VI klasy bonitacyjnej. W latach 1960–1989 we wsi funkcjonował zakład hodowli trzody chlewnej. Pierwsi mieszkańcy, którzy w latach powojennych zasiedlili wieś, pochodzili z terenów obecnego województwa świętokrzyskiego, część z nich przybyła z Rumunii. Ze względu na bliskość Parku Krajobrazowego "Dolina Baryczy" na terenie wsi występuje wielorakość gatunków ptactwa.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od polskiej nazwy "biedy" lub "biadania". W swoim dziele o nazwach miejscowości na Śląsku wydanym w 1888 roku we Wrocławiu wymienia wcześniejszą od niemieckiej nazwę "Biadaszkow" podając jej znaczenie jako "Armseliger Ort" czyli tłumacząc na język polski "Uboga miejscowość". Nazwa została później zgermanizowana na "Biadauschke", "Peadauschke" oraz "Klein Biadauschke" tracąc swoje pierwotne znaczenie.
W historii notowano również nazwy miejscowości jak: "Biedasskowo" (1666 r.), "Biatauske" (1787 r.), "Biadauschke, Biedauschke Klein". W 1936 roku nazistowska administracja III Rzeszy ze względu na polskie pochodzenie nazwy zmieniła ją na nową, całkowicie niemiecką "Margaretenmühle".
Historia.
W obrębie obszaru wsi stwierdzono ślady osadnicze z okresu neolitu, kultury łużyckiej, przeworskiej i wczesnego średniowiecza. W 1250 r. tereny z obszarem dzisiejszej wsi zakupiła od księcia Henryka III opatka klasztoru cysterek w Trzebnicy – Gertruda. Jej kolejna następczyni – Agnieszka II w 1355 r. pozyskała z rąk książęcych prawa sądownicze na tym terenie – były one kilkakrotnie powodem sporów z książętami oleśnickimi. We władaniu klasztoru wieś pozostawała do 1810 roku. Od czasów reformacji większość mieszkańców wsi to protestanci. Ewangelicy należeli do parafii w Koniowie, a nieliczni katolicy do parafii w Koczurkach. Wieś złożona z kilku części, niewielkiej, nieregularnej ulicówki – właściwego Biedaszkowa Małego, położonego na północ i północny zachód przysiółka Parnice (niem. "Parnitze") i położonego na zachód rozległego gospodarstwa młynarskiego "Kliche Mühle". Układ ten utrwalony już w połowie XVIII wieku nie uległ istotnym zmianom. Część domów została wyburzona.
Demografia.
Dane statystyczne:

</doc>
<doc id="350394" url="https://pl.wikipedia.org/wiki?curid=350394" title="Biedaszków Wielki">
Biedaszków Wielki

Biedaszków Wielki (niem. "Gross Biadauschke", od 13.11.1936 do 1945 "Heidegrund") – wieś w Polsce, położona w województwie dolnośląskim, w powiecie trzebnickim, w gminie Trzebnica.
W latach 1975–1998 wieś administracyjnie należała do województwa wrocławskiego.
Nazwa.
Według Heinricha Adamy'ego nazwa miejscowości pochodzi od polskiej nazwy "biedy" lub "biadania". W swoim dziele o nazwach miejscowości na Śląsku wydanym w 1888 roku we Wrocławiu wymienia wcześniejszą od niemieckiej nazwę "Biadaszkow" podając jej znaczenie jako "Armseliger Ort" czyli tłumacząc na język polski "Uboga miejscowość". Nazwa została później zgermanizowana na "Biadauschke", "Peadauschke" oraz "Gross Biadauschke" tracąc swoje pierwotne znaczenie.

</doc>
<doc id="350395" url="https://pl.wikipedia.org/wiki?curid=350395" title="Biedkowo">
Biedkowo

Biedkowo (niem. Betkendorf) – wieś w Polsce położona w województwie warmińsko-mazurskim, w powiecie braniewskim, w gminie Frombork.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
Ośrodek Przystosowania Społecznego w Biedkowie.
W 1969 roku utworzony został w Biedkowie (w 2011 ta część wsi otrzymała nazwę Biedkowo-Osada) pierwszy w Polsce, eksperymentalny ośrodek przystosowania społecznego o zwykłych warunkach oddziaływania resocjalizacyjnego, z przeznaczeniem dla mężczyzn. Ośrodek zlikwidowano w maju 1990 r., w wyniku kodeksowej likwidacji tej instytucji.

</doc>
<doc id="350396" url="https://pl.wikipedia.org/wiki?curid=350396" title="Edward Murrow">
Edward Murrow



</doc>
<doc id="350398" url="https://pl.wikipedia.org/wiki?curid=350398" title="Biedrzyce-Koziegłowy">
Biedrzyce-Koziegłowy

Biedrzyce-Koziegłowy – wieś w Polsce położona w województwie mazowieckim, w powiecie makowskim, w gminie Sypniewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="350399" url="https://pl.wikipedia.org/wiki?curid=350399" title="Biedrzyce-Stara Wieś">
Biedrzyce-Stara Wieś

Biedrzyce-Stara Wieś – wieś w Polsce położona w województwie mazowieckim, w powiecie makowskim, w gminie Sypniewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Małgorzaty w Gąsewie Poduchownym.

</doc>
<doc id="350400" url="https://pl.wikipedia.org/wiki?curid=350400" title="Biedrzychowa">
Biedrzychowa

Biedrzychowa (niem. "Friedrichswalde") – wieś w Polsce położona w województwie dolnośląskim, w powiecie polkowickim, w gminie Polkowice. Została założona w 1770 roku.
Podział administracyjny.
Miejscowość leży w województwie dolnośląskim, w powiecie polkowickim, w gminie Polkowice.
W latach 1975–1998 miejscowość administracyjnie należała do województwa legnickiego.
Położenie.
Biedrzychowa leży na południe od Polkowic. Wieś leży przy drodze leśnej do Dąbrowy.
Toponimia.
Niemiecka nazwa wsi (Friedrichswalde) jest związana z legendą, jakoby przejeżdżający traktem król pruski Fryderyk II miał odpocząć pod jednym z rozłożystych świerków stojących na skraju lasu przy drodze.
Historia.
Do pierwszej wojny światowej.
Według legendy król pruski Fryderyk II Wielki odpoczywał tutaj pod świerkiem. W tym miejscu postawiono kamień, a później nawet ławkę, dla osób chcących pobyć pod „świerkiem królewskim”. Do owej legendy nawiązał hrabia de Houssonville ze Szklar Górnych w czasie kolonizacji fryderycjańskiej. Hrabia założył tu w 1770 roku niedużą leśną osadę z czternastoma gospodarstwami zagrodniczymi. Nie wiadomo skąd sprowadził osadników, gdyż edykt królewski jedynie zalecał kolonistów niemieckich. Ziemia była tu licha i mało urodzajna, w późniejszym czasie dokupiono kilka łąk z przyległych wsi.
W XIX wieku Biedrzychowa była opisywana jako kolonia Pieszkowic.
W 1910 roku przy wsi była cegielnia, większość urzędów znajdowało się w oddalonych o 4 km Polkowic.
Lata międzywojenne.
Od roku 1925 hrabia Mikołaj von Ballestrem (1900-1945) z Pławniowic, posiadający dobra rycerskie Szklar Górnych oraz folwark Średni i Dolny w Oborze, tego folwarku już nie wydzierżawiał. Zarządzał nim jego młodszy brat hrabia Fryderyk Leopold von Ballestrem, który zamieszkał w tutejszym dworku-zamku.
W roku 1939 w wiosce było 67 mieszkańców żyjących w 16 domach. Był sołtys (burmistrz) i 6 radnych, ale główne urzędy administracyjne były w oddalonym o 12 km Lubinie a kościoły i szkoła była w oddalonych o 4 km Polkowicach. Oprócz obszaru wiejskiego, był tu nieduży folwark o powierzchni 84 ha (63 ha roli, 4,5 ha łąk, 14,2 ha lasu, 0,8 ha ogrodu i 1,5 ha pod zabudowania folwarczne i dworek). Folwark był usytuowany blisko wspomnianego traktu (dzisiejszej szosy dwupasmowej). Do zabudowy folwarcznej należał dworek, nazywany zamkiem. Ten obszar dworski należał od zawsze do obszaru dworskiego Szklar Górnych, także i tutejsza cegielnia pracująca od drugiej połowy XIX wieku. Była oddalona znacznie od folwarku i zarządzana przez inspektora cegielni w sąsiednich Pieszkowicach. Cegielnie te należały do dóbr dworskich Szklar Górnych i produkowały wysokiej jakości rury drenarskie i czerwone dachówki. Na przełomie XIX/XX wieku byli tu prywatni właściciele, dzierżawcy, nie wszyscy znani z nazwiska (w 1900 roku pułkownik von Böhm, hrabia von Recke-Volmerstein, porucznik Habel), którzy w tutejszym dworku nie zamieszkiwali. Nawet w pewnym okresie był tu dom wypoczynkowy dla dzieci wrocławskich.
Zniszczenia wojenne.
Sowieci dotarli do Polkowic 9 lutego 1945 roku, ale jeszcze na krótko przed nimi, na terenie biedrzychowskiego folwarku pojawił się niemiecki oddział dywizji pancernej „Waffen-SS”, który go spalił. Od tego czasu nie ma już widocznych śladów po hrabiach Ballestremach na terenie wsi, jedynie w lesie stoi komin od dawna nieczynnej cegielni. Na miejscu dawnego folwarku jest teraz parking. Spalony był też wtedy pobliski budynek restauracji „Waldschloßchen” (Zameczek Leśny) i budynek leśniczówki „Adlersgrund”, położony na wzniesieniu po drugiej stronie szosy. Restauracja była bardzo blisko traktu, bo jej budynek był kiedyś budynkiem celnym, który należał do miasta Polkowic. Dobudowano potem do niego obszerną salę zabawową. Znanym restauratorem był tu Gustav Freye, a potem jego rodzina, która dokupiła morgę lasu po drugiej stronie szosy, dla ustawienia stołów i krzeseł dla gości. Restauracja w tutejszej leśnej okolicy, była częstym miejscem postoju przejeżdżających furmanek, potem aut, także mieszkańcy Lubina czy Polkowic urządzali sobie tutaj atrakcyjne wycieczki do tutejszej leśnej okolicy.
Religia.
Biedrzychowa leży w parafii Matki Boskiej Łaskawej w Polkowicach.
W 1845 roku było tu 9 katolików oraz 92 ewangelików.

</doc>
<doc id="350401" url="https://pl.wikipedia.org/wiki?curid=350401" title="Biedrzychowice Dolne">
Biedrzychowice Dolne

Biedrzychowice Dolne (niem. "Friedersdorf" oraz w języku łużyckim "Bjedrychojce" lub "Bjedrichojce") – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="350402" url="https://pl.wikipedia.org/wiki?curid=350402" title="Biedrzykowice">
Biedrzykowice

Biedrzykowice – wieś sołecka w Polsce położona w województwie świętokrzyskim, w powiecie pińczowskim, w gminie Działoszyce, przy DW768.
Do 1954 siedziba gminy Sancygniów. W latach 1954–1972 wieś należała i była siedzibą władz gromady Biedrzykowice. W latach 1975–1998 miejscowość administracyjnie należała do województwa kieleckiego.
Historia.
Nazwa wsi pochodzi od staropolskiej nazwy osobowej Biedrzych. W latach 1389–1787 brzmiała ona "Bedrzichouicze". Wspomina wieś Długosz L.B. (t.II s.73), posiadała wówczas 7 łanów kmiecych, z których dziesięciny oddawano do kościoła w Słaboszowie.
Według spisu miast, wsi, osad Królestwa Polskiego z roku 1827, wieś posiadała 16 domów i 117 mieszkańców. 
W II połowie XIX wieku wieś w dobrach Sancygniów posiadała osad 31, ziemi mórg 195 (zobacz )
Według spisu powszechnego z roku 1921 Biedrzykowice posiadały: 41 budynków w tym 40 mieszkalnych i 303 mieszkańców

</doc>
<doc id="350403" url="https://pl.wikipedia.org/wiki?curid=350403" title="Bieganin">
Bieganin

Bieganin – wieś w Polsce położona w województwie wielkopolskim, w powiecie ostrowskim, w gminie Raszków, ok. 18 km na północny zachód od Ostrowa. Według danych na rok 2011 wieś zamieszkiwało 412 osób, a gęstość zaludnienia wyniosła 50 os./km2.
Znany od 1292 roku. Miejscowość przynależała administracyjnie przed rokiem 1932 do powiatu pleszewskiego, w latach 1932-1934 do powiatu jarocińskiego, w latach 1975-1998 do województwa kaliskiego, a w latach 1934-1975 i od 1999 do powiatu ostrowskiego.

</doc>
<doc id="350404" url="https://pl.wikipedia.org/wiki?curid=350404" title="Bieglów">
Bieglów

Bieglów – wieś w Polsce położona w województwie świętokrzyskim, w powiecie kazimierskim, w gminie Czarnocin,
W latach 1975–1998 miejscowość administracyjnie należała do województwa kieleckiego.

</doc>
<doc id="350405" url="https://pl.wikipedia.org/wiki?curid=350405" title="Biegoszów">
Biegoszów

Biegoszów – wieś w Polsce położona w województwie dolnośląskim, w powiecie złotoryjskim, w gminie Świerzawa, na Pogórzu Kaczawskim (Pogórzu Złotoryjskim) w Sudetach.
Podział administracyjny.
W latach 1975–1998 miejscowość administracyjnie należała do województwa jeleniogórskiego.

</doc>
<doc id="350406" url="https://pl.wikipedia.org/wiki?curid=350406" title="Biejkowska Wola">
Biejkowska Wola

Biejkowska Wola dawniej też Bikowska Wola – wieś w Polsce położona w województwie mazowieckim, w powiecie białobrzeskim, w gminie Promna.
Wieś szlachecka Wola Biejkowska położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Przez miejscowość przebiega droga wojewódzka DW731.

</doc>
<doc id="350407" url="https://pl.wikipedia.org/wiki?curid=350407" title="Biejków">
Biejków

Biejków dawniej też Bików – wieś w Polsce położona w województwie mazowieckim, w powiecie białobrzeskim, w gminie Promna.
Wieś szlachecka Biejkowo położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
W 2011 roku wybudowano nowy most na Pilicy, w miejsce istniejącego, całkowicie zniszczonego mostu drewnianego. Nowy most, o długości prawie 140 metrów, wykonany został w technologii stalowo-żelbetowej.
Przez miejscowość przebiega droga wojewódzka nr 731.

</doc>
<doc id="350408" url="https://pl.wikipedia.org/wiki?curid=350408" title="Bielanki (wieś)">
Bielanki (wieś)

Bielanki – wieś w Polsce położona w województwie łódzkim, w powiecie brzezińskim, w gminie Brzeziny.
W latach 1975–1998 miejscowość administracyjnie należała do województwa skierniewickiego.

</doc>
<doc id="350409" url="https://pl.wikipedia.org/wiki?curid=350409" title="Bielany Duże">
Bielany Duże

Bielany Duże – wieś w Polsce położona w województwie lubelskim, w powiecie łukowskim, w gminie Serokomla.
Wierni Kościoła rzymskokatolickiego należą do parafii św. Stanisława w Serokomli.
W latach 1975–1998 miejscowość administracyjnie należała do województwa siedleckiego.
Przez miejscowość przepływa rzeka Czarna, dopływ Tyśmienicy.
14 kwietnia 1940 niemiecka ekspedycja kama dokonała pacyfikacji wsi Józefów, Bronisławów, Zakępie, Hordzież, Serokomla, Bielany i Ruda, mordując 191 osób. W czasie pacyfikacji Niemcy spalili w tych wsiach 27 gospodarstw. Ustalono 170 nazwisk ofiar zbrodni w tym 12 z wsi Bielany.

</doc>
<doc id="350410" url="https://pl.wikipedia.org/wiki?curid=350410" title="Bielany-Jarosławy">
Bielany-Jarosławy

Bielany-Jarosławy – wieś w Polsce położona w województwie mazowieckim, w powiecie sokołowskim, w gminie Bielany. Leży nad Starą Rzeką.
Zaścianek szlachecki Jarosławy należący do okolicy zaściankowej Bielony, położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="350411" url="https://pl.wikipedia.org/wiki?curid=350411" title="Bielany-Wąsy">
Bielany-Wąsy

Bielany-Wąsy – wieś w Polsce położona w województwie mazowieckim, w powiecie sokołowskim, w gminie Bielany. Leży nad Starą Rzeką.
Zaścianki szlacheckie Borysy i Wąsy należące do okolicy zaściankowej Bielony, położone były w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Obecnie częścią wsi jest dawniej oddzielna wieś Bielany-Borysy. Borysy znajdują się na bocznej drodze, od remizy strażackiej w kierunku południowym.
Wierni kościoła rzymskokatolickiego należą do parafii Trójcy Przenajświętszej w Rozbitym Kamieniu.

</doc>
<doc id="350413" url="https://pl.wikipedia.org/wiki?curid=350413" title="Bielawa Dolna">
Bielawa Dolna

Bielawa Dolna (niem. "Nieder Bielau", gł. "Běła") – wieś w Polsce położona w województwie dolnośląskim, w powiecie zgorzeleckim, w gminie Pieńsk.
Podział administracyjny.
W latach 1975–1998 miejscowość administracyjnie należała do województwa jeleniogórskiego. Częścią miejscowości jest przysiółek Szklenice.
Historia.
Wieś była własnością rady miejskiej Zgorzelca, w XV wieku stała się ośrodkiem hutnictwa żelaza i była nim do połowy XVII w.
W 1753 urodził się tu Christoph Nathe (zm. 1806), malarz, rysownik i drzeworytnik.
W kwietniu 1945 w pobliżu miejscowości powstał most pontonowy dla 1. korpusu pancernego 2. Armii Wojska Polskiego. 
Od 1945 roku w miejscowości stacjonowała Strażnica WOP Bielawa Dolna, która 16 maja 1991 roku została przekształcona w strażnicę Straży Granicznej w Bielawie Dolnej.
We wsi znajduje się kościół pw. św. Maksymiliana Kolbe.

</doc>
<doc id="350414" url="https://pl.wikipedia.org/wiki?curid=350414" title="Bielawa Górna">
Bielawa Górna

Bielawa Górna – wieś w Polsce położona w województwie dolnośląskim, w powiecie zgorzeleckim, w gminie Pieńsk.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Bielawa Górna to średniej wielkości wieś leżąca na północno-wschodnim krańcu Równiny Zgorzeleckiej, u stóp Wzgórz Sławnikowskich, na wysokości około 215-250 m n.p.m.
Historia.
Bielawa Górna powstała najprawdopodobniej w pierwszej połowie XIV wieku. Już w 1530 roku istniał tu kościół, ale został prawdopodobnie zniszczony w czasie wojny trzydziestoletniej, bowiem w XVIII wieku wzniesiono nową świątynię. W 1825 roku we wsi były kościół ewangelicki, szkoła, 4 młyny wodne, bielnik i 2 cegielnie. W 1840 roku było tu 89 domów, w tym: kościół, szkoła, 4 młyny wodne, olejarnia, tartak i cegielnia. Wśród mieszkańców było 26 rzemieślników i 10 handlarzy. Było okres największego rozwoju w historii wsi. W następnych latach rozpoczął się okres stagnacji i wyludniania się miejscowości. W czasie II wojny światowej w Bielawie Górnej znajdowała się filia obozu jenieckiego Stalag VIII A ze Zgorzelca. Po 1945 roku wieś znacznie się wyludniła, w 1988 roku było tu tylko 14 gospodarstw rolnych. 
Zabytki.
Do wojewódzkiego rejestru zabytków wpisany jest:

</doc>
<doc id="350415" url="https://pl.wikipedia.org/wiki?curid=350415" title="Bielawska Wieś">
Bielawska Wieś

Bielawska Wieś – wieś w Polsce położona w województwie łódzkim, w powiecie łowickim, w gminie Bielawy.
Prywatna wieś szlachecka położona była w drugiej połowie XVI wieku w powiecie orłowskim województwa łęczyckiego. W latach 1975–1998 miejscowość administracyjnie należała do województwa skierniewickiego.

</doc>
<doc id="350416" url="https://pl.wikipedia.org/wiki?curid=350416" title="Bielawy Gołuskie">
Bielawy Gołuskie

Bielawy Gołuskie – wieś w Polsce położona w województwie mazowieckim, w powiecie żuromińskim, w gminie Bieżuń.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350417" url="https://pl.wikipedia.org/wiki?curid=350417" title="Bielcza">
Bielcza

Bielcza – wieś w Polsce, w województwie małopolskim, w powiecie brzeskim, w gminie Borzęcin.
Pierwsza wzmianka o istnieniu Bielczy miała miejsce w 1484 roku. Była wsią biskupów krakowskich w województwie sandomierskim w 1629 roku.
W latach 1954-1961 wieś była siedzibą gromady Bielcza. 
W latach 1975–1998 miejscowość administracyjnie należała do województwa tarnowskiego.
Wieś położona nad rzeką Uszwicą.
Klimat.
Bielcza i okolice znajdują się na obszarze zaliczanym do obszarów najkorzystniejszych pod względem klimatycznym. W ciągu roku dni z temperaturą powyżej + 5 °C jest średnio 220, a średnia roczna temperatura wynosi + 8,5 °C. Dni bezwietrznych jest ok. 20%. Na zimę przypada 24,1% dni wietrznych, wiosnę 26,4%, lato 26,6%, a jesień 22,9%. Pokrywa śnieżna zalega średnio tylko przez 70-80 dni, czyli mniej, niż wynosi średnia krajowa. Roczna suma opadów wynosi ok. 750 mm, a liczba dni pogodnych ok. 40. Rozłożenie opadów wedle pór roku przedstawia się następująco: w zimie jest ich 14,6% (107,4 mm), na wiosnę 22,2% (162,7 mm), latem 43,5% (319,5 mm), a na jesieni 19,7 (144,4 mm). Podczas gdy średnia 15-letnia wynosi 734 mm opadów rocznie ze średnią miesięczną 61,2 mm, to w 1904 zanotowano tylko 387,0 mm opadu ze średnią miesięczną 32,2 mm – a w 1899 aż 986,6 mm ze średnią miesięczną 82,8 mm.
Gleby.
Pola położone są południkowo naprzeciw poszczególnych domostw. Od zachodniej części, gleby położone wzdłuż rzeki Uszwicy są najżyźniejsze w klasie bonitacyjnej I i III a, dalej są gleby w klasie bonitacyjnej od III do V i wreszcie w okolicach przyleśnych piaski w klasie VI, ciągnące się najbardziej wśród wysuniętej części wsi. Występują więc w Bielczy mady i gleby piaskowe.
Kościół w Bielczy.
W Bielczy znajduje się kościół pod wezwaniem Matki Bożej Anielskiej. Obiekt został wpisany do rejestru zabytków nieruchomych województwa małopolskiego.
Początkowo istniała w Bielczy kaplica drewniana, wzmiankowana w 1813 roku, która została powiększona w latach 1835–48, tak aby mogły się w niej odbywać nabożeństwa. Po utworzeniu w Bielczy w 1904 r. ekspozytury niezależnej od parafii w Borzęcinie Górnym, rozpoczęto budowę obecnego kościoła. Autorem projektu był architekt Jan Sas-Zubrzycki. Prace budowlane trwały w latach 1906–1908, a kierował nimi budowniczy Michał Mikos. W 1925 r. bp tarnowski Leon Wałęga erygował w Bielczy parafię.
Kościół jest zbudowany w stylu eklektycznym z elementami neoromańskimi i neogotyckimi. Murowany z cegły z użyciem kamienia. Dwunawowy z transeptem i węższym prezbiterium zamkniętym trójbocznie. Ramiona transeptu zamknięte trójbocznie. Korpus z krótszą od nawy głównej nawą boczną, przechodzącą w kwadratową wieżę usytuowaną z boku. Od frontu przed nawą główną przedsionek z przyległą wieżyczką schodową, z boku po przeciwnej stronie nawy bocznej trójboczna kruchta. Na zewnątrz korpus opięty przyporami. Kruchta wejścia głównego zwieńczona trójkątnym szczytem z kamiennym krzyżem. Portal główny neoromański, zamknięty półkoliście, uskokowy, w tympanonie Oko Opatrzności. Wieża w dolnej partii oblicowana kamieniem, nakryta hełmem neogotyckim. Kościół nakryty dachami dwuspadowymi i pulpitowymi, nad skrzyżowaniem naw neogotycka wieżyczka na sygnaturkę z latarnią. 
Wnętrze nakryte sklepieniami krzyżowymi, o przęsłach wydzielonych gurtami, w przęśle środkowym w transepcie sklepienie gwiaździste. Nawa boczna wydzielona filarem i kamienną kolumną. Arkady międzynawowe i okna zamknięte półkoliście. Polichromia wnętrza figuralna i ornamentalna, malowana przez Jacka Żróbka w latach 1956–1957.
Ołtarz główny i dwa boczne neogotyckie wykonane przez Wojciecha Samka po 1920 roku. W ołtarzu głównym rzeźba Matki Boskiej z Dzieciątkiem, wykonana przez Kazimierza Cieślę oraz posągi św. Piotra i św. Pawła. W ołtarzach bocznych rzeźby Serca Pana Jezusa i św. Franciszka. W kaplicy ołtarz o charakterze barokowym z około połowy XIX w., przeniesiony z dawnej kaplicy mszalnej, z rzeźbą Matki Boskiej z Dzieciątkiem z końca XIX wieku. Chrzcielnica drewniana i ambona, neogotyckie z XX w. Rzeźba Chrystusa Upadającego pod krzyżem, ludowa z I. poł. XIX w., pochodząca zapewne z kapliczki stojącej na miejscu dzisiejszego kościoła.
Szkoła.
Szkoła w Bielczy powstała w 1848 r. jako filia szkoły parafialnej w Borzęcinie. Początkowo była szkołą jednoklasową z jednym nauczycielem. W 1893 r. zostaje przemianowana na szkołę dwuklasową i od tej pory uczy co najmniej dwóch nauczycieli. Szkoła ta mieściła się w budynku drewnianym krytym gontem, z dwoma salami lekcyjnymi i mieszkaniem dla nauczyciela kierującego. Podczas wielkiego pożaru wsi w 1921 r. spłonęło 2/3 zabudowań Bielczy, w tym również budynek szkolny. 
Drugi budynek szkoły, już murowany, oddano do użytku w 1930 r. – w nim odbywała się nauka do czerwca 1999 roku. Obecnie sklep "Groszek".
Obecny budynek (trzeci od początku istnienia szkoły w Bielczy) został oddany do użytku 1 września 2003 roku. Jest to kompleks oświatowy składający się z trzech segmentów: administracyjno–socjalnego, dydaktycznego i sali gimnastycznej. Wraz z rozległym otaczającym terenem rekreacyjno–sportowym jest jednym z nowocześniejszych obiektów w regionie.
Od 1 września 2002 r. w Bielczy istnieje Zespół Szkół, w którego skład wchodzą Szkoła Podstawowa i Gimnazjum.

</doc>
<doc id="350418" url="https://pl.wikipedia.org/wiki?curid=350418" title="Bielczyny">
Bielczyny

Bielczyny – wieś w Polsce położona w województwie kujawsko-pomorskim, w powiecie toruńskim, w gminie Chełmża. 
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 353 mieszkańców. Jest jedenastą co do wielkości miejscowością gminy Chełmża.
Miejscowość związana jest z działalnością i kultem bł. Juty von Sangerhausen. Znajduje się tutaj sanktuarium jej poświęcone z kaplicą z 1635 r.

</doc>
<doc id="350419" url="https://pl.wikipedia.org/wiki?curid=350419" title="Bielecha">
Bielecha

Bielecha – wieś w Polsce położona w województwie lubelskim, w powiecie krasnostawskim, w gminie Fajsławice.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Fajsławice. Według Narodowego Spisu Powszechnego (III 2011 r.) wieś liczyła 58 mieszkańców. 

</doc>
<doc id="350420" url="https://pl.wikipedia.org/wiki?curid=350420" title="Bieleckie Młyny">
Bieleckie Młyny

Bieleckie Młyny – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.
Historia.
Bieleckie młyny w wieku XIX były osadą w powiecie kieleckim, gminie Morawica, parafii Brzeziny - oddalone od Kielc 11 wiorst. 
W 1827 spisano tu 6 domów, 40 mieszkańców.
Ciekawostka.
16 listopada 1990 r. z nurtu Czarnej Nidy wydobyto kadłub niemieckiego czołgu PzKpfw V Panther, który utknął w rzece w styczniu 1945 r., gdy niemieckie wojska pancerne usiłowały powstrzymać atak Armii Czerwonej na Kielce. Wyremontowany i zrekonstruowany pojazd znajduje się obecnie w USA. 4 września 2003 r. wydobyto drugi kadłub PzKpfw V Panther, tym razem eksponat nie trafił za granicę, można go podziwiać w Muzeum Orła Białego w Skarżysku-Kamiennej.

</doc>
<doc id="350421" url="https://pl.wikipedia.org/wiki?curid=350421" title="Bieleń">
Bieleń

Bieleń – wieś w Polsce położona w województwie lubuskim, w powiecie międzyrzeckim, w gminie Trzciel.
W latach 1975–1998 miejscowość administracyjnie należała do województwa gorzowskiego.

</doc>
<doc id="350422" url="https://pl.wikipedia.org/wiki?curid=350422" title="Bielewicze (Polska)">
Bielewicze (Polska)

Bielewicze – wieś w Polsce położona w województwie podlaskim, w powiecie białostockim, w gminie Gródek.
W latach 1975–1998 miejscowość administracyjnie należała do województwa białostockiego.
Z Bielewicz pochodzi Jerzy Gościk, polski operator filmowy.
Prawosławni mieszkańcy wsi należą do parafii Narodzenia Najświętszej Marii Panny w Gródku, a wierni kościoła rzymskokatolickiego do parafii Najświętszego Serca Pana Jezusa w Gródku.

</doc>
<doc id="350423" url="https://pl.wikipedia.org/wiki?curid=350423" title="Bielewo">
Bielewo

Bielewo – wieś w Polsce położona w województwie wielkopolskim, w powiecie kościańskim, w gminie Krzywiń.
Historia.
W 1786 we wsi wybudowano do dziś istniejący dwór.
W okresie Wielkiego Księstwa Poznańskiego (1815-1848) miejscowość wzmiankowana jako Bielewo należała do wsi większych w ówczesnym pruskim powiecie Kosten rejencji poznańskiej. Bielewo należało do okręgu krzywińskiego tego powiatu i stanowiło odrębny majątek, którego właścicielem był wówczas (1846) Ignacy Goślinowski. Według spisu urzędowego z 1837 roku Bielewo liczyło 313 mieszkańców, którzy zamieszkiwali 28 dymów (domostw).
Pod koniec XIX wieku wieś Bielewo wraz z dominium liczyła 551 mieszkańców, spośród których 399 było katolikami, a 150 wyznania ewangelickiego. Na początku XX wieku przez krótki czas istniała we wsi kopalnia węgla brunatnego, a węgiel eksploatowano metodą głębinową z głębokości 100 m. W latach 1975–1998 miejscowość administracyjnie należała do województwa leszczyńskiego. W 2009 liczyła 605 mieszkańców.
Na listę zabytków Narodowego Instytutu Dziedzictwa wpisano bielewski dwór, wybudowany w 1786 i przebudowany w II poł. XIX wieku. Na terenie Bielewa znajduje się kościół parafialny pod wezwaniem Matki Boskiej Pocieszenia.
W Bielewie urodziła się Franciszka Wilczkowiakowa - posłanka na Sejm.

</doc>
<doc id="350424" url="https://pl.wikipedia.org/wiki?curid=350424" title="Bielicha">
Bielicha

Bielicha – wieś w Polsce położona w województwie mazowieckim, w powiecie radomskim, w gminie Zakrzew.
Przez miejscowość przebiega droga wojewódzka nr 740.
W latach 1954-1961 wieś należała i była siedzibą władz gromady Bielicha, po jej zniesieniu w gromadzie Cerekiew.
W Bielisze, w zabudowaniach rodziny Figarskich, zginął w samotnej walce z funkcjonariuszami Urzędu Bezpieczeństwa i wojskiem Antoni Szeliga "Wicher" (żołnierz AK) 23. października 1948 roku. Otoczony przez przeważające siły, popełnił samobójstwo.
Wieś jest siedzibą rzymskokatolickiej parafii Matki Bożej Różańcowej.

</doc>
<doc id="350425" url="https://pl.wikipedia.org/wiki?curid=350425" title="Bieliki">
Bieliki

Bieliki – wieś w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350426" url="https://pl.wikipedia.org/wiki?curid=350426" title="Bielikowo">
Bielikowo

Bielikowo (niem. "Behlkow") – wieś sołecka położona w województwie zachodniopomorskim, w powiecie gryfickim, w gminie Brojce. 
Według danych z 2 września 2013 r. wieś miała 252 mieszkańców.
Położenie.
Wieś położona jest ok. 5 km na północny zachód od Brojc i ok. 10 km na południe od Trzebiatowa. Przez wieś przepływa rzeka Mołstowa, prawy dopływ Regi.
Historia.
Pierwsze wzmianki o "Belkowe" pochodzą z 1224 r., gdy księżna pomorska Anastazja, powołując do życia klasztor norbertanek w Białobokach koło Trzebiatowa przekazała im we władanie m.in. dzisiejsze Bielikowo. Klasztor w Białobokach władał Bielikowem aż do okresu reformacji i likwidacji klasztoru. W XVI w. we wsi znajdował się młynarz. W 1910 r. wieś liczyła 443 mieszkańców. Bielikowo, należące do powiatu gryfickiego, było siedzibą parafii ewangelickiej (w jej skład wchodziło również Mołstowo, Żukowo, Gąbin i Lewice) oraz w skład okręgu ("Amt") Mołstowo.
Od 1945 r. w granicach Polski. W latach 1946 - 1998 miejscowość administracyjnie należała do województwa szczecińskiego. W latach 1954-1956 wieś należała i była siedzibą władz gromady Bielikowo, gromadę zniesiono w związku ze zmianą siedziby, po zniesieniu w gromadzie Gąbin. 
Wspólnoty religijne.
Bielikowo wchodzi w skład parafii rzymskokatolickiej pw. NSPJ w Brojcach, zaś bielikowski kościół jest filią kościoła parafialnego w Brojcach. 
Transport.
Przez Bielikowo przebiegają linie autobusowe do Gryfic, Trzebiatowa i Brojc.
Ok. 3,5 km na północ od Bielikowa znajduje się przystanek kolejowy w Gąbinie.

</doc>
<doc id="350427" url="https://pl.wikipedia.org/wiki?curid=350427" title="Bielina (wieś)">
Bielina (wieś)

Bielina – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeczka Bielina, lewobrzeżny dopływ Wolbórki.

</doc>
<doc id="350428" url="https://pl.wikipedia.org/wiki?curid=350428" title="Bielinek">
Bielinek

Bielinek – wieś w Polsce położona w województwie zachodniopomorskim, w powiecie gryfińskim, w gminie Cedynia.
W latach 1975–1998 miejscowość administracyjnie należała do województwa szczecińskiego. W pobliżu wsi rezerwat Bielinek z roślinnością stepową (ciepłolubną) i dąbrowami z dębem omszonym.
W pobliżu wsi znajduje się „Kopalnia Bielinek” (pozyskiwanie kruszywa), należąca do spółki Szczecińskie Kopalnie Surowców Mineralnych S.A..

</doc>
<doc id="350429" url="https://pl.wikipedia.org/wiki?curid=350429" title="Bieliniec">
Bieliniec

Bieliniec – wieś w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego. Pierwsze wzmianki o Bielińcu pochodzą z XV wieku, kiedy to na terenie wsi powstały pierwsze zagrody chłopskie. W czasie drugiej wojny światowej działało we miejscowości kilkunastu partyzantów, którzy czynnie walczyli z okupantem. Ich pamięci został postawiony pomnik w centrum wsi. Obecnie Bieliniec zamieszkuje około 450 mieszkańców.
W miejscowości działa Ludowy Zespół Sportowy "Jaruga" Bieliniec, na co dzień występujących w klasie B okręgu stalowowolskiego.
Od kilkunastu lat Bieliniec posiada rzymskokatolicką kaplicę pw. Matki Kościoła należącą do parafii św. Wojciecha w Bielinach.

</doc>
<doc id="350430" url="https://pl.wikipedia.org/wiki?curid=350430" title="Bieliny (powiat kielecki)">
Bieliny (powiat kielecki)

Bieliny – wieś w Polsce położona w województwie świętokrzyskim, w powiecie kieleckim, w gminie Bieliny. Leży u podnóża najwyższych szczytów Gór Świętokrzyskich – Łysicy, Agaty i Łysej Góry.
Miejscowość jest siedzibą gminy Bieliny.
W latach 1975–1998 miejscowość administracyjnie należała do województwa kieleckiego. Historycznie położone w Małopolsce (ziemia sandomierska). 
Nazwa Bieliny obowiązuje od 1 stycznia 2003 roku, zastępując nazwy Bieliny Poduchowne i Bieliny Kapitulne. Nazwy Bieliny Poduchowne i Bieliny Kapitulne pozostały jako nazwy sołectw i nieoficjalne nazwy części wsi. Wody kilku potoków przecinających teren Bielin należą, poprzez Belniankę i Czarną Nidę, do zlewiska Wisły.
Przez miejscowość przechodzi Główny Szlak Świętokrzyski z Gołoszyc do Kuźniaków, niebieski szlak turystyczny z Wału Małacentowskiego do kapliczki św. Mikołaja, zielony szlak rowerowy Duża Pętla Bielińska, mierzący 40 km oraz 2 biegowe trasy narciarskie.
Historia.
Początki osady i I Rzeczpospolita.
Bieliny są starą miejscowością, powstałą w średniowieczu i związaną z dobrami biskupów krakowskich. Jak podają źródła, najstarsze wzmianki o Bielinach (w. XIV, XV w.) wiążą się z klasztorem na Świętym Krzyżu, z ustalaniem granic między dobrami opactwa benedyktynów, a ziemiami biskupstwa krakowskiego i włocławskiego.
Pierwsze udokumentowane wzmianki o Bielinach pochodzą z 1464, z czasów wojen polsko-krzyżackich. Nazwa "Bieliny" powstała prawdopodobnie od bielenia lnu. Według prof. Danuty Kopertowskiej pochodzi od staropolskiej nazwy osobowej "Bielin", bądź nazwy osobowej i nazwy herbu Belina 12 grudnia 1455 król Kazimierz IV Jagiellończyk wydał przywilej lokujący Bieliny na prawie niemieckim. Według "Liber Beneficiorum" Jana Długosza w mieście było 14 łanów kmiecych, 2 łany sołeckie i 1 karczma z rolą. 
Okoliczne lasy oraz złoża rudy żelaza i innych surowców naturalnych, służyły rozwijającej się od średniowiecza działalności górniczo-hutniczej (liczne kuźnice żelaza oraz huty szkła). W XVII wieku nastąpił też w okolicy znaczący rozwój młynarstwa – zarówno kuźnicy, jak i hutnicy, w przywilejach na lokację swych zakładów otrzymywali prawo do zakładania młynów. W Bielinach młynarstwem zajmowała się rodzina Zawadów i Cedrów, później słynna rodzina Teligów. Obok młynów wodnych pojawiały się drewniane, nieskomplikowane technicznie wiatraki, zwane "koźlakami."
W 1637 powstała parafia wydzielona z parafii w Daleszycach. Wzniesiono kościół parafialny z fundacji biskupa krakowskiego Jakuba Zadzika (konsekrowany w 1643 przez bpa Tomasza Oborskiego, sufragana krakowskiego).Przy nowym kościele powstała szkoła ("Schola Bielinen")- zachowały się akta metrykalne z nazwiskami nauczycieli ("Gymnasii Bielinensis Director)" oraz wielu uczniów, miejscowych parafian.
W kwietniu 1657 roku sprzymierzeńcy wojsk szwedzkich – hordy kozaków Rakoczego – złupiły i spaliły rozwijającą się wieś oraz zamordowały pierwszego proboszcza parafii w Bielinach – Jana Słopieckiego.
Okres zaborów.
W 1795 Bieliny przeszły na własność skarbu państwa (wcześniej ich właścicielem były władze kościelne). Bieliny w wyniku III rozbioru Rzeczypospolitej znalazły się w zaborze austriackim (Galicja Zachodnia), zaś od 1809 r. – w Księstwie Warszawskim (departament krakowski). Za rządów austriackich powstała w 1805 r. po raz pierwszy diecezja kielecka (w 1818 r. przeniesiona do Sandomierza, przywrócona ostatecznie w 1883 r.). Zgodnie z dekretem z dnia 23 lutego 1809 roku zapoczątkowano istnienie rad wiejskich z wójtami na czele, zaś wójtem danej wsi lub dóbr był ich właściciel lub dzierżawca (w przypadku Bielin- Dzierżawca Dóbr Kapituły Krakowskiej Napęków). Po kongresie wiedeńskim, w 1815 r. Bieliny znalazły się w Królestwie Polskim (zabór rosyjski). 
Mieszkańcy Bielin brali czynny udział w polskich zrywach niepodległościowych XIX w. W 1831 proboszcz bieliński, Jędrzej Poniewierski, oddał Rządowi Narodowemu srebrny krzyż i kielich z paterą z przeznaczeniem na wsparcie powstania listopadowego. W 1844 tutejsi chłopi spiskowali w Krajnie wraz z ks. Piotrem Ściegiennym. 14 września 1861 roku odbyła się wielka manifestacja patriotyczna z udziałem mieszkańców parafii Bieliny na Świętym Krzyżu, która zgromadziła ok. 30 tysięcy ludzi. Na wieży kościelnej powiewał biało- czerwony sztandar z orłem i odśpiewano hymn "Boże, coś Polskę", zaś organizator manifestacji ks. Ignacy Zakrzewski wzywał do przeciwstawiania się władzom carskim i "walki za wolność ojczyzny do ostatniej kropli krwi" 
W latach 1846-48 na mocy porozumienia z Kapitułą Katedralną Krakowską przeprowadzono regulację gruntów w Bielinach Kapitulnych połączoną ze zniesieniem pańszczyzny i wieczystym oczynszowaniem włościan. Po oczynszowaniu włościanie posiadali ziemię o powierzchni 1522 mórg i 32 prętów, a także pastwiska (do wspólnego użytkowania) o łącznej powierzchni 396 mórg i 189 prętów. Podział nie był jednakowy – jedni włościanie otrzymali 20 mórg, inni 15 i mniej. Wytyczono nową linię zabudowy (dzisiejsza ul. Kielecka) i wyznaczono osady po obu stronach ulicy. W środku wsi znajdowały się dwie karczmy, zaś nad rzeką Belnianką osada młynarska Józefa Teligi.
W 1865 roku powstaje w Bielinach państwowa szkoła elementarna. Nauka odbywa się w języku rosyjskim. Szkoła mieściła się w domu składającym się z czterech izb: izby dla chłopców, dla dziewcząt, pokoju nauczycielki i kuchni. Mieszkańcy wnosili opłaty na działalność szkoły w wysokości 75 kopiejek od jednego gospodarstwa oraz dostarczania 75 fur drewna na ogrzewanie. Inwentarz biblioteki szkolnej liczył 106 pozycji, w tym 12 pomocy naukowych (tablice, mapy, globusy).
Ludność Bielin w XIX wieku, oprócz wytwórczości (ważny ośrodek stolarstwa) i handlu, zajmowała się rolnictwem (głównie upraw zbóż). Wędrujący często po okolicy Stefan Żeromski tak opisywał po latach miejscowość:
"(...) ogrodnictwo, wysoko postawione na południowem zboczu gór świętokrzyskich (w Bielinach, Porąbkach, Słupi, Krajnie)(...) U podnóża Łysej góry w Bielinach i Porąbkach zaprowadzone zostały przez mnichów benedyktyńskich najrzadsze i najpiękniejsze drzewa owocowe przy chatach. Kwitną tam również najpiękniejsze zapewne w Polsce dziewczęta i kobiety, o oczach połyskujących, jak u Włoszek, kruczych włosach i regularnych rysach"
27 lutego 1913 w Bielinach urodził się Kazimierz Sabbat – polski działacz emigracyjny, premier i prezydent RP na Uchodźstwie.
I wojna światowa.
W 1914 roku, gdy wybuchła wojna światowa, ożyły nadzieje na odzyskanie niepodległości. Już wcześniej mieszkańcy Bielin sprzeciwiali się władzom carskim- 1906 zostało zerwane godło carskie oraz urzędowe tablice w języku rosyjskim z urzędu gminy oraz budynku szkoły elementarnej, szerzyła się agitacja za całkowitym bojkotem podatków, prowadzono wycinkę lasów pod carskim zarządem W momencie wkroczenia Legionów Piłsudskiego do Kielc sotnia kozaków stacjonująca w Hucie Podłysicy została wyparta na wschód. Mieszkańcy gminy Bieliny podjęli uchwałę w sprawie zebrania składki dla wojska i w krótkim czasie zebrano 700 rubli dla tworzących się legionów. W Legionach Piłsudskiego służyli m.in. mieszkańcy: Józef Michalski, Franciszek Zieliński, Józef Czajkowski, Stefan Teliga, Władysław Ziach, Ignacy Michta. 
Dwudziestolecie międzywojenne.
Po odzyskaniu niepodległości rozpoczynają pracę liczne stowarzyszenia społeczne m.in. Stowarzyszenie "Rolnik" Bieliny, Spółdzielnia Mleczarska "W jedności siła", Koło Polskiej Macierzy Szkolnej, Związek Nauczycielski "Gwiazda Bielińska", Towarzystwo Związku Strzeleckiego (członkowie zarządu: Stefan Teliga, Jan Winiarski i Antoni Brożyna). Jesienią 1922 roku zarejestrowano "Towarzystwo Straży Ogniowej Ochotniczej w Bielinach," zaś w maju 1931 roku została oddana do użytku remiza strażacka (wybudowana na działce parafialnej, przekazanej przez proboszcza ks. Feliksa Nowackiego). W 1933 roku zostaje oddana do użytku nowa szkoła przy ul. Starowiejskiej (wybudowana na działce pokarczemnej). Zgodnie z informacjami zawartymi w Księdze Adresowej Polski dla Handlu, Przemysłu, Rzemiosł i Rolnictwa z 1930 roku, Bieliny zamieszkiwało 2037 mieszkańców. W miejscowości funkcjonowała Cegielnia, dwa wiatraki, "Dom Zajezdny ze sprzedażą trunków" Andrzeja Gruszczyńskiego, liczne sklepy spożywcze (właściciele - H.Gałuchowski, S.Kot, W. Madejcho, J. Sosnowiec, F. Iwan). Wymienieni są również liczni rzemieślnicy m.in. stolarz Prokop Pikulski, rzeźnik Stanisław Fiszer czy piekarz Władysław Michalski.
II wojna światowa.
Podczas II wojny światowej Bieliny stanowiły ważny ośrodek ruchu oporu. 11 listopada 1939 powstała komórka Służby Zwycięstwu Polski. Jej komendantem został Jan Sobkiewicz. W skład pierwszej komórki konspiracyjnej w Bielinach wchodzili: Władysław Ziach ps. Zięba, Władysław Ołubiec ps. Bartek i Władysław Michalski- znany działacz ludowy. Do końca 1940 roku na terenie placówki Bieliny została zorganizowana pełna kompania wojska wraz z sekcjami pomocniczymi: ckm, łączności i sanitarną. W Bielinach powstał także Ludowy Związek Kobiet, który prowadził szkolenia sanitarne i przygotowywał do pracy konspiracyjnej łączniczki. W roku 1941 rozpoczęły się serie aresztowań i zatrzymań przez gestapo połączone z rewizjami i torturami. Do obozu koncentracyjnego w Oświęcimiu wywieziono wielu mieszkańców m.in. ks. Feliksa Nowackiego, Bolesława Charzewskiego, Władysława Turyna (nauczyciel), Wincentego Mikołajczyka, Ignacego Bakalarza.
8 marca 1944 r. partyzancki oddział Armii Krajowej - Wybranieccy Mariana Sołtysiaka „Barabasza” dokonał we wsi zbrojnego ataku na posterunek żandarmerii hitlerowskiej. W odwecie za przeprowadzony atak, Niemcy przeprowadzili pacyfikację Bielin. W nocy z domów zabrano osoby zgodnie z przygotowaną listą. Większa część osób była związana z konspiracją i rozpracowana przez niemieckich agentów. Rozstrzelano 20 osób (ranni Władysław Jamrożek ps. Jur i Jan Śliwiński zdołali uciec). Ciała pomordowanych zostały ekshumowane w 1946 roku i uroczyście pogrzebane na miejscowym cmentarzu. Przy głównym trakcie wsi znajduje się pomnik upamiętniający te wydarzenia. Latem 1944 roku - w czasie Akcji "Burza"- z Bielin odeszła drużyna żołnierzy, która weszła w skład 3 Pułku Piechoty Legionów AK.
Po wojnie.
Po wojnie wieś zelektryfikowano i wybudowano sieć wodociągową. Powstała Spółdzielnia Zdrowia wykonująca opiekę lekarską i dentystyczną (pierwsza spółdzielnia kielecka w Bielinach była drugą w kolejności w kraju) i Spółdzielnia Kółek Rolniczych. Lata 50. to rozwój Bielin jako zagłębia truskawkowego i sadowniczego. W centrum miejscowości utworzono zbiornik przeciwpożarowy, a nieopodal budynek- pawilon handlowy Gminnej Spółdzielni "Samopomoc Chłopska." Mieściła się tam kultowa i słynna restauracja "Pod Kogutami," którą w okresie PRL, odwiedzały ówczesne elity- znani dziennikarze, literaci, politycy, funkcjonariusze licznych służb, artyści itp.(obecnie budynek, w odnowionej szacie, również pełni funkcję handlowo-gastronomiczną). W 1951 roku powstał zespół folklorystyczny "Wesele Bielińskie". Przedstawiał tradycyjne obrzędy weselne podczas widowiska teatralnego trwającego ponad dwie godziny. Oparte ono było na adaptacji sztuki etnografa Stanisława Suchorowskiego "Wesele świętokrzyskie" z wykorzystaniem zwyczajów, pieśni, przyśpiewek i tańców regionalnych, żywych jeszcze wtedy w obrzędowości weselnej Gór Świętokrzyskich. Zespół w okresie swojej świetności liczył 50 członków. Cieszył się wielką popularnością nie tylko w Bielinach, ale także w okolicy i różnych miejscowościach całego kraju. Brał udział w wielu festiwalach folklorystycznych, między innymi w Zakopanem, Kazimierzu Dolnym, Włoszczowie, Warce, Suchedniowie, w Warszawie. 
III Rzeczpospolita.
1990 odbywają się pierwsze demokratyczne wybory samorządowe w gminie Bieliny, zaś 1992 roku następuje otwarcie nowego budynku szkoły przy ul. Partyzantów. w 1995 roku powstał zespół, kontynuujący dorobek "Wesela Bielińskiego" - zespół ludowy "Bielinianki" Ważniejsze osiągnięcia i sukcesy zespołu to m.in. uczestnictwo w Europejskich Targach Chłopskich w Plauen (2000), w Berlinie (2001) oraz Forum Gospodarczo – Kulturalnym w Winnicy na Ukrainie (2004), przeglądzie zespołów folklorystycznych w Nanning koło Hongkongu. czy XVII Przystanku Woodstock. 1 czerwca 1998 roku po raz pierwszy zostały zorganizowane "Dni Świętokrzyskiej Truskawki." 
W 2001 roku powstaje "Towarzystwo Przyjaciół Bielin," działające na rzecz zachowania dziedzictwa kulturowego poprzez pielęgnowanie tradycji ludowych i kulturalnych czy zabezpieczanie zabytków. Inicjatorem jego powstania i pierwszym prezesem stowarzyszenia był Sławomir Jóźwik. W 2004 roku Towarzystwo Przyjaciół Bielin utworzyło fundusz stypendialny im. JM Rektora Uniwersytetu Jagiellońskiego Ks. Prof. Karola Teligi. Stypendia są wręczane co roku jako najważniejszy punkt programu "Dnia Kultury i Tradycji Gminy Bieliny." Innymi sukcesami towarzystwa są m.in. organizowanie cyklicznych imprez turystycznych "Rodzinne wędrowanie" (rajdy piesze i rowerowe), gminnego Konkursu Historycznego im. Prezydenta Kazimierza Sabbata czy przeprowadzanie corocznych kwest i zbiórek pieniędzy na odnowę i ochronę miejscowych zabytków (kapliczki przydrożne, zabytkowe nagrobki). W 2007 roku we została wydana monografia historyczno- etnograficzna „Kartki z przeszłości gminy Bieliny", autorstwa Andrzeja Drogosza (prezesa TBP od 2006 roku, sprawcy wielu artykułów historycznych oraz pozycji o regionie świętokrzyskim) oraz Anety Cedro.
Od 16 listopada 2005 r. działa Gminne Centrum Kultury i Sportu w Bielinach, którego celem jest organizowanie wydarzeń kulturalnych i sportowych oraz włączenie do aktywnego uczestnictwa w nich społeczności lokalnej. W 2010 roku nastąpiło uroczyste otwarcie Centrum Tradycji i Turystyki Gór Świętokrzyskich mieszczącego się przy ul. Partyzantów 3 w Bielinach (nowy budynek powstał w miejscu dawnego urzędu gminy).
Sport.
W Bielinach działa klub piłki nożnej "KS Nidzianka Bieliny" utworzony w 1993 roku (pierwotna nazwa "Nidzianka Makoszyn"). W 2015 r. drużyna seniorów awansowała do rozgrywek IV ligi w grupie świętokrzyskiej. Od 2000 roku działa również "Uczniowski Klub Sportowy." 
Przy kompleksie budynków Zespołu Szkół Samorządowych w Bielinach znajduje się stadion piłkarski, siłownia zewnętrzna, kort do tenisa wraz z infrastrukturą towarzyszącą, boisko do badmintona, plac zabaw z bezpieczną nawierzchnią, skate park oraz obiekt sportowy „Moje Boisko - Orlik 2012".
Od lat 90. w Bielinach organizowany jest Ogólnopolski Wyścig Kolarski - Truskawkowy Szus.

</doc>
<doc id="350431" url="https://pl.wikipedia.org/wiki?curid=350431" title="Bieliny Poduchowne">
Bieliny Poduchowne



</doc>
<doc id="350432" url="https://pl.wikipedia.org/wiki?curid=350432" title="Bieliszów">
Bieliszów

Bieliszów – wieś w Polsce położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="350433" url="https://pl.wikipedia.org/wiki?curid=350433" title="Bielki">
Bielki

Bielki – wieś w Polsce położona w województwie kujawsko-pomorskim, w powiecie radziejowskim, w gminie Topólka. 
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Topólka w BIP.
Demografia.
Według Narodowego Spisu Powszechnego (III 2011 r.) liczyła 173 mieszkańców. Jest czternastą co do wielkości miejscowością gminy Topólka.

</doc>
<doc id="350434" url="https://pl.wikipedia.org/wiki?curid=350434" title="Bielkówko">
Bielkówko

Bielkówko (niem. "Klein Bölkau", kaszb. "Bélkòwkò") – wieś kaszubska w Polsce położona w województwie pomorskim, w powiecie gdańskim, w gminie Kolbudy na trasie linii kolejowej Pruszcz Gdański-Żukowo (obecnie zawieszonej). Znajduje się tu nieczynna stacja kolejowa Bielkowo.
Wieś jest siedzibą sołectwa, w którego skład wchodzą również miejscowości Miechucińskie Chrósty i Żmijewo. Transport publiczny zapewnia na zlecenie gminy Gryf w Kartuzach.
Przed szkołą znajduje się okazały obelisk z l. 60., poświęcony jej patronowi Brunonowi Gregorkiewiczowi, legioniście i powstańcowi wielkopolskiemu, zaangażowanemu działaczowi Polonii Gdańskiej, zamordowanemu przez Niemców tylko dlatego, że był Polakiem.
W latach 1975–1998 miejscowość administracyjnie należała do województwa gdańskiego.
W Bielkówku swoją siedzibę ma browar Amber.
Nazwy źródłowe miejscowości.
Dawniej "Bielkowo małe", "Wilkowo", kaszb. "Bélkòwkò" lub też "Małé Bélkòwò", "Bielkówkò", niem. "Klein Bölkau"

</doc>
<doc id="350435" url="https://pl.wikipedia.org/wiki?curid=350435" title="Bielnik Drugi">
Bielnik Drugi

Bielnik Drugi ("niem. Ellerwald") – osada w Polsce położona w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich i nad Nogatem. 
W latach 1975–1998 miejscowość administracyjnie należała do województwa elbląskiego.
Na zachód od miejscowości znajdują się zabudowania dawnej osady, noszące nieoficjalną nazwę "Zaścianek" (54°11′21″N 19°19′9″E).

</doc>
<doc id="350436" url="https://pl.wikipedia.org/wiki?curid=350436" title="Bielnik Pierwszy">
Bielnik Pierwszy

Bielnik Pierwszy – osada w Polsce położone w województwie warmińsko-mazurskim, w powiecie elbląskim, w gminie Elbląg. Leży na obszarze Żuław Elbląskich i nad Kanałem Jagiellońskim. Transport publiczny jest obsługiwany przez komunikację miejską Elbląga.
W latach 1975–1998 miejscowość administracyjnie należała do województwa elbląskiego.

</doc>
<doc id="350437" url="https://pl.wikipedia.org/wiki?curid=350437" title="Bielowicko">
Bielowicko

Bielowicko (cz. "Bělovicko", niem. "Bielowitzko") – wieś sołecka w Polsce, położona w województwie śląskim, w powiecie bielskim, w gminie Jasienica. 
W latach 1975–1998 wieś położona była w województwie bielskim.
Powierzchnia sołectwa wynosi 311,6 ha, a liczba ludności 582, co daje gęstość zaludnienia równą 186,8 os./km².
Geografia i przyroda.
Pod względem fizycznogeograficznym położona jest na Pogórzu Śląskim, a pod względem historycznym – na Śląsku Cieszyńskim. Od północy graniczy z Wieszczętami, od zachodu z Kowalami, od południa z Grodźcem i Pogórzem a od wschodu z Łazami.
Część wsi znajduje się na terenie obszaru Natura 2000 "Dolina Górnej Wisły".
Historia.
Bielowicko to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w dokumencie protekcyjnym biskupa wrocławskiego Wawrzyńca z dnia 25 maja 1223 roku wydanym na prośbę księcia opolskiego Kazimierza dla klasztoru premonstrantek w Rybniku, w którym to wymieniono około 30 miejscowości mających im płacić dziesięcinę. Pośród 14 miejscowości kasztelanii cieszyńskiej wymienione jest również Bielowicko jako "Beleuisco" ("Beloviezo").
Wieś politycznie znajdowała się początkowo w granicach piastowskiego (polskiego) księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe Księstwo Cieszyńskie, w granicach którego znalazło się również Bielowicko. Od 1327 Księstwo Cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austro-Węgry). W 1849 r. weszła w skład powiatu bielskiego, tworząc gminę wiejską.
Na początku XVI w. należał do Jana Czeli, sędziego ziemskiego cieszyńskiego.
Według austro-węgierskiego spisu ludności z 1900 w 32 budynkach w Bielowicku na obszarze 302 hektarów mieszkało 231 osób, co dawało gęstość zaludnienia równą 76,5 os./km². z czego wszyscy byli katolikami a 226 (97,8%) było polskojęzycznymi. Do 1910 roku liczba mieszkańców wzrosła do 283 osób, pojawiło się 3 ewangelików a wszyscy zadeklarowali polskojęzyczność.
Po zakończeniu I wojny światowej tereny, na których leży miejscowość - Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 14 kompanii w Skoczowie.
W 1945 utraciła samodzielność jako gmina, wschodząc kolejno w skład: gminy Grodziec, gromady Grodziec (od 1954) i od 1973 gminy Jasienica. 
Religia.
Na terenie wsi działalność duszpasterską prowadzi Kościół Rzymskokatolicki. Parafia św. Wawrzyńca diakona, której zabytkowy drewniany kościół parafialny pw. św. Wawrzyńca konstrukcji zrębowej z 1541, znajduje się na szlaku architektury drewnianej województwa śląskiego.

</doc>
<doc id="350438" url="https://pl.wikipedia.org/wiki?curid=350438" title="Bielowy">
Bielowy

Bielowy – wieś w Polsce położona w województwie podkarpackim, w powiecie dębickim, w gminie Pilzno. Leży w dolinie Wisłoki nad potokiem Bielawka.
W latach 1975–1998 miejscowość administracyjnie należała do województwa tarnowskiego.
W miejscowości znajduje się kaplica pod wezwaniem Bożego Miłosierdzia należąca do Parafii św. Jana Chrzciciela w Pilźnie, poświęcona 18 grudnia 1994 r..

</doc>
<doc id="350440" url="https://pl.wikipedia.org/wiki?curid=350440" title="Bielów">
Bielów

Bielów () – wieś w Polsce, położona w województwie lubuskim, w powiecie krośnieńskim, w gminie Krosno Odrzańskie.
W latach 1975–1998 miejscowość administracyjnie należała do województwa zielonogórskiego.
Według danych z 2011 roku miejscowość liczyła 131 mieszkańców. 

</doc>
<doc id="350441" url="https://pl.wikipedia.org/wiki?curid=350441" title="Bielskie">
Bielskie

Bielskie (dawniej: niem. "Bilsken") – wieś w Polsce położona w województwie warmińsko-mazurskim, w powiecie giżyckim, w gminie Miłki.
W latach 1975–1998 miejscowość administracyjnie należała do województwa suwalskiego.
W 1938 r. Niemcy wprowadzili hitlerowską nazwę "Billsee".

</doc>
<doc id="350442" url="https://pl.wikipedia.org/wiki?curid=350442" title="Bielszczyzna">
Bielszczyzna

Bielszczyzna – wieś w Polsce położona w województwie podlaskim, w powiecie hajnowskim, w gminie Hajnówka. 
W latach 1975–1998 miejscowość administracyjnie należała do województwa białostockiego.
Według stanu z 31 grudnia 2012 mieszkało tu 43 stałych mieszkańców.
Prawosławni mieszkańcy wsi należą do parafii Zaśnięcia Najświętszej Maryi Panny w Dubinach, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="350443" url="https://pl.wikipedia.org/wiki?curid=350443" title="Bienduszka">
Bienduszka

Bienduszka – wieś w Polsce położona w województwie podlaskim, w powiecie łomżyńskim, w gminie Zbójna.
Wierni kościoła rzymskokatolickiego należą do parafii św. Anny w Dąbrówce k. Ostrołęki.
Historia.
W XIX w. wieś wchodziła w skład gminy Gawrychy. W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Gawrychy.
Według Powszechnego Spisu Ludności z 1921 roku zamieszkiwało tu 89 osób w 16 budynkach mieszkalnych. Miejscowość należała do parafii rzymskokatolickiej w m. Zbójna. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Zbójna.
W wyniku agresji Niemiec we wrześniu 1939 miejscowość znalazła się pod okupacją niemiecką. Została włączona w skład III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350444" url="https://pl.wikipedia.org/wiki?curid=350444" title="Bieniaszowice">
Bieniaszowice

Bieniaszowice – wieś w Polsce położona w województwie małopolskim, w powiecie dąbrowskim, w gminie Gręboszów na prawym brzegu Dunajca.
W latach 1975–1998 miejscowość administracyjnie należała do województwa tarnowskiego.

</doc>
<doc id="350445" url="https://pl.wikipedia.org/wiki?curid=350445" title="Bienice">
Bienice

Bienice – wieś w Polsce położona w województwie zachodniopomorskim, w powiecie łobeskim, w gminie Dobra. W latach 1975-1998 miejscowość administracyjnie należała do województwa szczecińskiego.
Główną atrakcją jest neoklasycystyczny pałac rodziny Kannenberg, wzniesiony w 1876 r. W tym samym czasie założono w sąsiedztwie pałacu park, a na jego terenie wydzielono miejsce na rodzinny cmentarz właścicieli (istniejąca niegdyś krypta grzebalna została zniszczona). Pałac otoczony jest zabudowaniami folwarcznymi, z których najstarsze (z 1863 r.) to ceglany spichlerz ze stajnią oraz kamienna obora. Kościół ceglany wybudowany został w 1897 roku. Znajduje się tutaj także Centrum Kształcenia, świetlica wiejska, plac zabaw oraz boisko do piłki nożnej.

</doc>
<doc id="350446" url="https://pl.wikipedia.org/wiki?curid=350446" title="Bienie">
Bienie

Bienie (niem. "Binien") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="350447" url="https://pl.wikipedia.org/wiki?curid=350447" title="Bieniec (województwo łódzkie)">
Bieniec (województwo łódzkie)

Bieniec – wieś w Polsce, położona w województwie łódzkim, w powiecie wieluńskim, w gminie Pątnów.
W latach 1975–1998 miejscowość administracyjnie należała do województwa sieradzkiego.
Historia.
Miejscowość ma metrykę średniowieczną i istnieje co najmniej od XV wieku. Wymieniona w latach 1444–1458 w łacińskich dokumentach jako "Benecz, Byrnyecz, Byenyecz".
Miejscowość została odnotowana w historycznych dokumentach własnościowych, podatkowych i prawnych. W 1486 król Kazimierz IV Jagiellończyk wydał Jakubowi Starzechowskiemu pozwolenie na wykupienie miejscowości od Wiktora z Mierzyc. W 1489 król potwierdził mu 200 grzywien zapisanych na wsi przez poprzednika Władysława Warneńczyka. W 1525 od Starzechowskich wykupił ją Kroczewski z Konopnicy. Od 1552 miejscowość pozostawała w dożywotniej dzierżawie Konopnickich.
Wieś królewska (tenuta) w powiecie wieluńskim województwa sieradzkiego w końcu XVI wieku w Rzeczypospolitej Obojga Narodów. 

</doc>
<doc id="350448" url="https://pl.wikipedia.org/wiki?curid=350448" title="Bieniew">
Bieniew

Bieniew – wieś w Polsce położona w województwie mazowieckim, w powiecie sochaczewskim, w gminie Iłów. Przez miejscowość przebiega droga wojewódzka nr 575.
Prywatna wieś szlachecka "Bieniewo" położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="350449" url="https://pl.wikipedia.org/wiki?curid=350449" title="Bieniewice">
Bieniewice

Bieniewice – wieś w Polsce, położona w województwie mazowieckim, w powiecie warszawskim zachodnim, w gminie Błonie. Leży w obrębie przystanku Witanów na linii kolejowej nr 3.
Wieś szlachecka położona była w drugiej połowie XVI wieku w powiecie sochaczewskim ziemi sochaczewskiej województwa rawskiego.
W latach 1954-1968 wieś należała i była siedzibą władz gromady Bieniewice, po jej zniesieniu w gromadzie Błonie. W latach 1975–1998 miejscowość administracyjnie należała do województwa warszawskiego.
W miejscowości znajdują się: przedszkole "Iskierka", Szkoła Podstawowa im. Jana Pawła II, remiza OSP, miejsce pamięci "Dęby Pamięci" oraz Sala Królestwa Świadków Jehowy (zbory: Błonie, Błonie, Błonie–Rosyjski).
Mieszkańcy Bieniewic pracują głównie w Błoniu i w Warszawie.
W miejscowości znajduje się dyskont spożywczy sieci Dino, oraz sklepy spożywcze i placówka pocztowa (AP Bieniewice 05-873).
We wsi dominuje zabudowa w postaci domków jednorodzinnych. W Bieniewicach znajduje się jeden blok.

</doc>
<doc id="350450" url="https://pl.wikipedia.org/wiki?curid=350450" title="Bieniewiec">
Bieniewiec

Bieniewiec – wieś w Polsce położona w województwie mazowieckim, w powiecie grodziskim, w gminie Żabia Wola.
W latach 1975–1998 miejscowość administracyjnie należała do województwa skierniewickiego.

</doc>
<doc id="350451" url="https://pl.wikipedia.org/wiki?curid=350451" title="Bieniewo">
Bieniewo

Bieniewo (niem. "Benern") – wieś w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Historia.
Wieś lokowana była w 1316 roku przez biskupa warmińskiego Eberharda na powierzchni 50 włók. Pierwszy proboszcz Wacław wymieniany był tu w dokumencie z 1346 roku.
Bieniewo w znacznym stopniu zostało zniszczone w czasie wojny polsko-krzyżackiej 1519-1521. Kolejny kościół, który konsekrowany był przez biskupa warmińskiego Marcina Kromera w roku 1580, spłonął w roku 1697. Trzecia świątynia poświęcona była przez biskupa warmińskiego Andrzeja Załuskiego w roku 1702. W roku 1784 kościół ten częściowo rozebrano i wybudowano obecny w roku 1798.
Po II wojnie światowej w Bieniewie funkcjonowała szkoła podstawowa.
Kościół.
Przed reformacją parafia Bieniewo należała do archiprezbiteratu orneckiego. Należały do niej wówczas dwa kościoły filialne w Piotraszewie i Wolnicy.
Kościół w Bieniewie położony jest na wzgórzu. Jest to budowla orientowana, salowa, nakryta stropem o zaokrąglonych bocznych odcinkach. Kościół ma kruchtę od południa, zakrystię od północy i wieżę od zachodu. Wieża w przyziemiu wzniesiona z kamieni polnych, wyżej nadbudowana w 1850 roku z cegły, posiada pilastry w narożach. Na wschodnim szczycie kościoła znajduje się sygnaturka zwieńczona kogutkiem z blachy.
Ołtarz główny z końca XVIII wieku wykonany został przez Chrystiana Beniamina Schultza.
Po bokach ołtarza znajdują się rzeźby św. Piotra i św. Pawła. Obrazy ołtarzowe św. Marii Magdaleny i św. Rocha są najprawdopodobniej pędzla Jana Strunge z około 1840 roku.
Ambona jest także z warsztatu Schultza. Chrzcielnica powstała w początkach XIX w. w pracowni Biereichela Młodszego, a jej styl nawiązuje do rokoko. W tym samym stylu są wykonane pod koniec XIX w. chór muzyczny i prospekt organowy.
Z innego wyposażenia kościoła należy zwrócić uwagę na barokowy krucyfiks z połowy XVIII w. wiszący na ścianie południowej oraz z tego samego okresu cykl obrazów 12 Apostołów.
Demografia.
W roku 1783 w Bieniewie było 60 domów.
Liczba mieszkańców: w roku 1818 - 284 osoby, w 1939 - 539, w 1998 - 256.

</doc>
<doc id="350452" url="https://pl.wikipedia.org/wiki?curid=350452" title="Bieniewo-Parcela">
Bieniewo-Parcela

Bieniewo-Parcela – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="350453" url="https://pl.wikipedia.org/wiki?curid=350453" title="Bieniewo-Wieś">
Bieniewo-Wieś

Bieniewo-Wieś – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="350457" url="https://pl.wikipedia.org/wiki?curid=350457" title="Bieńki-Śmietanki">
Bieńki-Śmietanki

Bieńki-Śmietanki – wieś w Polsce położona w województwie mazowieckim, w powiecie ciechanowskim, w gminie Sońsk. Przez wieś przepływa rzeka Sona.
W latach 1975–1998 miejscowość administracyjnie należała do województwa ciechanowskiego.
Bieńki-Śmietanki graniczą z miejscowościami: Rzeczki Wólki, Mieszki-Różki, Bieńki-Karkuty, Mieszki Wielkie, Strusin, Burkaty.

</doc>
<doc id="350458" url="https://pl.wikipedia.org/wiki?curid=350458" title="Bieńkowo">
Bieńkowo

Bieńkowo – wieś w Polsce położona w województwie warmińsko-mazurskim, w powiecie braniewskim, w gminie Lelkowo.
W latach 1954-1968 wieś należała i była siedzibą władz gromady Bieńkowo, po jej zniesieniu w gromadzie Lelkowo. W latach 1975–1998 miejscowość administracyjnie należała do województwa elbląskiego.

</doc>
<doc id="350459" url="https://pl.wikipedia.org/wiki?curid=350459" title="Bieślin">
Bieślin

Bieślin – wieś w Polsce położona w województwie wielkopolskim, w powiecie gnieźnieńskim, w gminie Trzemeszno.
Wieś duchowna "Bieślino", własność opata kanoników regularnych w Trzemesznie pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego.

</doc>
<doc id="350460" url="https://pl.wikipedia.org/wiki?curid=350460" title="Bieździadów">
Bieździadów

Bieździadów – wieś w Polsce położona w województwie wielkopolskim, w powiecie jarocińskim, w gminie Żerków.
W latach 1975–1998 miejscowość administracyjnie należała do województwa kaliskiego.
Przy głównej drodze w centrum wsi znajduje się kaplica, obok której usytuowano symboliczną mogiłę ofiar I wojny światowej. Upamiętnia ona 22 poległych mieszkańców Bieździadowa.
Przez Bieździadów przebiega czerwony szlak rowerowy, łączący Żerków przez Dębno, Czeszewo i Mikuszewo z Miłosławiem.
Wieś położona jest na terenie Żerkowsko-Czeszewskiego Parku Krajobrazowego.
Nazwa wsi najprawdopodobniej pochodzi od słowa "Bez dziadów".
Miejscowość Bieździadów posiada zabytkowy konny wóz strażacki, który niedawno został odnowiony.

</doc>
<doc id="350461" url="https://pl.wikipedia.org/wiki?curid=350461" title="Bieżany">
Bieżany

Bieżany – wieś w Polsce położona w województwie mazowieckim, w powiecie mławskim, w gminie Radzanów.
Wierni Kościoła rzymskokatolickiego należą do parafii św. Rocha w Radzanowie.

</doc>
<doc id="350462" url="https://pl.wikipedia.org/wiki?curid=350462" title="Bieżeń">
Bieżeń

Bieżeń – wieś w Polsce, położona w województwie śląskim, w powiecie kłobuckim, w gminie Wręczyca Wielka.
W latach 1975–1998 miejscowość administracyjnie należała do województwa częstochowskiego.

</doc>
<doc id="350463" url="https://pl.wikipedia.org/wiki?curid=350463" title="Bieżyce">
Bieżyce

Bieżyce (niem. "Groß Bösitz", łuż. "Běšce") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Położone na wschód od Gubina przy drodze łączącej Gubin z Bobrowicami, stanowią praktycznie przedmieście Gubina. Pierwotnie wieś była typową ulicówką, obecnie układem ulicowo rzędowym. Pierwsza wzmianka o Bieżycach pochodzi z dokumentów cesarza Ottona III z 1000 roku. Na przestrzeni wieków wieś zmieniała swoją nazwę: w 1830 - Bezdicz, 1499 - Grossen Besitz, 1542 - Grossbesicz. Majątek należący do Bieżyc został w latach 1880 - 1903 podzielony na małe gospodarstwa chłopskie. Do Bieżyc należała wcześniej też winnica, owczarnia i zniszczony w 1939 roku wskutek pożaru wiatrak na kozłach. Znajdował się tutaj również park z pałacykiem, który istniał do końca wojny. Zaniedbany i zniszczony został rozebrany. W 1996 roku założone zostało Muzeum Gospodarstwa Wiejskiego. Opiekę nad nim sprawują Stowarzyszenie Przyjaciół Ziemi Gubińskiej i Gubińskie Towarzystwo Kultury. Bieżyce liczą około 350 mieszkańców. We wsi znajduje się sklep spożywczy. 
Miejsca warte obejrzenia:

</doc>
<doc id="350464" url="https://pl.wikipedia.org/wiki?curid=350464" title="Ninja-tō">
Ninja-tō

, również , – miecz, którego użycie przez ninja w feudalnej Japonii przedstawia się w filmach i książkach (m.in. napisanych przez współcześnie praktykujących ninjutsu: Masaakiego Hatsumi, Stephena K. Hayesa i Ashidę Kima). Nie istnieją wiarygodne dowody walki orężem tego typu. Współczesne repliki miecza znajdują się w ekspozycjach japońskich muzeów ninja w Kōka i Iga.
Podejrzewa się, że wizerunek broni oparty jest na wyglądzie innych, używanych ówcześnie Japonii mieczy – wakizashi i choku-tō (miecz prosty). Specjalizujący się w dziedzinie historii wojskowości Japonii dr Stephen Turnbull zauważa, że: „Najważniejszą bronią ninja był jego miecz. Jakkolwiek używano standardowych mieczy wojskowych lub katana, ninja mógł zdecydować się na klingę krótszą i prostszą niż zwykle”.
Użycie.
Z powodu braku historycznych dowodów użycia, technika walki tego rodzaju mieczem pozostaje w sferze spekulacji.
W filmach i teatrze ninja-tō ukazywane są jako krótsze i prostsze niż katany, aczkolwiek używane w sposób bardzo do nich podobny.

</doc>
<doc id="350465" url="https://pl.wikipedia.org/wiki?curid=350465" title="Bieżyń">
Bieżyń

Bieżyń – wieś w Polsce położona w województwie wielkopolskim, w powiecie kościańskim, w gminie Krzywiń.
Wieś duchowna "Bieżeń", własność opata benedyktynów w Lubiniu pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Bieżyn należała do wsi większych w ówczesnym pruskim powiecie Kosten rejencji poznańskiej. Bieżyn należał do majątku Jerka, którego właścicielem był wówczas (1846) rząd pruski w Berlinie (w Jerce znajdował się urząd pruski). W skład majątku Jerka wchodziło łącznie 16 wsi. Według spisu urzędowego z 1837 roku Bieżyn liczył 230 mieszkańców, którzy zamieszkiwali 35 dymów (domostw).
W latach 1975–1998 miejscowość administracyjnie należała do województwa leszczyńskiego.
W Bieżyniu swoją bazę ma krzywińska kolej drezynowa z dawnym przystankiem Bieżyń.

</doc>
<doc id="350466" url="https://pl.wikipedia.org/wiki?curid=350466" title="Bieżywody">
Bieżywody

Bieżywody – wieś w Polsce położona w województwie łódzkim, w powiecie piotrkowskim, w gminie Czarnocin.
Biezwody (Bieżywody) były wsią biskupstwa włocławskiego w powiecie piotrkowskim województwa sieradzkiego w końcu XVI wieku.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350467" url="https://pl.wikipedia.org/wiki?curid=350467" title="Bikówek">
Bikówek

Bikówek – wieś w Polsce położona w województwie mazowieckim, w powiecie grójeckim, w gminie Grójec.
W latach 1954-1958 wieś należała i była siedzibą władz gromady Bikówek, po jej zniesieniu w gromadzie Kobylin. W latach 1975–1998 miejscowość administracyjnie należała do województwa radomskiego.
Miejscowość leży przy drodze krajowej nr 50.

</doc>
<doc id="350468" url="https://pl.wikipedia.org/wiki?curid=350468" title="Bilczów">
Bilczów

Bilczów – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Historia.
Bilczów u Długosza występuje jako "„Byelczow”", wieś w powiecie stopnickim. W połowie XV wieś ma 6formula_1 łana kmiecego i karczmę z rolą.
Dziesięcinę wartości do 6 grzywien pobiera kustosz wiślicki. Dwór i role dworskie dawały przedtem dziesięcinę plebanowi w Chotlu ("Chotel Czerwony"), lecz nieprawnie przeniesiono ją do kościoła w Michałowie. (Jan Długosz L.B., II, 372, 384).
W wieku XIX Bilczów był wsią w powiecie stopnickim, gminie Olganów i parafii Chotel Czerwony.
W roku 1827 według spisu we wsi było 22 domy i 150 mieszkańców.

</doc>
<doc id="350469" url="https://pl.wikipedia.org/wiki?curid=350469" title="Bilczyce">
Bilczyce

Bilczyce – wieś w Polsce, położona w województwie małopolskim, w powiecie wielickim, w gminie Gdów .
W latach 1975–1998 miejscowość administracyjnie należała do województwa krakowskiego.
Jest to druga pod względem wielkości (po Gdowie) wieś w gminie Gdów.
Zabytki.
Obiekt wpisany do rejestru zabytków nieruchomych województwa małopolskiego.

</doc>
<doc id="350470" url="https://pl.wikipedia.org/wiki?curid=350470" title="Bilew">
Bilew

Bilew – wieś w Polsce położona w województwie łódzkim, w powiecie łaskim, w gminie Sędziejowice. W latach 1975–1998 miejscowość administracyjnie należała do województwa sieradzkiego. 
Wieś nad Grabią. Nazwa pochodzi od przezwiska Biel (według S. Zajączkowskiego). Pierwsza wzmianka z 1309 r.: Bielow, powtórzona w 1386 r. W 1390 r. występują: Petr de Belowo, Jaszko de Belowo i Jaszko de Belawi, a w księgach ziemskich Sieradzkiego z r. 1417 - Sczibor de Belowo. U Jana Łaskiego (w "Liber beneficiorum... s.482-3) Byelow-villa, par. Marzenin. W 1511 r. - Bielowy desert (pustkowie), a w 1552 r. Bieliów. W 1827 r. wieś liczyła 15 domów i 132 mieszkańców. Wieś na przełomie XVIII/XIX w. stanowiła własność Bogumiła Walewskiego, który ją sprzedał wraz z Gajewnikami Antoniemu Prądzyńskiemu h. Grzymała 16 VI 1810 r., po nim władał nią jego syn - Ignacy, do 1862 r., kiedy to sprzedał ją Arnolfowi Nowina Młoszewskiemu. Prądzyńscy (ojciec i syn) w okresie trwania partyzantki płk. Józefa Zaliwskiego udzielali pomocy jego emisariuszom: Antoniemu, Faustynowi i Walentemu - braciom Sulimierskim, co spowodowało ich aresztowanie i postawienie przed Komisją Śledczą. Wobec Antoniego zastosowano tylko dozór policyjny, Ignacego karnie wcielono do Korpusu Orenburskiego, z którym uczestniczył w wyprawie w 1839/1840 r. w celu podboju Chanatu Chiwy (Kazachstan). Prądzyński w 1842 r. wrócił do kraju i w 1844 r. ożenił się z Xawerą Sulimierską. A. Młoszewski sprzedał dobra Bilew i Gajewniki w 1866 r. Marii z Białeckich - żonie hr. Stadnickiego, w ich posiadaniu dobra te były do 1900 r., kiedy to na publicznej licytacji zostały sprzedane Walerianowi Garszyńskiemu, który następnie je rozparcelował.

</doc>
<doc id="350471" url="https://pl.wikipedia.org/wiki?curid=350471" title="Kolonia Bilew">
Kolonia Bilew

Kolonia Bilew – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość administracyjnie należała do województwa sieradzkiego.

</doc>
<doc id="350472" url="https://pl.wikipedia.org/wiki?curid=350472" title="Bilminy">
Bilminy

Bilminy – wieś w Polsce, położona w województwie podlaskim, w powiecie sokólskim, w gminie Kuźnica. 
Wierni kościoła rzymskokatolickiego należą do parafii Świętej Trójcy i św. Dominika w Klimówce.
Historia.
Dawna okolica szlachecka, m.in. rodu bojarskiego Tołłoczków (Tołoczków), z którego pochodzący Aleksander Tołłoczko w 1863 r. został skazany na 25 lat zsyłki na Sybir za udzielenie schronienia powstańcom styczniowym, na dawnej zachodniej Grodzieńszczyźnie, w sąsiedztwie dawnej Molawicy - Tołoczek Wielkich i Małych, w dolinie rzeki Przerwa (zwanej również Klimówka) – prawego dopływu Łosośny (w zlewni Niemna), na dawnej Rusi Czarnej, należącej do Wielkiego Księstwa Litewskiego, leżąca w obecnej strefie nadgranicznej z Białorusią.
W latach 1975–1998 wieś administracyjnie należała do województwa białostockiego.

</doc>
<doc id="350473" url="https://pl.wikipedia.org/wiki?curid=350473" title="Bilska Wola">
Bilska Wola

Bilska Wola – wieś w Polsce, położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350474" url="https://pl.wikipedia.org/wiki?curid=350474" title="Bilska Wola-Kolonia">
Bilska Wola-Kolonia

Bilska Wola-Kolonia – wieś w Polsce położona w województwie łódzkim, w powiecie piotrkowskim, w gminie Sulejów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350475" url="https://pl.wikipedia.org/wiki?curid=350475" title="Bilwinki">
Bilwinki

Bilwinki (dawn. "Bilwiny") – wieś w Polsce położona w województwie podlaskim, w powiecie sokólskim, w gminie Sokółka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszego Ciała i Krwi Chrystusa w Sokółce.

</doc>
<doc id="350476" url="https://pl.wikipedia.org/wiki?curid=350476" title="Bilwinowo">
Bilwinowo

Bilwinowo – wieś w Polsce położona w województwie podlaskim, w powiecie suwalskim, w gminie Szypliszki.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
W okolicy znajduje się kilka cmentarzysk jaćwieskich – w Osinkach, Prudziszkach, Żywej Wodzie i we wsi Bilwinowo, gdzie jest nawet większy niż w Szwajcarii cmentarz z V-VI w.n.e..
Pierwszy krzyż znajduje się przy domu rodziny Łukaszewiczów, w Bilwinowie przy drodze dojazdowej.
W roku 1914 został postawiony w tym miejscu drewniany krzyż przez Andrzeja Łukaszewicza. Był on dziadkiem – Stanisława Łukaszewicza. Krzyż drewniany przetrwał aż przez obie wojny światowe. 7 lipca 1986 roku Stanisław Łukaszewicz postanowił, że na miejscu krzyża drewnianego postawi krzyż z grysiku.
Kolejny krzyż znajduje się w centrum wsi, obok postawionej niedawno kapliczki upamiętniającej 220 lat istnienia wsi Bilwinowo. Na nim widnieje napis:
„Mniej Nas w swej opiece – pamiątka wsi Bilwinowo”.
To tu są odprawiane nabożeństwa majowe. Zbiera się prawie cała wieś i o godzinie 19:00 jest odmawiana litania do Matki Boskiej Loretańskiej, a później są śpiewane piosenki na cześć Maryi.
Ten krzyż powstał bardzo, bardzo dawno i tak samo, jak i inne krzyże, na początku był drewniany, w 1986 roku w lipcu został postawiony z grysiku.
W 2005 roku w maju zostały rozpoczęte prace przy budowie kapliczki i krzyża drewnianego. Na początku czerwca prace zostały skończone i kapliczka została poświęcona przez księdza Bernarda Antonowicza. Kapliczka jest bardzo piękna i z pewnością przyciągnie wzrok wielu przejeżdżających obok ludzi. Na tej kapliczce widnieje napis
„AVE MARYJA – BĄDŹ BŁOGOSŁAWIONA MIĘDZY NIEWIASTAMI, SPRAW BY W TRUDNYM ŻYCIU NASZYMI CZYNAMI, ZASŁUŻYLI NA ŁASKI I DAR TWEJ OPIEKI, W DOCZESNYM ŻYCIU A POTEM NA WIEKI 1784 – 2004 BILWINOWO 2.V.2004”.
Na kapliczce została wstawiona data o rok wcześniejsza, niż została postawiona kapliczka, ponieważ pan, który ją stawił, czyli Zbigniew Gościewski był chory i nie mógł jej postawić.
Krzyż powstał nieco później, we wrześniu 2005 roku został postawiony i poświęcony też przez księdza Bernarda Antonowicza.

</doc>
<doc id="350477" url="https://pl.wikipedia.org/wiki?curid=350477" title="Binarowa">
Binarowa

Binarowa – wieś w Polsce, w województwie małopolskim, w powiecie gorlickim, w gminie Biecz.
W latach 1954-1972 wieś należała a była siedzibą władz do 1959 r. gromady Binarowa. W latach 1975–1998 miejscowość należała administracyjnie do województwa krośnieńskiego.
W Binarowej znajduje się zabytkowy parafialny kościół św. Michała Archanioła wpisany w 2003 roku na Listę Światowego Dziedzictwa Kulturowego UNESCO, włączony do Szlaku architektury drewnianej w Województwie Małopolskim.
Położenie geograficzne.
Sołectwo Binarowa jest największe obszarowo na terenie gminy Biecz i liczy 1525 ha. Wieś położona jest w dolinie potoku Sitniczanka i na wznoszących się nad nią wzgórzach Pogórza Ciężkowickiego. Sołectwo graniczy z Bieczem, ze Święcanami, z Szerzynami, Racławicami.
Integralne części wsi.
Oprócz wykazanych integralnych części wsi w TERYT mieszkańcy wyróżniają części wsi Równia i Wielki Potok.
Historia.
W 1348 roku król Kazimierz Wielki wręczył na Wawelu przywilej na lokację wsi poniżej Biecza na 60 łanach, na prawie niemieckim sołtysom Mikołajowi "Vlosniczar" i Hermanowi w obecności świadków. Akt lokacyjny uposażył sołectwo i określił przywileje oraz powinności sołtysów. Akt lokacyjny nie wymieniał nazwy wsi, a jedynie nazwę rzeki, nad którą wieś lokowano – Szczytnice, dziś Sitniczankę. Jeszcze w roku 1547 wieś funkcjonowała pod niem. nazwą Bynarhaw.
W Binarowej znajduje się na cmentarzu głównym cmentarz wojenny, gdzie zostali pochowani polegli żołnierze austriaccy.
W Binarowej, znajdującej się w czasie II wojny światowej w Generalnym Gubernatorstwie, zostali „osiedleni” mieszkańcy Poznania, przewiezieni do GG z obozu przejściowego w Poznaniu na ulicy Głównej. Wysiedleni spotkali się z dobrym przyjęciem w Binarowej.
W Binarowej urodził się Bronisław Kamiński.
Mieszkańcy, budynki użyteczności publicznej.
Binarowa zajmuje trzecie miejsce w gminie pod względem liczebności mieszkańców.
Na terenie Sołectwa znajduje się szkoła, której pierwsza część została wybudowana w roku 1948 a druga została dobudowana w roku 1953. W roku 1999 rozpoczęto budowę nowego obiektu szkolnego, finansowaną przez Urząd Gminy Biecz.
Na terenie sołectwa działa ochotnicza straż pożarna, która w 2004 roku została włączona do krajowego systemu ratowniczo-gaśniczego.
Religia.
W miejscowości ma swoją siedzibą parafia rzymskokatolicka pod wezwaniem św. Michała Archanioła, należąca do dekanatu Biecz, diecezji rzeszowskiej z zabytkowym kościołem parafialnym. Kościół parafialny pw. św. Michała Archanioła z ok. 1500 roku; jednonawowy, konstrukcji zrębowej; wyjątkowo cenne malowidła z XVI-XVII w., gotyckie rzeźby z XIV wieku. W latach 1641–1650 świątynię gruntownie przekształcono: powstała m.in. kaplica pw. Aniołów Stróżów oraz wykonano nową polichromię. W kościele znajduje się ołtarz główny z figurą Matki Boskiej z Dzieciątkiem, kamienna chrzcielnica z 1522 roku oraz gotycki dzwon z XV wieku. W lewym ołtarzu bocznym słynący łaskami obraz Matki Boskiej, będący darem króla Jana Kazimierza.
W 2003 r. kościół w Binarowej wraz z innymi kościołami Małopolski i Podkarpacia, z racji dużego znaczenia dla kultury i dziedzictwa ludzkości, wpisano na Listę Światowego Dziedzictwa Kulturowego UNESCO.
26 czerwca 2004, na "„II Forum Polskich Miast i Miejsc UNESCO”", miasta i obiekty w Polsce, znajdujące się na Liście Światowego Dziedzictwa Kulturowego UNESCO, w celu przekazywania informacji, współpracy i promocji skupiły się w Ligę Polskich Miast i Miejsc UNESCO. Siedzibą Ligi został Toruń, a jej pierwszym prezesem Marcin Zamoyski.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="350478" url="https://pl.wikipedia.org/wiki?curid=350478" title="Binczarowa">
Binczarowa

Binczarowa (j. łemkowski Білцарева) – wieś w Polsce położona w województwie małopolskim, w powiecie nowosądeckim, w gminie Grybów w dolinie Binczarki.
Wieś została założona przez Kazimierza Wielkiego w 1365 r. Wieś królewska "Bielczarowa", położona w drugiej połowie XVI wieku w powiecie sądeckim województwa krakowskiego, należała do tenuty grybowskiej. Powierzchnia wsi wynosi 13,28 km², a gęstość zaludnienia 107,7 os./km².
W latach 1975–1998 miejscowość administracyjnie należała do województwa nowosądeckiego.
Ochotnicza Straż Pożarna.
Ochotnicza Straż Pożarna w Binczarowej powstała w 1949 roku. Jednostka ma na wyposażeniu samochód pożarniczy Steyr 791.

</doc>
<doc id="350479" url="https://pl.wikipedia.org/wiki?curid=350479" title="Bindużka">
Bindużka

Bindużka – wieś w Polsce położona w województwie mazowieckim, w powiecie makowskim, w gminie Rzewnie. Leży nad Narwią.
 
Wierni Kościoła rzymskokatolickiego należą do parafii św. Jacka w Rzewniu.
W latach 1975–1998 miejscowość administracyjnie należała do województwa ostrołęckiego.
Nazwa miejscowości znajduje swoje wytłumaczenie w niemieckim słowie "binden", co znaczy "wiązać". Jest to źródłosłów dla wielu miejscowości o podobnym brzmieniu nazwy (np. Binduga, Winduga) W ten sposób określano miejsca położone nad brzegami rzek, na których składowano drzewo. Było ono przeznaczone do spławu, wcześniej jednak wymagało związania coś na kształt tratwy. 
W XIX w. miejscowość administracyjnie należała do gm. Sielc i parafii Szelków (wówczas: Szelkowo)

</doc>
<doc id="350480" url="https://pl.wikipedia.org/wiki?curid=350480" title="Biniątki">
Biniątki

Biniątki – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Przez wieś przechodzi niebieski szlak turystyczny z Pińczowa do Wiślicy.
Historia.
W wieku XIX Biniątki zwane też „Bieniątki”, wieś, powiecie stopnickim gminie i parafii Busko.
W połowie XV wieku było tu kilka folwarków rycerskich, dających dziesięcinę do Buska oraz 3 zagrodników
Według spisu z roku 1827 w Biniątkach było 7 domów i 50 mieszkańców.

</doc>
<doc id="350481" url="https://pl.wikipedia.org/wiki?curid=350481" title="Biniew">
Biniew

Biniew – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski, ok. 10 km na północ od Ostrowa. Stacja kolejowa na linii Poznań-Katowice.
Przed rokiem 1887 miejscowość należała do powiatu odolanowskiego. W latach 1975-1998 do województwa kaliskiego, a w latach 1887-1975 i od 1999 do powiatu ostrowskiego. W latach 1934-1939 istniała gmina Biniew. W latach 1954–1972 wieś należała i była siedzibą władz gromady Biniew.
We wsi urodzili się: Kazimierz Młynarz, krytyk filmowy oraz Marian Walczak, pedagog i polityk.

</doc>
<doc id="350482" url="https://pl.wikipedia.org/wiki?curid=350482" title="Binino">
Binino

Binino – wieś sołecka w Polsce położona w województwie wielkopolskim, w powiecie szamotulskim, w gminie Ostroróg w odległości około 5 kilometrów od Ostroroga. Powierzchnia sołectwa wynosi około 700 hektarów, a liczba ludności wsi wynosi około 365 osób. Wieś położona jest przy drodze wojewódzkiej nr 116, drogach lokalnych do Dobrojewa: brukowej i polnej drodze tzw. „wiśniówce” oraz nieczynnej linii kolejowej Szamotuły Międzychód.
Na południe od wsi rozciąga się kompleks leśny.
Historia.
Binino występuje pierwszy raz w źródłach w 1408 roku (jako Byenino). Należała wtedy prawdopodobnie do Hektora Ćmachowskiego, w źródłach mowa jest bowiem o jego sporze z kmieciem jego Piotrem z Byenina. W latach od 1419 (pod nazwą Benino) do 1428 wieś należała do Mikołaja Baworowskiego. W 1432 roku połowa wsi należała do Jadwigi żony Macieja Trzcielskiego, a w 1436 roku połowa do Wincentego Choryńskiego i Katarzyny siostry Mikołaja z Baworowa. W 1485 roku bracia Jan i Andrzej Binińscy sprzedali swojemu szwagrowi Maciejowi Studzińskiemu trzecią część Binina. W 1493 roku Jan ze Stojkowa (Biniński) sprzedaje wieś Janowi Ostrorogowi, kasztelanowi poznańskiemu i zobowiązał się go bronić przed roszczeniami osób trzecich. Ponadto Jan ze Stojkowa przyrzekł, że brat jego Andrzej oraz szwagier Maciej zrezygnowali na jego rzecz z Binina. Po śmierci Jana z Ostroroga, w 1501 roku Binino dziedziczą jego synowie Wacław i Stanisław. W 1485 roku Binino administracyjnie należało do powiatu poznańskiego. W 1508 roku było częścią parafii Ostroróg (podobnie w 1582 i 1787 roku). W 1510 roku Binino spłonęło. W tym samym roku mowa jest o młynie (młyn wymieniany był w źródłach już wcześniej – w 1434 roku), folwarku i karczmie. Na początku XVI wieku wieś występowała w dokumentach jako Bynyno. W 1563 roku w Bininie były dwie karczmy i młyn. W 1577 roku źródła wymieniają starostę niegrodowego (tentariusza) Zbloczkiego. W 1580 roku płatnika poboru Stanisława Rusinowskiego, karczmę i młyn. W 1603 roku wieś należała do parafii Biezdrowo. Pod koniec XIX wieku Binino liczyło 28 dymów i 195 mieszkańców. Wszyscy deklarowali się jako katolicy.
W latach 1954-1959 wieś należała i była siedzibą władz gromady Binino, po jej zniesieniu w gromadzie Ostroróg. W latach 1975–1998 miejscowość administracyjnie należała do województwa poznańskiego.
Do szkoły katolickiej w Bininie w 1866 roku uczęszczało 40 dzieci.
Z epoki żelaza (z II/III wieku naszej ery) zachowało się w Bininie cmentarzysko.
Czasy współczesne.
We wsi znajdują się dwa sklepy spożywcze, świetlica wiejska, remiza OSP, przystanki komunikacji autobusowej. Przez Binino przebiega trasa nieczynnej linii kolejowej Szamotuły-Międzychód (dawna stacja kolejowa Binino).
Dawny folwark Binino nosi nazwę Dobrojewo.
W Bininie od 1956 roku działa klub sportowy Grom Binino. We wsi działa również Ochotnicza Straż Pożarna, Koło Gospodyń Wiejskich, Rada Sołecka i Kółko rolnicze.
Obiekty historyczne we wsi to:
– budynek dawnej oficyny dworskiej,
– dom przy dawnej szkole z 1858 roku,
– w centrum wsi: dawny cmentarz choleryczny założony w XIX wieku – drewniany krzyż i symboliczne groby. W sierpniu w 1831 zachorowały dwie osoby, a jedna zmarła.
– przy drodze do Pniew: figura Matki Boskiej Królowej Polski z Dzieciątkiem, ufundowana prawdopodobnie przez Kwileckich,
– w centrum wsi: figura Matki Boskiej z 1945 roku,
– przy drodze brukowej do Dobrojewa: krzyż,
Legenda o założeniu wsi.
Według legendy wiele lat temu, w miejscu obecnego Binina przy rzeczce, stał gród otoczony lasami. Mężczyźni – mieszkańcy tego grodu trudnili się myślistwem i rybołówstwem, a kobiety zbieractwem. Pewnego dnia mężczyźni z właścicielem grodu na czele wyjechali do pobliskiego lasu na polowanie. Ów właściciel grodu był bardzo smutny, gdyż niedawno umarła jego żona Mila, która po śmierci została spalona na stosie, a jej prochy pochowano po drugiej stronie rzeczki. Pozostała mu tylko córka Nina, która sama często również zapuszczała się w las na polowania. Podobnie tym razem, gdy ojciec wraz ze swoją drużyną wyjechał, ona wsiadła na konia i pojechała do lasu w przeciwnym kierunku. Na straży pozostało niewielu strażników. Po pewnym czasie do grodu dotarł jakiś obcy z drużyną wojowników. Wdarli się do grodu i zaczęli walczyć ze strażą. W tym samym czasie z polowania wracał Uścibój wraz ze swoją drużyną. Zobaczyli co dzieje się we wsi i pogalopowali, żeby walczyć z przeciwnikiem. Walczący przywódca zauważył pewnym momencie, że z polowania wróciła również jego córka Nina, a jeden z napastników chciał ją uderzyć oszczepem – krzyknął do niej Bij Nino. Nina odskoczyła i uszła z życiem, ale rozkojarzony Uścibój zginął uderzony oszczepem. Najeźdźcy odjechali, a Nina została z ciałem ojca i głosem w uszach – „Bij Nino”. Urna z prochami jej ojca spoczęła na polanie za rzeką, podobnie jak prochy jej matki. Nina nadal wybierała się na polowania do lasu, a z jednej z takich wycieczek wróciła z wojownikiem imieniem Przesnko, synem właściciela sąsiedniego grodu z północy, z którym wzięła później ślub. Gród jej na pamiątkę Uściboja nazwano Binino.

</doc>
<doc id="350483" url="https://pl.wikipedia.org/wiki?curid=350483" title="Binkowice">
Binkowice

Binkowice – wieś w Polsce położona w województwie świętokrzyskim, w powiecie opatowskim, w gminie Ożarów.
Prywatna wieś szlachecka "Bieńkowice" położona była w drugiej połowie XVI wieku w powiecie sandomierskim województwa sandomierskiego. W latach 1975–1998 miejscowość administracyjnie należała do województwa tarnobrzeskiego.
Binkowice należały do Michała Piekarskiego: szlachcica, który w 1620 roku usiłował dokonać zamachu na króla Zygmunta III Wazę i został uwieczniony w powiedzeniu "„Pleść jak Piekarski na mękach”".

</doc>
<doc id="350484" url="https://pl.wikipedia.org/wiki?curid=350484" title="Binkowo">
Binkowo

Binkowo – wieś w Polsce, położona w województwie wielkopolskim, w powiecie śremskim, w gminie Śrem. 
W latach 1975–1998 wieś administracyjnie należała do województwa poznańskiego.
Pierwsza zachowana wzmianka o wsi w dokumentach pojawiła się w 1337 roku pod nazwą "Byenkowo". Wieś duchowna "Bienkowo", własność kapituły katedralnej poznańskiej, pod koniec XVI wieku leżała w powiecie kościańskim województwa poznańskiego. Zabytkami wsi znajdującymi się w gminnej ewidencji zabytków jest figura Niepokalanego Serca Matki Boskiej z 1945, przebudowana w 2009, oraz zabytkowe domy nr 19, 20, 31, 33. Wśród świątków przydrożnych są również dwa krzyże.

</doc>
<doc id="350485" url="https://pl.wikipedia.org/wiki?curid=350485" title="Biodry">
Biodry

Biodry – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii Trójcy Przenajświętszej w Burzynie.
Historia.
W czasach zaborów w granicach Imperium Rosyjskiego. W latach 1921–1939 ówczesna kolonia leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało tu 157 osób w 29 budynkach mieszkalnych. Miejscowość należała do parafii rzymskokatolickiej w m. Burzyn. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350486" url="https://pl.wikipedia.org/wiki?curid=350486" title="Bircza">
Bircza

Bircza – wieś w Polsce (do 1934 miasto), położona w województwie podkarpackim, w powiecie przemyskim (do 21 sierpnia 1945 w powiecie dobromilskim), na Pogórzu Przemyskim; siedziba gminy Bircza.
Prywatne miasto szlacheckie lokowane w 1464 roku położone było w XVI wieku w województwie ruskim. Właścicielami Birczy były rodziny: Balów, Bireckich, Drohojowskich, Humnickich, Błońskich, Łuczawskich i Kowalskich. Dobry opis historyczny w Słowniku geograficznym Królestwa Polskiego.
Przez miejscowość przepływa niewielka rzeka Stupnica (dopływ Sanu), potok Korzeniecki i potok Korzonka).
Od miejscowości bierze swoją nazwę tutejsze Nadleśnictwo z siedzibą w sąsiedniej Starej Birczy.
Nazwa miejscowości.
Bircza stanowi przymiotnik dzierżawczy utworzony za pomocą przyrostka "*-ja" od nazwy osobowej "Birek", wywodzącej się być może od "bierać", "birać", por. prasłowiańskie "*birati" a. "*bьrati" – „ujmować, chwytać, zabierać”, a także stanowiącej zdrobnienie imienia Biernat (Bernard). Podobny źródłosłów ma nazwa dwóch miejscowości o nazwie Biórków.
Inna etymologia węg. "birka", co znaczy "owca". Węgierskie pochodzenie nazwy związane jest z lokacją miejscowości na szlaku handlowym łączącym Polskę i Węgry.
Historia.
Pierwsza wzmianka o Birczy pochodzi z roku 1188.
Wieś prawa wołoskiego, położona była w pierwszej połowie XV wieku w ziemi przemyskiej województwa ruskiego. Własność Bartłomieja Bireckiego (Biereckiego) do około 1605, Krzysztofa Bireckiego (zm. 1633) i jego żony Elżbiety z Sienna. Do 1657 własność Gabriela Bireckiego, pisarza przemyskiego, następnie do 1664 własność jego zięcia, Marcina Ubysza.
W 2 poł. XVIII dziedzicem Leszczawy był Ignacy Adam Lewicki. W czasie zaboru austriackiego w latach 1773–1782 należała do cyrkułu samborskiego (okręg Lisko), w latach 1782–1819 do cyrkułu liskiego, następnie do cyrkułu sanockiego.
W 1846 roku, podczas powstania krakowskiego, właściciel Birczy - Kowalski uzbroił służbę i urzędników dworskich w broń palną i najechał na okoliczne wsie, gdzie gromadzili się zbuntowani chłopi. Przywódców buntu zamknął w dworskim lochu. Posłał po pomoc do starosty Ostermana z prośbą o wsparcie wojskowe. Następnie wystawił szubienice, na których miał powiesić więzionych chłopów. Egzekucji rabantów galicyjskich "Szela-manów" zapobiegło przybycie oddziału austriackiego.
W maju 1848 powstała w Birczy dekanalna Rada Ruska, podlegająca Głównej Radzie Ruskiej. Działała do 1851.
W połowie XIX wieku właścicielem posiadłości tabularnych w Bierczy i Bierczy Starej (pisownia oryginalna) był Adam Kowalski.
Od 1850 do lipca 1876 była siedzibą urzędu powiatowego, podlegającego cyrkułowi sanockiemu, a włączonego 30 września 1876 do powiatu dobromilskiego. Od tego roku była siedzibą starostwa birczańskiego, o powierzchni 15 mil kwadratowych, liczącego 52 322 mieszkańców i 96 osad, w tym 91 gmin.
11 i 12 września 1939 w rejonie Birczy 11 Dywizja Piechoty pod dowództwem płk. dypl. Bronisława Prugar-Ketlinga i 24 Dywizja Piechoty, w tym 17 pułk piechoty im. „Ziemi Rzeszowskiej” pod dowództwem pułk. dypl. Beniamina Kotarby, stoczyła ciężkie walki obronne z niemiecką 2 DGór., wycofując się następnie przez Dynów pod Przemyśl.
Do 1939 gmina Bircza, powiat dobromilski, województwo lwowskie, w Birczy mieściła się siedziba sądu powiatowego wraz z ewidencją katastru podatku gruntowego, podlegał on pod sąd okręgowy w Sanoku. W latach 1940-1941 siedziba radzieckiego rejonu birczańskiego w składzie obwodu drohobyckiego, w latach 1941-1944 siedziba Landgemeinde Bircza w Landkreis Przemysl. Po wyzwoleniu do 18 sierpnia 1945 Bircza należała do województwa lwowskiego.
31 lipca 1944 miejscowość została zdobyta przez wojska radzieckie.
Od sierpnia 1945 stacjonował w Birczy garnizon wojskowy w sile najczęściej wzmocnionego batalionu piechoty, zmieniający się co dwa miesiące. Do 9 grudnia 1945 w Birczy stacjonowały 2 i 3 batalion 28 pp oraz batalion zbiorczy z 17 DP. Później do końca stycznia stacjonował tu 2 batalion 26 pp, następnie do 4 kwietnia 1946 2 batalion 30 pp. Następnie przez cały rok, do 4 kwietnia 1947, stacjonowały tutaj na przemian 1 i 2 batalion 28 pp, z wyjątkiem okresu od 20 lipca do 13 września 1946, kiedy garnizon tworzył oddział KBW.
W latach 1945-1946 miały miejsce 3 ataki UPA na Birczę (I, II i III) w których zginęło kilkudziesięciu mieszkańców Birczy, żołnierzy LWP i funkcjonariuszy MO, ORMO i UB. O tych tragicznych wydarzeniach przypomina pomnik wzniesiony dla upamiętnienia" żołnierzy Wojska Polskiego, Wojska Ochrony Pogranicza, Korpusu Bezpieczeństwa Wewnętrznego i funkcjonariuszom Milicji Obywatelskiej, Służby Bezpieczeństwa, Ochotniczej Rezerwy Milicji Obywatelskiej poległym w walce z faszystowskimi bandami Ukraińskiej Powstańczej Armii w latach 1944-1947". Na tablicy pamiątkowej napisane też jest "Żywi to pamiętają. Żywi dziś czuwają". Na górze pomnika widnieje biały orzeł w złotej koronie (koronę dodano w latach 90. XX wieku).
W latach 1954–1972 wieś należała i była siedzibą władz gromady Bircza, a od 1973 – gminy Bircza.
Postanowieniem z 31 maja 1976 "w uznaniu bohaterskiej postawy mieszkańców Birczy w walkach o wyzwolenie ojczyzny i utrwalanie władzy ludowej Rada Państwa nadała miejscowości Bircza Order Krzyża Grunwaldu III klasy". Uroczystości w Birczy odbyły się 17 lipca 1976.
Organizacja miasteczka.
W centrum znajduje się rynek, przez który na ukos przechodził dawny trakt handlowy z Sanoka. Kierował się on następnie na wschód, w stronę pałacu (dawniej obronnego zamku). Przed zamkiem trakt rozdwajał się – jeden prowadził w kierunku Przemyśla, drugi na południe, w kierunku "Kamiennej Górki", a potem na Węgry (trakt węgierski). Od traktu przemyskiego zaraz za zamkiem oddzielała się odnoga do Dobromila.
Rynek jest regularny, prostokątny. Z czterech rogów rynku wychodziły cztery ulice. Od powstania miasteczka aż do 1941 istniały też w Birczy trzy etniczne dzielnice:
Handel.
Artykułami spożywczymi i przemysłowymi handlowano na Rynku i w otaczających rynek budynkach. Wyjątkiem był handel żywcem, odbywający się na specjalnym placu poniżej miasteczka, nad rzeką, zwanym "Targowicą".
Od lokacji miasta w 1464 targi miejskie odbywają się w każdą środę, natomiast jarmarki od lokacji miasta do września 1939 odbywały się 2 stycznia, 23 kwietnia, 14 lipca i 14 października.
Cmentarz.
Zmarłych Polaków i Rusinów chowano dawniej odpowiednio wokół kościoła lub cerkwi. Cmentarz komunalny (obecnie nazywany „Starym Cmentarzem”) utworzono pod koniec XVIII wieku. Brak informacji, kiedy utworzono cmentarz żydowski (najstarsza odczytana inskrypcja z 1808).
Cmentarz komunalny („Nowy”) został utworzony w 1945.
Na cmentarzu w Birczy zostali pochowani powstańcy styczniowi: Józef Baranowicz, Kazimierz Łodzia Czarniecki, Wilhelm Loffler, Jan Rawski.
Wspólnoty wyznaniowe.
Wyznawcy prawosławia.
W Birczy istniała parafia prawosławna, przypuszczalnie do roku 1692, kiedy to cała diecezja przemyska przyłączyła się do Unii. W 1956 planowano utworzyć w Birczy powtórnie parafię prawosławną, jednak z nieznanych przyczyn nie doszło to do skutku.
Katolicy obrządku łacińskiego.
Współczesny rzymskokatolicki dekanat birczański obejmuje parafie: Bircza, Borownica, Kuźmina, Leszczawa Dolna, Lipa, Olszany, Sufczyna.
Parafia rzymskokatolicka w Birczy pw. św. Stanisława Kostki obsługuje miejscowości: Bircza, Stara Bircza, Nowa Wieś, Korzeniec, Boguszówka, Wola Korzeniecka, Łodzinka Górna, Łodzinka Dolna. Kościół filialny w Rudawce obsługuje miejscowości Rudawka i Kotów.
Wyznawcy judaizmu.
Obecność Żydów odnotowano po raz pierwszy w 1570. W połowie XIX wieku rabinem w Birczy był Szmuel Szapiro, syn cadyka Elimelecha z Dynowa. W 1870 birczańska gmina wyznaniowa liczyła 528 Żydów, a w 1900 już 2063. W samej Birczy Żydzi stanowili wówczas 50,7% ogółu mieszkańców a w 1921 – 54% mieszkańców, w tym czasie mieli do dyspozycji trzy domy modlitwy – do chwili obecnej nie zachował się żaden. W okresie międzywojennym działało Stowarzyszenie Rękodzielników Żydowskich „Jad Charuzim”, kasa kredytowa Gemilas Chesed oraz Korporacja Kupiecka.
W 1881 Namiestnictwo we Lwowie odnotowało na terenie Galicji szereg wystąpień antysemickich, w tym w Birczy.
W 1941 na terenie Birczy utworzone zostało "getto", w którym zgromadzono ludność żydowską z całej okolicy. W lipcu 1942 na pobliskiej "Kamiennej Górce" stracono w egzekucjach ponad 800 mieszkańców birczańskiego getta. Resztę ludności żydowskiej wysłano do obozu zagłady Belzec. Cmentarz żydowski położony jest obok cmentarza komunalnego. Znajduje się na nim 70 nagrobków – na najstarszym zachowała się data 1808.
Świadkowie Jehowy.
Świadkowie Jehowy: zbór Bircza (Sala Królestwa)
Ochotnicza Straż Pożarna.
W Birczy działa Ochotnicza Straż Pożarna, powstała w roku 1884. W 1890 naczelnik Ochotniczej Straży Pożarnej w Przemyślu utworzył z komend OSP w Dobromilu, Niżankowicach, Krasiczynie, Birczy i Radymnie Okręgowy Związek Straży Pożarnych w Przemyślu.
Sport.
W Birczy działa klub sportowy BKS Leśnik Bircza, posiadający własny stadion i halę sportową.
W pobliżu stadionu znajduje się strzelnica sportowa.
W parku przy Zespole Szkół w Birczy umiejscowiona jest sala gimnastyczna.
Turystyka.
Na południe od Birczy powstał Park Krajobrazowy Pogórza Przemyskiego, w przyszłości jest planowane utworzenie Turnickiego Parku Narodowego.

</doc>
<doc id="350487" url="https://pl.wikipedia.org/wiki?curid=350487" title="Biskupia Wola">
Biskupia Wola

Biskupia Wola – wieś w Polsce położona w województwie łódzkim, w powiecie piotrkowskim, w gminie Czarnocin.
Wieś biskupstwa włocławskiego w powiecie piotrkowskim województwa sieradzkiego w końcu XVI wieku.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350488" url="https://pl.wikipedia.org/wiki?curid=350488" title="Biskupice Melsztyńskie">
Biskupice Melsztyńskie

Biskupice Melsztyńskie – wieś w Polsce położona w województwie małopolskim, w powiecie brzeskim, w gminie Czchów.
Prywatna wieś szlachecka, własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego.
W latach 1954-1961 wieś należała i była siedzibą władz gromady Biskupice Melsztyńskie, po jej zniesieniu w gromadzie Jurków. W latach 1975–1998 miejscowość administracyjnie należała do województwa tarnowskiego. Integralne części miejscowości: Dąbrowa, Równia, Zaogrodzie. Przez miejscowość przebiega droga wojewódzka nr 980. Miejscowość położona jest na Pogórzu Wiśnickim, na lewym brzegu Dunajca. Przez teren wsi przepływa potok Złocki Potok (Zelina Złocka).
W czasie okupacji niemieckiej mieszkająca we wsi rodzina Ogonków udzieliła pomocy Żydówce Gizeli Levy z d. Epstein. W 2010 roku Instytut Jad Waszem podjął decyzję o przyznaniu Janinie i Piotrowi Ogonek tytułu Sprawiedliwych wśród Narodów Świata.
W ostatnich latach w ramach projektu „Modernizacja drogi wojewódzkiej nr 980 Jurków – Biecz” Projekt współfinansowany przez Unię Europejską w ramach Małopolskiego Regionalnego Programu Operacyjnego na lata 2007–2013 dokonana została modernizacja głównej drogi biegnącej przez miejscowość.
Opis miejscowości.
W miejscowości działa Koło Gospodyń Wiejskich zrzeszonych do Stowarzyszenia „Na Śliwkowego Szlaku”.
W miejscowości działa OSP Biskupice Melsztyńskie.
We wsi znajduje się zespół dworski, wpisany do rejestru zabytków nieruchomych województwa małopolskiego.

</doc>
<doc id="350489" url="https://pl.wikipedia.org/wiki?curid=350489" title="Biskupice Oławskie">
Biskupice Oławskie

Biskupice Oławskie (niem. "Bischwitz") – wieś w Polsce, położona w województwie dolnośląskim, w powiecie oławskim, w gminie Jelcz-Laskowice.
W latach 1975–1998 wieś administracyjnie należała do województwa wrocławskiego.
Obecną nazwę wsi zatwierdzono administracyjnie 12 listopada 1946.
We wsi znajduje się stacja kolejowa Biskupice Oławskie.

</doc>
<doc id="350490" url="https://pl.wikipedia.org/wiki?curid=350490" title="Biskupice Podgórne">
Biskupice Podgórne

Biskupice Podgórne (niem. "Bischwitz am Berge") – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa pierwotnie notowana: w roku 1155 jako "Biscopici", w roku 1203 "Biscupichi", w roku 1245 "Biscupici", w roku 1313 "Biscopiz", w roku 1317 "Pischopicz", w roku 1360 "Biscopicz", w roku 1388 "Bischkupicz" oraz w roku 1667 "Bischkowitz".
Niemiecki językoznawca Paul Hefftner wywodzi bezpośrednio nazwę od polskiego określenia "biskupa" – "„vom poln. biskup = episcopus Bischof”".
Niemcy zgermanizowali nazwę miejscowości na "Bischwitz am Berge", którą nosiła do roku 1937 kiedy to w III Rzeszy ze względu na polskie pochodzenie została przez nazistów zmieniona na nową, całkowicie niemiecką – "Linden am Berge", którą nosiła do roku 1945. Po zakończeniu II wojny światowej polska administracja powróciła do nazwy pierwotnej wywodzącej się ze średniowiecza.
Zabytki.
Do wojewódzkiego rejestru zabytków wpisane są:
Gospodarka.
Na skraju wsi, na blisko 300-hektarowej działce, od roku 2005 budowana była wielka fabryka ekranów ciekłokrystalicznych oraz sprzętu AGD holendersko-koreańskiego koncernu Philips-LG. Inwestycja kosztowała ponad 0,5 mld dolarów amerykańskich, a wraz z przedsięwzięciami towarzyszącymi – ponad 1 mld.
3 listopada 2006 Toshiba Corporation wmurowała kamień węgielny pod budowę fabryki monitorów ciekłokrystalicznych. W roku 2013 tajwański Compal Electronics Europe sp. z o.o. kupił fabrykę od Toshiby. W 2016 turecki koncern Vestel Ticaret A.Ş w roku 2013 odkupił fabrykę od Compal Electronics Europe.
W 2016 firma Industrias Alegre rozpoczęła budowę fabryki produkującej części samochodowe.
W 2017 LG ogłosiło iż będzie produkować w Biskupicach Podgórnych baterie do samochodów elektrycznych. Inwestycja ma kosztować 1,3 mld zł.

</doc>
<doc id="350491" url="https://pl.wikipedia.org/wiki?curid=350491" title="Biskupice Radłowskie">
Biskupice Radłowskie

Biskupice Radłowskie – wieś w Polsce położona w województwie małopolskim, w powiecie tarnowskim, w gminie Radłów w zakolu Dunajca.
Lokalizacja.
Biskupice Radłowskie leżą na lewym brzegu dolnego Dunajca, w zakolu będącym częścią Niziny Nadwiślańskiej. Wieś położona jest około 6 km od Radłowa, 15 km od Tarnowa i 67 km od Krakowa. Leży na styku dróg wojewódzkich:
Historia.
Wieś powstała prawdopodobnie w XVI wieku i weszła w skład dóbr kościelnych należących do biskupstwa krakowskiego. W 1450 w Biskupicach Radłowskich postawiony został znak graniczny wyznaczający zasięg dóbr kościelnych. Na słupie granicznym umieszczono napis, który w języku polskim znaczy:
Po I rozbiorze Polski Biskupice Radłowskie wraz z całymi dobrami należącymi do biskupstwa krakowskiego weszły administracyjnie w skład państwa austriackiego. W 1782 wieś wraz z kluczem radłowskim i pozostałymi ziemiami biskupstwa została upaństwowiona przez cesarza Józef II Habsburg w ramach reform zwanych reformami józefińskimi.
W 1848 po przeprowadzonym przez władze austriackie uwłaszczeniu chłopów wieś oraz posiadana przez chłopów ziemia stała się ich własnością. Właścicielami reszty dóbr ziemskich pozostałych po uwłaszczeniu byli kolejni dziedzice. Jednym z nich był Florian Helcel.
Miejscowość doświadczyła licznych klęsk związanych z najazdem szwedzkim, przemarszem wojsk kwarcianych idących na Kraków, wojsk Rakoczego, a także działań wojennych związanych rozbiorami Polski oraz I i II wojny światowej. W 1882 roku w Biskupicach Radłowskich, staraniem Rady Gminy, powstała Szkoła Podstawowa. W okresie międzywojennym we wsi działały liczne organizacje społeczne, polityczne i gospodarcze: Koło Stronnictwa Ludowego, Koło Młodzieży Wici, Koło Rolnicze, Straż Pożarna, Kasa Stefczyka, filia mleczarni oraz sklep spożywczy. Obok murowanej szkoły wybudowana została remiza strażacka.
8 września 1939 roku, podczas bitwy o Biskupice Radłowskie, wieś została w 80% spalona. Zniszczony został również most na Dunajcu. Dla upamiętnienia żołnierzy poległych w tej bitwie został wybudowany pomnik. Podczas II wojny światowej we wsi działała zbrojna organizacja ruchu ludowego Batalionów Chłopskich.
W latach 1975–1998 miejscowość administracyjnie należała do województwa tarnowskiego.
W uznaniu zasług Biskupice Radłowskie zostały w 1983 roku odznaczone Krzyżem Walecznych. 16 czerwca 1991 wieś obchodziła 600-lecie istnienia.
Plan zabudowy.
Plan zabudowy Biskupic Radłowskich przypomina miasteczko z głównym placem – rynkiem oraz siecią krzyżujących się ulic. Obecnie w rynku znajdują się: filia Gminnej Biblioteki Publicznej, przychodnia zdrowia, remiza Ochotniczej Straży Pożarnej, zabytkowa figura Św. Jana, oraz kościół pod wezwaniem NMP Częstochowskiej. Obok kościoła znajduje się zabytkowa kapliczka z 1876 roku. Opodal wsi, na przeciwległym brzegu Dunajca, działa odkrywkowa kopalnia kruszywa.
Nazwy ulic Biskupic Radłowkich:
Batalionów Chłopskich, Bohaterów Września, Jasna, Kościelna, Krótka, Nowa, Polna, Sportowa, Stanisława Mierzwy, Szkolna, Wincentego Witosa, Wólka, Zagumnie, Zawodzie, Lipowa, Jana Dąb-Kocioła, Spacerowa.

</doc>
<doc id="350493" url="https://pl.wikipedia.org/wiki?curid=350493" title="Biskupice Zabaryczne">
Biskupice Zabaryczne

Biskupice Zabaryczne – wieś w Polsce położona w województwie wielkopolskim, w powiecie ostrzeszowskim, w gminie Mikstat.
Historia.
Miejscowość historycznie należy do ziemi wieluńskiej. Pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Wymieniona pierwszy raz w dokumencie zapisanym po łacinie w 1342 pod nazwami „Byskupicze, Byskupice quod Kothlovo dicitur”, a później także „Byskupycze Zabaryczne”. Miejscowość była jednak zasiedlona znacznie wcześniej. Archeolodzy odnaleźli bowiem na jej terenie grodzisko stożkowate.
Miejscowość została odnotowana w historycznych dokumentach własnościowych, prawnych i podatkowych. W 1342 Andrzej Dobiesławic sprzedał za 6 grzywien sołectwo w Biskupicach na prawie średzkim, a także trzy łany z ogrodami, jatką, karczmą i trzecim denarem, Beniszowi i jego bratu Adamowi. Osadnicy byli zobowiązani dawać po donicy miodu. W 1357 wieś leżała w ziemi kaliskiej (łac. terra Kalisensis). W 1420 w dystrykcie ostrzeszowskim, parafii Kotłów. W 1441 miejscowość liczyła 17 łanów. W latach 1342, 1357, 1441 wieś wymieniona jako należąca do arcybiskupstwa gnieźnieńskiego. W 1420 arcybiskup zamienił wieś na Ostrów koło Godziszowa w powiecie kaliskim zatrzymując jednak dla siebie we wsi dziesięciny płacone w wysokości po 12 gr od łanu za wyjątkiem 2 łanów kmiecych, z których płacono dziesięcinę dla plebana w Kotłowie.
W początku XVI wieku wymienia ją Liber beneficiorum archidiecezji gnieźnieńskiej spisany przez Jana Łaskiego. W 1511 wyznaczono granice wsi z Ołobokiem, Strzyżeniem, Kotłowem oraz Kaliszkowicami. Miejscowość liczyła wówczas 16 łanów w tym jeden łan opustoszały, dwa łany sołtysie. Dawniej były 3 łany sołtysie, a od działalności karczmy płacono 1,5 grzywny. W czasie spisywania dokumentu karczma była opuszczona, a łan opustoszały z łąką sprzedano kmieciom za 44 groszy. Od kmieci pobierano czynsz po trzy wiardunki oraz 6 groszy.
W końcu XVI wieku Biskupice (Biskupice Zabaryczne) leżały w powiecie ostrzeszowskim województwa sieradzkiego w Rzeczypospolitej Obojga Narodów. W latach 1975–1998 miejscowość administracyjnie należała do województwa kaliskiego.

</doc>
<doc id="350494" url="https://pl.wikipedia.org/wiki?curid=350494" title="Biskupiczki">
Biskupiczki

Biskupiczki – wieś w Polsce położona w województwie warmińsko-mazurskim, w powiecie iławskim, w gminie Kisielice.
W latach 1975–1998 miejscowość administracyjnie należała do województwa elbląskiego.

</doc>
<doc id="350495" url="https://pl.wikipedia.org/wiki?curid=350495" title="Blękwit">
Blękwit

Blękwit – wieś krajeńska w Polsce położona w województwie wielkopolskim, w powiecie złotowskim, w gminie Złotów, przy skrzyżowaniu drogi wojewódzkiej nr 188 z drogą wojewódzką nr 189. 
Według danych z 1 stycznia 2011 roku wieś liczyła 310 mieszkańców.
Wieś szlachecka, własność wojewody płockiego Piotra Potulickiego, około 1580 roku leżała w powiecie nakielskim województwa kaliskiego. W latach 1975–1998 miejscowość administracyjnie należała do województwa pilskiego.

</doc>
<doc id="350496" url="https://pl.wikipedia.org/wiki?curid=350496" title="Bliżów">
Bliżów

Bliżów – wieś w Polsce położona w województwie lubelskim, w powiecie zamojskim, w gminie Adamów. W latach 1975–1998 miejscowość należała administracyjnie do województwa zamojskiego.
Wieś stanowi sołectwo gminy Adamów.
Części miejscowości.
Integralną częścią wsi jest położona w jej północno-zachodniej części osada Wojda, miejsce jednej z bitew powstania zamojskiego.

</doc>
<doc id="350497" url="https://pl.wikipedia.org/wiki?curid=350497" title="Blochy">
Blochy

Blochy – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
Wieś szlachecka położona była w drugiej połowie XVI wieku w powiecie kamienieckim ziemi nurskiej. W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwały 304 osoby, 298 było wyznania rzymskokatolickiego, a 6 mojżeszowego. Jednocześnie 298 mieszkańców zadeklarowało polską przynależność narodową, a 6 żydowską. Było tu 55 budynków mieszkalnych . Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1954-1959 wieś należała i była siedzibą władz gromady Blochy, po jej zniesieniu w gromadzie Długosiodło. W latach 1975–1998 miejscowość administracyjnie należała do województwa ostrołęckiego.

</doc>
<doc id="350498" url="https://pl.wikipedia.org/wiki?curid=350498" title="Blok Dobryszyce">
Blok Dobryszyce

Blok Dobryszyce – wieś w Polsce położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego. Obecnie Blok Dobryszyce jest najbardziej uprzemysłowioną miejscowością w gminie i jedną z najbardziej uprzemysłowionych miejscowości w regionie. W ciągu kilkunastu lat powstały tu duże fabryki m.in. Dobropasz, BioAgro i firmy np. Bomi, Nowbud, Blokbud, oraz kilkanaście mniejszych firm.

</doc>
<doc id="350499" url="https://pl.wikipedia.org/wiki?curid=350499" title="Bludzie Małe">
Bludzie Małe

Bludzie Małe (niem. "Klein Bludszen", 1936–1938 "Klein Bludschen", 1938–1945 "Klein Forsthausen") – osada w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.
We wsi znajduje się zabytkowy rodzinny cmentarz ewangelicki (nr ew. NID A-3009).

</doc>
<doc id="350500" url="https://pl.wikipedia.org/wiki?curid=350500" title="Blunaki">
Blunaki

Blunaki – wieś w Polsce, w województwie pomorskim, w powiecie sztumskim, w gminie Dzierzgoń.
W latach 1954-195 wieś należała i była siedzibą władz gromady Blunaki, po zmianie siedziby i nazwy gromady w gromadzie Tywęzy. W latach 1975–1998 miejscowość administracyjnie należała do województwa elbląskiego.

</doc>
<doc id="350501" url="https://pl.wikipedia.org/wiki?curid=350501" title="Bluszczów">
Bluszczów

Bluszczów (niem. Bluschau) – wieś w Polsce położona w województwie śląskim, w powiecie wodzisławskim, w gminie Gorzyce.
Historia.
Nazwa wywodzi się od polskiego słowa bluszcz, nazwy określającej roślinę z rodziny araliowatych ("Araliaceae" Juss.). Nawiązanie do rośliny znajduje się w herbie miejscowości.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Blusczowe" oraz nazwą zgermanizowaną "Bluschczau".
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje polską nazwę "Bluszczowe" oraz niemiecką "Bluschczau".
Geografia.
Średniej wielkości miejscowość położona na skraju doliny nadodrzańskiej, w zachodniej części gminy Gorzyce. Pierwsze wzmianki na temat Bluszczowa pochodzą z 1239 roku.
Obecnie.
Znajdują się w niej: szkoła podstawowa, ochotnicza straż pożarna oraz sklepy z artykułami spożywczymi i przemysłowymi.
Zabytki.
W Bluszczowie znajduje się barokowa figura Św. Jana Nepomucena, a także dwie kaplice: Ave Maria i Kapliczka z Kamienia.

</doc>
<doc id="350502" url="https://pl.wikipedia.org/wiki?curid=350502" title="Bnin (wieś w powiecie nakielskim)">
Bnin (wieś w powiecie nakielskim)

Bnin – wieś w Polsce położona w województwie kujawsko-pomorskim, w powiecie nakielskim, w gminie Sadki.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 259 mieszkańców. Jest jedenastą co do wielkości miejscowością gminy Sadki.

</doc>
<doc id="350503" url="https://pl.wikipedia.org/wiki?curid=350503" title="Bobiecko">
Bobiecko

Bobiecko – wieś w Polsce położona w województwie łódzkim, w powiecie łowickim, w gminie Łyszkowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="350504" url="https://pl.wikipedia.org/wiki?curid=350504" title="Bobięcino">
Bobięcino

Bobięcino (kaszb. "Papãczëno" lub "Bòbiecëno", niem.: "Papenzin") – wieś w Polsce położona w województwie pomorskim, w powiecie bytowskim, w gminie Miastko
Wieś kaszubska na Pojezierzu Bytowskim, stanowi sołectwo gminy Miastko,
położona na zachód od Miastka, nad jeziorami Bobięcińskim Wielkim i Bobięcińskim Małym.
We wsi znajduje się: podniszczony, bezstylowy dwór z XVIII wieku, przebudowany na przełomie XIX i XX wieku, z facjatką i gankiem, schronisko młodzieżowe prowadzone przez harcerzy, przystań, kąpielisko, wypożyczalnia kajaków nad jeziorem Bobięcińskim Małym.
W latach 1975–1998 miejscowość administracyjnie należała do województwa słupskiego.

</doc>
<doc id="350505" url="https://pl.wikipedia.org/wiki?curid=350505" title="Bobino-Grzybki">
Bobino-Grzybki

Bobino-Grzybki – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="350506" url="https://pl.wikipedia.org/wiki?curid=350506" title="Bobino Wielkie">
Bobino Wielkie

Bobino Wielkie – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wieś leży ok. 10 km na wschód od Przasnysza, na skraju Puszczy Zielonej. Po raz pierwszy wzmiankowana w 1377; w 1827 liczyła 39 domów i 177 mieszkańców.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="350507" url="https://pl.wikipedia.org/wiki?curid=350507" title="Bobliwo">
Bobliwo

Bobliwo – wieś w Polsce położona w województwie lubelskim, w powiecie krasnostawskim, w gminie Izbica.
W latach 1975–1998 miejscowość administracyjnie należała do województwa zamojskiego.
W Bobliwie znajduje się najdłuższy stok narciarski na Lubelszczyźnie o długości 650 m i różnicy poziomów 70 m.
Wieś stanowi sołectwo gminy Izbica. Według Narodowego Spisu Powszechnego (III 2011 r.) wieś liczyła 175 mieszkańców. 

</doc>
<doc id="350508" url="https://pl.wikipedia.org/wiki?curid=350508" title="Boboluszki">
Boboluszki

Boboluszki (, ) – wieś w Polsce położona w województwie opolskim, w powiecie głubczyckim, w gminie Branice, na granicy z Czechami.
Nazwa.
Czeska nazwa miejscowości może pochodzić od zdrobniałego imienia Bobola, które to pochodzi z kolei od słowa bob oznaczającego fasolę.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską i czeską nazwą "Bobolusk" oraz nazwą zgermanizowaną "Boblowitz". Ze względu na słowiańskie pochodzenie nazwy 12 czerwca 1936 r. w miejsce zgermanizowanej nazwy "Boblowitz" nazistowska administracja III Rzeszy wprowadziła nową, całkowicie niemiecką nazwę "Hedwigsgrund".
Geografia.
Boboluszki położone są na Płaskowyżu Głubczyckim (wchodzącym w skład Niziny Śląskiej) nad rzeką Opawą. Między miejscowościami Boboluszki i Branice znajduje się wzniesienie Plechowa Góra (328 m n.p.m.; niem. Plechowa Berg), najwyższa góra Płaskowyżu Głubczyckiego, na której wcześniej stała wieża triangulacyjna. Leży na terenie Nadleśnictwa Prudnik (obręb Prudnik).
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowane zostały w 1289 roku jako "Boboluski", kiedy to należała do wydzielonego w 1269 z Moraw czeskiego księstwa opawskiego.
Po wojnach śląskich znalazła się w granicach Prus i powiatu głubczyckiego. Pierwotnie była zamieszkała przez tzw. Morawców, z czasem coraz większa część mieszkańców była niemieckojęzyczna. W 1910 jeszcze 48% mieszkańców posługiwało się czeskimi gwarami laskimi. Do głosowania podczas plebiscytu na Górnym Śląsku uprawnione były w Boboluszkach 483 osoby, z czego 337, ok. 69,8%, stanowili mieszkańcy (w tym 303, ok. 62,7% całości, mieszkańcy urodzeni w miejscowości). Oddano 472 głosy (ok. 97,7% uprawnionych), w tym 472 (100%) ważne; za Niemcami głosowało 470 osób (ok. 99,6%), a za Polską 2 osoby (ok. 0,4%). W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1945–1970 stacjonowała w Boboluszkach strażnica Wojsk Ochrony Pogranicza.
Zabytki.
Do wojewódzkiego rejestru zabytków wpisane są:
Transport.
W Boboluszkach znajduje się drogowe miejsce przekraczania granicy Boboluszki – Skrochovice z Czechami (most przez rzekę Opawę).

</doc>
<doc id="350509" url="https://pl.wikipedia.org/wiki?curid=350509" title="Boboszewo">
Boboszewo

Boboszewo – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.
W miejscowości działało "Państwowe Gospodarstwo Rolne Boboszewo".

</doc>
<doc id="350510" url="https://pl.wikipedia.org/wiki?curid=350510" title="Boboszów">
Boboszów

Boboszów () – wieś w Polsce położona w województwie dolnośląskim, w powiecie kłodzkim, w gminie Międzylesie.
Położenie.
Boboszów to wieś łańcuchowa leżąca wzdłuż górnego biegu Nysy Kłodzkiej oraz potoku o nazwie Bobosz. Znajduje się na granicy Gór Bystrzyckich i Masywu Śnieżnika, na wysokości około 480–520 m n.p.m. Sąsiaduje z wsiami: Dolnik ("Schönthal"), Pisary ("Schreibendorf") i Kamieńczyk ("Steinbach"). Najbliższe miasta po stronie czeskiej to Králíky ("Grulich") oraz Lichkov ("Lichtenau").
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Liczba ludności.
&lt;graph&gt;{
"version": 2,
"width": 435,
"height": 233.391,
"data": [
"name": "table",
"values": [
"x": 1787,
"y": 626
"x": 1816,
"y": 523
"x": 1825,
"y": 579
"x": 1840,
"y": 672
"x": 1880,
"y": 926
"x": 1910,
"y": 729
"x": 1933,
"y": 641
"x": 1950,
"y": 507
"x": 1960,
"y": 362
"x": 1970,
"y": 317
"x": 1978,
"y": 259
"x": 2011,
"y": 202
]
],
"scales": [
"name": "x",
"type": "ordinal",
"range": "width",
"zero": false,
"domain": {
"data": "table",
"field": "x"
},
"name": "y",
"type": "linear",
"range": "height",
"nice": true,
"domain": {
"data": "table",
"field": "y"
"axes": [
"type": "x",
"scale": "x"
"type": "y",
"scale": "y"
],
"marks": [
"type": "rect",
"from": {
"data": "table"
"properties": {
"enter": {
"x": {
"scale": "x",
"field": "x"
"y": {
"scale": "y",
"field": "y"
"y2": {
"scale": "y",
"value": 0
"fill": {
"value": "steelblue"
"width": {
"scale": "x",
"band": "true",
"offset": -1
}&lt;/graph&gt;
Historia.
Choć już w starożytności przez Przełęcz Międzyleską wiodły ważne szlaki handlowe – w tym jedna z odnóg szlaku bursztynowego – pierwsza wzmianka o osadzie "Bobrischaw" znajduje się dopiero w dokumencie z 1358 roku, dotyczącym podziału dóbr Otto Glaubitza pomiędzy jego synów. Z dokumentu tego wynika, że już wtedy we wsi funkcjonowały dwie kuźnice. Umieszczony w akcie zapis ("eyn marg czinzis of dem obirsten hamir" – 'jedna marka czynszu z górnej kuźnicy’) stanowić może również najstarsze świadectwo przerobu rudy żelaza na ziemi kłodzkiej. W czasie wojen husyckich Boboszów został całkowicie zniszczony (najprawdopodobniej wraz ze znajdującymi się tam kuźnicami) i pozostawał niezamieszkały przez ponad sto lat. W drugiej połowie XVI wieku został ponownie zasiedlony przez braci Michała i Dawida von Tschirnhausów. W 1653 roku kupiony został wraz z innymi dobrami międzyleskimi przez rodzinę von Althannów i był w jej posiadaniu aż do 1945 roku.
Okres szybkiego rozwoju wsi przypadł na połowę XVIII wieku; w 1748 roku zamieszkiwało ją 28 kmieci i 71 zagrodników oraz chałupników. Około 1750 roku z Boboszowa do Międzylesia przeprowadzili się bracia Ludwigowie, jedni z twórców „zagłębia tkackiego” w południowej części ziemi kłodzkiej. Wtedy też w samym Boboszowie podstawą bytu mieszkańców stało się właśnie chałupnicze tkactwo lniane. W 1840 roku w miejscowości były 133 domy, w tym dwa młyny wodne, kaplica cmentarna, szkoła katolicka, olejarnia i gorzelnia, a ponadto kilkadziesiąt warsztatów zajmujących się tkaniem bawełny lub przerabianiem lnu.
W pierwszej połowie XX wieku we wsi – oprócz szkoły, młyna, urzędu celnego (określanego jako "Zollamt" albo "Zollhaus") czy nawet remizy ochotniczej jednostki straży pożarnej – istniało także kilka gospód i zajazdów, m.in. "Gasthaus zur Krone" (tuż obok kościoła) czy "Gast- und Logierhaus „Weidmannsruh”" Eduarda Hoffmanna, bliżej Smreczyny. Ich rozwój związany był przede wszystkim z ożywieniem ruchu granicznego przez Przełęcz Międzyleską, jakie nastąpiło na przełomie XIX i XX stulecia. Wieś zaczęła się stopniowo wyludniać po 1945 roku, jednak obecnie jej sytuacja ludnościowa jest ustabilizowana.
Przejście graniczne.
Do 21 grudnia 2007 roku funkcjonowało w miejscowości przejście graniczne Boboszów-Dolní Lipka, po zniesieniu przejścia granicznego można w tym miejscu przekraczać granicę na drodze krajowej nr 33.
Szlaki turystyczne.
Przez Boboszów przechodzi szlak turystyczny z Międzylesia na Przełęcz Międzyleską.
Osoby związane z Boboszowem.
W Boboszowie urodził się Josef Andreas Pausewang (1908–1955), niemiecki malarz i rysownik.
Kościół parafialny pw. św. Anny.
Obiekt jest jedną z niewielu wiejskich świątyń na ziemi kłodzkiej posiadających układ emporowo-halowy z dobudowanymi, płytkimi wnękami kaplicznymi oraz w ogóle jedną z ostatnich, wzniesionych w stylu późnobarokowym, w południowej części Hrabstwa Kłodzkiego (po kościołach w Wilkanowie, Nowej Wsi i Roztokach). Wykazuje ponadto pewne podobieństwa z kościołem w pobliskiej Różance, wzniesionym w latach 50. XVIII w.; ma jednak w porównaniu nieco mniejsze proporcje i posiada uboższe detale architektoniczne.
Budowę kościoła rozpoczęto w 1811 roku na miejscu dawnej, drewnianej kaplicy cmentarnej ("capella funeralis"; "Begräbniskirche"), którą postawiono prawdopodobnie między XVII a XVIII stuleciem i która już wtedy posiadała wezwanie św. Anny. Obecny kościół jest murowany, nieorientowany, jednonawowy z półkolistym prezbiterium i dostawioną dzwonnicą zwieńczoną cebulastym hełmem. Wewnątrz świątyni znajduje się ołtarz główny z około 1740 roku, dzieło rzeźbiarza Antona Nitscha i stolarza Josefa Schramma, zdobiony późnobarokowymi figurami świętych: Barbary, Małgorzaty, Eligiusza (Idziego?) i Eustachego; obraz św. Anny Samotrzeciej; neoromański ołtarz boczny Serca Jezusowego (pochodzący być może z Monachium); barokowy ołtarz św. Perygrynusa; prospekt organowy będący dziełem Josefa Junga (zm. 1886); zachowany przykład stolarki drzwiowej czy ambona i chrzcielnica pochodzące z przełomu XVIII i XIX wieku. Na uwagę zasługują także malowidła powiązane bezpośrednio z kultem maryjnym (Zwiastowanie i Nawiedzenie, Święta Rodzina i Koronacja Marii) oraz symboliką kościelną (wizerunki Chrystusa, świętych czy ewangelistów).
Styl większości zachowanych fresków i dekoracji sklasyfikować należy do nurtu historyzmu, łączącego w sobie elementy neoklasyczne i neobarokowe.
Budynek podlegał licznym remontom i pracom konserwatorskim, m.in. w 1852, 1883, 1901, 1911 czy 1973 roku. Obecnie wpisany jest do wojewódzkiego rejestru zabytków.
Grupa figuralna "Ukrzyżowania".
Boboszowska grupa figuralna "Ukrzyżowania" jest jednym z doskonalszych i bardziej imponujących przykładów lokalnej sztuki rzeźbiarskiej, prezentuje wysoki poziom artystyczny. Składa się z kamiennego, ozdobionego cokołu, krzyża z ukrzyżowanym Chrystusem oraz niegdyś dwiema, teraz tylko jedną wolnostojącą figurą u jego stóp. Dzięki wykutemu z tyłu zapisowi wiadomo, że dzieło powstało w warsztacie Antona Winge na początku XIX wieku.
Figura św. Jana Nepomucena.
Wykonana z piaskowca, XVIII-wieczna figura ukazuje czeskiego kanonika i męczennika św. Jana Nepomucena. Znajduje się nieopodal czeskiego miasta Lichkov, wzdłuż biegu dawnego szlaku handlowego (rzeźba miała więc spełniać najprawdopodobniej funkcję patronacką i ochronną dla podróżnych przemierzających tę trasę). Duchowny przedstawiony jest w szacie liturgicznej obszytej koronką, na głowie ma biret, na lewym ramieniu trzyma krucyfiks, wzdłuż którego spoczywa symboliczny liść palmy. Interesującym elementem rzeźby jest sentencja:
DIVVS PATRONVS IOANNES NEPOMV CENVS
HIC STAT. PARTE HONORIS NOSTRI
co przetłumaczyć można jako:
ŚWIĘTY PATRON JAN NEPOMUCEN
TEN POSĄG JEST CZĘŚCIĄ NASZEGO HONORU
Sentencja ta jest chronostychem, który kryje datę „1730” – zapewne datę wykonania figury.
Inne zabytki.
Na terenie wsi znajdują się również:
W Boboszowie zachowały się liczne gospodarstwa i domy pochodzące z XIX bądź XX wieku, niektóre nawiązujące wyglądem do tradycyjnej architektury sudeckiej.

</doc>
<doc id="350511" url="https://pl.wikipedia.org/wiki?curid=350511" title="Bobowicko">
Bobowicko

Bobowicko – wieś w Polsce, położona w województwie lubuskim, w powiecie międzyrzeckim, w gminie Międzyrzecz. 
W latach 1954–1972 wieś należała i była siedzibą władz gromady Bobowicko. W latach 1975–1998 wieś administracyjnie należała do województwa gorzowskiego.
Położenie.
Bobowicko położone jest nad brzegiem jeziora Bobowickiego, 5 km na wschód od Międzyrzecza, w ciągu drogi wojewódzkiej nr 137 relacji Słubice – Trzciel (przy jej skrzyżowaniu z drogą powiatową w kierunku Pszczewa). Przez miejscowość przebiega linia kolejowa relacji Międzyrzecz – Międzychód.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona w dokumencie z 1405 pod obecną nazwą "Bobowicko", 1407 "Bobouiczsko", 1408 "Bobowicsko", 1454 "Bobowicz", 1462 "Bobowyczko", 1944 "Bobelwitz".
Wieś w średniowieczu pełniła funkcje obronne – chroniąc główny szlak z Poznania na zachód. W XV wieku była własnością szlachecką Raba Bobowickiego. Wieś wspominały historyczne dokumenty prawne, własnościowe i podatkowe. Miejscowość wielokrotnie odnotowują akta procesowe. W latach 1407-12 dokumenty sądowe odnotowują szereg procesów majątkowych właścicieli wsi oraz lokalnych majętności. Dla przykładu w 1411 odnotowano spór Raba ze Szczepanem z Wilkowa o 2 łany w Bobowicku. W 1436 właścicielem miejscowości był Stefan Konopka Bobowiecki, a w latach 1452-77 Mikołaj Bobowicki. W 1476 miejscowość leżała w powiecie poznańskim Korony Królestwa Polskiego.
W 1478 Bobowicko wymienione zostało w wykazie zaległości podatkowych. W 1508 należała do parafii międzyrzeckiej we wsi odbył się pobór z 8 półłanków oraz 6 groszy pobrano z karczmy. W 1563 pobór z 4 łanów, karczmy i od kowala. W 1564 miał miejsce pobór z 7 łanów. W latach 1564-65 wzięto 7 groszy poradlnego dla zamku międzyrzeckiego. W 1577 płatnikiem podatku był szlachcic Jerzy Kreski. W 1580 Jerzy Nadelwicz Kręski zapłacił od 4 łanów ziemi, po 6 groszy od 9 zagrodników, po 8 groszy od 2 komorników, 4 grosze od jednego zagrodnika, a także 4 grosze od pasterza wypasającego 80 owiec, 6 groszy od kowala z kęsem roli.
W XVI wieku stała się ważnym ośrodkiem braci polskich, a właściciel majątku Jerzy Nadlewicz Kręski organizował w miejscowym kościele synody braci polskich. Po wypędzeniu braci polskich z Polski (1658 r.) Bobowicko przeszło na własność rodu von Seydlitz, następnie von Kalckreuth i do 1945 roku – Dziembowskich.
Miejscowość w 1580 roku była wsią szlachecką odnotowaną jako Bobowieczko i położona była w powiecie poznańskim województwa poznańskiego w Rzeczypospolitej Obojga Narodów. 
Zabytki.
Do wojewódzkiego rejestru zabytków wpisany jest:
inne obiekty:
Życie codzienne.
W miejscowości znajdują się dwa osiedla budownictwa jednorodzinnego, wybudowane na przełomie lat 70. i 80. XX wieku, a zlokalizowane po obydwu stronach drogi wojewódzkiej (przy jej wylocie na Trzciel) – jedno położone nad brzegiem jeziora (o nazwach ulic pochodzących od drzew liściastych), drugie obok lasu (o nazwach ulic pochodzących od drzew iglastych). Ponadto funkcjonuje tutaj kąpielisko wodne, szkoła średnia (Zespół Szkół Rolniczych im. Zesłańców Sybiru) oraz gospodarstwo agroturystyczne, sklep ogólnospożywczy oraz kilka punktów rzemieślniczo-usługowych. Od 1996 nieczynna pozostaje stacja kolejowa. Wieś posiada sieci: kanalizacji sanitarnej, kanalizacji deszczowej, wodociągową, elektroenergetyczną (w tym oświetleniową), gazową i telefoniczną. Ustawiony jest w niej również maszt sieci telefonii komórkowych.
Sołectwo Bobowicko.
W jego skład wchodzą dwa skupiska ludności: wieś Bobowicko i położony 2 km na południowy wschód od niej przysiółek Karolewo. W sumie zamieszkuje je 682 stałych mieszkańców.

</doc>
<doc id="350512" url="https://pl.wikipedia.org/wiki?curid=350512" title="Bobowiska">
Bobowiska

Bobowiska – wieś w Polsce położona w województwie lubelskim, w powiecie puławskim, w gminie Markuszów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="350513" url="https://pl.wikipedia.org/wiki?curid=350513" title="Bobowo">
Bobowo

Bobowo – wieś kociewska w Polsce położona w województwie pomorskim, w powiecie starogardzkim, siedziba gminy Bobowo. Leży przy drodze wojewódzkiej nr 222 i na trasie (zawieszonej obecnie) linii kolejowej nr 243 Starogard Gdański-Skórcz.
Wieś królewska w 1664 roku należała do starostwa gniewskiego. W czasie istnienia gromad miejscowość była siedzibą gromady Bobowo. W latach 1975–1998 miejscowość administracyjnie należała do województwa gdańskiego.
Przez miejscowość przepływa Węgiermuca, niewielka rzeka dorzecza Wisły, prawy dopływ Wierzycy.
Zabytki.
Według rejestru zabytków NID na listę zabytków wpisane są:
Kościół pw. św. Wojciecha z dzwonnicą pochodzi z końca XIII wieku, przebudowywany w latach 1700 i 1909-1911.

</doc>
<doc id="350514" url="https://pl.wikipedia.org/wiki?curid=350514" title="Bobra Wielka">
Bobra Wielka

Bobra Wielka – wieś w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Jana Chrzciciela w Nowym Dworze.
Znajdował się tu kiedyś dwór, który teraz można oglądać w Białostockim Muzeum Wsi.
Jest to największy budynek znajdujący się w muzeum, a jego wiek szacuje się na ponad 200 lat. Dwór swego czasu gościł wybitne osobistości polskiej kultury i nauki, m.in. Jana Bułhaka, Tadeusza Korzona, Ignacego Paderewskiego, Wandę Miłaszewską.
W podgrodzieńskiej Bobrze Wielkiej (od około 1500 roku należącej do litewskich bojarów Syruciów) Tomaszewskich (słynnej 400-letnim „Świętym Wiązem” – rosnącym samotnie na uprawnym polu po drugiej stronie Biebrzy) – w szeroko znanym salonie kulturalnym z przełomu XIX/XX wieku i w okresie międzywojennym, bywali m.in.:
czyli cała plejada przedwojennych artystów, uczonych, wybitnych znakomitości.

</doc>
<doc id="350515" url="https://pl.wikipedia.org/wiki?curid=350515" title="Bobrek-Kolonia">
Bobrek-Kolonia

Bobrek-Kolonia (d. Bobrek pod Szczytami) – kolonia w Polsce położona w województwie mazowieckim, w powiecie białobrzeskim, w gminie Stromiec.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="350516" url="https://pl.wikipedia.org/wiki?curid=350516" title="Bobrowa Wola">
Bobrowa Wola

Bobrowa Wola – wieś w Polsce położona w województwie podkarpackim, w powiecie dębickim, w gminie Żyraków.
W latach 1975–1998 miejscowość administracyjnie należała do województwa tarnowskiego.

</doc>
<doc id="350517" url="https://pl.wikipedia.org/wiki?curid=350517" title="Bobrowce">
Bobrowce

Bobrowce – wieś w Polsce położona w województwie mazowieckim, w powiecie żyrardowskim, w gminie Mszczonów.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego.
W latach 1954-1959 wieś należała i była siedzibą władz gromady Bobrowce, po jej zniesieniu w gromadzie Osuchów. W latach 1975–1998 miejscowość administracyjnie należała do województwa skierniewickiego.

</doc>
<doc id="350518" url="https://pl.wikipedia.org/wiki?curid=350518" title="Bobrowe">
Bobrowe

Bobrowe – wieś w Polsce położona w województwie lubelskim, w powiecie krasnostawskim, w gminie Gorzków.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 141 mieszkańców.

</doc>
<doc id="350519" url="https://pl.wikipedia.org/wiki?curid=350519" title="Bobrowiczki">
Bobrowiczki

Bobrowiczki (niem.: "Neu Bewersdorf") - wieś w Polsce położona w województwie zachodniopomorskim, w powiecie sławieńskim, w gminie Sławno przy drodze krajowej nr 6. Miejscowość przekształca się stopniowo w południowo-zachodnie przedmieście Sławna.
W latach 1975–1998 miejscowość należała administracyjnie do województwa słupskiego.

</doc>
<doc id="350520" url="https://pl.wikipedia.org/wiki?curid=350520" title="Bobrowisko (województwo podlaskie)">
Bobrowisko (województwo podlaskie)

Bobrowisko – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.
Bobrowisko jest to jedyna wieś w Polsce nosząca taka nazwę. Położona jest w pobliżu drogi Suwałki - Kaletnik - Puńsk. Oddalona jest o ok. 15 km od miasta Suwałki. 
Wieś znajduje się w otulinie Wigierskiego Parku Narodowego. Jej nazwa wywodzi się od zwierząt zamieszkujących licznie tereny wsi. Przez wieś przepływa rzeka Kaletnik, która swój bieg kończy w jeziorze Królówek, łączącym się z jeziorem Wigry. Rzeka ta jest również ostoją bobra i można na niej spotkać liczne tamy. 
Malowniczy teren obfitujący w lasy iglaste i mieszane oraz mokradła jest siedliskiem dla zwierząt i ptactwa. Można tu spotkać bociany czarne, czaple i żurawie oraz bory, dziki, sarny i łosie. W odległości ok. 0,5 km znajduje się jezioro Kaletnik. Ponadto w okolicy znajdują się jeziora Wigry, Pierty, Jegliniec, Gremzdy, Grauże, Boksze i Sejwy. 
14 km na południe od wsi znajduje się Klasztor Kamedułów w Wigrach, w którym przebywał podczas pielgrzymki do Polski papież Jan Paweł II.

</doc>
<doc id="350521" url="https://pl.wikipedia.org/wiki?curid=350521" title="Bobrownickie Pole">
Bobrownickie Pole

Bobrownickie Pole – wieś w Polsce położona w województwie kujawsko-pomorskim, w powiecie lipnowskim, w gminie Bobrowniki.
W latach 1975–1998 miejscowość należała administracyjnie do województwa włocławskiego.
Charakter zabudowy.
Jest drugą pod względem wielkości miejscowością i sołectwem w Gminie Bobrowniki. Faktycznie jednak Bobrownickie Pole to mnóstwo rozrzuconych na dużej powierzchni zabudowań, np. między najdalej wysuniętym na wschód a najdalej wysuniętym na zachód zabudowaniem mieszkalnym występuje odległość 6,8 km. Podana odległość zmierzona jest w linii prostej stąd przy założeniu poruszania się istniejącą siecią dróg byłaby znacznie większa.
Demografia.
Według Narodowego Spisu Powszechnego (III 2011 r.) wieś liczyła 559 mieszkańców.

</doc>
<doc id="350523" url="https://pl.wikipedia.org/wiki?curid=350523" title="Bobrowniki Małe">
Bobrowniki Małe

Bobrowniki Małe – wieś w Polsce położona w województwie małopolskim, w powiecie tarnowskim, w gminie Wierzchosławice.
W latach 1954-1959 wieś należała i była siedzibą władz gromady Bobrowniki Małe, po jej zniesieniu w gromadzie Wierzchosławice. W latach 1975–1998 miejscowość administracyjnie należała do województwa tarnowskiego.
Historia.
Pierwsza wzmianka o osadzie pochodzi z 1487, lecz początki osadnictwa na tym terenie sięgają połowy XI wieku. Wtedy to w okolicy dzisiejszych Bobrownik Małych i Bobrownik Wielkich pojawili się zapewne książęcy ludzie trudniący się hodowlą bobrów. Z kolei Dobczyce stanowiły samodzielną osadę, której istnienie potwierdza dokument z 1399 roku, w którym obok Jakusza z Bobrownik wymieniony jest Wyszko z Dobczyc.
W 1536 Bobrowniki Małe, Wielkie oraz Dobczyce należały do Jakuba Filipowskiego, a ich mieszkańcy odrabiali pańszczyznę na folwarku w Bobrownikach Małych. Od 1581 dobra bobrownickie w części przeszły w ręce rodziny Szczepanowskich. Pod koniec XIX wieku wieś stanowiła własność Marii Potulickiej z Husarzewskich.
Dnia 7 września 1939 roku oddziały 10 Brygady Kawalerii podczas działań obronnych przesunęły się na mniej zagrożone okolice Radłowa, gdyż siły przednie lewoskrzydłowego zgrupowania niemieckiego 2 Dywizji Piechoty dążyły do opanowania terenu Bobrownik Małych. Wobec takiej sytuacji polskie oddziały osłonowe musiały zwinąć znajdujący się tam most pontonowy na Dunajcu i wycofać się przez Radłów w kierunku północno-wschodnim. Według relacji miejscowej ludności podczas przeprawy zatonęło działo i jeden z polskich żołnierzy, którego ciało odnaleziono dopiero w okolicach mostu w Biskupicach Radłowskich.
W lipcu 1944 oddział AK złożony głównie z mieszkańców Bobrownik Małych wziął udział w jednym z etapów operacji o kryptonimie "Most III", którego zadaniem było przetransportowanie elementów rakiety V-2 z Tarnowa do przewozu w Bobrownikach Małych, gdzie następnie przesyłkę przejął oddział z Radłowa.

</doc>
<doc id="350524" url="https://pl.wikipedia.org/wiki?curid=350524" title="Bobrowniki Wielkie">
Bobrowniki Wielkie

Bobrowniki Wielkie – wieś w Polsce, położona w województwie małopolskim, w powiecie tarnowskim, w gminie Żabno.
W latach 1975–1998 miejscowość administracyjnie należała do województwa tarnowskiego.
Wieś powstała w wyniku podziału osady Bobrowniki, której istnienie potwierdza dokument z 1387 roku, na Bobrowniki Wielkie i Bobrowniki Małe, zapewne przed 1487 rokiem. W 1536 odnotowano, iż poddani z Bobrownik Wielkich odrabiają pańszczyznę na folwarku w Bobrownikach Małych.

</doc>
<doc id="350525" url="https://pl.wikipedia.org/wiki?curid=350525" title="Bobrowska Wola">
Bobrowska Wola

Bobrowska Wola – wieś w Polsce położona w województwie świętokrzyskim, w powiecie włoszczowskim, w gminie Kluczewsko.
W latach 1975–1998 miejscowość administracyjnie należała do województwa piotrkowskiego.
W wieku XIX Bobrowska Wola wymieniana jest jako wieś w powiecie koneckim, gminie Dobromierz, parafii Stanowiska. 
Wierni Kościoła rzymskokatolickiego należą do parafii św. Jakuba w Stanowiskach.

</doc>
<doc id="350526" url="https://pl.wikipedia.org/wiki?curid=350526" title="Bobrów">
Bobrów

2 miejscowości w Polsce:
Inne:
Zobacz też.
Bobrów – inna nazwa jeziora Bobrowo w gminie Wałcz w powiecie wałeckim w woj. zachodniopomorskim.

</doc>
<doc id="350527" url="https://pl.wikipedia.org/wiki?curid=350527" title="Bobrzany">
Bobrzany

Bobrzany – wieś w Polsce położona w województwie lubuskim, w powiecie żagańskim, w gminie Małomice.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:
10 października 2020 r. na placu naprzeciwko Świetlicy Wiejskiej został odsłonięty pomnik upamiętniający ekspatriantów z Kresów Wschodnich, osiedlonych w Bobrzanach.

</doc>
<doc id="350528" url="https://pl.wikipedia.org/wiki?curid=350528" title="Bobulczyn">
Bobulczyn

Bobulczyn (niem. Bachweld) – wieś sołecka w Polsce położona w województwie wielkopolskim, w powiecie szamotulskim, w gminie Ostroróg, w odległości około 6 kilometrów na północny – zachód od Ostroroga. Bobulczyn jest jedyną wsią wchodzącą w skład tego sołectwa. Wieś zlokalizowana jest przy drodze wojewódzkiej nr 184 drodze powiatowej do Oporowa i gminnej do Marianowa. Powierzchnia sołectwa wynosi około 384 ha, z czego tereny zabudowane stanowią około 8 ha.
Historia.
Pierwsza wzmianka o wsi pochodzi z 1398 jako własność Sędziwoja z Bobulczyna Boboleckiego. Wieś w tym okresie występuje pod nazwą Bobolczino. W 1424 roku wieś występowała pod nazwą Bobolcyno, a w 1564 roku – Bobulczino. Od 1508 roku wieś wymieniania jako należąca do parafii Ostroróg. Wieś należała do Boboleckich od XIV do XVI wieku (w latach 1398–1443 wymieniany jest Sędziwój z Bobulczyna), w latach 1407 do 1412 Dzierżka z Bobulczyna, w 1450 roku Andrzej Bobolecki i jego żona Anna, w 1464 roku Jan Bobolecki i żona Barbara, w latach 1487, 1493 bracia Stanisław i Mikołaj z Bobulczyna, w 1493 roku żona Stanisława – Katarzyna, w 1495 oku bracia Jakub, Andrzej, Stanisław oraz żona Stanisława z Bobulczyna – Katarzyna, w latach 1497–1520 ponownie Mikołaj z Bobulczyna, w 1507 roku bracia Jakub, Andrzej, Stanisław i Mikołaj Boboleccy dokonują wymiany między sobą części wsi, w 1516 roku ponownie wymieniany jest Jakub Bobolecki, w 1521 Jan Bobolecki, w 1577 Agnieszka Boboleck, a w 1580 Kasper Boblecki. Na początku XVI wieku źródła wymieniają we wsi: zagrodę Andrzeja, zagrodę Golęciny, dwie zagrody, ogród Jakuba, starą stodołę oraz bagno Okrąglec i łąki Siedliska, zlokalizowane w kierunku Wronek. W XVI wieku w Bobulczynie była szkoła parafialna. Od XIX wieku do 1939 roku wieś należała do Kwileckich, jako część klucza oporowskiego. W 1880 roku w Bobulczynie było 7 domów, a liczba mieszkańców wsi wynosiła 113. W 1953 roku w Bobulczynie utworzono Rolniczy Kombinat Spółdzielczy im. T. Kościuszki, a w 1966 roku Ochotniczą Straż Pożarną. W latach 1975–1998 miejscowość administracyjnie należała do województwa poznańskiego.
Do obiektów historycznych w Bobulczynie należą zabudowania folwarczne na terenie obecnej Rolniczej Spółdzielni Produkcyjnej – parterowa chlewnia z początku XX wieku oraz piętrowy spichlerz z końca XIX wieku.
Czasy Współczesne.
We wsi znajduje się sklep, świetlica, figura Matki Bożej, przystanki komunikacji autobusowej oraz boisko piłkarskie. W Bobulczynie nie ma szkoły, ani przedszkola. W miejscowości działają Ochotnicza Straż Pożarna oraz Stowarzyszenie Aktywne Kobiety z Bobulczyna. W rejestrze przedsiębiorców KRS wpisany jest jeden podmiot – Rolniczy Kombinat Spółdzielczy (ok. 300 ha gruntów rolnych; zatrudnia ok. 30 pracowników), a w rejestrze CEDIG – 9 podmiotów.
Demografia.
Według stanu na koniec roku 2015 roku liczba mieszkańców wsi wynosiła 267 osób (dla porównania w 1990 roku ok. 240 osób). Na wskazane 267 osób: 66 jest w wieku do 18 lat (31 kobiet i 35 mężczyzn), 155 w wieku 19–60 lat (78 mężczyzn i 77 kobiet) oraz 46 osób powyżej 60 lat (26 mężczyzn i 20 kobiet).

</doc>
<doc id="350529" url="https://pl.wikipedia.org/wiki?curid=350529" title="Boby">
Boby

Boby – wieś w Polsce położona w województwie mazowieckim, w powiecie pułtuskim, w gminie Pułtusk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350530" url="https://pl.wikipedia.org/wiki?curid=350530" title="Boby-Kolonia">
Boby-Kolonia

Boby-Kolonia (dawn. "Boby") – kolonia w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.

</doc>
<doc id="350531" url="https://pl.wikipedia.org/wiki?curid=350531" title="Boby-Księże">
Boby-Księże

Boby-Księże – wieś w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.
Historia.
Wieś notowana w roku 1413. W wieku XV własność rodu Bobowskich, w wieku XVI Moniaczkowskich. W roku 1531-3 odnotowano pobór z części Jana Moniaczkowskiego 3/4 łana – jest to późniejsza wieś Boby Mniejsze alias Moniaczki
Według Słownika geograficznego Królestwa Polskiego z roku 1880 Boby stanowiły wieś i folwark w powiecie janowskim, gminie Dzierzkowice, parafii Boby, oddalone 10 wiorst na południowy zachód od Urzędowa. Wieś położona w dolinie śród wzgórz; posiada kościół parafialny drewniany. Parafia Boby dekanatu janowskiego liczyła 2958 dusz.

</doc>
<doc id="350532" url="https://pl.wikipedia.org/wiki?curid=350532" title="Boby-Wieś">
Boby-Wieś

Boby-Wieś (dawn. "Boby Stare") – wieś w Polsce położona w województwie lubelskim, w powiecie kraśnickim, w gminie Urzędów.
We wsi zlokalizowany jest cmentarz z okresu I wojny światowej. Na cmentarzu parafialnym znajduje się mogiła powstańców styczniowych.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.

</doc>
<doc id="350533" url="https://pl.wikipedia.org/wiki?curid=350533" title="Bocheń">
Bocheń

Bocheń – wieś w Polsce położona w województwie łódzkim, w powiecie łowickim, w gminie Łowicz. W 2011 roku zamieszkiwało ją 299 osób.
W latach 1954-1959 wieś należała i była siedzibą władz gromady Bocheń, po jej zniesieniu w gromadzie Pilaszków. W latach 1975–1998 miejscowość administracyjnie należała do województwa skierniewickiego.
Przez miejscowość przepływa niewielka rzeka Bobrówka, dopływ Bzury.
Na terenie wsi działa gminna biblioteka publiczna, posiada ponad 4,5 tys. woluminów.
W Bocheniu urodził się Adam z Bochenia – profesor Akademii Krakowskiej, rektor 1510-1511, lekarz, humanista, pisarz filoz.
11 września 1939 żołnierze Wehrmachtu zamordowali we wsi kilkanaście osób. Zidentyfikowano 12 ofiar mordu.
W 1929 r. Wacław Korabiewicz, odbywający wyprawę kajakową z Wilna do Poznania, wykorzystując istniejące połączenia wodne, tak opisał mijaną wieś: 
„Zwiedzamy wzorową wieś polską Bocheń, pola drenowane, drogi wysadzone owocowymi drzewkami, domki czyste najczęściej niebieskie z małą polichromią o dużych otwieranych (nie tak jak u nas) oknach. Pośrodku wsi kopiec na cześć Kościuszki. Zapytuję o przeciętną zamożność chłopa, który na tak luksusowy byt pozwolić sobie może; 20-30 morgów, wierzyć się wprost nie chce. Wpisujemy się do pamiątkowej księgi dumni z sąsiedztwa podpisu Prezydenta. Zachęcamy wszystkie szkoły i szkółki rolnicze Wileńszczyzny do zwiedzenia Bochenia (stacja kolejowa Łowicz) jest to prawdziwa, wzorowa wieś nie zaś mała parodia miasteczka, jakimi są skoszarowane, zbanalizowane wsie poznańskie”.

</doc>
<doc id="350534" url="https://pl.wikipedia.org/wiki?curid=350534" title="Bochlewo">
Bochlewo

Bochlewo – wieś w Polsce, położona w województwie wielkopolskim, w powiecie konińskim, w gminie Kazimierz Biskupi.
W latach 1975–1998 miejscowość administracyjnie należała do województwa konińskiego.
W Bochlewie znajduje się jednostka Ochotniczej Straży Pożarnej. Została założona w 1956 roku. W tym samym roku przystąpiono do budowy we własnym zakresie i w oparciu o własne środki remizy strażackiej. Grunt pod remizę przekazał nieodpłatnie dwaj członkowie jednostki: druhowie Michalski i Wojdyński. W 1960 roku zakończono budowę i oddano strażnicę do użytku. W 1989 roku w wyniku postępującej rozbudowy odkrywki węgla brunatnego "Kazimierz", przystąpiono do rozbiórki remizy strażackiej.
Po długotrwałych pertraktacjach z Dyrekcją KWB "KONIN" osiągnięto porozumienie, na mocy którego KWB zobowiązała się wybudować nową remizę w miejscu wyznaczonym przez OSP Bochlewo. Do budowy przystąpiono w 1990 roku i zakończono w czerwcu 1993 roku. 
W 2006 roku straż otrzymała od OSP Kazimierz Biskupi pierwszy samochód typu FS Lublin Żuk. 

</doc>
<doc id="350535" url="https://pl.wikipedia.org/wiki?curid=350535" title="Bochotnica">
Bochotnica

Bochotnica (jid. "באָכאָטניץ", niem. "Bochotnitza", ros. "Бохотница") – wieś sołecka w Polsce położona w zachodniej części województwa lubelskiego, w powiecie puławskim, w gminie Kazimierz Dolny, nad Bystrą i Wisłą przy drogach wojewódzkich nr , i , dawna siedziba i własność polskiej szlachty.
Jest jednym z najstarszych ośrodków osadniczych w Małopolsce, zamieszkałym już w okresie pomiędzy VI a X wiekiem. W obrębie wsi archeolodzy odkryli pozostałości siedmiu osad, znajdujących się na wykorzystywanym od wczesnego średniowiecza szlaku handlowym, biegnącym z Rusi przez Lublin, Wąwolnicę i Kazimierz Dolny. Powierzchnię ok. 20 km² zamieszkuje obecnie 1017 mieszkańców.
Pierwsza pisana wzmianka o Bochotnicy pochodzi z 1317, kiedy to została przeniesiona z osadniczego prawa polskiego na średzkie. Od wieków średnich do czasów zaborów była własnością kolejnych rodów szlacheckich. Wieś szlachecka położona była w drugiej połowie XVI wieku w powiecie lubelskim województwa lubelskiego. Na czas po odzyskaniu przez Polskę niepodległości (z przerwą na okres II wojny światowej) przypada wzmożony rozwój miejscowości. W latach 1954–1972 siedziba Gromadzkiej Rady Narodowej gromady Bochotnica. Wcześniej miejscowość znajdowała się w gminie Celejów. W latach 1975–1998 wieś administracyjnie należała do województwa lubelskiego.
Współcześnie Bochotnica jest lokalnym ośrodkiem turystyczno-usługowym, a także ważnym węzłem komunikacyjnym. Posiada rozbudowaną bazą wypoczynkowo-noclegową, dzięki której w sezonie letnim pełni głównie funkcję turystyczno-wypoczynkową.
Toponimia.
Słowo Bochotnica pochodzi od słowiańskiego "bochot", czyli plusk, chlupot. Dawniej Bochotnica była także nazwą rzeki, dopływu Wisły, płynącej przez tę miejscowość. Obecnie nosi ona miano Bystrej. W Słowniku geograficznym Królestwa Polskiego z 1880 i z 1900 wieś wymieniana jest jako Bochotnica Mała (Minor), dla odróżnienia od Bochotnicy Wielkiej (Major), czyli obecnego Nałęczowa, zwanego też wcześniej Bochotnicą Kościelną (słowo Bochotnica pozostało dziś w nazwie południowej części tego miasta).
Uwarunkowanie geograficzne.
Położenie.
Bochotnica położona jest w zachodniej części Płaskowyżu Nałęczowskiego, na Wyżynie Lubelskiej, tuż przy granicy z Niziną Mazowiecką. Położona jest u wylotu doliny rzeki Bystrej (o długości 35 km) do doliny Wisły (Małopolski Przełom Wisły). Wieś od 1979 wchodzi w skład Kazimierskiego Parku Krajobrazowego. Oddalona jest o 10 km od Puław, 3 km od Kazimierza Dolnego, 22 km od Nałęczowa i 42 km od Lublina. Historycznie położona jest w Małopolsce, w ziemi sandomierskiej.
Bochotnicki odcinek Małopolskiego Przełomu Wisły należy również do obszaru chronionego Natura 2000 „Przełom Wisły w Małopolsce” (na odcinku Annopol – Puławy).
Warunki naturalne.
Bochotnica i jej okolice zaliczane są do obszarów o najwyższym współczynniku rozcięcia formami erozji wąwozowej w Europie. Ich gęstość przekracza miejscami 10 km/km². Do tak wzmożonego rozwoju labiryntu wąwozów doszło dzięki obecności grubej pokrywy miękkich oraz podatnych na działanie wód opadowych i roztopowych lessów. W 1986 zespół pod kierunkiem prof. Mariana Harasimiuka z UMCS w Lublinie opracował projekt rezerwatu geologiczno-florystycznego. Jego część geologiczną miała stanowić ściana kamieniołomu komorowego z granicą geologiczną między kredą a trzeciorzędem, znana jako „Ścianka Krystyny i Władysława Pożaryskich” (geologów prowadzących tam przez lata badania naukowe).
Okolice miejscowości odznaczają się wysokimi walorami przyrodniczymi, zarówno pod względem flory, jak i fauny.
Na glebach wytworzonych na zwietrzelinie skał węglanowych zboczy Bystrej zachowały się murawy i zarośla kserotermiczne. Dominuje oman wąskolistny, występuje również wiśnia karłowata, powojnik prosty, miłek wiosenny czy zawilec wielkokwiatowy. W krajobrazie duży udział mają lasy zajmujące obszary przy granicach wsi oraz ogrody działkowe skupiające się w jej północnej części. Duże powierzchnie zajmują także łąki i miejsca podmokłe. W lasach dominują drzewostany mieszane z przewagą sosny. W grądach z dominującym grabem w runie rosną z gatunków chronionych: kopytnik pospolity, paprotka zwyczajna, śnieżyczka przebiśnieg i wawrzynek wilczełyko. Latem w bochotnickich wąwozach kwitną takie gatunki jak: parzydło leśne, listera jajowata, obuwik pospolity oraz gnieźnik leśny. W dolinach Wisły i Bystrej kształtują się łęgi wierzbowo-topolowe oraz jesionowo-olszowe.
Na terenie wsi znajdują się dwie ponad stuletnie grusze, które zostały uznane za pomniki przyrody.
W okolicznych lasach występują sarny, jelenie, dziki, lisy, borsuki oraz jastrzębie, bażanty i kuropatwy. Wśród wiklin gnieździ się remiz, spotyka się ślady żerowania bobra europejskiego. W dolinach występują skowronki, bociany białe, zimorodki. Dolina Wisły jest jednym z najważniejszych w Europie korytarzy ekologicznych umożliwiających gniazdowanie i przeloty ptaków. W kamieniołomach zaś spotykane są wszystkie z gatunków nietoperzy podlegających w Polsce ochronie. Co roku są one liczone.
Geologia.
W miejscowych kamieniołomach znajduje się szereg skamieniałości sprzed 65 milionów lat z ciepłego morza kredowego (o średniej temperaturze 18-20 st. C i głębokości kilkuset metrów): małży, ramienionogów, ślimaków, amonitów, łodzików, belemnitów oraz zęby rekinów. Jeden ze znalezionych tutaj jeżowców został nawet nazwany "Echinogalerus bochotnicensis". Głównym dostarczycielem krzemionki były gąbki. W dole profilu występuje opoka kredowa łatwa do obróbki i dlatego eksploatowana na budulec, w którym materiał pozyskiwano podziemną metodą komorową (po kopalni pozostały korytarze o łącznej długości ok. 400 m). W warstwach górnych znajduje się ławica piaskowca kredowego.
Około 600 tysięcy lat temu, podczas zlodowacenia południowopolskiego, na ten teren nasunął się lodowiec (po raz ostatni w okresie zlodowacenia środkowopolskiego). Pagór osadów rzeki lodowcowej zbudowany z piasków, żwirów i głazów pochodzenia skandynawskiego znajduje się na prawym zboczu Wisły, w południowej części wioski. Dolina Bystrej jest wyraźnie asymetryczna, co wynika z jej subsekwentnego przebiegu (bieg i spadek doliny jest zgodny z biegiem geologicznym skał). Płaskie dno i duży spadek Bystrej sprawiają, że rzeka malowniczo przerzuca się meandrami spod jednego zbocza pod drugie.
Hydrologia.
Bochotnica narażona jest na wystąpienie powodzi w wyniku przyboru wody w Wiśle. Duże prawdopodobieństwo wystąpienia powodzi znacznych rozmiarów występuje na terenach zalewowych doliny Wisły, w których osiedlili się ludzie. Chroniący miejscowość wał przeciwpowodziowy, stworzony w 1968, jest niski i mało zagęszczony. Ryzyko wystąpienia powodzi wzrasta, gdy wysoka fala powodziowa z kulminacją utrzymuje się przez szereg dni (tak było m.in. w 1997 i 2010). Trudne do przewidzenia są też powodzie i podtopienia wywołane wodami opadowymi i roztopowymi na mniejszych rzekach powiatu puławskiego, np. przepływającej przez Bochotnicę Bystrej. Podtopienia te mają charakter lokalny i nie wpływają jednak w istotny sposób na stan wody w rzece głównej – Wiśle. Po II wojnie światowej wojsko zbudowało drogę strategiczną, prowadzącą od wału do Wisły i dalej, po drugiej stronie rzeki.
Na wysokości drogi z Bochotnicy do Parchatki znajduje się najdalej wysunięte na wschód zakole Wisły.
Klimat.
Na obszarze Bochotnicy występuje klimat kontynentalny, charakteryzujący się wysoką roczną amplitudą temperatur i wysoką liczbą pogodnych dni. Średnia roczna temperatura powietrza wynosi 8,0 °C. Najcieplejszym miesiącem jest lipiec, ze średnią temperatur 18,7 °C, najzimniejszym zaś styczeń (–5,0 °C). Okresy letni i wegetacyjny trwają dość długo (odpowiednio 100–110 i 210–220 dni). Średnia roczna suma opadów wynosi ok. 550 mm, przy największym natężeniu w miesiącach letnich (220 mm), a najmniejszym w zimowych. Czas zalegania pokrywy śnieżnej wynosi 80 dni.
Historia.
Czasy najdawniejsze.
Pierwsi ludzie pojawili się w tej okolicy w górnym paleolicie (ok. 23 tysiące lat p.n.e.). Byli to przedstawiciele kultury oryniackiej. Około 13 tysięcy lat p.n.e. na teren dzisiejszej Bochotnicy dostała się ludność kultury świderskiej. Świadczą o tym znalezione tu krzemienie, służące jako groty do strzał. Pierwsi rolnicy pojawili się w dolinie Bystrej ok. 4500 lat p.n.e. W Bochotnicy odnaleziono także świadectwa bytowania kolejnych kultur: lubelsko-wołyńskiej, pucharów lejkowatych, ceramiki sznurowej, kultury trzcinieckiej, czy łużyckiej. W okresie wpływów rzymskich (150 p.n.e. – 375 n.e.) osadnictwo omijało obszary Bochotnicy.
Wieki średnie.
Na terenie wioski odnaleziono ślady osadnictwa wczesnośredniowiecznego. Jeden z cypli lessowych, wznoszący się od północy nad Bochotnicą, na starych mapach nosi nazwę „Ogrodzisko”, co może świadczyć o istnieniu niegdyś w tym miejscu warownego grodu. Razem z Wąwolnicą Bochotnica prawdopodobnie pełniła wówczas funkcję centrum administracyjnego jakiejś jednostki terytorialnej. Dogodne położenie u zbiegu dolin Bystrej i Wisły oraz w pobliżu brodu, w okolicy którego istnieć musiały miejsca obsługi, postoju i popasu dla podróżnych, wpłynęło na odnotowany tu w znaleziskach archeologicznych, rozwój osadnictwa w XII-XIII wieku.
Istnienie w Bochotnicy dużej osady w okresie wczesnopaństwowym potwierdza odkrycie z 1993. Wówczas, podczas prowadzenia prac ziemnych przy Szkole Podstawowej przypadkowo odkryto żelazny miecz. Zdecydowano o przeprowadzeniu badań wykopaliskowych. W ich wyniku odsłonięto dwa, częściowo zniszczone późniejszymi wykopami groby szkieletowe. Pierwszy z nich zawierał pochówek 55-letniego mężczyzny, drugi – 60-letniej kobiety. Obok szczątków ludzkich odkryto ozdoby z brązu i żelaza, a także złote monety (denar krzyżowy). Groby pochodziły z XI wieku. Na podstawie ustnych informacji mieszkańców Bochotnicy o zasięgu występowania kości ludzkich, odkrywanych w przeszłości, szacuje się pierwotną liczbę grobów na tym stanowisku na ok. 220. Na podstawie analizy antropogenicznej stwierdzono, że tamtejsza ludność reprezentowała atlantycki typ rasowy, niskorosły i długowieczny. Zmarły mężczyzna na kilkanaście dni przed zgonem miał wykonany zabieg trepanacji czaszki. Odkrycie prowadziło do wniosku, że w czasie gdy zachodnia Lubelszczyzna znajdowała się w kręgu państwa piastowskiego, u ujścia Bystrej funkcjonowało niepoślednie rangą skupisko osadnicze, a dla wzmocnienia obrony strategicznego miejsca przeprawy i rozwijającej się osady mógł funkcjonować tu warowny gródek. Obiekt w Bochotnicy pierwotnie mógł powstać z fundacji któregoś z książąt małopolskich, aby wraz z okrągłą wieżą w Kazimierzu Dolnym tworzyć system obronny strzegący przeprawy przez Wisłę.
Bochotnica, jako jedna z pierwszych miejscowości na Lubelszczyźnie, została przez księcia Władysława Łokietka przeniesiona z polskiego na średzkie prawo osadnicze. Miało to miejsce w 1317 i traktujący o tym dokument jest jednocześnie pierwszą pisaną wzmianką o wsi. Została ona wówczas nadana braciom Dzierżkowi i Ostaszkowi z Bejsc. Pochodzili oni z ziemi wiślickiej i należeli do herbu Lewart. W 1368 źródła po raz pierwszy wspominają o bochotnickim zamku. Powstał on przypuszczalnie po 1340, po najeździe Tatarów na Lubelszczyznę. Król Kazimierz Wielki starał się otoczyć centrum kraju łańcuchami zamków obronnych. Twierdza bochotnicka była bezwieżowa, założona na planie prostokąta o ściętych wielobocznie narożach, co zbliżało ją do kształtu elipsoidalnego. Jako pierwsze powstało skrzydło północne, poprzedzone wcześniejszą basztą na kulminacji wzgórza. Być może również wtedy Bochotnica posiadała już w centrum swojego układu osadniczego plac zwany nawsiem, pełniący podobną rolę do rynku w ośrodkach miejskich.
W 1399 zamek od Jaśka z Bejsc odkupili Kurowscy. Okres świetności tego rodu zakończył się wraz ze śmiercią Piotra Kurowskiego, kasztelana lubelskiego, w 1463. Majątek po nim dziedziczyła jego córka Jadwiga, a następnie jej zstępni – Anna i Katarzyna Zbąskie herbu Nałęcz, potem Jan Oleśnicki z Bochotnicy (syn Katarzyny), będący w 1525 wojewodą lubelskim, a wcześniej – w 1501 posłem królewskim na dwór króla Francji. On też ze względu na dziedziczoną majętność zaczął używać nazwiska Bochotnicki. Z Oleśnickim vel Bochotnickim należy również wiązać renesansową przebudowę bochotnickiego zamku. W tej fazie powstały skrzydła południowe, trójkondygnacyjne, oraz brama wjazdowa i most zwodzony. Pomimo dwukrotnego małżeństwa Bochotnicki nie pozostawił potomstwa. Został pochowany w renesansowym grobowcu na sąsiadującym z zamkowym wzgórzu, wzorowanym na kaplicy Zygmuntowskiej na Wawelu.
Od renesansu do współczesności.
Już w końcu XVI wieku zamek zaczął popadać w ruinę. Po śmierci Bochotnickiego twierdza należała do rodu Górków i Kościelnickich z Wielkopolski. Kolejnymi właścicielami wsi byli Borkowscy, Tarłowie, Lubomirscy, Sanguszkowie. W XVII wieku funkcjonować miał tu browar (w księgach grodzkich Lublina z 1667 zachowała się informacja o proteście żyda kazimierskiego Dawida Zelmana Jeleniewicza, który dzierżawił browar od gdańskiego kupca Walentego Bahrana – on sam dzierżawił Bochotnicę od Borkowskich – o niedotrzymywanie warunków kontraktu i akty przemocy). W 1775 Bochotnicę przejęła Anna Teofila Sapieha. Jedenaście lat później wyszła za mąż za Seweryna Potockiego i osiadła w Celejowie, gdzie zmarła w 1823. Jej majątek w 1826 nabył książę Adam Kazimierz Czartoryski, którego dobra za udział w powstaniu listopadowym zostały przez rząd Królestwa rozsprzedane. Bochotnicę nabyła wtedy (1847) filorosyjska rodzina Klemensowskich, która starała się o tytuł szlachecki. W 1889 dziedzic Józef Klemensowski z Celejowa, który w międzyczasie zbudował tutaj młyn wodny, nosił się z zamiarem odbudowy miejscowego zamku, jednak planów tych nie udało mu się zrealizować. Od XVI do końca XIX wieku obszar ujścia Bystrej do Wisły służył jako port rzeczny za schronienie, zimowisko oraz miejsce napraw i konserwacji statków armatorów kazimierskich. Majątek ziemski w Bochotnicy należący do Józefa Klemensowskiego w 1930 liczył 720 ha, w jego skład wchodziły m.in. ruiny zamku i młyn.
W 1921 Bochotnicę (wieś oraz folwark) zamieszkiwały 922 osoby, z czego 893 było wyznania rzymskokatolickiego, 26 mojżeszowego, 2 prawosławnego, a 1 innego chrześcijańskiego; 897 osób deklarowało narodowość polską, 25 żydowską. 26 maja 1926 powołano w Bochotnicy do życia oddział Ochotniczej Straży Pożarnej. Pierwszym prezesem został właściciel pierwszego młyna, Bolesław Kochanowski, naczelnikiem Stanisław Kierek, sekretarzem Bolesław Staroń, a skarbnikiem właściciel drugiego młyna – Żyd Josek Fryd. Wkrótce potem wybudowano remizę, a w 1932 ufundowano sztandar.
Na początku lat 40. w jednym z bochotnickich lasów zbudowano baraki, w których kwaterowali Żydzi wykorzystywani przez Niemców przy wydobywaniu kamienia spławianego barkami w dół Wisły. Okupanci eksploatowali też bochotnickie pokłady żwiru. 18 listopada 1942 w obecności ok. 600 osób spędzonych na plac, Niemcy spacyfikowali miejscowość, zabijając 45 ludzi. Liczną grupę mieszkańców wywieziono do obozu koncentracyjnego w Oświęcimiu (ok. 100, po wyzwoleniu powróciło 4). Reakcja okupanta była odwetem na partyzancką akcję pod dowództwem Jana Płatka ps. „Kmicic”, w której zginęło dwóch Niemców (doszło do niej na ul. Puławskiej). Wieś została zbombardowana i spalona, a szacunki stanowią, że likwidacji uległo ponad 70% zabudowań. Resztę zniszczenia dopełnili żołnierze niemieccy i radzieccy, pustosząc i kradnąc to, co pozostało po pożodze (mieszkańcy zostali wysiedleni) oraz szabrownicy, często podszywający się pod różne organizacje partyzancko-polityczne.
24 maja 1945, na terenie położonym pomiędzy Bochotnicą a Lasem Stockim, oddziały partyzanckie, w sile 200 osób, dowodzone przez Mariana Bernaciaka ps. „Orlik” i Czesława Szlęzaka ps. „Maks” stoczyły walkę z połączonymi siłami NKWD, UB i MO (ok. 680 osób plus 5 pojazdów pancernych). Po całodziennej walce zginęło 16 funkcjonariuszy NKWD oraz 10 funkcjonariuszy MO i UB, w tym kpt. Henryk Deresiewicz, naczelnik Wydziału do Walki z Bandytyzmem WUBP w Lublinie i por. Aleksander Ligęza, zastępca szefa PUBP w Puławach.
W czasach Polski Ludowej nastąpił szybki rozwój wsi. 1 maja 1950 do Bochotnicy doprowadzono elektryczność. W latach 60. powstało koło gospodyń wiejskich, oddano do użytku Dom Strażaka (w nim mieściła się remiza, świetlica, biura GRN, Klub Rolnika, centrala telefoniczna i uniwersytet powszechny). W latach 70. działał ludowy zespół estradowy i LZS. Zagospodarowywano w ramach czynów społecznych ulice, kładziono chodniki, stawiano ogrodzenia. W 1980 straż otrzymała nowy sztandar, w 1986 odznaczony Złotym Medalem za Zasługi dla Pożarnictwa. W latach 1994–1995 w miejscowości położono sieć wodociągową, a w latach 1996–1999 kanalizacyjną, w późniejszym czasie również gazową. Na przełomie stuleci we wschodniej części Bochotnicy na miejscu dawnych pól uprawnych zlokalizowano osiedle mieszkaniowe domów jednorodzinnych.
W 1936 kręcone były tu zdjęcia do filmu Judeł gra na skrzypcach, w 1958 do filmu Małe dramaty, a w 1984 do filmu Podróże Pana Kleksa (wykorzystano m.in. wnętrze jednej z grot).
W 2016 miejscowość uroczyście obchodziła swoje, przypadające w kolejnym roku, 700-lecie. Z tej okazji odbyła się upamiętniająca jubileusz sesja, przy okazji której zorganizowano również wystawy okolicznościowe, występ zespołów folklorystycznych, widowisko historyczne, kiermasz potraw regionalnych oraz spotkanie pokoleń.
Demografia.
Wykres liczby ludności Bochotnicy na przestrzeni lat (na podstawie Słownika geograficznego Królestwa Polskiego i innych krajów słowiańskich, Skorowidza miejscowości Rzeczypospolitej Polskiej z 1921, Banku Danych Lokalnych GUS, Encyklopedii Powszechnej PWN oraz raportów o stanie gminy):
Struktura demograficzna mieszkańców Bochotnicy według danych z 31 marca 2011:
Polityka i administracja.
Przynależność administracyjna.
Położona w Małopolsce Bochotnica w okresie rozbicia dzielnicowego podlegała kasztelanii lubelskiej, wchodzącej w skład ziemi sandomierskiej, a od XIV wieku województwa sandomierskiego. W 1456 w miejsce kasztelanii powołano powiaty sądowe. Bochotnica znalazła się w powiecie kurowskim, a po jego likwidacji w 1465 – w powiecie lubelskim. W 1474 z województwa sandomierskiego wyodrębniono województwo lubelskie. Wieś pozostawała pod jurysdykcją województwa i powiatu lubelskiego do końca istnienia I Rzeczypospolitej.
Od 1795 Bochotnica wchodziła w skład austriackiej Nowej Galicji. Od 1796 podległa była cyrkułowi józefowskiemu, a od 1803 cyrkułowi lubelskiemu, podległemu z kolei gubernium Galicji we Lwowie.
Po włączeniu w 1809 Bochotnicy do Księstwa Warszawskiego, od 1810 znajdowała się ona w departamencie lubelskim, w powiecie kazimierskim. W 1816 w Królestwie Polskim powrócono, w miejsce departamentów, do województw; powołano też obwody. Wieś znalazła się w województwie i obwodzie lubelskim, w powiecie kazimierskim. W 1837 województwa przemianowano na gubernie (odtąd gubernia lubelska). W 1842 zlikwidowano obwody, a w miejsce powiatów powołano okręgi (odtąd okręg kazimierski). Po dwóch latach przywrócono nazwę powiat – od 1845 do 1866 Bochotnica pozostawała w powiecie lubelskim, a od 1867 w nowoaleksandryjskim. Wówczas wprowadzono też nową jednostkę – gminy (Bochotnica znalazła się w gminie Celejów). Po opanowaniu w 1915 tego terenu przez Austriaków, powołano Generalne Gubernatorstwo Lubelskie z zachowaniem podziału na powiaty.
W latach 1919–1939 wieś znajdowała się w województwie lubelskim, powiecie puławskim i gminie Celejów. W 1939 tereny te zajęli Niemcy i odtąd w nowo utworzonym Generalnym Gubernatorstwie obowiązywał podział na dystrykty (Bochotnica podlegała dystryktowi Lublin, powiatowi puławskiemu i gminie Celejów). Po wyzwoleniu w 1944 powrócono do przedwojennego podziału administracyjnego na województwa, powiaty i gminy. 5 października 1954 w miejsce gmin powołano gromady, m.in. gromadę Bochotnica.
Gromady zniesiono 1 stycznia 1973 i powrócono do gmin. Od tej pory Bochotnica wchodzi w skład gminy Kazimierz Dolny. 1 czerwca 1975 zlikwidowano powiaty (w tym powiat puławski); ponownie przywrócono je 1 stycznia 1999.
Rada Miejska.
Bochotnica przynależy do gminy miejsko-wiejskiej Kazimierz Dolny. Mieszkańcy gminy wybierają do rady miejskiej Kazimierza Dolnego na czteroletnią kadencję piętnastu radnych, z czego mieszkańcy Bochotnicy – dwóch radnych. Od 1 grudnia 2014 mandaty te pełnią Piotr Guz i Laurencja Krasowicz (ten pierwszy jako przewodniczący rady).
Parlamentarzyści.
Mieszkańcy Bochotnicy wybierają radnych do sejmiku województwa w okręgu nr 2. Posłów na Sejm wybierają z okręgu wyborczego nr 6, senatora z okręgu nr 14, a posłów do Parlamentu Europejskiego z okręgu wyborczego nr 8.
Gospodarka.
Historycznie.
Bochotnica, jak większość polskich wsi, do połowy XX wieku była samowystarczalna pod względem rodzaju i ilości zamieszkujących w niej rzemieślników, a występujące niekiedy braki w zaopatrzeniu uzupełniano na jarmarku w Kazimierzu bądź podczas wizyt żydowskich handlarzy. Poza nielicznymi przypadkami, gospodarstwa rolne były niewielkie, a najbogatsi gospodarze stanowili elitę środowiska. Niemal każdy mieszkaniec prezentował sobą przynależność do jakiegoś, co najmniej jednego fachu. Wśród nich było tkactwo, krawiectwo, olejarstwo, szewstwo, murarstwo, stolarstwo, ciesielstwo, wozactwo, zduństwo, kowalstwo, hodowla, kołodziejstwo, akuszerstwo, młynarstwo, kamieniarstwo, flisactwo, fryzjerstwo, pszczelarstwo czy pasterstwo. Wydobywano też surowce mineralne: kamień, glinę i żwir. W okresie międzywojennym w Bochotnicy stały trzy młyny – pod Czarnym Lasem (zbudowany w 1880, własność Józefa Klemensowskiego, a po 1945 Lucjana Gałkowskiego; obecnie nie istnieje), na Zamłyniu (zbudowany w 1870 przez Klemensowskiego, od 1926 dzierżawiony przez rodzinę Kochanowskich) oraz młyn żydowski (przed wojną własność Joska Fryda, spalony podczas bombardowania w 1944, po wojnie Berek Cytryn przerobił go na tartak).
W latach 1945–1962 wielu bochotniczan zatrudnionych było w kamieniołomach w Nasiłowie i Wojszynie, jak też w Rejonie Dróg Wodnych w Puławach w charakterze flisaków na barkach, krypach, statkach, holownikach i pogłębiarkach przy pracach związanych z regulacją Wisły. Sytuację na rynku pracy zmieniła rozpoczęta w 1962 budowa Zakładów Azotowych. W latach 1964–1970 do pracy w Puławach dojeżdżało z Bochotnicy od 250 do 400 osób. Resztę wchłaniał handel, gastronomia, przetwórnia owoców w Kazimierzu, usługi dla rolnictwa i prywatne rzemiosło. Ważną rolę spełniała Wspólnota Gruntowa, będąca do dziś właścicielem 78–hektarowych błoń, sąsiadujących wówczas z państwową plantacją wikliny.
Współcześnie.
W Bochotnicy istnieje obecnie ok. 70 przedsiębiorstw, w tym zakłady stolarskie, kamieniarskie, działalność handlowa, naprawy samochodów, oprawy obrazów, produkcji wikliny, skup owoców i warzyw, skład materiałów budowlanych AGRO-BUD oraz węgla, skład nawozowy i sklep rolniczy AGROSPEN, sklepy spożywcze, pokoje gościnne (część ma podpisaną umowę z PTTK w Kazimierzu Dolnym na obsługę wycieczek). Znajdują się tu również bank spółdzielczy, supermarket Biedronka, bar sałatkowy, oczyszczalnia ścieków, salon Auto-Naprawa FIAT. Na granicy Bochotnicy z Kazimierzem zimą działa wyciąg narciarski. W 2010 założono winnicę A&amp;A.
Ważną gałęzią gospodarki jest także turystyka. Charakter prowadzonej działalności przez mieszkańców wsi jest mało uciążliwy dla środowiska. Na terenie miejscowości nie występują zakłady przemysłowe. W ciągu ostatnich lat nie zaszły też znaczące zmiany, które pozwalałyby na rozwój rynku pracy poza turystyką i usługami. Nadal głównym źródłem dochodów i największym pracodawcą dla mieszkańców jest, prócz własnej działalności, budżet państwa (renty i emerytury; zatrudnienie w oświacie, administracji i służbie zdrowia). Jedyne istniejące na obszarze miejscowości branże (handel i usługi) nie wykazują oznak większego ożywienia.
Transport.
Transport drogowy.
Bochotnica jest ważnym węzłem transportowym, w którym zbiegają się trzy drogi wojewódzkie – droga nr 824 łącząca Annopol z Żyrzynem, droga nr 830 łącząca Lublin z Bochotnicą oraz droga nr 743 łącząca przez Wisłę Górę Puławską z Bochotnicą.
W 1976 poprowadzono obwodnicę Kazimierza z Bochotnicy do Skowieszynka, a w 2011 powstało pierwsze we wsi rondo.
Transport publiczny.
Transport zbiorowy na terenie Bochotnicy obsługują trzy linie autobusowe Miejskiego Zakładu Komunikacyjnego Puławy – nr 1, 12 i 20 (wszystkie na trasie Puławy – Parchatka – Bochotnica – Kazimierz Dolny; linia nr 20 przebiega dodatkowo przez Skowieszynek), pięć linii autobusowych Przedsiębiorstwa Komunikacji Samochodowej Puławy (do Braciejowic, Kazimierza Dolnego, Parchatki, Puław oraz Zagłoby) oraz za pośrednictwem busów prywatni przewoźnicy (ich główne trasy prowadzą do Puław, Opola Lubelskiego, Lublina, Poniatowej, Kazimierza Dolnego i Nałęczowa).
Transport kolejowy, wodny i lotniczy.
Najbliższa Bochotnicy stacja kolejowa znajduje się w Puławach, a najbliższe lotniska – w Dęblinie (lotnisko wojskowe) i w Świdniku (port lotniczy). W okresie międzywojennym na błoniach bochotnickiej Wspólnoty Gruntowej znajdowało się prywatne lądowisko samolotowe, należące do Tadeusza Pruszkowskiego.
Od 2007 z nabrzeża dawnej przeprawy czołgowej w Bochotnicy odpływa i kursuje po Wiśle prom "Serokomla", którym można przeprawić się do Nasiłowa.
Transport rowerowy.
Wzdłuż nadwiślańskiego wału przeciwpowodziowego w dolinie puławsko–parchacko–bochotnickiej biegnie ścieżka rowerowa, której bochotnicki odcinek zbudowano w 2013, wydłużając wytyczoną wcześniej ścieżkę, prowadzącą z Puław do Parchatki. Tym samym ścieżka prowadzi obecnie od mostu Ignacego Mościckiego w Puławach do stadionu Orłów w Bochotnicy. Docelowo ścieżka rowerowa ma biec "Szlakiem Nadwiślańskim" wzdłuż wałów wiślanych od Stężycy do Annopola.
Edukacja.
Naukę młodzieży w zorganizowanych formach rozpoczęto w Bochotnicy w 1934 (choć pierwsze lekcje odbywały się już na początku lat 30.) Nauczano wówczas 235 dzieci. Uczyły się one w trzech wynajętych pomieszczeniach w budynkach stanowiących własność prywatną mieszkańców wsi. Wyposażenie szkoły stanowiła tablica, kreda, mapa i globus. W 1935 podjęto inicjatywę budowy szkoły. Przeważającą ilość kamienia potrzebnego na budowę ofiarowali właściciele kamieniołomów. Drewno społecznie obrobili stolarze. Oddawany do użytku budynek przy ul. Zamłynie był na tamte czasy okazały i oprócz sal lekcyjnych mieścił również bogate zaplecze gospodarcze i mieszkanie dla kierownictwa.
Rok szkolny 1938/39 rozpoczęto z opóźnieniem w październiku 1938. Na frontonie budynku ukazał się napis: PUBLICZNA SZKOŁA POWSZECHNA W BOCHOTNICY. Naukę rozpoczęło 216 dzieci w sześciu oddziałach, bowiem edukacja młodzieży wiejskiej w tamtych czasach kończyła się na klasie szóstej. W latach okupacji nauka w szkole odbywała się sporadycznie. Młodzież wykorzystywano najczęściej do prac zleconych kierownictwu szkoły przez okupanta, takich jak zbieranie ziół na herbatę dla więźniów w obozach, wykonywanie pakietów sanitarnych bądź też innych prac gospodarczych. W okresie nasilonych walk frontowych szkoła stanowiła koszary dla żołnierzy, lazaret i sztab dowódcy w pomieszczeniach mieszkalnych – dla oficerów Wermachtu i SS. Po wejściu Armii Czerwonej obok szkoły pochowano setki radzieckich żołnierzy. Ciała potem ekshumowano i umieszczono na cmentarzu żołnierzy radzieckich w Kazimierzu.
Przemieszczenie się dużej liczby mieszkańców Bochotnicy i okolic na ziemie zachodnie skutkowało spadkiem liczby uczniów pobierających naukę w szkole. Zaistniała więc konieczność reorganizacji i zmiany struktury w ten sposób, by można pomieścić uczniów kończących klasy czwarte ze Zbędowic i Wierzchoniowa. Na początku lat 70. XX wieku dokonano gruntownego remontu budynku. Praktycznie ze szkoły pozostały mury. Wybudowano łazienki, doprowadzono wodę i ścieki, zainstalowano centralne ogrzewanie, zmieniono ściany działowe, przebudowano piwnice i mieszkanie dyrektora oraz otynkowano budynek z zewnątrz. Szkoła stała się jak na tamte lata obiektem nowoczesnym.
Od roku szkolnego 1996/97 dyrektorem szkoły jest Andrzej Pisula. Od 1999 funkcjonuje w szkole Zespół Pieśni i Tańca EKOLKI, który daje regularne występy w kraju i za granicą.
W 2010 ruszyła budowa przyszkolnej hali sportowej. Koszt jej budowy wyniósł ok. 2,6 miliona złotych. Otwarcia obiektu dokonała 17 grudnia 2012 minister sportu Joanna Mucha. Latem 2014 przy szkole zainstalowano plac zabaw dla dzieci.
Religia.
Miejscowość podlega rzymskokatolickiej parafii św. Jana Chrzciciela i św. Bartłomieja Apostoła w Kazimierzu Dolnym. Na jej terenie znajduje się jedna świątynia – kościół pw. Ducha Świętego, którego budowę w większości sfinansowali Krzysztof Zanussi i jego żona Elżbieta. Prace budowlane trwały cztery lata i zakończyły się w 2017. Uroczyste poświęcenie przez metropolitę lubelskiego abpa Stanisława Budzika nastąpiło w październiku 2017.
Sport, kultura i rekreacja.
Pierwsze imprezy kulturalne i sportowe zaczęły być organizowane w Bochotnicy w latach 70. XX wieku. Wieś stała się wówczas obiektem zainteresowań wielu instytucji i organizacji. Uniwersytet Marii Curie-Skłodowskiej w Lublinie zorganizował w niej obóz studencki w celu przeprowadzenia badań geologicznych. Studentów odwiedził wówczas szef Rady Państwa, Henryk Jabłoński. Przeprowadzono też sympozjum na temat rozwoju sportu na wsi, w którym uczestniczyło 40 dziennikarzy z 12 wydawnictw, a Rada Główne LZS i PZM zorganizowały Ogólnopolski Rajd Motorowy „Szlakiem Batalionów Chłopskich”. Gośćmi imprezy byli m.in. Janusz Przedpełski, Ryszard Wójcik, Tadeusz Wilk i Eugeniusz Ceglarz, wydarzenia relacjonowała zaś telewizja i kilka rozgłośni radiowych.
Bochotnica stała się miejscem organizacji wielu imprez sportowych na szczeblu powiatowym i wojewódzkim. W budynku uniwersytetu powszechnego odbywały się pokazy mody, konkursy i spotkania z twórcami kultury. Powołano też zespół estradowy, prezentujący skecze, piosenki i tańce ludowe na scenach Lublina, Puław i wielu innych miejscowości. Do dziś funkcjonuje Gminna Biblioteka Publiczna.
Współcześnie Bochotnica jest głównie etapem zawodów biegowych (m.in. półmaraton w ramach puławskiego Biegu Zielonych Sznurowadeł czy Bieg Szlak Trafi na trasie Ultra) i kolarskich (Międzynarodowy Wyścig Kolarski Przyjaźni Polsko-Ukraińskiej im. pułkownika Skopenki, Media World Cup).
Kluby sportowe.
LZS Bochotnica.
W latach 1979–1986 w puławskiej klasie C, a później piłkarskiej klasie B występowała piłkarska drużyna LZS Bochotnica. Jej boisko zlokalizowano na błoniach przy ul. Kazimierskiej. Po rozwiązaniu zespołu na boisku przez kilka lat występował zespół Spartana Skowieszynek.
KKS Orły Kazimierz.
Na początku lat 90. plac wykorzystywać zaczął zespół Piasta Kazimierz, który w 1994 zmienił nazwę na Orły. W latach 2001–2003 wokół boiska postawiono ogrodzenie, trybuny i szatnie dla zawodników, tworząc stadion sportowy. W 2003 wyznaczono drugie boisko (treningowe). Piłkarski KKS Orły w latach 2000–2010 i 2015–2016 występował w lubelskiej klasie okręgowej. Od sezonu 2016/2017 uczestniczy w rozgrywkach klasy A. W latach 2000–2004 w Orłach funkcjonowała sekcja siatkarska, a w 2008 – tenisa stołowego dziewcząt. Z klubem związanych jest wielu bochotniczan, którzy pełnili w nim funkcje działaczy, trenerów i zawodników. Stadion jest też wykorzystywany do organizacji sprawnościowych zawodów strażackich.
UKS Bystra Bochotnica.
W listopadzie 2012 w budynku szkoły podstawowej odbyło się zebranie założycielskie Uczniowskiego Klubu Sportowego Bystra. Głównym celem działania klubu jest wszechstronny rozwój fizyczny uczniów. W swym statucie klub do współpracy zaprasza również uczniów ze szkół w Dąbrowce, Rzeczycy i Skowieszynku. UKS korzysta z przyszkolnej hali sportowo-widowiskowej, otwartej w 2012.
Turystyka.
Przez Bochotnicę przebiegają m.in. następujące szlaki turystyczne:
Bochotnica znajduje się w granicach Lokalnej Organizacji Turystycznej "Kraina Lessowych Wąwozów".

</doc>
<doc id="350536" url="https://pl.wikipedia.org/wiki?curid=350536" title="Bochotnica-Kolonia">
Bochotnica-Kolonia

Bochotnica-Kolonia – kolonia w Polsce, położona w województwie lubelskim, w powiecie puławskim, w gminie Nałęczów. Stanowi sołectwo gminy Nałęczów.
Dawniej kolonia wsi Bochotnica, zwanej Wielką, Górną lub Kościelną, która obecnie jest częścią Nałęczowa.
W latach 1957–1963 kolonia Bochotnica znajdowała się w granicach Nałęczowa. W związku z reformą znoszącą gminy jesienią 1954 roku, kolonię Bochotnica włączono do nowo utworzonej gromady Nałęczów. 1 stycznia 1957 kolonię Bochotnica wyłączono ze znoszonej gromady Nałęczów i włączono ją do utworzonego rok wcześniej osiedla Nałęczów, w związku z czym kolonia Bochotnica stała się integralną częścią Nałęczowa. 30 czerwca 1963, w związku z nadaniem Nałęczowowi status miasta, kolonię Bochotnica wyłączono z Nałęczowa i włączono do gromady Sadurki, tym samym przywracając jej samodzielność.
W latach 1975–1998 kolonia należała administracyjnie do ówczesnego województwa lubelskiego.

</doc>
<doc id="350537" url="https://pl.wikipedia.org/wiki?curid=350537" title="Bochowo">
Bochowo

Bochowo (dodatkowa nazwa w j. ; ) – wieś kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na północno-zachodnim krańcu Pojezierza Kaszubskiego. Wieś jest siedzibą sołectwa Bochowo.
W latach 1975–1998 wieś administracyjnie należała do województwa słupskiego.

</doc>
<doc id="350538" url="https://pl.wikipedia.org/wiki?curid=350538" title="Bochówko">
Bochówko

Bochówko (dodatkowa nazwa w j. kaszub. Bòchówkò; niem. "Bochowke") – osada kaszubska w Polsce, położona w województwie pomorskim, w powiecie bytowskim, w gminie Czarna Dąbrówka, na północno-zachodnim krańcu Pojezierza Kaszubskiego . Wchodzi w skład sołectwa Bochowo.
W latach 1975–1998 osada administracyjnie należała do województwa słupskiego.
Historia.
Do roku 1945 wieś znajdowała się w granicach Niemiec. 29 grudnia 1937 roku historycznie ukształtowana, niemiecka nazwa miejscowości "Bochowke " została przez administrację nazistowską zastąpiona w ramach szerokiej akcji deslawizacji nazw miejscowych formą "Hohenlinde".

</doc>
<doc id="350539" url="https://pl.wikipedia.org/wiki?curid=350539" title="Bocianicha">
Bocianicha

Bocianicha – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Przez wieś przepływa struga Czajka, dopływ Końskiej Strugi.
Przez wieś prowadzi niebieski turystyczny Szlak "Osady Braci Czeskich" (65 km): Widawa (PKS) – Ruda – Chrząstawa – Faustynów – Walewice – Pożdżenice – Zelów – Zelówek – Bocianicha – Grzeszyn – Gucin – Rokitnica – Talar – Barycz – Ostrów – Łask Kolumna (PKP, PKS).

</doc>
<doc id="350540" url="https://pl.wikipedia.org/wiki?curid=350540" title="Bociany (województwo łódzkie)">
Bociany (województwo łódzkie)

Bociany – wieś w Polsce, położona w województwie łódzkim, w powiecie kutnowskim, w gminie Strzelce.
W latach 1975–1998 Bociany administracyjnie należała do województwa płockiego.

</doc>
<doc id="350541" url="https://pl.wikipedia.org/wiki?curid=350541" title="Bąblin">
Bąblin

Bąblin – wieś sołecka w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.
Historia i obiekty.
Wieś po raz pierwszy była wzmiankowana w 1388 ("Bandlino") i była wówczas własnością Macieja Jada Bandlińskiego (herbu Nałęcz). Kolejne rodziny, których własność stanowił Bąblin to: Rostworowscy, Kiszewscy i Dobrzyccy (do 1890, kiedy to wieś przejęła HaKaTa). W 1839 gościła tutaj Narcyza Żmichowska. W 1903 majątek został przez władze pruskie rozparcelowany. Resztówkę po parcelacji kupiło Towarzystwo Wypoczynkowe dla Kolejarzy i uruchomiło tu dom wypoczynkowy (1908). Dom przejęła w 1919 polska spółdzielnia "Letnisko Kolejowców". W 1935 budynki odkupili Misjonarze Świętej Rodziny, a ich placówkę poświęcił 20 października 1935 arcybiskup August Hlond. Od października do grudnia 1939 niemieccy naziści urządzili tutaj obóz dla internowanych i wysiedlanych Polaków z powiatu obornickiego (upamiętnia to wmurowana w 1989 tablica pamiątkowa). W latach 1969-1980 pałac poddawany był licznym remontom i renowacjom. W 1982 dobudowano kaplicę Świętej Rodziny. Dawny dwór i park (3,12 ha) zajmowany przez misjonarzy wpisano do . Przy pałacu rośnie m.in. dąb o obwodzie około 4 metrów, szczelnie opleciony bluszczem. Monumentalne ogrodzenie założenia pałacowego i brama pochodzą z początku XX wieku. W parku droga krzyżowa oraz cmentarz zakonny z obeliskiem ku czci majora Mikołaja Dobrzyckiego. Oprócz pałacu i parku na uwagę zasługują:
Legenda.
Według miejscowej legendy na drzewie koło wsi żył potwór z głową lwa, obgryzający korę i przeciągle wyjący. Był to przestępca, który powiesił się na tym drzewie i za swoje grzechy miał obgryzać tu korę. Jako że drwale ścięli częściowo drzewo, to potwór nie mógł dokończyć obgryzania i stąd potężnie wył.

</doc>
<doc id="350542" url="https://pl.wikipedia.org/wiki?curid=350542" title="Bąblinek">
Bąblinek

Bąblinek – wieś sołecka w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.

</doc>
<doc id="350543" url="https://pl.wikipedia.org/wiki?curid=350543" title="Bąbliniec">
Bąbliniec

Bąbliniec – wieś sołecka w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.

</doc>
<doc id="350544" url="https://pl.wikipedia.org/wiki?curid=350544" title="Bąbolin">
Bąbolin

Bąbolin – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 98 mieszkańców. Jest, wespół ze wsią Żyrosławice (98 mieszkańców), 24. co do wielkości miejscowością gminy Gniewkowo.

</doc>
<doc id="350545" url="https://pl.wikipedia.org/wiki?curid=350545" title="Bącka Huta (wieś)">
Bącka Huta (wieś)

Bącka Huta (dodatkowa nazwa w j. kaszub. Bąckô Hëta) – wieś w północnej Polsce, w województwie pomorskim, w powiecie kartuskim, w gminie Sierakowice, na Pojezierzu Kaszubskim, na Kaszubach, położona na obszarze Kaszubskiego Parku Krajobrazowego i kompleksu leśnego Lasów Mirachowskich. 
Wieś jest siedzibą sołectwa Bącka Huta, w którego skład wchodzą również Szopa, Łączki i Bór. Na północ od miejscowości znajdują się rezerwaty przyrody Kurze Grzędy i Jezioro Turzycowe. 
W latach 1975–1998 miejscowość administracyjnie należała do województwa gdańskiego.
Historia.
Od końca I wojny światowej wieś znajdowała się w granicach Polski (powiat kartuski). Do 1906 roku obowiązującą nazwą niemieckiej administracji dla Bąckiej Huty była niem. "Bontschkahutta". W 1907 r. nazwa "Bontschkahutta" została przez propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "bardziej niemiecką" - "Bontscherhütte".

</doc>
<doc id="350546" url="https://pl.wikipedia.org/wiki?curid=350546" title="Bącz">
Bącz

Bącz (dodatkowa nazwa w j. ) – wieś kaszubska w Polsce, położona w województwie pomorskim, w powiecie kartuskim, w gminie Kartuzy, otoczona lasami na terenie Kaszubskiego Parku Krajobrazowego nad jeziorem Bąckim. Bącz jest siedzibą sołectwa, w którego skład wchodzi także Olszowe Błoto.
W latach 1975–1998 miejscowość administracyjnie należała do województwa gdańskiego.
Przed 1920 miejscowość nosiła nazwę niemiecką "Bontsch".

</doc>
<doc id="350547" url="https://pl.wikipedia.org/wiki?curid=350547" title="Bącza-Kunina">
Bącza-Kunina

Bącza-Kunina – wieś w Polsce położona w województwie małopolskim, w powiecie nowosądeckim, w gminie Nawojowa.
W latach 1975–1998 miejscowość administracyjnie należała do województwa nowosądeckiego.

</doc>
<doc id="350548" url="https://pl.wikipedia.org/wiki?curid=350548" title="Bączal Górny">
Bączal Górny

Bączal Górny – wieś w Polsce, położona w województwie podkarpackim, w powiecie jasielskim, w gminie Skołyszyn. Leży 3 km na północ od krajowej 28 Gorlice – Biecz – Jasło oraz 7 km na południe od krajowej 73 Tarnów – Pilzno – Jasło. Przynależy do parafii św. Mikołaja i Imienia Maryi w Bączalu Dolnym.
W latach 1975–1998 miejscowość administracyjnie należała do województwa krośnieńskiego.
Powierzchnia wsi wynosi 501,4 ha.
Przez miejscowość przebiegają pięć znakowanych szlaków turystycznych: Karpacki Szlak Wina, Podkarpacki Szlak Winnic, projekt ATLAS, szlak konny „Karpackie Podkowy”, a od 2014 także Jasielski Szlak Winny z przystankiem w ponad 2-hektarowej winnicy „Dwie Granice”.
Położenie geograficzne i warunki przyrodnicze.
Flora i fauna.
Bączal Górny leży w mikroregionie góry Liwocz na południowo-wschodnich krańcach Pogórza Ciężkowickiego. Na obszarze wsi znajdują się mokradła porośnięte trzciną oraz na wiosnę (w okresie od maja do czerwca) kaczeńcami. Rosną tutaj też inne rośliny objęte ochroną np.: podkolan biały – ścisła ochrona gatunkowa, stoplamek szerokolistny, stoplamek plamisty, który jest narażony na wyginięcie (kategoria zagrożenia V), kruszczyk szerokolistny, kruszczyk błotny – kategoria zagrożenie V w Polskiej Czerwonej Księdze Roślin, arcydzięgiel litwor – gatunek narażony na wyginięcie, pierwiosnek lekarski, pierwiosnek wyniosły. Przy granicy z Bączalem Dolnym rośnie cebulica dwulistna – roślina objęta ścisłą ochroną gatunkową, w 1993 roku wpisana na Polską Czerwoną Listę Roślin Zagrożonych Wyginięciem. Teren zasiedlony przez bobry, jenoty, sarny i inne dzikie zwierzęta oraz wiele gatunków ptaków, w tym bocian biały, czajka zwyczajna, derkacz, wilga
Warunki meteorologiczne.
Średnia roczna temperatura wynosi ok. +6 do +8 °C, w zimie średnio –4 °C w styczniu, w lecie +19 °C° w lipcu. Średnia opadów waha się w przedziale od 750 do 800 mm rocznie. Grubość pokrywy śnieżnej to 60–90 cm – zalega ona średnio w ciągu roku od 60 do 80 dni. Liczba dni z zachmurzeniem wynosi średnio w ciągu roku 133, zaś liczba dni z przymrozkami to ok. 119. Pierwsze przymrozki występują ok. 20 września, a ostatnie ok. 6 maja, choć zdarzają się i pod koniec tego miesiąca. Wiosna przychodzi wcześnie i jest dość ciepła, lato z reguły jest upalne, jesień zaś szybko przynosi chłody i mgły.
Przez wieś przepływa potok Młynówka, mająca swoje źródła u podnóża góry Jodłowiec, nad którą w 2007 roku utworzony został obszar rezerwatu NATURA 2000 o nazwie „Łąki nad Młynówką”.
Granice obrębu.
Miejscowość zlokalizowana jest 12 km na wschód od Biecza, założonego w 1257 roku – jednego z najstarszych i najbardziej atrakcyjnych turystycznie małych miast w Polsce.
Miejscowość graniczy z następującymi jednostkami sołeckimi:
Integralne części wsi.
Ponadto zwyczajowe nazwy topograficzne sołectwa Bączal Górny: Centrum, do Słońca, Nowiny, Wymiarki, Wieś
Administracja.
Władze wykonawczą miejscowości tworzą: radny Rady Gminy Skołyszyn Janusz Łyszczarz (od 21 października 2018), który piastuje również funkcję sołtysa (od 31 marca 2022). 
Radni rady sołeckiej wybrani 26 marca 2019, którzy swoją funkcję pełnią w latach 2019-2024, są nimi:
Historia.
Nazwa Bączal nie jest do końca wyjaśniona, ale pochodzi zapewne od nazwiska (imienia) Bączał lub od potoku przepływającego przez miejscowość. Bączal Górny lokowano na prawie magdeburskim prawdopodobnie w latach 1370-1378 najpewniej przez króla Kazimierza Wielkiego. W okresie średniowiecza wieś była własnością królewską, a później przeszła w ręce szlacheckie, przy czym należała m.in. do rodu Bączalskich mających tutaj swoje gniazdo, a następnie Łętowskich i Kłosińskich.
Bączal Górny od samego początku wchodził w skład parafii z siedzibą w Bączalu Dolnym, która została erygowana najpewniej w 1348 roku. Od końca XVIII wieku do około połowy wieku XIX był siedzibą owej parafii.
W XVII w. miejscowość ta nosiła nazwę "Bączal Wyższy", sąsiedni zaś zwał się "Bączalem Niższym". Obie miejscowości należały do rodów rycerskich. Własność Opactwa Tynieckiego nazywano "Bączalem Opata", obecnie wieś o nazwie Opacie. Przez wioskę przechodził front bitwy pod Gorlicami z maja 1915 roku, czego świadectwem są licznie rozsiane po okolicznych miejscowościach cmentarze wojenne. Podczas II wojny światowej i w latach PRL w miejscowych lasach działał czynnie Ruch Oporu i Armia Krajowa. Jesienią 1943 roku na terenie Bączala Górnego rozegrała się jedna z ważniejszych akcji zbrojnych podziemia z terenu gminy Skołyszyn, polegająca na zniszczeniu przez grupy wypadowe Gwardii Ludowej zlewni kontyngentowego mleka, której rezultatem była dezorganizacja jego poboru dla okupanta hitlerowskiego. Od 1 maja 1944 roku działała założona podczas zebrania w tutejszym lesie konspiracyjna Gminna Rada Narodowa, a 8 września 1944 powstała tutaj konspiracyjna jasielska Powiatowa Rada Narodowa.
14 sierpnia 1942 roku w lesie „Dąbry” w Rzepienniku Strzyżewskim rozstrzelano rodziny Żydów przywiezione z getta w Bobowej i Bieczu, w tym 8 Żydów pochodzących z miejscowości Bączal Górny. Byli to członkowie rodzin Lista Jankiela (4 osoby) i Randa Natana (4 osoby).
Pomimo ubóstwa i ciężkich warunków lokalowych po bestialskim wysiedleniu mieszkańców Jasła zgodnie z wydanym rozkazem ówczesnego starosty jasielskiego Waltera Gentza z 13 września 1944 znaczna część ludności miasta otrzymała schronienie w domostwach chłopskich rodzin w Bączalu Górnym. Akcji humanitarnej przewodził ks. Florian Zając.
W okresie PRL w latach 1954-1961 Bączal Górny należał wraz z Opaciem i Bączalem Dolnym do gromady Bączal Dolny, a po zniesieniu tejże gromady 31 grudnia 1961 do gromady w Skołyszynie.
Od 2008 r. przez miejscowość przebiega trasa górskiego maratonu rowerowego – Cyklokarpaty oraz odbywającego się od 2011 Biegu Pamięci senatora Stanisława Zająca – ofiary katastrofy smoleńskiej z 10 kwietnia 2010.
Parafia św. Mikołaja i Imienia Maryi.
Bączal Górny przynależy do parafii św. Mikołaja i Imienia Maryi w Bączalu Dolnym, erygowanej najpóźniej w 1348 roku. Od końca XVIII do połowy XIX wieku kościół parafialny św. Mikołaja wraz z miejscową plebanią znajdowały się na ziemiach należących do Bączala Górnego. Możliwe to było ze względu na zawiłości związane z historycznym rozgraniczeniem obu miejscowości.
Straż pożarna.
W Bączalu Górnym czynnie działa Ochotnicza Straż Pożarna, założona w 1950 roku. W roku 1970 rozpoczęto budowę Domu Strażaka wraz z Klubem Rolnika który mieścił się na piętrze. Obiekt oddano do użytku w roku 1974, został poddany modernizacji w 1992 roku. W roku 2002 jednostce nadano sztandar. Przed remizą strażacką znajduje się zabytkowa sikawka konna – cenny eksponat historii pożarnictwa w regionie oraz figura św. Floriana – patrona strażaków, zakupiona ze składek lokalnej ludności i poświęcona w 2000 roku, w 50. rocznicę założenia jednostki.
Winnice.
Tereny powiatu jasielskiego, zwłaszcza jego północna i zachodnia część, obfitują w nowo powstałe, zakładane po 2000 roku winnice. Pierwszą założoną winnicą nad Wisłoką jest powstała w 1982 roku winnica Golesz. Na terenie Bączala Górnego zlokalizowana jest ponad 2-hektarowa winnica „Dwie Granice”, z nasadzeniami winorośli odmian: Léon millot i lokalnej - Jutrzenka. Tutejsze ziemie są idealne do uprawy winorośli, lekka ziemia, odpowiednie nachylenie stoków.
W sąsiednim Bączalu Dolnym na jednym ze wzgórz niedaleko granicy z Bączalem Górnym zlokalizowana jest kolejna winnica nosząca nazwę Nad Doliną.
Lasy.
Ponad 20% powierzchni Bączala Górnego pokryte jest lasami i zbiorowiskami zadrzewień (głównie zachodnie krańce miejscowości, przy granicy z Lisowem i Jabłonicą), które są wyśmienitym siedliskiem do życia wielu gatunków rzadkich zwierząt i wzrostu roślin objętych prawną ochroną. Przeważnie są to lasy jodłowe z domieszką świerka, mieszane oraz buczyna karpacka i podlegają nadzorowi Leśnictwa Lisów, przynależącego bezpośrednio do Nadleśnictwa Kołaczyce
Infrastruktura i komunikacja.
Przez miejscowość przebiegają drogi powiatowe:
a także kilka dróg gminnych o utwardzonej nawierzchni bitumicznej oraz drogi dojazdowe, w tym szutrowe.
Na terenie sołectwa umiejscowione są trzy przystanki liniowe Zakładu Miejskiej Komunikacji Samochodowej w Jaśle, na których zatrzymują się autobusy zarówno MKS Jasło, PKS Jasło, jak i busy prywatnych przewoźników: Er-Bus i Hesta.
Historyczna przynależność administracyjna.
Po II wojnie światowej miejscowość należała administracyjnie do woj. krakowskiego (1945), rzeszowskiego – powiat jasielski (1945–1974), krośnieńskiego (1975–1998) i aktualnie (od 1998) do woj. podkarpackiego – powiat jasielski.

</doc>
<doc id="350549" url="https://pl.wikipedia.org/wiki?curid=350549" title="Bączki (wieś)">
Bączki (wieś)

Bączki – wieś w Polsce położona w województwie mazowieckim, w powiecie garwolińskim, w gminie Maciejowice. Przez miejscowość przebiega droga wojewódzka nr 801.
W latach 1975–1998 miejscowość administracyjnie należała do województwa siedleckiego. Nazwa wsi pochodzi od rzeki Bączychy przepływającej przez wieś. Wieś liczy około 100 mieszkańców.
Wierni Kościoła rzymskokatolickiego należą do parafii św. Jadwigi Śląskiej w Samogoszczy.

</doc>
<doc id="350550" url="https://pl.wikipedia.org/wiki?curid=350550" title="Bączylas">
Bączylas

Bączylas – wieś w Polsce położona w województwie wielkopolskim, w powiecie gostyńskim, w gminie Poniec.
Nazwa.
Miejscowość ma metrykę średniowieczną i w dokumentach wymieniana jest od XIV wieku. W 1395 jako "Belcziflas, Belczislasz", 1404 "Belczilas", 1409 "Belczilasz", 1413 "Belczilassz", 1420 "Belczlesse", 1435 "Belczyleschy", 1510 "Belczilass", 1530 "Belczilasch", 1563 "Belczylyass", 1566 "Belcziliasz".
Historia.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Bączylas należał do okręgu krobskiego tego powiatu i stanowił część majątku Rokosowo, którego właścicielem był wówczas (1846) Józef Mycielski. Według spisu urzędowego z 1837 roku wieś liczyła 180 mieszkańców, którzy zamieszkiwali 20 dymów (domostw).
Wieś rycerska, własność księcia Zygmunta Czartoryskiego, położona była w 1909 roku w powiecie gostyńskim |rejencji poznańskiej w Wielkim Księstwie Poznańskim.
W latach 1975–1998 miejscowość administracyjnie należała do województwa leszczyńskiego.
Linki zewnętrzne.
Bączylas w Słowniku historyczno-geograficznym województwa poznańskiego w średniowieczu

</doc>
<doc id="350551" url="https://pl.wikipedia.org/wiki?curid=350551" title="Bądecz">
Bądecz

Bądecz – wieś w Polsce położona w województwie wielkopolskim, w powiecie pilskim, w gminie Wysoka.
Historia.
Pierwsza wzmianka o wsi pochodzi z 1432. W wieku XVIII miejscowość należała do hrabiny Bleszczyńskiej, potem do Augusta Gorzewskiego, w XIX wieku do rodziny Gotrendorf-Grabowskich, by w 1865 przejść w ręce Carla Colinna, którego majątek (m.in. gorzelnia, młyn i cegielnia) liczył 1048 hektarów powierzchni. Colin zajmował się hodowlą rasowych owiec. Ufundował też kościół na terenie parku dworskiego, jako kaplicę prywatną. Po Colinie wieś przejęli Hohenzollernowie (domena królewska). Po I wojnie światowej wieś powróciła do Polski, a dawna domena wraz z kościołem przeszła w ręce skarbu państwa.
25 lipca 1928 w Bądeczu utworzono rzymskokatolicką parafię św. Józefa.
W okresie międzywojennym w miejscowości stacjonowała placówka Straży Granicznej I linii „Bądecz”.
W latach 1975–1998 miejscowość administracyjnie należała do województwa pilskiego.
Obiekty.
We wsi stoi kościół parafialny pw. św. Józefa, wybudowany w 1876 roku.

</doc>
<doc id="350552" url="https://pl.wikipedia.org/wiki?curid=350552" title="Bądkowo Jeziorne">
Bądkowo Jeziorne

Bądkowo Jeziorne – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.

</doc>
<doc id="350554" url="https://pl.wikipedia.org/wiki?curid=350554" title="Bądkowo-Podlasie">
Bądkowo-Podlasie

Bądkowo-Podlasie – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.
Miejscowość położona jest na Mazowszu. Wzdłuż Skrwy – rzeki, do której przylega wieś, biegnie granica między historycznymi ziemiami: Mazowszem a ziemią dobrzyńską.
Część wsi znajduje się na terenie Brudzeńskiego Parku Krajobrazowego. Droga, wzdłuż której rozciągnięta jest miejscowość, stanowi jednocześnie granicę otuliny tego parku.
Wsie Bądkowo-Rochny, Bądkowo-Podlasie i Łukoszyno-Borki tworzą sołectwo o nazwie Bądkowo-Rochny (179 mieszkańców; 6,96 km²).

</doc>
<doc id="350555" url="https://pl.wikipedia.org/wiki?curid=350555" title="Bądkowo-Rumunki">
Bądkowo-Rumunki

Bądkowo-Rumunki – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.

</doc>
<doc id="350556" url="https://pl.wikipedia.org/wiki?curid=350556" title="Bądków Drugi">
Bądków Drugi

Bądków Drugi – wieś w Polsce położona w województwie wielkopolskim, w powiecie tureckim, w gminie Przykona.
W latach 1975–1998 miejscowość administracyjnie należała do województwa konińskiego.

</doc>
<doc id="350557" url="https://pl.wikipedia.org/wiki?curid=350557" title="Bądkówek">
Bądkówek

Bądkówek – wieś w Polsce położona w województwie kujawsko-pomorskim, w powiecie aleksandrowskim, w gminie Bądkowo.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Bądkowo w BIP.

</doc>
<doc id="350558" url="https://pl.wikipedia.org/wiki?curid=350558" title="Kolonia Bądków">
Kolonia Bądków

Kolonia Bądków (do 2011 "Bądków-Kolonia") – wieś w Polsce, położona w województwie mazowieckim, w powiecie grójeckim, w gminie Goszczyn.
W latach 1975–1998 miejscowość administracyjnie należała do województwa radomskiego.
1 stycznia 2011 r. zmieniono urzędowo nazwę wsi z "Bądków-Kolonia" na "Kolonia Bądków".

</doc>
<doc id="350559" url="https://pl.wikipedia.org/wiki?curid=350559" title="Bądków Pierwszy">
Bądków Pierwszy

Bądków Pierwszy – wieś w Polsce położona w województwie wielkopolskim, w powiecie tureckim, w gminie Przykona.
W latach 1975–1998 miejscowość administracyjnie należała do województwa konińskiego.

</doc>
<doc id="350560" url="https://pl.wikipedia.org/wiki?curid=350560" title="Bądle">
Bądle

Bądle (niem. "Bandels-Sand") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Historia.
Dawny majątek szlachecki, w 1889 r. wraz z dwoma folwarkami zajmował obszar 639 ha. W 1939 r. mieszkało w Bądlach 216 osób. W 1945 r. majątek ziemski przejęły Państwowe Nieruchomości Ziemskie, a oba folwarki znalazły się w granicach ZSRR (dziś Obwód kaliningradzki, Rosja). W 1983 działał tu PGR, a w 14 domach mieszkało 204 osób. Ulice były oświetlone i funkcjonowała we wsi biblioteka publiczna.

</doc>
<doc id="350561" url="https://pl.wikipedia.org/wiki?curid=350561" title="Bądy">
Bądy

Bądy – wieś w Polsce położona w województwie warmińsko-mazurskim, w powiecie elbląskim, w gminie Pasłęk na trasie linii kolejowej Elbląg-Braniewo-Królewiec. Wieś jest siedzibą sołectwa "Bądy" w którego skład wchodzi również miejscowość Gibity.
W latach 1975–1998 miejscowość administracyjnie należała do województwa elbląskiego.

</doc>
<doc id="350562" url="https://pl.wikipedia.org/wiki?curid=350562" title="Bądzów">
Bądzów

Bądzów (niem. "Bansau", początkowo wieś nosiła nazwę Bankowice) – wieś w Polsce, położona w województwie dolnośląskim, w powiecie głogowskim, w gminie Jerzmanowa.
Podział administracyjny.
W latach 1975–1998 miejscowość położona była w województwie legnickim.
Społeczność lokalna.
Od roku 1956 w Bądzowie funkcjonuje Ochotnicza Straż Pożarna. Od 28 listopada 2014 działa tutaj lokalne stowarzyszenie na rzecz promocji i rozwoju wsi pod nazwą "Stowarzyszenie Nasz Bądzów"
Zabytki.
Do wojewódzkiego rejestru zabytków wpisane są obiekty:

</doc>
<doc id="350563" url="https://pl.wikipedia.org/wiki?curid=350563" title="Bądzyn">
Bądzyn

Bądzyn – wieś w Polsce położona w województwie mazowieckim, w powiecie żuromińskim, w gminie Lubowidz. Leży nad rzeką Wkrą.
Wierni Kościoła rzymskokatolickiego należą do parafii św. Andrzeja Apostoła w Lubowidzu.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350564" url="https://pl.wikipedia.org/wiki?curid=350564" title="Bądzyń">
Bądzyń

Bądzyń – wieś w Polsce położona w województwie łódzkim, w powiecie łódzkim wschodnim, w gminie Tuszyn.
Wieś duchowna Będzinek, własność plebana tuszyńskiego położona była w końcu XVI wieku w powiecie piotrkowskim województwa sieradzkiego.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350565" url="https://pl.wikipedia.org/wiki?curid=350565" title="Bąkowa">
Bąkowa

Bąkowa – wieś w Polsce położona w województwie mazowieckim, w powiecie lipskim, w gminie Ciepielów.
Prywatna wieś szlachecka "Wola Bąkowa", położona była w drugiej połowie XVI wieku w powiecie radomskim województwa sandomierskiego. Do 1954 roku siedziba gminy Łaziska. W latach 1954–1972 wieś należała i była siedzibą władz gromady Bąkowa. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Bożego Ciała w Wielgiem.
Historia.
Wieś szlachecka założona najprawdopodobniej w XV w. W 1569 należała do Jana Oleśnickiego i posiadała 5 łanów ziemi uprawnej, 2 role zagrodnicze, pusty półłanek i 1 komornice. Zapewne istniał już wtedy folwark i dwór wzmiankowany w źródłach XVII-wiecznych. W 1662 r. Bąkowa należała do Głogowskich, lecz znajdowała się w zarządzie Jana Wolskiego. We dworze mieszkało 7 osób pochodzenia szlacheckiego, na wsi 41 chłopów. W 1727 r. wieś należała do rodziny Lipińskich i była zamieszkała przez 93 chrześcijan i 5 żydów. W 1827 r. była w dalszym ciągu własnością prywatną położoną w powiecie soleckim obwodu opatowskiego, województwa sandomierskiego. Liczyła 24 domy zamieszkiwane przez 177 osób.
Mapy z 1835 r. (oraz inne źródła strona – 462), wskazują, że Bąkowa posiadała drugą nazwę – Rakowo, Raków.
23 marca 1864 r. według materiałów zebranych przez Stanisława Zielińskiego (strona 160) oddziałek powstańczy starł się z moskalami pod Rakowem.
Zabytki.
Wykaz zabytków nieruchomych wpisanych do rejestru zabytków:

</doc>
<doc id="350566" url="https://pl.wikipedia.org/wiki?curid=350566" title="Bąkowa Góra">
Bąkowa Góra

Bąkowa Góra – wieś w Polsce położona w województwie łódzkim, w powiecie piotrkowskim, w gminie Ręczno. Liczba ludności 374 (rok 2009).
W latach 1954–1972 wieś należała i była siedzibą władz gromady Bąkowa Góra. W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 742.
W Bąkowej Górze urodzili się:
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="350567" url="https://pl.wikipedia.org/wiki?curid=350567" title="Bąkowice">
Bąkowice

Bąkowice (do 1945 "Bankwitz") – wieś w Polsce, położona w województwie opolskim, w powiecie namysłowskim, w gminie Świerczów.
W latach 1945-54 siedziba gminy Bąkowice. W latach 1954–1972 wieś należała i była siedzibą władz gromady Bąkowice.
Zabytki.
Do wojewódzkiego rejestru zabytków wpisane są:

</doc>
<doc id="350568" url="https://pl.wikipedia.org/wiki?curid=350568" title="Bąkowiec (województwo mazowieckie)">
Bąkowiec (województwo mazowieckie)

Bąkowiec – wieś (do 14 lutego 2002 osada) w Polsce położona w województwie mazowieckim, w powiecie kozienickim, w gminie Garbatka-Letnisko.
W latach 1975–1998 miejscowość administracyjnie należała do województwa radomskiego. 15 lutego 2002 ówczesna osada Bąkowiec stała się wsią, równocześnie jej częścią stała się ówczesna kolonia Kolonia-Bąkowiec, której równocześnie zmieniono nazwę na Kolonia Bąkowiec.
Przez wieś przebiega trasa drogi wojewódzkiej nr 738. Do stacji kolejowej prowadzi droga wojewódzka nr 782 o długości ok. pół kilometra.
Na odcinku linii kolejowej Bąkowiec – Słowiki Nowe 12 października 1918 r. Oddział Lotny Polskiej Organizacji Wojskowej przeprowadził udaną akcję (tzw. Eks Bąkowiecki) w czasie której zdobyto przewożone przez austriackich okupantów pieniądze (1,8 mln austriackich koron).
Podczas hitlerowskiej okupacji Oddział GL im. Dionizego Czachowskiego na trasie Bąkowiec- Garbatka wykoleił 3 niemieckie pociągi.
26 lipca 1945 r. – Oddział AK Mariana Bernaciaka uwolnił z transportu pod Bąkowcem ok. 120 więźniów, w tym wielu żołnierzy podziemia niepodległościowego. Wśród uwolnionych znajdowali się ppłk Antoni Żurowski "Andrzej Bober" – dowódca VI Obwodu Warszawa-Praga Armii Krajowej i ppłk Henryk Krajewski ("Trzaska") – dowódca 30 Poleskiej Dywizji Piechoty w Akcji "Burza".
Wierni kościoła rzymskokatolickiego należą do parafii Wniebowzięcia Najświętszej Maryi Panny w Opactwie.

</doc>
<doc id="350569" url="https://pl.wikipedia.org/wiki?curid=350569" title="Bąków Dolny">
Bąków Dolny

Bąków Dolny – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.

</doc>
<doc id="350570" url="https://pl.wikipedia.org/wiki?curid=350570" title="Bąków Górny">
Bąków Górny

Bąków Górny – wieś w Polsce położona w województwie łódzkim, w powiecie łowickim, w gminie Zduny. W latach 1975–1998 miejscowość administracyjnie należała do województwa skierniewickiego.
Do 1953 roku istniała gmina Bąków. W latach 1954–1972 wieś należała i była siedzibą władz gromady Bąków Górny. 
Od XVI w. Bąków jest siedzibą rzymskokatolickiej parafii św. Mikołaja.
16 września 1939 żołnierze Wehrmachtu zamordowali 18 mieszkańców wsi. Ofiary zostały zidentyfikowane.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="350571" url="https://pl.wikipedia.org/wiki?curid=350571" title="Bąkówka">
Bąkówka

Bąkówka – wieś sołecka w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.
Położenie.
Wieś położona jest w centralnej części gminy Piaseczno. Od wschodu sąsiaduje z Gołkowem, od południa z Głoskowem i od zachodu z Wolą Gołkowską.
Zagospodarowanie.
Nieużytkowane i użytkowane grunty orne stanowią większość obszaru wsi. Miejscowość charakteryzuje wolnostojąca zabudowa zagrodowa w układzie przysiółkowym, o maksymalnej wysokości 1,5 kondygnacji i dwuspadowych dachach.
Zabudowie zagrodowej towarzyszą usługi: weterynarz, hurtownia materiałów budowlanych, instalacje elektryczne, zlokalizowane w większości przy płd.-zach. granicy z Głoskowem-Letnisko.

</doc>
<doc id="350572" url="https://pl.wikipedia.org/wiki?curid=350572" title="Bąków-Kolonia">
Bąków-Kolonia

Bąków-Kolonia – wieś w Polsce położona w województwie mazowieckim, w powiecie przysuskim, w gminie Rusinów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Najświętszego Serca Pana Jezusa w Sadach-Kolonii.

</doc>
<doc id="350573" url="https://pl.wikipedia.org/wiki?curid=350573" title="Bąsewice">
Bąsewice

Bąsewice (kaszb. "Bąsewice" lub też "Bąszëce", niem. "Bonswitz") – osada kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska. Wieś jest częścią składową sołectwa Tawęcino.
W latach 1975–1998 miejscowość administracyjnie należała do województwa słupskiego.

</doc>
<doc id="350574" url="https://pl.wikipedia.org/wiki?curid=350574" title="Bąsze">
Bąsze

Bąsze (niem. "Bonschen") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
W 1889 r. we wsi znajdował się majątek ziemski o powierzchni 193 ha, należący do rodziny von Kunhiem.
W 1978 r. we wsi było 10 gospodarstw rolnych, gospodarujących na areale 74 ha. W tym czasie do sołectwa Bąsze należały miejscowości: Bąsze, Ganitajny (przysiółek), Kromarki (wieś i PGR) i Posłusze (wieś i PGR). W 1983 r. we wsi było 11 domów, skupionych w zwartej zabudowie i z 65 mieszkańcami. W tym okresie we wsi był punkt biblioteczny.

</doc>
<doc id="350575" url="https://pl.wikipedia.org/wiki?curid=350575" title="Bębnikąt (województwo wielkopolskie)">
Bębnikąt (województwo wielkopolskie)

Bębnikąt – wieś w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.

</doc>
<doc id="350576" url="https://pl.wikipedia.org/wiki?curid=350576" title="Bębnowo">
Bębnowo

Bębnowo – wieś w Polsce, położona w województwie mazowieckim, w powiecie mławskim, w gminie Radzanów.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350577" url="https://pl.wikipedia.org/wiki?curid=350577" title="Bęczarka">
Bęczarka

Bęczarka – wieś w Polsce położona w województwie małopolskim, w powiecie myślenickim, w gminie Myślenice.
Geografia.
Wieś położona na Pogórzu Wielickim, w dolinie potoku Zakrętek.
Tuż obok miejscowość przechodzi łącząca Kraków z Zakopanem oraz z Chyżnem (droga krajowa nr 7, fragment międzynarodowej trasy E77), stanowiąca na tym odcinku część zakopianki.
Historia.
W latach 1975–1998 miejscowość administracyjnie należała do województwa krakowskiego.
Pierwsza wzmianka o wsi zwanej wówczas Bunczarca, pochodzi z 1398 r., była ona wtedy własnością Piotra z Kociny. Prawdopodobnie wieś była lokowana kilkadziesiąt lat wcześniej, w rozległej Puszczy Karpackiej.
Nazywała się najpierw Bunczarca, a pierwsza pisana o niej wzmianka pochodzi z roku 1398, kiedy to była własnością Piotra z Kociny. Przez bardzo długi czas wieś otaczała puszcza dziewicza zwana Wielkim Lasem. Na przełomie XV i XVI wieku powstał w Bęczarce folwark pańszczyźniany. W roku 1581 pracował tutaj jeden zarejestrowany rzemieślnik, a na wiejskich weselach grał ludowy dud. W XVII wieku wielu mieszkańców Bęczarki pracowało na sąsiednich polach królewszczyzny lanckorońskiej. W 1670 wieś dzierżyła Marianna Zebrzydowska. Przez cały czas swojego przedrozbiorowego istnienia Bęczarka należała pod względem administracyjnym do kasztelanii krakowskiej, a kościelnym do parafii w Krzywaczce. Od przełomu XV i XVI wieku w Bęczarce znajdował się tylko odrębny folwark, ponieważ wieś ta nigdy nie miała osobnego właściciela.

</doc>
<doc id="350578" url="https://pl.wikipedia.org/wiki?curid=350578" title="Bęczkowice">
Bęczkowice

Bęczkowice – wieś w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.
Na terenie parafii Bęczkowice znajduje się sanktuarium Matki Bożej Pocieszenia, potocznie zwane Pocieszną Górką, z obrazem Matki Bożej Pocieszenia Oblubienicy Ducha Świętego.
W zabytkowym kościele parafialnym pw. Zesłania Świętego Ducha, zbudowanym w latach 1910–12 znajduje się kaplica Matki Bożej Oblubienicy Ducha Świętego (zaprojektowana przez artystkę Hannę Szczypińską). 
W pobliżu wsi znajduje się kapliczka z napisem „Od powietrza, / głodu, ognia i wojny / zachowaj nas Panie. / 1914–1917”.
W 2008 roku utworzono na obszarze części wsi obszar chroniony Natura 2000 Łąka w Bęczkowicach.

</doc>
<doc id="350579" url="https://pl.wikipedia.org/wiki?curid=350579" title="Bęczków">
Bęczków

Bęczków – wieś w Polsce położona w województwie świętokrzyskim, w powiecie kieleckim, w gminie Górno.
Bęczków należy do parafii św. Jana z Dukli, proboszczem jest od 1997 r. ks. Stanisław Zieliński.
W Bęczkowie znajduje się Szkoła Podstawowa im. Piotra Ściegiennego.
W miejscowości działa zespół folklorystyczny "Bęczkowianie".
Dojazd z Kielc zapewniają autobusy komunikacji miejskiej linii 47.
Przez miejscowość przepływa rzeka Lubrzanka.
Historia.
Wieś została lokowana dnia 9 maja 1357 roku na mocy aktu wydanego w Krakowie, w którym to nadaniu, kmieć z Sukowa Jazdocha otrzymał od biskupa Bodzanty las nad rzeką Cedzyną, który po wykarczowaniu miał przeznaczyć pod siedzibę nowej osady opartej na nowym prawie średzkim (Kodeks katedry krakowskiej II, 28). Długosz w Liber beneficiorum t.I s.476, wymienia wieś jako Baczkow.
Był wsią biskupstwa krakowskiego w województwie sandomierskim w ostatniej ćwierci XVI wieku.
Według spisu miast, wsi, osad Królestwa Polskiego z roku 1827 we wsi było 77 domów i 423 mieszkańców.
W roku 1929 wieś zamieszkiwało 1109 osób. W latach 1975–1998 miejscowość administracyjnie należała do województwa kieleckiego.

</doc>
<doc id="350580" url="https://pl.wikipedia.org/wiki?curid=350580" title="Bęćkowo">
Bęćkowo

Bęćkowo – wieś w Polsce położona w województwie podlaskim, w powiecie grajewskim, w gminie Szczuczyn. 
W Bęćkowie znajduje się świetlica wiejska, zabytkowy dworek wybudowany w latach 1752-1760 dla Pawła Karwowskiego oraz działa ochotnicza straż pożarna.
Prywatna wieś szlachecka "Bęczkowo" położona była w drugiej połowie XVI wieku w powiecie wąsoskim ziemi wiskiej województwa mazowieckiego.
W latach 1954-1961 wieś należała i była siedzibą władz gromady Bęćkowo, po jej zniesieniu w gromadzie Szczuczyn. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Imienia Najświętszej Maryi Panny w Szczuczynie.

</doc>
<doc id="350581" url="https://pl.wikipedia.org/wiki?curid=350581" title="Będargowiec">
Będargowiec

Będargowiec (niem. "Neu Mandelkow") – osada w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 osada liczyła 89 mieszkańców. Osada wchodzi w skład sołectwa Będargowo.
Geografia.
Osada leży ok. 1,8 km na południe od Będargowa, między Będargowem a Jarosławskiem.
Historia.
Folwark w Będargowcu powstał przypuszczalnie w 2. poł. XIX wieku, na gruntach Będargowa, kiedy ówczesnym właścicielem był Julius Adolf von Kühcke, być może jako gospodarstwo pomocnicze. Brak wiadomości źródłowych na temat właścicieli majątku i rodzaju działalności. Od 1948 r. majątek należał do Państwowych Nieruchomości Ziemskich, później działał tu Państwowe Gospodarstwo Rolne. Obecnie w zasobach Agencji Nieruchomości Rolnych.

</doc>
<doc id="350582" url="https://pl.wikipedia.org/wiki?curid=350582" title="Będgoszcz">
Będgoszcz

Będgoszcz (niem. "Schützenaue") – wieś w Polsce położona w województwie zachodniopomorskim, w powiecie pyrzyckim, w gminie Bielice, na Nizinie Szczecińskiej, w Kotlinie Miedwieńskiej, na południe od jeziora Będgoszcz, na zachód od jeziora Miedwie.
W latach 1975–1998 miejscowość administracyjnie należała do województwa szczecińskiego.
Wieś powstała podczas kolonizacji fryderycjańskiej około 1770 r. Wówczas na polecenie króla Fryderyka II przeprowadzono wielkie prace melioracyjne wokół jez. Miedwie. Na osuszonych terenach Pramiedwia założono wiele wsi, wśród nich aktem z dnia 1 maja 1770 r. "Schützenaue", które otrzymało nazwę na cześć ministra – radcy finansowego Johanna Friedricha Schütza. Wieś jest typu rzędowego, część zabudowy pochodzi z XVIII i XIX wieku, m.in. relikty murowanej świątyni i domy typu pyrzyckiego.
Według danych z 1 stycznia 2011 roku wieś liczyła 71 mieszkańców.

</doc>
<doc id="350583" url="https://pl.wikipedia.org/wiki?curid=350583" title="Będkowo">
Będkowo

Będkowo (niem. "Bentkau") – wieś w Polsce położona w województwie dolnośląskim, w powiecie trzebnickim, w gminie Trzebnica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Obecna nazwa została administracyjnie zatwierdzona 12 listopada 1946.
Położenie.
Wieś położona jest przy trasie E261 na odcinku drogi 5 Wrocław–Poznań.
Krótki opis.
Znajduje się tu stacja benzynowa oraz Ośrodek Medycyny Paliatywnej i Hospicyjnej.
Sport.
We wsi funkcjonuje nieprzerwanie od 1974 roku klub sportowy "LZS Sparta Będkowo". Od sezonu 2004/2005 współzawodniczy w rozgrywkach B-klasy, grupa: Wrocław II. Największym osiągnięciem drużyny było zajęcie (2-krotnie) 3. miejsca w sezonach: 2004/2005 i 2009/2010.

</doc>
<doc id="350584" url="https://pl.wikipedia.org/wiki?curid=350584" title="Będlewo">
Będlewo

Będlewo – wieś w Polsce położona w województwie wielkopolskim, w powiecie poznańskim, w gminie Stęszew. Stacje kolejowe w pobliżu Będlewa: Stęszew, Mosina.
Wieś Bendlewo położona była w 1580 roku w powiecie kościańskim województwa poznańskiego.
W latach 1954-1959 wieś należała i była siedzibą władz gromady Będlewo, po jej zniesieniu w gromadzie Stęszew. W latach 1975–1998 miejscowość administracyjnie należała do województwa poznańskiego.
Zabytki.
W Będlewie znajduje się pałac z 1866 roku, wybudowany na polecenie Bolesława Potockiego. Od 1975 roku w posiadaniu Polskiej Akademii Nauk, która w latach 1979-1986 przeprowadziła remont kapitalny budynku. Aktualnie pałac pełni funkcję Ośrodka Konferencyjnego Instytutu Matematycznego PAN.

</doc>
<doc id="350585" url="https://pl.wikipedia.org/wiki?curid=350585" title="Będlino">
Będlino

Będlino (niem. "Neuhof") – wieś sołecka w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 2011 wieś liczyła 197 mieszkańców.
Geografia.
Wieś leży ok. 4,5 km na południowy wschód od Wierzchowa, między Wierzchowem a Sośnicą, przy byłej linii kolejowej nr 416.
Komunikacja.
We wsi znajdował się kiedyś przystanek kolejowy linii kolejowej nr 416.

</doc>
<doc id="350586" url="https://pl.wikipedia.org/wiki?curid=350586" title="Będomin">
Będomin

Będomin (kasz. "Bãdomino") – wieś kaszubska w Polsce położona w województwie pomorskim, w powiecie kościerskim, w gminie Nowa Karczma. Wzmiankowana po raz pierwszy w 1284 roku w nadaniu księcia pomorskiego Mściwoja II na rzecz stryjecznej siostry Gertrudy. Na północ od Będomina znajduje się Jezioro Grabowskie. W będomińskim zabytkowym dworku szlacheckim z XVIII w. znajduje się Muzeum Hymnu Narodowego.
W latach 1975–1998 miejscowość administracyjnie należała do województwa gdańskiego.
W Będominie, w pobliżu muzeum, rośnie okazały, około 400-letni dąb szypułkowy, zwany „Dębem Wybickiego”. To drzewo o obwodzie pnia 635 cm i wysokości 27 m (w 2013). W 2013 roku zwyciężyło w konkursie na „Drzewo Roku”.
Nazwy źródłowe miejscowości.
kasz. "Bãdomino", "Dużé Bãdomino", "Wieldżi Bãdomin", niem. "Gross Bendomin"
Zabytki.
Według rejestru zabytków Narodowego Instytutu Dziedzictwa na listę zabytków wpisany jest zespół dworski Weidendahlów, w XVIII własność Józefa Wybickiego, 2 poł. XVI, XVIII, XIX/XX, nr rej.: 480 z 30.05.1972 i z 25.01.1999: dwór i park.

</doc>
<doc id="350587" url="https://pl.wikipedia.org/wiki?curid=350587" title="Będów">
Będów

Będów – wieś w Polsce położona w województwie lubuskim, w powiecie zielonogórskim, w gminie Czerwieńsk.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="350588" url="https://pl.wikipedia.org/wiki?curid=350588" title="Będzelin">
Będzelin

Będzelin – wieś w Polsce położona w województwie łódzkim, w powiecie łódzkim wschodnim, w gminie Koluszki.
W miejscowości znajduje się Szkoła Podstawowa im. Jana Brzechwy oraz Ochotnicza Straż Pożarna.
Wieś biskupstwa włocławskiego w powiecie brzezińskim województwa łęczyckiego w końcu XVI wieku. W latach 1975–1998 miejscowość administracyjnie należała do województwa piotrkowskiego.

</doc>
<doc id="350589" url="https://pl.wikipedia.org/wiki?curid=350589" title="Będzeń">
Będzeń

Będzeń – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 25 mieszkańców. Jest najmniejszą miejscowością gminy Wielgie.

</doc>
<doc id="350590" url="https://pl.wikipedia.org/wiki?curid=350590" title="Będziaki">
Będziaki

Będziaki – wieś w Polsce położona w województwie świętokrzyskim, w powiecie kazimierskim, w gminie Czarnocin.

</doc>
<doc id="350591" url="https://pl.wikipedia.org/wiki?curid=350591" title="Pontiak">
Pontiak



</doc>
<doc id="350592" url="https://pl.wikipedia.org/wiki?curid=350592" title="Będziechowo">
Będziechowo

Będziechowo (kaszb. "Bãzechòwò", "Bãzëchòwò" lub "Bãdzëkòwò", niem. "Bandsechow") – wieś kaszubska w Polsce położona w województwie pomorskim, w powiecie słupskim, w gminie Główczyce.
W czasie funkcjonowania gromad wieś była siedzibą gromady Bezwola. W latach 1975–1998 miejscowość administracyjnie należała do województwa słupskiego.

</doc>
<doc id="350593" url="https://pl.wikipedia.org/wiki?curid=350593" title="Będziechów">
Będziechów

Będziechów – wieś w Polsce, położona w województwie wielkopolskim, w powiecie tureckim, w gminie Kawęczyn.
W latach 1975–1998 miejscowość administracyjnie należała do województwa konińskiego.
W Będziechowie znajduje się jednostka Ochotniczej Straży Pożarnej i jeden sklep spożywczy.

</doc>
<doc id="350594" url="https://pl.wikipedia.org/wiki?curid=350594" title="Będziemyśl">
Będziemyśl

Będziemyśl – wieś w Polsce, położona w województwie podkarpackim, w powiecie ropczycko-sędziszowskim, w gminie Sędziszów Małopolski.
W latach 1975–1998 wieś administracyjnie należała do województwa rzeszowskiego.
Historia.
Pierwsza źródłowa wiadomość o wsi pochodzi z 1409 roku. W akcie erekcyjnym kościoła w Łące, występuje Klemens z Będziemyśla, przedstawiciel rodu Sopichowskich herbu Półkozic. W rękach jego potomków Będziemyśl znajdował się do XVII wieku. Później następują częste zmiany właścicieli, wśród których wymienić można: Jordanów, Prusikowskich, Hinków, Potockich, Konarskich, Morskich.
Na południowy wschód od wsi znajdują się pozostałości po dawnym grodzie, zniszczonym przez Tatarów, Szwedów bądź Siedmiogrodzian.
W latach 1919-1921 w Będziemyślu wzniesiony został kościół parafialny, w miejscu dawnej kaplicy, zbudowanej, jak głosi miejscowa tradycja, na pamiątkę pobytu we wsi św. Jacka. Kościół jest dziełem architekta Franciszka Stążkiewicza. Zbudowany został w stylu neogotyckim. Zdobią go m.in. trzy barokowe obrazy z przełomu XVII i XVIII wieku: Wizja św. Jacka, św. Katarzyna, Chrystus u słupa. W ołtarzu bocznym znajduje się obraz św. Jacka, będący dziełem, mieszkającego w połowie XIX wieku w pobliskim Sielcu, głuchoniemego pamiętnikarza i malarza, Franciszka Ksawerego Preka. W pobliżu kościoła stoi kamienna figura św. Jana Nepomucena z XVIII wieku. Cokół ozdobiony jest herbem Pilawa - Potockich oraz opatrzony datami: 1618 i 1698. Miejscowość jest siedzibą parafii pod wezwaniem św. Jacka, należącej do dekanatu Rzeszów Zachód, diecezji rzeszowskiej.
Dla uczczenia dwóch tysięcy lat chrześcijaństwa będziemyślanie wznieśli w centrum wsi, mierzący ponad 15 metrów wysokości, Krzyż Jubileuszowy. Został on uroczyście poświęcony 11 listopada 2000 roku.
W Będziemyślu funkcjonuje powstała w 1905 roku jednostka OSP. Pierwszym jej prezesem był Stanisław Wołek, zaś komendantem jednostki Józef Migała.
We wsi urodził się ksiądz Antoni Wołek Wacławski.
Etymologia nazwy wsi.
Jedno z podań wywodzi nazwę wsi od przygody, jaką na polowaniu w okolicy przeżył król Władysław Jagiełło. Uratowany z niebezpieczeństwa przez mieszkańców wsi, wypowiedział słowa:
Inna legenda tłumaczy, że nazwa Będziemyśl pochodzi od mieszkającego tu przed wiekami Będziemysława, mężczyzny, który chętnie doradzał swoim sąsiadom i wykonywał piękne przedmioty, tak, że mówiono o nim:
W rzeczywistości nazwa wsi pochodzi od staropolskiego imienia Będzimysł.
Edukacja.
Od 1912 roku funkcjonuje w Będziemyślu szkoła, początkowo jednoklasowa. Dzięki zabiegom mieszkańców w 1927 roku, udało się uruchomić drugą klasę. Po II wojnie światowej przystąpiono do budowy nowej szkoły. Inwestycję zakończono w 1950 roku. W roku 2000 w wyniku rozbudowy szkoła zyskała nową kotłownię, bibliotekę, zaplecze sanitarne.

</doc>
<doc id="350595" url="https://pl.wikipedia.org/wiki?curid=350595" title="Będzienica">
Będzienica

Będzienica – wieś w Polsce położona w województwie podkarpackim, w powiecie ropczycko-sędziszowskim, w gminie Iwierzyce.
W latach 1975–1998 miejscowość administracyjnie należała do województwa rzeszowskiego.
Wierni Kościoła rzymskokatolickiego należą do parafii św. Michała Archanioła w Nockowej, należącej do dekanatu Sędziszów Małopolski, diecezji rzeszowskiej.

</doc>
<doc id="350596" url="https://pl.wikipedia.org/wiki?curid=350596" title="Będzieszewo">
Będzieszewo

Będzieszewo – osada w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="350597" url="https://pl.wikipedia.org/wiki?curid=350597" title="Będzieszyn (województwo wielkopolskie)">
Będzieszyn (województwo wielkopolskie)

Będzieszyn – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski, ok. 10 km na północ od Ostrowa.
Znany od 1352 roku. Miejscowość przynależała administracyjnie przed rokiem 1887 do powiatu odolanowskiego, w latach 1975-1998 do województwa kaliskiego, a w latach 1887-1975 i od 1999 do powiatu ostrowskiego.

</doc>
<doc id="350598" url="https://pl.wikipedia.org/wiki?curid=350598" title="Będzieszyna">
Będzieszyna

Będzieszyna – wieś w Polsce położona w województwie małopolskim, w powiecie brzeskim, w gminie Czchów.
W latach 1975–1998 miejscowość administracyjnie należała do województwa tarnowskiego. Integralne części miejscowości: Drugie Góry, Tamte Góry.

</doc>
<doc id="350599" url="https://pl.wikipedia.org/wiki?curid=350599" title="Będzinko">
Będzinko

Będzinko (do 1945 niem. "Neu Banzin") – wieś sołecka w Polsce, położona w województwie zachodniopomorskim, w powiecie koszalińskim, w gminie Będzino, w obszarze chronionego krajobrazu Koszalińskiego Pasa Nadmorskiego..
W latach 1975–1998 wieś położona była w województwie koszalińskim.

</doc>
<doc id="350600" url="https://pl.wikipedia.org/wiki?curid=350600" title="Będzino">
Będzino

Będzino (do 1945 r. ) – wieś w północno-zachodniej Polsce, położona w województwie zachodniopomorskim, w powiecie koszalińskim, w gminie Będzino przy drodze krajowej nr 11 i trasie linii kolejowej Koszalin-Kołobrzeg (przystanek Będzino). Miejscowość jest siedzibą gminy Będzino. Według danych z końca grudnia 2008 r. wieś miała 544 mieszkańców
Historia.
Dokumenty z XI wieku wspominają o Starym i Nowym Będzinie, podział ten miał zapewne znaczenie własnościowe. Znaczenie miejscowości wzrosło dopiero po zlokalizowaniu w niej siedziby gminy. W 2006 gmina Będzino utworzyła jednostkę pomocniczą "Sołectwo Będzino", obejmujące jedynie miejscowość Będzino.

</doc>
<doc id="350601" url="https://pl.wikipedia.org/wiki?curid=350601" title="Będziszewo">
Będziszewo

Będziszewo (niem. "Padingkehmen", 1938–1945 "Padingen") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.

</doc>
<doc id="350602" url="https://pl.wikipedia.org/wiki?curid=350602" title="Będzitowo">
Będzitowo

Będzitowo – osada w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 osada administracyjnie należała do województwa bydgoskiego.
Zabytki.
Według rejestru zabytków NID na listę zabytków wpisany jest zespół dworski z 2 poł. XIX w., nr rej.: A/1167/1-2 z 15.06.1985:

</doc>
<doc id="350603" url="https://pl.wikipedia.org/wiki?curid=350603" title="Będzymin">
Będzymin

Będzymin – wieś w Polsce położona w województwie mazowieckim, w powiecie żuromińskim, w gminie Żuromin.
Wierni Kościoła rzymskokatolickiego należą do parafii św. Floriana w Poniatowie.
Prywatna wieś szlachecka "Będziemino" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa ciechanowskiego.
Przez miejscowość przebiega droga wojewódzka nr 563.

</doc>
<doc id="350604" url="https://pl.wikipedia.org/wiki?curid=350604" title="Będzyn (powiat piotrkowski)">
Będzyn (powiat piotrkowski)

Będzyn – wieś w Polsce położona w województwie łódzkim, w powiecie piotrkowskim, w gminie Ręczno.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350605" url="https://pl.wikipedia.org/wiki?curid=350605" title="Będźmierowice">
Będźmierowice

Będźmierowice (, ) – wieś zaborska w Polsce, położona w województwie pomorskim, w powiecie chojnickim, w gminie Czersk.
W latach 1975–1998 miejscowość administracyjnie należała do województwa bydgoskiego.
Wieś stanowi sołectwo gminy Czersk.
Transport.
Przez wieś przebiega linia kolejowa z Bąka do Laskowic Pomorskich. We wsi znajduje się kolejowy przystanek osobowy o nazwie różnej od nazwy wsi – Będźmirowice.

</doc>
<doc id="350606" url="https://pl.wikipedia.org/wiki?curid=350606" title="Bęsia">
Bęsia

Bęsia ("dawniej: prus. Bansē, niem. Bansen") – osada w Polsce, położona w województwie warmińsko-mazurskim, w powiecie olsztyńskim, w gminie Kolno.
W latach 1975–1998 osada administracyjnie należała do woj. olsztyńskiego.
Miejscowość znajduje się w historycznym regionie Warmia
W przeszłości Bęsia znajdowała się na terenie powiatu reszelskiego (okresowo jego siedziba), a później powiatu biskupieckiego.
Przez osadę przebiega droga wojewódzka nr 596.
Historia.
Bęsia jest to wieś położona na Warmii, która wcześniej funkcjonowała jako wieś pruska i jej nazwa jest tego pochodzenia, pierwszy raz wzmiankowana w 1379. Jako biskupia wieś czynszowa lokowana była 13 grudnia 1389 na 70 włókach. Z wymienionej powierzchni 7 włók przeznaczone było na uposażenie sołtysa i 4 włóki na uposażenie kościoła parafialnego. Zasadźcą wsi był Mikołaj Lengemann. W 1397 wybudowano tu młyn, a w 1399 karczmę.
Kościół w Bęsi należał do archiprezbiteratu biskupieckiego. Kościół ten został zniszczony wraz z całą wsią w czasie wojny polsko-krzyżackiej 1519-1521. Kościół w Bęsi nie został już odbudowany, a mieszkańcy wsi korzystali później z kościoła parafialnego w Kolnie.
Zniszczona wieś wraz z młynem, już jako majątek lenny na prawie magdeburskim, sprzedana została 8 sierpnia 1527 przez biskupa warmińskiego Maurycego Ferbera szlachcicowi z Mazowsza Stanisławowi Ozarowi. Ten jednak nie zdołał zagospodarować wsi. Majątek został odkupiony przez burgrabiego z Reszla Krzysztofa Wantkowa. Od 12 grudnia 1647 właścicielem Bęsi był szlachcic Jan Bika. W latach 1720-1730 wybudowano tu barokowy pałac, a na skraju wsi stanął drewniany wiatrak. Nowy wiatrak już murowany, także typu holenderskiego wybudowano w 1810.
Później Bęsia była praktycznie siedzibą powiatu, ponieważ właścicielami Bęsi byli starostowie reszelscy: 1818-1843- Carl Otto Benjamin von Knobloch, 1844-1850- von Lavergne-Perguilhen. Podczas wyborów do sejmu Rzeszy w 1911 mieszkańcy wsi oddali większość głosów na polskiego kandydata, którym był ksiądz Walenty Barczewski. Po 1915 właścicielami Bęsi była rodzina von Stockhausenów. Po 1945 utworzono tu PGR, który należał do Zespołu PGR w Górowie.
Czasy świetności kąpieliska.
Od 1825 roku w Bęsi funkcjonowało słynne na całe Prusy Wschodnie kąpielisko. Założył je właściciel majątku Bęsia i jednocześnie starosta powiatu reszelskiego – Carl Otto Benjamin von Knobloch. Już wówczas Bęsia była znana z romantycznie usytuowanego jeziora – z wyspą na której zbudowano basztę, smacznych posiłków, wygodnego zakwaterowania, pijalni wód oraz licznych atrakcji. W okolicy jeziora Bęskiego blisko powierzchni występowały złoża rud żelaza. Stąd duża zawartość żelaza w wodzie pozyskiwanej z licznych źródełek. Już na początku XIX wodę z tych źródełek wykorzystywano do celów leczniczych. Przy drodze z Biskupca w pobliżu Bęsi istniała wieś Kłopotowo (niem. Neusorge), upodobana przez wielu notabli i rzemieślników. Wszystkie domy były pokryte czerwoną dachówką. W wielu z nich turyści mogli znaleźć zakwaterowanie. Znajdowała się tam także ciastkarnia. Pomiędzy szosą w stronę Bęsi i jeziorem było miejsce spacerów kuracjuszy. Na tej trasie usytuowano liczne sztuczne baseny – w tym wielopoziomowe. Kuracjusze mogli korzystać z kąpieli błotnych, ziołowych, żelasistych, itp. We wsi funkcjonowały dwa gościńce z restauracjami i pokojami gościnnymi z dużymi tarasami. Na skarpie wybudowano kręglarnię z dwoma widocznymi z daleka wieżami. W parku znajdowało się wiele atrakcji dla turystów – w tym rosyjska łaźnia parowa. Niedaleko łaźni w kanale urządzono kąpielisko przepływowe. Ilość przepływającej wody dostosowywano do życzeń gości zmieniając ustawienia zapory na śluzie.
Dla gości dostępny był bilard, karuzela, gondole, żaglówki a także statek wycieczkowy na 100 osób. Kąpielisko było otwarte od 15 maja do 15 października. Liczba gości nie była zbyt duża choć ceny były nie były tu wygórowane a w prasie podawane wiele przykładów skuteczności kuracji w Bęsi.
Rolniczy Rejonowy Zakład Doświadczalny.
W Bęsi w 1958 utworzony został Rolniczy Rejonowy Zakład Doświadczalny. RRZD Bęsia funkcjonował podobnie jak inne tego typu zakłady w pozostałych województwach kraju. RRZD Bęsia zajmował się upowszechnianiem postępu rolniczego na terenie ówczesnego województwa olsztyńskiego. Po reformie administracyjnej Polski w 1975 uległa zmianie nazwa tego typu zakładów z RRZD na WOPR – Wojewódzkie Ośrodki Postępu Rolniczego. W ramach RRZD Bęsia funkcjonowały dwa piony: produkcji rolniczej jako wzorcowego ośrodka rolniczego i wdrożeniowo-upowszechnieniowy. W ramach pionu produkcji rolnej w RRZD Bęsia występowały początkowo dwa zakłady: Bęsia i Wólka. Do Wólki należało też gospodarstwo w Oterkach – spadek po Rolniczej Spółdzielni Produkcyjnej. W pierwszym okresie do RRZD Bęsia należało 1022 ha użytków rolnych, w tym 615 ha gruntów ornych i 407 ha użytków zielonych. W ramach pionu wdrożeniowo-upowszechnieniowego RRZD Bęsia funkcjonowały następujące działy: Agrotechniczny, Zootechniczny, Użytków Zielonych, Ekonomiki i Organizacji Rolnictwa oraz Upowszechniania i Szkolenia. Poszczególne działy współpracowały w różnym zakresie z instytutami branżowymi Ministerstwa Rolnictwa takimi jak: Instytut Uprawy Nawożenia i Gleboznawstwa (IUNG) w Puławach, Instytut Hodowli i Aklimatyzacji Roślin (IHAR) w Radzikowie, Instytut Zootechniki (IZ) w Krakowie.
Instytut Melioracji i Użytków Zielonych (IMUZ) w Falentach, Instytut Ekonomiki Rolnej (IER) (później jako Instytut Ekonomiki Rolnictwa i Gospodarki Żywnościowej) w Warszawie. Specjalistyczne działy RRZD Bęsia współpracowały też z odpowiednimi katedrami ART w Olsztynie.
Na początku lat siedemdziesiątych XX w. do doświadczeń polowych niefortunnie wprowadzono uprawę barszczu Sosnowskiego. Roślina ta rozprzestrzeniła się w całej okolicy. Jeszcze w roku 2007 w rowie, tuż przy Kętrzynie zniszczono te rośliny.
Początkowo w skład RRZD Bęsia wchodziła Stacja Oceny Ziemniaka Sadzeniaka, która została wybudowana w Bęsi wkrótce po powstaniu RRZD. Badania sadzeniaków prowadzono w szklarniach. Do RRZD Bęsia należał też Ośrodek Szkolenia Kierowców w Drogoszach.
Obok kilkudziesięcioosobowej kadry pionu naukowo-wdrożeniowego zamieszkującej w Bęsi, RRZD posiadał po dwóch pracowników w każdym powiecie. Pracownicy ci zajmowali się głównie szkoleniem służby rolnej zatrudnionej w gromadzkich radach narodowych oraz rolników. Celowi temu służyły gospodarstwa wdrożeniowe, których było po kilka na terenie każdego powiatu. W gospodarstwach wdrożeniowych rolników indywidualnych prowadzono demonstracje (pokazowe doświadczenia) z zakresu agrotechniki, zootechniki i inne. Po reformie administracyjnej kraju 1975 pracownicy terenowi RRZD znaleźli miejsce w nowo utworzonych gminach (po jednym w każdej gminie). Dyrektorem RRZD Bęsia w latach 1958-1973 był Stanisław Kurek, a po nim Władysław Kotulak. W czasie dyrektorowania Kotulaka Bęsię odwiedził Edward Gierek. Na życzenie Gierka znajdujące się tam z czerwonej cegły stodoły musiały „zaszumieć bukatami”. Stodoły zostały zmodernizowane z zastosowaniem bezściółkowych stanowisk rusztowych. W celu zabezpieczenia powierzchni paszowej do RRZD Bęsia dołączono PGR Górowo. W Bęsi nad Jeziorem Bęskim pod koniec lat siedemdziesiątych wybudowano ośrodek szkoleniowy, który obecnie występuje pod nazwą Ośrodek Wypoczynkowy Bęsia (własność osoby fizycznej). Wojewódzki Ośrodek Postępu Rolniczego w Bęsi został zlikwidowany w 1991, kiedy zmieniono jego siedzibę z Bęsi na Olsztyn, gdzie występuje pod nazwą Warmińsko-Mazurski Ośrodek Doradztwa Rolniczego w Olsztynie. Nieruchomości po WOPR Bęsia przejęła AWRSP Oddział w Olsztynie.
Pałac.
Kompleks gospodarczo pałacowy rozciąga się równolegle do drogi biegnącej z Biskupca do Kabin. W części północnej założenia znajduje się zespół gospodarczy oddzielony od pałacu częścią parku. Rozległy park krajobrazowy, z zachowanym starodrzewem dochodzi do Jeziora Bęskiego znajdującym się w części południowej całego założenia.
Korpus główny pałacu wybudowany w latach 1720-1730 powiększony został o później dobudowane skrzydła boczne. Dwukondygnacyjny korpus główny pałacu wzniesiono na rzucie prostokąta z obustronnymi ryzalitami na osi głównej elewacji wzdłużnych. Ryzalit od frontu poprzedzony jest szerokimi schodami, a ryzalit od strony parku poprzedzony był zadaszonym tarasem na poziomie parteru. Skrzydła boczne pałacu wybudowane zostały na rzucie litery L. Jednokondygnacyjne skrzydła od strony frontu pałacu sprawiają wrażenie jakby wzniesiono je na rzucie prostokąta. Gmach główny pałacu i skrzydła boczne przykryte są dachami mansardowymi.
Pałac w Bęsi służył jako siedziba Dyrekcji RRZD i działów pionu naukowo-wdrożeniowego. Po wybudowaniu ośrodka szkoleniowego nad Jeziorem Bęskim przeprowadzono remont kapitalny pałacu, a na początku lat osiemdziesiątych XX w. do pałacu zakupiono nowe stylowe meble. Pałac jak i majątek ziemski jest obecnie własnością prywatną. Po przejęciu bęsiowskich nieruchomości przez AWRSP w 1991 następowała stopniowa degradacja istniejących środków trwałych i „topniało” ich wyposażenie, np. część mebli z pałacu w Bęsi sprzedano do pałacu w Łężanach. Pałac w Bęsi po kilku zmianach właścicieli jest w złym stanie technicznym.
Inne.
Przed likwidacją WOPR w Bęsi prężnie dział tu Oddział Stowarzyszenia Społeczno-Kulturalnego „Pojezierze”, którego większość członków stanowiło kilkudziesięciu pracowników pionu naukowo-wdrożeniowego. Spośród nich najaktywniej włączali się w działalność Oddziału: dr Irena Modrzejewska – kierownik Działu Agrotechnicznego RRZD, dr Zenon Kijak – kierownik Działu Zootechnicznego, później kierownik Katedry Hodowli Bydła ART w Olsztynie, czy Jerzy Czarnocki absolwent Uniwersytetu im. Stefana Batorego w Wilnie – kierownik Działu Użytków Zielonych, hodowca traw – znany w łąkarstwie, ekspert w zakresie mieszanek traw maskujących, w tym podczerwieni.
Spotkania Stowarzyszenia „Pojezierze” odbywały się w wiatraku. Była tam sala ekspozycyjna, gdzie prezentowano wystawy obrazów, czy rzeźb. Odbywały się tam też spotkania z ciekawym ludźmi, w tym z pisarzami. W wiatraku było także Muzeum Młynarstwa Powietrznego.
W Bęsi w czasie, gdy było tu RRZD funkcjonowała Zasadnicza Szkoła Rolnicza. W osadzie jest szkoła podstawowa wybudowana po 1958 wraz z osiedlem mieszkaniowym. We wsi działało też przedszkole i zakładowa przychodnia lekarska.
W 1818 w Bęsi było 117 mieszkańców, w 1939 żyło tu 244 osób, a w 1998 581 osób. W 2003 r. Bęsia (z miejscowościami Bęsia, Bocianowo, Oterki, Wólka) liczyła 731 mieszkańców.
Zabytki.
Do rejestru zabytków zostały wpisane:

</doc>
<doc id="350607" url="https://pl.wikipedia.org/wiki?curid=350607" title="Bętlewo">
Bętlewo

Bętlewo – wieś w Polsce położona w województwie kujawsko-pomorskim, w powiecie lipnowskim, w gminie Wielgie.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 248 mieszkańców. Jest dziesiątą co do wielkości miejscowością gminy Wielgie.

</doc>
<doc id="350608" url="https://pl.wikipedia.org/wiki?curid=350608" title="Biełki">
Biełki

Biełki – wieś w Polsce położona w województwie podlaskim, w powiecie siemiatyckim, w gminie Milejczyce.
Historia.
Według Powszechnego Spisu Ludności przeprowadzonego w 1921 roku Biełki zamieszkiwane były przez 65 osób (33 kobiety i 32 mężczyzn) w 39-u domach (20 domów pozostawało niezamieszkałych), wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. 
W roku 1972 miejscowość została wyłączona z powiatu bielskiego i włączona do powiatu siemiatyckiego. W latach 1975–1998 należała do województwa białostockiego.
Inne.
W strukturze Cerkwi prawosławnej wieś podlega parafii w Sasinach, natomiast Kościoła rzymskokatolickiego parafii w Milejczycach.

</doc>
<doc id="350609" url="https://pl.wikipedia.org/wiki?curid=350609" title="Bieniądzice">
Bieniądzice

Bieniądzice – wieś w Polsce położona w województwie łódzkim, w powiecie wieluńskim, w gminie Wieluń.
Położenie.
Miejscowość położona jest przy drodze krajowej nr 74, u ujścia Kanału Wieluńskiego do rzeki o nazwie Pyszna. 
Historia.
Miejscowość ma metrykę średniowieczną i istnieje co najmniej od XIV wieku. Wymieniona w 1337 w łacińskim dokumencie jako "Benazycz, Benandzicz, Zenancice, Byenyaszyce, Benandzice, Bernaczice, Byenodzicze, Brnoczyce".
Miejscowość jako "Bieniędzice inaczej Bieniądzice", wieś leżącą w powiecie wieluńskim oraz parafii Czarnożyły wymienia XIX wieczny Słownik geograficzny Królestwa Polskiego. W 1827 w miejscowości znajdowało się 10 domów zamieszkanych przez 115 mieszkańców.
W latach 1954-1958 wieś należała i była siedzibą władz gromady Bieniądzice, po jej zniesieniu w gromadzie Czarnożyły. W latach 1975–1998 miejscowość administracyjnie należała do województwa sieradzkiego.

</doc>
<doc id="350610" url="https://pl.wikipedia.org/wiki?curid=350610" title="Bieniędzice">
Bieniędzice

Bieniędzice – wieś w Polsce położona w województwie mazowieckim, w powiecie radomskim, w gminie Wolanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Jarosławicach.

</doc>
<doc id="350611" url="https://pl.wikipedia.org/wiki?curid=350611" title="Bieniowce">
Bieniowce

Bieniowce – wieś w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.
Przez miejscowość przebiega droga wojewódzka nr 670.
Wierni kościoła rzymskokatolickiego należą do parafii św. Jana Chrzciciela w Nowym Dworze.

</doc>
<doc id="350612" url="https://pl.wikipedia.org/wiki?curid=350612" title="Bieniowce-Kolonia">
Bieniowce-Kolonia

Bieniowce-Kolonia – kolonia w Polsce położona w województwie podlaskim, w powiecie sokólskim, w gminie Nowy Dwór.
W latach 1975–1998 miejscowość administracyjnie należała do województwa białostockiego.

</doc>
<doc id="350613" url="https://pl.wikipedia.org/wiki?curid=350613" title="Bieniowice">
Bieniowice

Bieniowice (niem. "Bienau", do 1937 r. "Bienowitz") – wieś w Polsce, położona w województwie dolnośląskim, w powiecie legnickim, w gminie Kunice.
Podział administracyjny.
W latach 1954-1959 wieś należała i była siedzibą władz gromady Bieniowice, po jej zniesieniu w gromadzie Kunice. W latach 1975–1998 miejscowość należała administracyjnie do województwa legnickiego.
Nazwa.
W 1896 r. polską nazwę Bienowice oraz niemiecką Bienowitz wymienia śląski pisarz Konstanty Damrot. Dodatkowo podał zanotowaną w 1325 r. nazwę Benowicz.
9 stycznia 1937 r. w miejsce nazwy Bienowitz wprowadzono nazwę Bienau. 12 listopada 1946 r. nadano miejscowości polską nazwę Bieniowice.
Demografia.
W 1933 r. w miejscowości mieszkały 463 osoby, a w 1939 r. – 447 osób. Według Narodowego Spisu Powszechnego (III 2011 r.) Bieniowice liczyły 309 mieszkańców.
Sport.
W miejscowości działa klub piłkarski Kaczawa Bieniowice, założony w 1970 roku.
Zabytki.
Do wojewódzkiego rejestru zabytków wpisany jest:

</doc>
<doc id="350614" url="https://pl.wikipedia.org/wiki?curid=350614" title="Bień">
Bień

Bień – wieś sołecka w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość administracyjnie należała do województwa kieleckiego.
Przez miejscowość przepływa niewielka rzeka Krasna dopływ Czarnej.
Wierni kościoła rzymskokatolickiego należą do parafii św. Barbary w Krasnej.

</doc>
<doc id="350615" url="https://pl.wikipedia.org/wiki?curid=350615" title="Bieńczyce (osada)">
Bieńczyce (osada)

Bieńczyce – osada w Polsce położona w województwie zachodniopomorskim, w powiecie goleniowskim, w gminie Nowogard.
W latach 1975–1998 miejscowość administracyjnie należała do województwa szczecińskiego.
Linki zewnętrzne.
 

</doc>
<doc id="350617" url="https://pl.wikipedia.org/wiki?curid=350617" title="Bieńdziuga">
Bieńdziuga

Bieńdziuga (do 6 lutego 1998 roku Bindziuga) – wieś w Polsce, położona w województwie podlaskim, w powiecie białostockim, w gminie Michałowo, nad rzeką Narew. Obowiązki sołtysa pełni Mikołaj Krętowski.
Historia.
Wieś królewska położona była w końcu XVIII wieku w starostwie niegrodowym jałowskim w powiecie wołkowyskim województwa nowogródzkiego. 
Według Pierwszego Powszechnego Spisu Ludności z 1921 roku wieś liczyła 24 domy i 56 mieszkańców (29 kobiet i 27 mężczyzn). Większość mieszkańców miejscowości zadeklarowała wówczas wyznanie prawosławne (53 osoby), pozostali zgłosili wyznanie rzymskokatolickie (3 osoby). Jednocześnie większość mieszkańców miejscowości zadeklarowała narodowość białoruską (31 osób), reszta podała narodowość polską (25 osób). W okresie międzywojennym wieś znajdowała się w powiecie wołkowyskim w gminie Tarnopol.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia św. Jana Chrzciciela w Nowej Woli.
W roku 1998 nagrana została piosenka "Oj, wyleć, wyleć jasny sakole", na płycie Mniejszości narodowe i etniczne w Polsce cz. I z serii Muzyka źródeł. Wykonywana była ona przez Annę Filipczuk urodzoną w Bieńdziudze.

</doc>
<doc id="350618" url="https://pl.wikipedia.org/wiki?curid=350618" title="Bieńki-Karkuty">
Bieńki-Karkuty

Bieńki-Karkuty – wieś w Polsce położona w województwie mazowieckim, w powiecie ciechanowskim, w gminie Sońsk.
W latach 1975–1998 miejscowość administracyjnie należała do województwa ciechanowskiego.
Bieńki Karkuty to niewielka wieś oddalona o około 8 km od Ciechanowa. W większości miejscowość jest zamieszkiwana przez rolników.
Legenda.
Legenda głosi, że w XV w. rycerz Bieniek otrzymał od Króla Władysława Jagiełły część ziem za odwagę i udział w bitwie pod Grunwaldem. Nazwa tych terenów pochodzi od imienia dzielnego rycerza Bieńka. Bieniek podzielił owe ziemie na kilka rejonów, którym ponadawał przydomki, z których słynęły dane tereny.
Bieńki Karkuty powstały w miejscu wykarczowanego lasu. Kolejny region nazwano Bieńki Skrzekoty, ponieważ na tym terenie znajdowało się wiele bagien i innych zbiorników wodnych, co łączy się z występowaniem dużej ilości gadów, płazów i wieczornym rechotem żab.
Kolejny obszar uzyskał nazwę Bieńki-Śmietanki, których ludność trudniła się hodowlą bydła i produkcją mleka. Ostatni już teren to Bieńki Bucice, które tak samo jak i Bieńki Skrzekoty cechowały się podmokłymi terenami. Tej nazwy już się nie używa, teren ten jest przyłączony do Bieniek Śmietanek niewielkiej miejscowości, położonej w pobliżu Ciechanowa, o niewielkiej liczbie mieszkańców. Do dziś w Bieńkach mieszkają ludzie o nazwisku Bieńkowscy. Kto wie, może są to krewni legendarnego założyciela Bieniek.
Bieńki Karkuty graniczą z miejscowościami: Bieńki-Śmietanki, Strusin, Damięty-Narwoty, Gołotczyzna, Drążewo, Mieszki Wielkie.

</doc>
<doc id="350619" url="https://pl.wikipedia.org/wiki?curid=350619" title="Bierawa">
Bierawa

Bierawa (dodatkowa nazwa w j. niem. ) – wieś gminna w Polsce położona w województwie opolskim, w powiecie kędzierzyńsko-kozielskim, w gminie Bierawa (której jest siedzibą). Leży na Górnym Śląsku.
W latach 1954–1972 wieś należała i była siedzibą władz gromady Bierawa.
Nazwa.
Nazwa miejscowości wywodzi się prawdopodobnie od polskiego wyrażenia "brać". W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecnie używaną polską nazwą "Bierawa" i w XIX wieku taka sama nazwa wsi funkcjonowała w języku niemieckim zanim nie została zgermanizowana. Spis geograficzno-topograficzny miejscowości leżących w Prusach z 1835 roku jako jedyną notuje obecnie używaną, polską nazwę miejscowości "Bierawa".
Ze względu na polskie pochodzenie, zgermanizowana nazwa została zmieniona przez nazistów w okresie III Rzeszy na nową całkowicie niemiecką nazwę "Reigersfeld", pod którą funkcjonowała w latach 1936–1945.
Historia.
Pierwsze wzmianki o majątku Bierawa pochodzą z 1308 roku, kiedy to książę Kazimierz bytomski przeniósł osadę z prawa polskiego "iure polonico" na prawo niemieckie. Bierawa wchodziła w skład księstwa kozielsko-bytomskiego. 19 lutego 1327 r. książę Władysław bytomski złożył w Opawie hołd lenny królowi czeskiemu Janowi Luksemburskiemu. W ten sposób tutejsze ziemie przeszły we władanie Czech.
Janowi z Bierawy (może herbu Strzała) król Władysław Jagiełło za zasługi nadał 27 października 1407 wieś Zubrzę (koło Lwowa) pod warunkiem osobistej rezydencji na Rusi – jak argumentował – ze względu na małą liczbę ludzi i obowiązkiem dostarczania na wyprawy wojenne jednego kopijnika i dwóch łuczników.
W 1526 zmarł król Czech i Węgier Ludwik II Jagiellończyk, ostatni władca tych krajów z dynastii Jagiellonów. Jego następcą na tronie Czech i Węgier został arcyksiążę austriacki Ferdynand I Habsburg. Tym samym Bierawa przeszła pod zwierzchnictwo austriackich Habsburgów. W 1614 r. wybudowano murowany kościół protestancki. W 1774 r. hrabina Amalia von Hoym kupiła Bierawę i włączyła do rodzinnych ziem skupionych wokół majątku w Sławięcicach. Kolejnymi właścicielami Bierawy byli: Pruszkowscy, von Resewitz i von Hohenlohe.
Do głosowania podczas plebiscytu uprawnionych było w Bierawie 828 osób, z czego 656, ok. 79,2%, stanowili mieszkańcy (w tym 655, ok. 79,1% całości, mieszkańcy urodzeni w miejscowości). Oddano 807 głosów (ok. 97,5% uprawnionych), w tym 806 (ok. 99,9%) ważnych; za Niemcami głosowało 516 osób (ok. 63,9%), a za Polską 290 osób (ok. 35,9%). Podczas III powstania śląskiego w maju 1921 r. doszło do "Bitwy o Kędzierzyn". 6 maja Naczelna Komenda Wojsk Powstańczych rozkazała 2 pułkom rozpocząć natarcie z zadaniem zajęcia Kędzierzyna. Z Sośnicowic wyruszył 2 pułk piechoty wojsk powstańczych im. T. Kościuszki, dowodzony przez kpt. Pawła Cymsa. Rozpoczął on walki usiłując przedrzeć się do Kędzierzyna od strony Bierawy, Starego Koźla i Pogorzelca. Walki trwały do 9 maja. W walkach użyto artylerii i pociągu pancernego. W lipcu 1922 powiat kozielski z Bierawą został ponownie oficjalnie przekazany administracji niemieckiej i włączony do Niemiec. Podczas II wojny światowej w 1940 r. rozpoczęto w pobliżu Bierawy budowę zakładu chemicznego (produkcja izooktanu) koncernu IG Farben (Interessen-Gemeinschaft Farbenindustrie AG). Bierawskie zakłady miały produkować benzynę syntetyczną na drodze uwodorniania węgla. Produkcję uruchomiono pod koniec 1943 roku. Alianckie lotnictwo (startowało z Włoch) przeprowadziło pierwsze loty rozpoznawcze w rejonie Bierawy i Kędzierzyna w marcu 1944 roku. Zmasowane naloty bombowe rozpoczęły się w lipcu 1944 roku. W wyniku bombardowań zakłady chemiczne w Bierawie zostały zniszczone. Na skutek dużego rozrzutu zrzucanych bomb, znacznie ucierpiała również zabudowa miejscowości. W styczniu 1945 r. Bierawa została zajęta przez Armię Czerwoną i następnie przekazana pod administrację polską.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz pracy nr 4 powstał w Bierawie.
Zabytki.
Do wojewódzkiego rejestru zabytków wpisane są:
Ludność.
Bierawa podlega pod Urząd Statystyczny w Opolu, oddział w Prudniku.
Źródło: dane z Gminy Bierawa.
Liczba ludności: 1370
Gęstość zaludnienia: 108 osób/km²
Gospodarka.
Bierawa jest miejscowością przemysłowo-rolniczą. Większość mieszkańców jest zatrudnionych w pobliskich mieście Kędzierzynie-Koźlu i Zakładach Azotowych Kędzierzyn S.A.
Statystyka ogólna – Powierzchnia: 12,72 km², Lasy i grunty leśne: 346 ha.
Komunikacja: układ drogowy.
Przez Bierawę przechodzą 2 drogi wojewódzkie: 408 i 425.
PKS, kolej.
Przedsiębiorstwo Komunikacji Samochodowej S.A. posiada w Bierawie 3 przystanki.
Bierawa leży przy linii kolejowej o znaczeniu krajowym i międzynarodowym z Kędzierzyna-Koźla do Bogumina. Przy miejscowości znajduje się stacja kolejowa Bierawa.
Klęski żywiołowe: powódź 1997.
W nocy z 8 na 9 lipca 1997 r. doszło do największej powodzi w historii Bierawy. Zatopionych zostało 67 budynków. Zniszczonych zostało prawie 100% upraw oraz wiele dróg.

</doc>
<doc id="350620" url="https://pl.wikipedia.org/wiki?curid=350620" title="Bierdzież">
Bierdzież

Bierdzież – wieś w Polsce położona w województwie mazowieckim, w powiecie zwoleńskim, w gminie Policzna.
Prywatna wieś szlachecka "Bierdzieża", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Stanisława w Oleksowie.
W miejscowości znajduje się Sala Królestwa zboru Pionki Świadków Jehowy.

</doc>
<doc id="350621" url="https://pl.wikipedia.org/wiki?curid=350621" title="Bierkowo">
Bierkowo

Bierkowo (kaszb. "Biérkòwò", niem.: "Birkow") – wieś w Polsce położona w województwie pomorskim, w powiecie słupskim, w gminie Słupsk.
Wieś jest siedzibą sołectwa Bierkowo w którego skład wchodzi również miejscowość Miednik. Zbudowana na planie ulicówki, z główną zabudową zogniskowaną o 700 m na południe od gminnej drogi Słupsk – Darłowo, będącej przedłużeniem słupskiej ul. 3 Maja, wzdłuż której do centrum miasta jest ze wsi ok. 6 km. Na zachód od Bierkowa, w bezpośrednim jego pobliżu bierze początek Moszczeniczka, niewielki dopływ Wieprzy.
W latach 1975–1998 – miejscowość administracyjnie należy do województwa słupskiego.
Infrastruktura.
Kanalizacja. Nowe oświetlenie. Nowe chodniki. Nowe drogi asfaltowe. Stacja redukcyjna gazu ziemnego, szkoła, świetlica wiejska, dwa place zabaw.
55 gospodarstw rolnych o powierzchni od 1 do 55 ha zajmujących się uprawami oraz hodowlą.
Firma ORvita produkująca czystej odmiany produkty orkiszowe, palarnia kawy, wędzarnia ryb, ubojnia zwierząt, stolarnie, sklepy.
Dwie duże firmy: Fabryka Przekładni Kątowych (150 osób), KDP (120 osób).
Nieopodal Bierkowa jedyne w powiecie wysypisko śmieci spełniające normy UE.
Najbliższa stacja kolejowa: Słupsk.
Kultura.
Folklorystyczny zespół wokalny "Bierkowianki" ma w swoim dorobku udział w kilku programach telewizyjnych. Próby odbywają się w świetlicy przekazanej Kołu Gospodyń Wiejskich.
Przy kościele pw. św. Józefa działa schola dziecięco-młodzieżowa pod opieką bierkowskiej młodzieży.

</doc>
<doc id="350622" url="https://pl.wikipedia.org/wiki?curid=350622" title="Biernatka">
Biernatka

Biernatka – wieś w Polsce położona w województwie pomorskim, w powiecie człuchowskim, w gminie Czarne w pobliżu drogi wojewódzkiej nr . Miejscowość położona jest w odległości 2 km od stacji kolejowej Bińcze.
W latach 1975–1998 miejscowość administracyjnie należała do województwa słupskiego.
We wsi rosną cztery prastare dęby o obwodach 530-710 cm i wysokości 18-34 m , najokazalszy udokumentowany dąb miał w 2013 roku obwód 645 cm, a jego wiek ocenia się na 350 lat. Trzy spośród nich zostały wpisane na listę pomników przyrody. Biernatka jest specyficzna ze względu na stosunkowo mocne rozproszenie domostw, co sprawia, że mieszkańcy mają dużo przestrzeni życiowej.
Nieliczni gospodarze zajmują się produkcją ekologicznej żywności. Największą popularnością wśród mieszkańców okolicznych miejscowości cieszą się biernackie ogórki oraz miody. Przed wojną wieś ta była bardziej liczna. Znajdowały się tam takie obiekty jak młyn, karczma, kuźnia. Była również szkoła.
Dawna niemiecka nazwa miejscowości to "Barenhütte" (tzn. "gawro niedźwiedzia").
W granicach administracyjnych wsi znajduje się Jezioro Trzcinieckie

</doc>
<doc id="350623" url="https://pl.wikipedia.org/wiki?curid=350623" title="Biernatowo">
Biernatowo

Biernatowo (niem. "Ascherbude") – wieś w Polsce położona w województwie wielkopolskim, w powiecie czarnkowsko-trzcianeckim, w gminie Trzcianka.
W latach 1975–1998 miejscowość administracyjnie należała do województwa pilskiego.
Położenie.
Wieś jest położona wśród lasów w południowo-zachodniej części gminy, 17 km od Trzcianki. Biernatowo dzieli się na dwie osady, które leżą w niewielkiej odległości od siebie. Pierwsza znajduje się przy drodze z Przyłęk do Jędrzejewa, a druga przy stacji kolejowej, oddanej do użytku w 1851 r. (Kolej Wschodnia).
Historia.
W 1772 r., po I rozbiorze Polski, Biernatowo przypadło w udziale Prusom. W latach 1807-1815 wchodziło w granice Księstwa Warszawskiego. W wyniku kongresu wiedeńskiego wróciło w granice Prus (Wielkie Księstwo Poznańskie), a następnie Cesarstwa Niemieckiego.
W dwudziestoleciu międzywojennym na terenie wsi były przeprowadzane odwierty geologiczne węgla brunatnego. Odbyły się nawet próby eksploatacji surowca, lecz brak środków pieniężnych oraz wybuch II wojny światowej uniemożliwiły dalsze plany wybudowania kopalni.
Zabytki.
W Biernatowie znajduje się zabytkowy, poewangelicki kościół szachulcowy z 1843 r. oraz stary, niemiecki, kościelny cmentarz.

</doc>
<doc id="350624" url="https://pl.wikipedia.org/wiki?curid=350624" title="Biernaty (województwo mazowieckie)">
Biernaty (województwo mazowieckie)

Biernaty – wieś w Polsce położona w województwie mazowieckim, w powiecie makowskim, w gminie Krasnosielc. Leży przy drodze wojewódzkiej nr 544.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="350625" url="https://pl.wikipedia.org/wiki?curid=350625" title="Biernaty Średnie">
Biernaty Średnie

Biernaty Średnie – wieś w Polsce położona w województwie mazowieckim, w powiecie łosickim, w gminie Łosice.
Wierni Kościoła rzymskokatolickiego należą do parafii Trójcy Świętej w Łosicach.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="350626" url="https://pl.wikipedia.org/wiki?curid=350626" title="Bierniki">
Bierniki

Bierniki – wieś w Polsce położona w województwie podlaskim, w powiecie sokólskim, w gminie Sidra.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Sidrze.

</doc>
<doc id="350627" url="https://pl.wikipedia.org/wiki?curid=350627" title="Bierówka">
Bierówka

Bierówka – wieś w Polsce położona w województwie podkarpackim, w powiecie jasielskim, w gminie Jasło.
Była wsią opactwa benedyktynów tynieckich w województwie sandomierskim w 1629 roku. W latach 1975–1998 miejscowość administracyjnie należała do województwa krośnieńskiego.
W miejscowości znajduje się Cmentarz wojenny nr 20 z I wojny światowej usytuowany na wzgórzu i Cmentarz jeńców Armii Radzieckiej z obozu hitlerowskiego w Szebniach z II wojny światowej w tzw. Dołach Bierowskich.
We wsi wybudowano w roku 1996 rzymskokatolicki kościół filialny pw. NMP Królowej Pokoju należący do parafii Świętego Wawrzyńca w Warzycach. Został on poświęcony dnia 15 maja 1999 r. przez księdza biskupa Kazimierza Górnego, biskupa ordynariusza diecezji rzeszowskiej.

</doc>
<doc id="350628" url="https://pl.wikipedia.org/wiki?curid=350628" title="Biertowice">
Biertowice

Biertowice – wieś w Polsce położona w województwie małopolskim, w powiecie myślenickim, w gminie Sułkowice.
W latach 1975–1998 miejscowość administracyjnie należała do województwa krakowskiego.
Wieś położona jest na Pogórzu Wielickim, nad rzeką Harbutówką.
W miejscowości znajduje się kościół parafialny pw. Matki Bożej Różańcowej poświęcony 2 sierpnia 1992 przez kardynała Franciszka Macharskiego.

</doc>
<doc id="350629" url="https://pl.wikipedia.org/wiki?curid=350629" title="Bierwce">
Bierwce

Bierwce – wieś w Polsce, położona w województwie mazowieckim, w powiecie radomskim, w gminie Jedlińsk. 
W latach 1954–1972 wieś należała i była siedzibą władz gromady Bierwce. W latach 1975–1998 miejscowość administracyjnie należała do województwa radomskiego.
Znajdują się tu: przedszkole, ośrodek zdrowia i jednostka OSP. W 2011 r. oddano do użytku budynek nowej szkoły podstawowej.
Wieś jest siedzibą rzymskokatolickiej parafii Niepokalanego Serca Najświętszej Maryi Panny.
Położenie.
Bierwce leżą 20 kilometrów od Radomia, 7 kilometrów od krajowej E77 i 80 kilometrów od Warszawy. W pobliżu wsi przebiega linia kolejowa nr 8 z Warszawy Zachodniej do Krakowa Głównego - przystanek Kruszyna.
Historia.
Była to wieś szlachecka. Po upadku powstania styczniowego Bierwce przeszły w posiadanie rodziny Przyłęckich. Po śmierci ojca Sabina w 1904 r. Bolesław Przyłęcki objął bierwiecki majątek liczący wówczas 391 ha.
Zintensyfikował gospodarkę, zalesił nieużytki i słabe grunty oraz rozbudował budynki folwarczne. Wokół dworu założył park. Po jego śmierci majątek odziedziczył syn, Tadeusz. W sierpniu 1940 roku władze niemieckie objęły wieś, pozwoliły jednak rodzinie właścicieli mieszkać we dworze. Na terenie majątku powstały obozy wojskowe m.in. dla jeńców radzieckich i poligon. Tadeusz Przyłęcki zmarł w 1943 roku i został pochowany w Lisowie.
Po wojnie Bierwce zostały odebrane córkom Tadeusza i rozparcelowane. Początkowo we dworze urządzono kaplicę nowej parafii, a po przebudowie, szkołę podstawową. Budynki gospodarcze i park uległy dewastacji. Na jego miejscu powstała nowa szkoła.
Demografia.
Według Narodowego Spisu Powszechnego 2011 liczba ludności to 660 z czego 50,2% mieszkańców stanowią kobiety, a 49,8% ludności to mężczyźni. Miejscowość zamieszkuje 4,7% mieszkańców gminy.
60,8% mieszkańców wsi jest w wieku produkcyjnym, 24,2% w wieku przedprodukcyjnym, a 15% mieszkańców w wieku poprodukcyjnym.
Sport.
W miejscowości funkcjonuje Ludowy Klub Sportowy „Mirax” Bierwce założony 13 czerwca 1998 r.

</doc>
<doc id="350630" url="https://pl.wikipedia.org/wiki?curid=350630" title="Bierwicha">
Bierwicha

Bierwicha – wieś w Polsce położona w województwie podlaskim, w powiecie sokólskim, w gminie Sidra.
Przez miejscowość przebiega droga wojewódzka nr 673.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Na terenie wsi znajduje się pamiątkowy kamień z napisem „A.D. 1655 Moskal Litwę splondrował złamawszy mir wieczny”.
Wierni kościoła rzymskokatolickiego należą do parafii Świętej Trójcy w Sidrze.

</doc>
<doc id="350631" url="https://pl.wikipedia.org/wiki?curid=350631" title="Bierwiecka Wola">
Bierwiecka Wola

Bierwiecka Wola – wieś w Polsce położona w województwie mazowieckim, w powiecie radomskim, w gminie Jedlińsk.
Prywatna wieś szlachecka "Wola Bierwiecka", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Nawiedzenia Najświętszej Maryi Panny w Lisowie.

</doc>
<doc id="350632" url="https://pl.wikipedia.org/wiki?curid=350632" title="Biery">
Biery

Biery (, ) – wieś w Polsce, położona w województwie śląskim, w powiecie bielskim, w gminie Jasienica, na Śląsku Cieszyńskim. Powierzchnia sołectwa wynosi 216,4 ha, a liczba ludności 1284, co daje gęstość zaludnienia około 580 os./km².
Położenie.
Biery leżą na Pogórzu Cieszyńskim, u samych północnych podnóży Beskidu Śląskiego. Rozlokowane są w dolinie potoku Jasienica (Jasionka), na południe od szosy Skoczów – Bielsko-Biała.
Historia.
Wieś została założona przez właścicieli Grodźca w XVI wieku. Nazwa wsi pochodzi prawdopodobnie od imienia "Biera" ("Biernat"), pierwotnie mogła też brzmieć "Borowy". Po raz pierwszy pojawiła się (w postaci "Birowy") na mapie księstw oświęcimskiego i zatorskiego autorstwa Stanisława Porębskiego, wydanej w 1563 roku w Wenecji. Ponadto istnieje dokument księcia cieszyńskiego Adama Wacława wystawiony w Cieszynie we wtorek po niedzieli Misericordia 1610 roku, w którym potwierdził on dawne przywileje nadane przez przodków księcia Krzysztofowi Grodzieckiem z Brodów na Grodźcu. Jeden z przywołanych przywileji zostały wystawiony przez Wacława III Adama we wtorek, w dzień św. Jadwigi, w 1554 "na wsie Grodziec a na Birowy".
W 1782 urodził się tu Józef Bożek – późniejszy wynalazca i konstruktor pojazdów z napędem parowym, działający w Pradze. W 1804 okoliczni Niemcy użyli nowej niemieckiej nazwy miejscowości "Beyersdorf".
Po zniesieniu poddaństwa miejscowość nie ustanowiła samodzielnej gminy, lecz stała się częścią gminy Świętoszówka w powiecie sądowym Skoczów powiatu politycznego Bielsko na Śląsku Austriackim. Według austriackiego spisu ludności z 1900 w Bierach będących wówczas częścią Świętoszówki w 47 budynkach na obszarze 217 hektarów mieszkało 444 osób, co dawało gęstość zaludnienia równą 204,6 os./km², z tego 395 (89%) mieszkańców było katolikami, 42 (9,5%) ewangelikami a 7 (1,6%) wyznawcami judaizmu, 436 (98,2%) było polsko- a 8 (1,8%) niemieckojęzycznymi. Do 1910 roku liczba mieszkańców wzrosła do 499 osób.
W czasie działań wojennych zimą i wiosną 1945, gdy przez szereg tygodni utrzymywała się w pobliżu linia frontu, Biery zostały zniszczone w 60%.
W latach 1975–1998 miejscowość położona była w województwie bielskim.
Religia.
Na terenie miejscowości działalność duszpasterską prowadzi Kościół Rzymskokatolicki, parafia Najświętszego Serca Pana Jezusa, erygowana w 1991. Kościół rozbudowano w latach 1995-2001. Naprzeciwko kościoła znajduje się Dom Formacyjny, do którego najczęściej zjeżdżają dzieci i młodzież na Oazę (Ruch Światło-Życie) lub na rekolekcje.
Kultura.
W Bierach funkcjonuje Punkt Biblioteczny będący filią Gminnej Biblioteki Publicznej w Jasienicy. Punkt znajduje się na ul. Kółka Rolniczego 219 i jest otwarty dwa razy w tygodniu: we wtorki od 15 do 17 i piątki od 15 do 17.
Na ulicy Kółka Rolniczego mieści się Gminny Ośrodek Kultury w Jasienicy, Filia w Bierach. Na terenie filii znajduje się sala, na której odbywają się cykliczne zajęcia (aerobik, kółko plastyczne, sekcja tenisa stołowego, tai-chi czy warsztaty bibułkarskie), próby Zespołu Regionalnego "Bierowianie", a także wesela, bankiety itp.

</doc>
<doc id="350633" url="https://pl.wikipedia.org/wiki?curid=350633" title="Bierzewice">
Bierzewice

Bierzewice – wieś w Polsce położona w województwie mazowieckim, w powiecie gostynińskim, w gminie Gostynin.
Wieś szlachecka "Bieżejewice" położona była w drugiej połowie XVI wieku w powiecie gostynińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="350634" url="https://pl.wikipedia.org/wiki?curid=350634" title="Bierzglin">
Bierzglin

Bierzglin – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.
Historia.
Podczas okupacji nazwa wsi została zmieniona przez administrację niemiecką na "Raymannsruh". W ten sposób chcieli oni oddać hołd Helmuthowi Raymannowi, rolnikowi niemieckiemu mieszkającemu w Bierzglinie, który nie posiadał obywatelstwa niemieckiego. Według przekazów ustnych, po wybuchu II wojny światowej, volksdeutsch wysyłał sygnały drogą radiową lub sygnały świetlne dla niemieckiego lotnictwa. Został on przyłapany na sabotażu i rozstrzelany na mocy sądu wojskowego 1 września 1939 przez Wojsko Polskie II RP. Po zajęciu Polski przez III Rzeszę hitlerowcy uznali takie osoby za bohaterów.

</doc>
<doc id="350635" url="https://pl.wikipedia.org/wiki?curid=350635" title="Bierzglinek">
Bierzglinek

Bierzglinek – wieś w Polsce położona w województwie wielkopolskim, w powiecie wrzesińskim, w gminie Września, przy trasie drogi wojewódzkiej nr 442, oraz przy autostradzie A2, która stanowi fragment drogi międzynarodowej E30.
Wieś graniczy bezpośrednio z Wrześnią i przekształca się w południowe przedmieście miasta powiatowego.
W latach 1975–1998 miejscowość administracyjnie należała do województwa poznańskiego.
We wsi znajduje się Sala Królestwa Świadków Jehowy.

</doc>
<doc id="350636" url="https://pl.wikipedia.org/wiki?curid=350636" title="Bierzmo">
Bierzmo

Bierzmo – wieś w Polsce położona w województwie wielkopolskim, w powiecie tureckim, w gminie Brudzew. Miejscowość położona jest na północny zachód od Brudzewa.
Staropolskie słowo "bierzmo" oznacza grubą belkę podtrzymującą strop.
W latach 1975–1998 miejscowość administracyjnie należała do województwa konińskiego.
Miejscowość znajduje się na obrzeżach Puszczy Genowefskiej.

</doc>
<doc id="350637" url="https://pl.wikipedia.org/wiki?curid=350637" title="Bierzwienna Długa">
Bierzwienna Długa

Bierzwienna Długa – wieś w Polsce położona w województwie wielkopolskim, w powiecie kolskim, w gminie Kłodawa.
W latach 1954-1959 wieś należała i była siedzibą władz gromady Bierzwienna Długa, po jej zniesieniu w gromadzie Kłodawa. W latach 1975–1998 miejscowość należała administracyjnie do województwa konińskiego.
W miejscowości, 10 lipca 1888 r. urodził się ksiądz Henryk Kaczorowski – rektor Wyższego Seminarium Duchownego we Włocławku, błogosławiony Kościoła katolickiego, męczennik II wojny światowej.
Położenie.
Bierzwienna Długa położona jest na trasie wojewódzkiej nr 263 (łączącej Słupcę, Kłodawę i Dąbie) oraz drogach lokalnych do Brdowa i Przedcza. Miejscowość geograficznie leży na Wysoczyźnie Kłodawskiej.
Kościół.
Neoromański kościół Świętego Dominika został wybudowany w 1901 r., dzięki staraniom ks. Walentego Kalickiego. Konsekrowany został 8 września 1904 r. W ołtarzu głównym znajduje się obraz Matki Boskiej z Dzieciątkiem w sukience srebrnej z przełomu XVII i XVIII wieku. Obraz Matki Boskiej z dzieciątkiem zasłonięty jest wizerunkiem św. Dominika. Na każdej mszy obraz Matki Boskiej jest odsłaniany. Drugim starszym zabytkiem jest barokowa chrzcielnica.
Na przykościelnym cmentarzu ustawiony jest empirowy nagrobek Brygidy z Byszewskich i jej syna Izydora Słuckiego, pochodzący z pierwszej połowy XIX wieku. W 2004 r. dzięki staraniom proboszcza i parafian wyłożono nową, granitową posadzkę w prezbiterium oraz odnowiono dzwonnicę. W 2008 r. przeprowadzono renowację organów. W sierpniu 2011 przeprowadzono gruntowny remont dzwonów, rozruch mechaniczny, wymianę serc, założenie gongu wybijającego godziny. Inwestycja była możliwa dzięki hojności parafian i staraniom proboszcza.
Parafia Bierzwienna Długa wielokrotnie zmieniała swoją przynależność administracyjną. Podlegała kolejno: archidiecezji gnieźnieńskiej, archidiecezji warszawskiej i diecezji łódzkiej. Aktualnie administracyjnie należy do dekanatu kłodawskiego (diecezja włocławska).

</doc>
<doc id="350638" url="https://pl.wikipedia.org/wiki?curid=350638" title="Bierzwienna Długa-Kolonia">
Bierzwienna Długa-Kolonia

Bierzwienna Długa-Kolonia – wieś w Polsce położona w województwie wielkopolskim, w powiecie kolskim, w gminie Kłodawa.
W latach 1975–1998 miejscowość administracyjnie należała do województwa konińskiego.
Na granicy wsi i Kłodawy znajduje się cmentarz ewangelicki.

</doc>
<doc id="350639" url="https://pl.wikipedia.org/wiki?curid=350639" title="Bierzwienna Krótka">
Bierzwienna Krótka

Bierzwienna Krótka – wieś w Polsce położona w województwie wielkopolskim, w powiecie kolskim, w gminie Kłodawa.

</doc>
<doc id="350640" url="https://pl.wikipedia.org/wiki?curid=350640" title="Bierzwnica (wieś)">
Bierzwnica (wieś)

Bierzwnica (niem. "Reinfeld") – wieś w Polsce, w województwie zachodniopomorskim, w powiecie świdwińskim, w gminie Świdwin.
Miejsce intensywnych walk w marcu 1945 roku. 5 maja 1945 1 Brygada Kawalerii WP zaatakowała w Bierzwnicy zmechanizowane tabory SS, w potyczce zginęło 250 Niemców i 15 Polaków.
We wsi znajduje się zespół zabudowy folwarcznej dawnego klucza dóbr, obejmującego m.in. Rycerzewo i Rycerzewko. Neoklasycystyczny pałac z centralnym ryzalitem z wysoką attyką, w otoczeniu park ze starodrzewem. Na dawnym warsztacie rymarskim zachowany napis "Sattlerei und Polsterwerkstatt" (rymarz i zakład tapicerski).
Mieści się tu także neoromański kościół z 1836 roku, posiada kamienną nawę i ceglaną wieżę neobarokową nakrytą cebulastym hełmem. Przy świątyni pomnik pamięci ofiar I wojny światowej.
Komunikację ze Świdwinem zapewnia przewoźnik prywatny.

</doc>
<doc id="350641" url="https://pl.wikipedia.org/wiki?curid=350641" title="Bierzwnik (powiat choszczeński)">
Bierzwnik (powiat choszczeński)

Bierzwnik (niem. "Marienwalde") – wieś gminna w Polsce położona w województwie zachodniopomorskim, w powiecie choszczeńskim, siedziba gminy Bierzwnik.
W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 1152 mieszkańców.
Kolonia wchodząca w skład sołectwa: Smędowa.
Geografia.
Wieś leży około 26 km na południowy wschód od Choszczna, przy drodze wojewódzkiej nr 160, nad jeziorem Kuchta, w pobliżu jezior Myśliwskiego i Bierzwnik na Pojezierzu Dobiegniewskim.
Zabytki.
Do wojewódzkiego rejestru zabytków wpisany jest:
Edukacja, kultura, sport.
W Bierzwniku znajduje się Zespół Szkolno-Przedszkolny im.Dziedzictwa Cystersów Bierzwnickich, Gminny Ośrodek Pomocy Społecznej, Gminny Ośrodek Kultury i Sportu oraz Gminna Biblioteka Publiczna.

</doc>
<doc id="350642" url="https://pl.wikipedia.org/wiki?curid=350642" title="Bierzyce">
Bierzyce

Bierzyce – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.
Przesiedlenia powojenne.
Bierzyce, a także leżącą opodal Łozinę, zamieszkują w dużej mierze potomkowie polskich przesiedleńców z Tuligłów (dawne województwo lwowskie).

</doc>
<doc id="350643" url="https://pl.wikipedia.org/wiki?curid=350643" title="Berżałowce">
Berżałowce

Berżałowce – wieś w Polsce położona w województwie podlaskim, w powiecie sejneńskim, w gminie Sejny.
Wieś królewska położona była w końcu XVIII wieku w starostwie niegrodowym berżnickim w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="350644" url="https://pl.wikipedia.org/wiki?curid=350644" title="Biesal">
Biesal

Biesal (niem. "Biessellen") – wieś w Polsce, położona w województwie warmińsko-mazurskim, w powiecie olsztyńskim w gminie Gietrzwałd, przy linii kolejowej Olsztyn – Ostróda. W miejscowości mieszka 930 osób.
Do 1954 roku miejscowość była siedzibą gminy Biesal. W latach 1954–1972 wieś należała i była siedzibą władz gromady Biesal. W latach 1975–1998 miejscowość należała administracyjnie do województwa olsztyńskiego.
W Biesalu znajdują się m.in.: stacja kolejowa, zespół szkolno-przedszkolny, Wiejski Dom Kultury, biblioteka wiejska oraz 2 sklepy spożywcze. W miejscowości ma siedzibę parafia rzymskokatolicka pw. Niepokalanego Poczęcia Najświętszej Maryi Panny; do parafii należy kościół w Mańkach.
Nazwa.
12 listopada 1946 roku nadano miejscowości polską nazwę Biesal.
Historia.
Pierwsza wzmianka pisana w Komturii Ostródzkiej z 1416 roku, mówiąca o złym stanie gospodarczym miejscowości po wojnie w 1410 r. z Polską i Litwą. Nadano 12 włók ziemi rycerzowi Matcze; prawo lokacyjne wsi wydano przez Komtura Ostródzkiego w 1484 roku.
Pod koniec XVIII w. założono w miejscowości królewską szkołę powszechną. Pisane, znane dokumenty od 1808 roku. W latach 1870–1874 wybudowano linię kolejową Królewiec – Berlin; zbudowano stację kolejową, wieżę ciśnień, warsztat kolejowy i budynki mieszkalne.
W 1924 r. zakończono, sumptem ludności ewangelicznej, budowę kaplicy, na ziemi podarowanej przez Hugona Striewskiego, właściciela ziemskiego. Ok. 20 stycznia 1945 roku wkroczyły do Biesala wojska Armii Czerwonej. W latach 1945–1973 Biesal był miejscowością gminną w powiecie ostródzkim. W 1948 r. mieszkało w nim 360 osób. Gmina Biesal obejmowała na północy Łęguty, na wschodzie Tomaryny, na południu Tomaszyn, na zachodzie Stare Jabłonki. Pierwszym po II wojnie światowej kierownikiem szkoły podstawowej w 1945 roku został Aleksy Kraskowski. Pierwszym przewodniczącym Gromadzkiej Rady Narodowej od lipca 1946 roku był Wacław Dąbrowski.

</doc>
<doc id="350645" url="https://pl.wikipedia.org/wiki?curid=350645" title="Biesiec (województwo łódzkie)">
Biesiec (województwo łódzkie)

Biesiec – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="350646" url="https://pl.wikipedia.org/wiki?curid=350646" title="Biesiekierz">
Biesiekierz

Biesiekierz (niem. "Biziker") – wieś w północno-zachodniej Polsce, położona w województwie zachodniopomorskim, w powiecie koszalińskim i gminie Biesiekierz, której jest siedzibą.
Według danych z 31 grudnia 2008 r. wieś miała 998 mieszkańców.
Przez wieś prowadzi droga wojewódzka nr 112.
Historia.
Wieś Biesiekierz od XVI w. stanowiła część majątku kołobrzeskiego rodu Holkenów, których główna siedziba mieściła się w pobliskim Nosowie. Następnie, aż do XIX wieku, wieś wielokrotnie zmieniała właścicieli. Pod koniec XVIII w. należała do rodziny von Kameke, a ostatnim właścicielem był Edward graf von Herztberg.
Komisja Ustalania Nazw Miejscowości przyjmując nazwę nawiązała do wyrazu „kierz” (krzak) oraz słowa „biesi” („diabelski”) lub „byczy”, ewentualnie do miejsca pozbawionego krzewów, czyli „bezkrza”.
W latach 1954–1972 wieś należała i była siedzibą władz gromady Biesiekierz. 
Infrastruktura.
Biesiekierz jest głównym ośrodkiem gminy. Zlokalizowany jest tu urząd gminy, biblioteka, posterunek policji, Centrum Zdrowia i Opieki Społecznej, klub wiejski, szkoła podstawowa, przedszkole, filia urzędu pracy i boisko gminne, z którego korzysta klub piłkarski "Wybrzeże".
W miejscowości ma remizę jednostka Ochotniczej Straży Pożarnej, włączona do krajowego systemu ratowniczo-gaśniczego.
Atrakcje turystyczne.
Na terenie wsi znajduje się kościół pod wezwaniem Chrystusa Króla z XIV wieku. We wnętrzu kościoła znajduje się późnorenesansowy ołtarz oraz chrzcielnica z XVII w. fragment nastawy ołtarzowej z datą renowacji (1932), a także dwie rzeźby barokowe oraz dzwon gotycki.
W Biesiekierzu położony jest zespół pałacowo-parkowy z przełomu XIX i XX wieku, którego powierzchnia wynosi 2,5 hektara. Biesiekierska aleja dębowa, licząca 9 drzew, jest pomnikiem przyrody.
Biesiekierz stolicą ziemniaka.
Nieopodal pałacu od lat 80. XX wieku znajduje się Pomnik Ziemniaka mierzący ze stelażem 9 metrów, gdzie sama bulwa ma 3,95 m. Położony jest kilkanaście metrów na południe od dawnej trasy drogi krajowej nr 6 (obecnie droga wojewódzka nr 112). Według Urzędu Gminy Biesiekierz jest to prawdopodobnie największy na świecie monument ziemniaka. Został on utworzony na cześć nowej odmiany tej rośliny, która została wyhodowana w pobliskiej Hodowli Ziemniaka w Biesiekierzu. Pomysłodawcą całego przedsięwzięcia był dyrektor Stacji Hodowli Roślin Mariusz Roeder. Jego autorem jest Wiesław Adamski. Prace nad pomnikiem trwały blisko rok, natomiast jego oficjalne odsłonięcie nastąpiło w 1983 roku.

</doc>
<doc id="350647" url="https://pl.wikipedia.org/wiki?curid=350647" title="Biesna">
Biesna

Biesna – wieś w Polsce, położona w województwie małopolskim, w powiecie gorlickim, w gminie Łużna, na Pogórzu Ciężkowickim, w dolinie Łużnianki (Bieśnianki).
W latach 1975–1998 wieś administracyjnie należała do województwa nowosądeckiego.
Przez południową część wsi przebiega droga wojewódzka nr 977, przy której zlokalizowany jest cmentarz z I wojny światowej nr 121 z bitwy pod Gorlicami.
Opis wsi.
Na terenie Biesnej znajduje się szkoła podstawowa.
Obiekty wpisane do rejestru zabytków nieruchomych województwa małopolskiego

</doc>
<doc id="350648" url="https://pl.wikipedia.org/wiki?curid=350648" title="Biesowice">
Biesowice

Biesowice (kaszb. "Biésojce", niem. "Beßwitz") – wieś w Polsce położona w województwie pomorskim, w powiecie słupskim, w gminie Kępice.
W miejscowości znajduje się przystanek kolejowy Biesowice.
W latach 1975–1998 miejscowość administracyjnie należała do województwa słupskiego.
Historia.
Miejscowość po raz pierwszy została wspomniana oficjalnie jako odwieczne lenno rodziny von Zitzewitz w 1480 r. W XIX w. majątek Biesowice wraz z należącymi do niego folwarkami i wielkimi lasami nad Wieprzą i Studnicą zajmował powierzchnię 15 tys. mórg magdeburskich (1 morga magdeburska = 2553,22 m²). Podczas wojny trzydziestoletniej Biesowice zostały mocno doświadczone i w 1655 r. było tam jeszcze tylko 16 chłopów. Jednak w 1784 r. było znowu 17 gospodarstw chłopskich, działała kuźnia i karczma. W skład majątku wchodziła założona w 1863 r. huta szkła taflowego, młyn, tartak, cegielnia i wapiennik. Po wprowadzeniu pruskiego podziału terytorialnego w 1815 r. Biesowice znalazły się w granicach powiatu Schlawe i. Pom. prowincji Pomorze, ale w wyniku zmiany granic w 1878 r. trafiły do powiatu Rummelsburg i. Pom. Biesowicki kościół został konsekrowany w 1891 r. W 1897 r. w pobliżu Biesowic rozpoczyna działalność elektrownia, która przekształca się później w elektrownię wodną (patrz: następny rozdział). W 1919 r. wieś Biesowice ma 156, a majątek 464 mieszkańców. W 1939 r. doliczono się 465 mieszkańców.
Zabytki.
W miejscowości znajduje się zabytkowy pałac, wybudowany w połowie XIX wieku przez von Zitzewitzów, przebudowany w stylu neogotyckim w latach 1922–1923. Pałac posiada dwie dobudówki i pozorny ryzalit z parawanem, który poprzedzony jest czterokolumnowym gankiem. W środku reprezentacyjny hall z zabytkowymi schodami, oryginalne boazerie i neorenesansowy kominek. Ochronie jako zabytek podlegają również: dawna plebania z przełomu XIX i XX wieku oraz kościół św. Andrzeja Boboli z 1891 roku.
Związani z miejscowością.
Do najbardziej znanych przedstawicieli rodziny władającej majątkiem należeli opat klasztoru w Huysburgu – Nicolaus von Zitzewitz, ur. w majątku Biesowice w 1634 r., Ernst von Zitzewitz – pruski pułkownik i polityk, zm. 15.08.1899 w majątku oraz Franz von Zitzewitz – major regimentu dragonów w latach 1825-42.
Elektrownia wodna.
Elektrownia "Biesowice" została uruchomiona w 1905 roku i jest najstarszą na Wieprzy. Pracowała początkowo tylko dwa lata – po jej uruchomieniu została rozmyta zapora ziemna w czasie przejścia katastrofalnej fali powodziowej. Wkrótce podjęto się odbudowy zapory, tym razem o konstrukcji ziemno-betonowej i długości 120 m. Elektrownia wznowiła pracę już w 1908 roku. Ekspolatowana była nieprzerwanie do roku 1945, kiedy to zdemontowano turbiny i wywieziono je do ZSRR. Ponowne wyposażenie i uruchomienie elektrowni miało miejsce w 1954 roku. W 1985 roku zwiększono moc elektrowni o 41 kW instalując turbinę rurową (budynek Biesowice II). Elektrownia pracuje do dziś i jest jedną z czterech elektrowni wodnych na Wieprzy eksploatowanych przez spółkę "Energa Elektrownie Wodne Słupsk".
Elektrownia jest udostępniona do zwiedzania (poniedziałek-sobota: 10:00-15:00 lub po wcześniejszym uzgodnieniu).
Dane techniczne

</doc>
<doc id="350649" url="https://pl.wikipedia.org/wiki?curid=350649" title="Biesowo">
Biesowo

Biesowo (dawniej niem. "Gross Bössau") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1954-1957 wieś była siedzibą gromady Biesowo. W latach 1975–1998 miejscowość należała administracyjnie do województwa olsztyńskiego.
Wieś warmińska położona w pobliżu jezior: Dadaj i Tejstymy, pośród uprawnych pół, na granicy kompleksów leśnych. Panoramę wsi charakteryzuje starodrzew, skomponowany z kościelną wieżą. Przez środek wsi płynie rzeka Biesówka.
Historia.
Nazwa wsi powstała od zniekształcenia pruskiego nazwiska Bethse. Pierwotna nazwa wsi "Bethsaw", w 1576 Bessaw, w 1615 Gross Besau.
Wieś lokowana 24 lipca 1354 na prawie chełmińskim. Dwaj rycerze, bracia "Mikołaj" i "Santirme", wnieśli roszczenia do wsi Wojnity, która należała do biskupa. Powoływali się na przywilej biskupa warmińskiego Henryka Fleminga. Spór zakończył się decyzją sądu polubownego, który polecił biskupowi warmińskiemu Janowi z Miśni dać w drodze odszkodowania wspomnianym braciom obszar podwójnej wielkości w innym miejscu. Biskup wyznaczył 60 włók ziemi, z których rycerze wydzielili 20 włók na własny folwark (późniejsze Biesówko) oraz 40 włók przeznaczyli na wieś czynszową (Biesowo) i osadzili chłopów. Osadnicy byli zobowiązani do pracy w Biesówku i otrzymali 10 lat wolnizny. Rycerze zobowiązani byli do jednej służby zbrojnej w czasie wojny oraz czynszu rekognicyjnego i płużnego. Osadzeni chłopi zobowiązani byli do pracy przy budowie i naprawie zamków biskupów. W drodze łaski zapewniono ich, że nie będą wzywani do prac przy zamku w odległym Braniewie. Wspomnianym rycerzom przysługiwało sądownictwo niższe, prawo połowu ryb w jeziorze Tejstymy oraz uzyskali przywilej do młyna na prawie chełmińskim, wraz z niewielkim ogrodem (przywilej odnowiony w 1412).
W 1486 Biesowo wraz z Biesówkiem przeszło w posiadanie kapituły dobromiejskiej. W 1562 kapituła wydała przywilej na prawie chełmińskim dla karczmy w Biesowie. wieku przeszła w posiadanie kapituły kolegiackiej w Dobrym Mieście.
W czasie wojen szwedzkich Biesowo bardzo ucierpiało. Zniszczenia były na tyle duże, że w 1633 r. kapituła musiała wyznaczyć dla sołtysa trzy włoki jako stałe uposażenie.
Kościół wybudowano najprawdopodobniej zaraz po założeniu wsi. W czasie wojny trzynastoletniej kościół był częściowo zniszczony. Pierwszym znanym proboszczem w Biesowie był "Mikołaj Molner" (rok 1480). W XVI w., najprawdopodobniej w czasie wojny z lat 1519-1521, kościół był ponownie zniszczony. W 1580 biskup Marcin Kromer powtórnie poświęcił wyremontowaną świątynię. W roku 1827 w skład parafii wchodziły wsie: Biesowo, Biesówko, Droszewo, Wilimy, Czerwonka, Zarębiec, Zerbuń. W tym czasie w parafii było 702 Polaków. Jeszcze w połowie XIX w. kazania odbywały się w języku polskim trzy razy w miesiącu (raz w języku niemieckim). Śpiewano 47 pieśni polskich i tylko 5 niemieckich. Na początku XX w. kościół spalił się, a na jego miejscu postawiono nowy (wyświęcony w 1911). W 1913 (18-25 maja) w Biesowie odbyły się misje w języku polskim. Z tej okazji wydano ulotkę.
W czasie I wojny światowej w rejonie Czerwonka – Zerbuń – Biesowo rozegrała się bitwa pomiędzy wojskami niemieckimi a rosyjskimi (25-26 sierpnia 1914).
Szkołę założono prawdopodobnie z chwilą powstania parafii. Informacja o szkole pojawia się w 1802 r., przy okazji zestawienia szkół na Warmii. W 1827 do szkoły uczęszczało 108 dzieci, a językiem wykładowym był polski. W 1853 r. do szkoły uczęszczały także dzieci z Biesówka i Zarębca. W tym czasie było 77 uczniów, a nauka odbywała się po polsku i po niemiecku. Nauczycielem religii był "Stefan Behrendt". W 1935 była to szkoła z dwoma nauczycielami i 77 dzieci.
Po II wojnie światowej szkoła podstawowa w Biesowie została uruchomiona 27 sierpnia 1945 roku.
Od 1890 działała tu biblioteka Towarzystwa Czytelni Ludowych, obejmująca swoim zasięgiem całą parafię w Biesowie. W 1890 bibliotekarzem był "Antoni Sokołowski", a później – Piotr Langkau. W 1920 założono we wsi polską bibliotekę. W latach 1920-1939 w Biesowie działał mąż zaufania Związku Polaków w Niemczech.
W roku 2005 i 2007 Biesowo zajęło pierwsze miejsce w konkursie "Czysta i estetyczna zagroda – estetyczna wieś", organizowanym przez Związek Gmin Warmińsko-Mazurskich.
Od 2007 w sierpniu w Biesowie odbywa się duża regionalna impreza kulinarna – Warmińska Uczta Pierogowa, mająca na celu propagowanie produktu regionalnego – tradycyjnego pieroga warmińskiego.
Zabytki.
Neogotycki kościół z 1911 (proj. Fritz Heitmann), ze sklepieniem krzyżowo-żebrowym i witrażami, wybudowano na miejscu wcześniejszej świątyni. W bogatym wnętrzu przetrwał do dziś barokowy krucyfiks, dziesięć barokowych świeczników, rzeźba "Madonna z Dzieciątkiem", gotycko-renesansowy kielich z 1606, a także zegar z XVIII wieku. Świątynia posiada wieżę o charakterystycznym zwieńczeniu w postaci latarenki na dwuspadowym dachu.
We wsi znajduje się też zabytkowy młyn z XIX wieku oraz kamienica z tego samego okresu. Przy drodze klasycystyczna kaplica, w pobliżu Biesowa znajduje się kurhan z pozostałością kamiennej okładziny.
Inne atrakcje.
Od kilku lat cyklicznie latem w Biesowie odbywa się Warmińska Uczta Pierogowa. W programie są kiermasze pierogów, konkursy, występy, zwyczaje warmińskie. Można spróbować pierogów z różnymi farszami, m.in.: z kapustą i grzybami, szlacheckich, warmińskich, ruskich, z kurkami, ze szczupakiem, ze szpinakiem, z mięsem, z owocami na słodko i dużo, dużo więcej. W roku 2014 VIII Warmińską Ucztę Pierogową odwiedzili m.in. Urszula Pasławska, podsekretarz stanu w Ministerstwie Skarbu Państwa, Jacek Protas, marszałek województwa i Janusz Sypiański, przewodniczący zarządu ZGW-M.
Demografia.
W czasie zajęcia Warmii przez elektora brandenburskiego przeprowadzono spis powszechny. W tym czasie Biesowo liczyło 14 gospodarstw chłopskich, nie wliczając w to zagrodników i chałupników. W 1783 roku w Biesowie było 41 budynków mieszkalnych. Liczba mieszkańców: w 1820 – 234 osób, w 1848 – 399, w 1939 – 657, w 1998 – 353.

</doc>
<doc id="350650" url="https://pl.wikipedia.org/wiki?curid=350650" title="Biesówko">
Biesówko

Biesówko – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec. Wieś znajduje się w historycznym regionie Warmia.
Leży w pobliżu południowego końca jeziora Tejstymy. Przez wieś przebiega droga gminna Biesowo- Kikity. W wiosce znajduje się zabytkowa neogotycka kapliczka z 1825 z dzwonnicą oraz cmentarzyk prawosławny z okresu pierwszej wojny światowej. Na północ od wioski znajduje się kompleks leśny leśnictwa Kikity. 
Historia.
Wieś lokowana 24 lipca 1354 na prawie chełmińskim, jako wieś szlachecka. Dwaj rycerze, bracia "Mikołaj" i "Santirme", wnieśli roszczenia do wsi Wojnity, która należała do biskupa. Powoływali się na przywilej biskupa warmińskiego Henryka Fleminga. Spór zakończył się decyzją sądu polubownego, który polecił biskupowi warmińskiemu Janowi z Miśni dać w drodze odszkodowania wspomnianym braciom obszar podwójnej wielkości w innym miejscu. Biskup wyznaczył 60 włók ziemi, z których rycerze wydzielili 20 włók na własny folwark (późniejsze Biesówko) oraz 40 włók przeznaczyli na wieś czynszową (Biesowo) i osadzili chłopów. Osadnicy byli zobowiązani do pracy w Biesówku i otrzymali 10 lat wolnizny. Rycerze zobowiązani byli do jednej służby zbrojnej w czasie wojny oraz czynszu rekognicyjnego i płużnego. Osadzeni chłopi zobowiązani byli do pracy przy budowie i naprawie zamków biskupów. W drodze łaski zapewniono ich, że nie będą wzywani do prac przy zamku w odległym Braniewie. Wspomnianym rycerzom przysługiwało sądownictwo niższe, prawo połowu ryb w Jeziorze Tejstymy oraz uzyskali przywilej do młynu na prawie chełmińskim wraz z niewielkim ogrodem (przywilej odnowiony w 1412 r.).
W 1486 r. Biesówko wraz z Biesowem przeszło w posiadanie kapituły dobromiejskiej. Biesówko – dotychczasowy majątek szlachecki – zmienione zostało w wieś czynszową.
W latach 1975–1998 miejscowość należała administracyjnie do województwa olsztyńskiego.

</doc>
<doc id="350651" url="https://pl.wikipedia.org/wiki?curid=350651" title="Biestrzykowice">
Biestrzykowice

Biestrzykowice (niem. "Eckersdorf") – wieś w Polsce, w województwie opolskim, w powiecie namysłowskim, w gminie Świerczów.
W latach 1945–1954 siedziba gminy Biestrzykowice.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie'go miejscowość występuje pod dwiema polskimi nazwami Biestrzykowic i Bierstrzkowice, a także niemiecką Eckersdorf. Spis geograficzno-topograficzny miejscowości leżących w Prusach z 1835 roku, którego autorem jest J. E. Muller notuje polską nazwę miejscowości Bierstrzkowice i niemiecką nazwę Eckersdorf. Wymienia także okoliczne folwarki: Zdąb, Kuźnica, Rozny Wolwark i młyn o nazwie Rogalsky Młyn.
Nazwa miejscowości powstała od starogermańskiego imienia. Początkowa nazwa Biezstryksdorf została spolonizowana do Biestrzykowic, by następnie regermanizować nazwę i utworzyć Eckersdorf.
15 marca 1947 r. ustalono urzędową polską nazwę miejscowości – Biestrzykowice, określając drugi przypadek jako Biestrzykowic, a przymiotnik – biestrzykowicki.
Zabytki.
Do wojewódzkiego rejestru wpisane są:
Inne.
W miejscowości znajduje się przystanek kolejowy Biestrzykowice.

</doc>
<doc id="350652" url="https://pl.wikipedia.org/wiki?curid=350652" title="Biestrzyków">
Biestrzyków

Biestrzyków (niem. "Eckersdorf") – wieś w Polsce położona w województwie dolnośląskim, w powiecie wrocławskim, w gminie Siechnice.
W latach 1975–1998 miejscowość administracyjnie należała do województwa wrocławskiego, przed rokiem 1945 nosiła niem. nazwę "Eckersdorf".
Biestrzyków ma sołectwo wspólne ze znajdującymi się pół kilometra na północ Radomierzycami. Obie wsie graniczą na wschodzie z Żernikami Wrocławskimi i Iwinami i leżą tuż za południową granicą Wrocławia.
Zabytki.
Do wojewódzkiego rejestru zabytków wpisana jest:

</doc>
<doc id="350653" url="https://pl.wikipedia.org/wiki?curid=350653" title="Biestrzyków Mały">
Biestrzyków Mały

Biestrzyków Mały – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350654" url="https://pl.wikipedia.org/wiki?curid=350654" title="Biestrzyków Wielki">
Biestrzyków Wielki

Biestrzyków Wielki – wieś w Polsce położona w województwie łódzkim, w powiecie radomszczańskim, w gminie Kobiele Wielkie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350655" url="https://pl.wikipedia.org/wiki?curid=350655" title="Biestrzynnik">
Biestrzynnik

Biestrzynnik (niem. "Ringwalde") – wieś w Polsce, położona w województwie opolskim, w powiecie opolskim, w gminie Ozimek, nad strugą Libawą.
W latach 1975–1998 wieś położona była w ówczesnym województwie opolskim.
W Biestrzynniku znajdują się m.in.: publiczna szkoła podstawowa, pomnik upamiętniający mieszkańców miejscowości poległych na obu wojnach światowych (odpowiednio 19 i 51) i stawy powyrobiskowe.
Nazwa.
Nazwa miejscowości wywodzi się od śląskiego określenia na pierścień – "biestrzyń" i jest związana być może z pierwotnym układem zabudowy miejscowości. Natomiast według niemieckiego językoznawcy Heinricha Adamy’ego nazwa pochodzi od słowa "trzcina". Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Biestrzynik" podając jej znaczenie "Schilfrohrort" czyli po polsku "Miejscowość trzcin".
Na przestrzni wieków nazwa ulegała zmianie, a odnotowane warianty to: Biestrzinick (1679), Biestynnik (1742), Biessdrzinnick (1783), Biestrczinek (1845), Biestrzinnik (1864). W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod nazwą "Biestrzinnik".
W 1932 roku niemiecka administracja zmieniła nazwę miejscowości na nową, całkowicie niemiecką - "Ringwalde".
Historia.
Najstarsza znana wzmianka o miejscowości (występującej wówczas pod nazwą Biestrzinick) pochodzi z 1679 r. i mówi ona o tym, że 12 mieszkańców Biestrzynnika zapłaciło proboszczowi ze Szczedrzyka po 1 srebrnym groszu. Mieszkańcy zajmowali się wypalaniem węgla drzewnego i wydobywaniem piasku dla okolicznych hut; w Biestrzynniku znajdowała się huta szkła „Solarnia”.
W 1823 r. w miejscowości wybudowano szkołę katolicką; przy budowie pomagali także mieszkańcy okolicznych miejscowości, dlatego do szkoły uczęszczali także uczniowie z Dylaków, Kadłuba Turawskiego i Szczedrzyka. W drugiej połowie XIX w. w Biestrzynniku znajdował się m.in. młyn wodny.
Podczas plebiscytu w 1921 r. z 284 osób głosujących 125 (ok. 44,0%) oddało głos za przynależnością do Polski. W 1933 r. powołano w miejscowości jednostkę straży pożarnej. Remiza dla jednostki została wybudowana w 1909 r.; w późniejszym okresie podjęto budowę nowej, większej remizy, jednak nie została ona ukończona. W okresie rządów NSDAP planowano budowę drogi, prowadzącej od Ozimka, przez Biestrzynnik, do Kadłuba Turawskiego. Na wytyczonej trasie wysypano wstępnie kamienie i wybudowano most nad Libawą, jednak ostatecznie plany uległy zmianie i droga przechodzi przez sąsiednie Dylaki. W 1938 r. erygowano parafię katolicką w Dylakach, włączając do niej m.in. Biestrzynnik; wcześniej miejscowość należała do parafii w Szczedrzyku.
W 1973 r. otwarto w Biestrzynniku nową szkołę. W 1975 r. mieszkanki miejscowości utworzyły zespół folklorystyczny Dzióbki.
Demografia.
W latach 1723–1725 w Biestrzynniku było 8 mieszkańców, posiadających 6,5 łana ziemi. W 1865 r. w miejscowości było 11 wolnych zagrodników, 48 chałupników i 41 chałupników wygonowych. W 1902 r. w Biestrzynniku prenumerowano 4 egzemplarze prasy polskiej.
Zabytki.
"Katalog zabytków sztuki w Polsce" z 1968 r. wymienia znajdującą się w miejscowości drewnianą chałupę (nr 36), konstrukcji wieńcowej (zrębowej), pobieloną, zbudowaną na przełomie XVIII i XIX w. 2-traktową, z sienią przy dłuższym boku, z dachem 2-spadowym (siodłowym) krytym strzechą.

</doc>
<doc id="350656" url="https://pl.wikipedia.org/wiki?curid=350656" title="Bieszewo">
Bieszewo

Bieszewo – osada borowiacka w Polsce położona w województwie kujawsko-pomorskim, w powiecie tucholskim, w gminie Cekcyn.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 231 mieszkańców. Jest siódmą co do wielkości miejscowością gminy Cekcyn.

</doc>
<doc id="350657" url="https://pl.wikipedia.org/wiki?curid=350657" title="Bieszkowice">
Bieszkowice

Bieszkowice (dodatkowa nazwa w j. , ) – wieś kaszubska w Polsce, położona w województwie pomorskim, w powiecie wejherowskim, w gminie Wejherowo. Leży na obszarze leśnym Trójmiejskiego Parku Krajobrazowego przy drodze wojewódzkiej nr 218. 
W latach 1975–1998 miejscowość administracyjnie należała do województwa gdańskiego. 
Wieś jest siedzibą sołectwa Bieszkowice, w którego skład wchodzą: Cierznia, Krystkowo, Piecewo i Pińskie oraz osada Piekiełko. 
Podczas zaboru pruskiego wieś nosiła nazwę niemiecką "Bieschkowitz". Podczas okupacji niemieckiej nazwa "Bieschkowitz" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Beschenfeld".
Na zachód od Bieszkowic znajdują się jeziora Bieszkowickie i Zawiad, a nieco dalej Rębówko. Przez wieś prowadzi turystyczny "Szlak Wejherowski", który na wschód od Bieszkowic krzyżuje się ze "Szlakiem Zagórskiej Strugi".

</doc>
<doc id="350658" url="https://pl.wikipedia.org/wiki?curid=350658" title="Bieszków Dolny">
Bieszków Dolny

Bieszków Dolny – wieś w Polsce położona w województwie mazowieckim, w powiecie szydłowieckim, w gminie Mirów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Edwarda w Gąsawach Rządowych.
Historia.
Według "Słownika geograficznego Królestwa Polskiego" Bieszków Dolny (wtedy "Bieszków") był wsią w powiecie radomskim, gminie Rogów, należącą do parafii Jastrząb i położoną w odległości 28 wiorst od Radomia. Bieszków posiadał 44 domy, 394 mieszkańców, 721 morg., młyn wodny i wiatrak. 
W roku 1827 Bieszków był wsią rządową z 35 domami i 260 mieszkańcami. 
W roku 1569 Bieszków (wówczas "Bieskow") należał do klucza iłżeckiego, dóbr biskupa krakowskiego i miał wtedy 17 półłanków i 2 komory.

</doc>
<doc id="350659" url="https://pl.wikipedia.org/wiki?curid=350659" title="Bieszków Górny">
Bieszków Górny

Bieszków Górny (do 1569 "Bieskow", 1569–XX w. "Bieszków)" – wieś w Polsce położona w województwie mazowieckim, w powiecie szydłowieckim, w gminie Mirów.
Pierwotnie miejscowość nosiła nazwę "Bieskow". Najprawdopodobniej pochodzi ona od s.–pol. "bies", czyli "diabeł". Najdawniejsza wzmianka o wsi pochodzi z 1569, występując jako jedna z miejscowości klucza iłżeckiego dóbr biskupstwa krakowskiego. Mogła wtedy liczyć ok. 133–140 mieszkańców. W 1827 została sekularyzowana, przechodząc na własność skarbu Królestwa Polskiego. Na początku XIX w. liczyła ok. 245 mieszkańców. W 1864 Bieszków wszedł w skład gminy Rogów, powiatu radomskiego w guberni radomskiej (od 1918 w województwie kieleckim). Na przełomie XIX i XX w. liczyła 394 mieszkańców (1900). Znajdowały się tutaj dwa młyny, wodny i wiatrowy. Między 1900 a 1939 z gruntów wsi Bieszków wyłączono Bieszków Dolny, pozostałej części nadając nazwę "Bieszków Górny". W latach 1975–1998 miejscowość administracyjnie należała do województwa radomskiego.
Uczniowie objęci rejonizacją oświaty, uczęszczają do Publicznej Szkoły Podstawowej w Bieszkowie Dolnym.
Wierni Kościoła rzymskokatolickiego należą do parafii św. Jana Chrzciciela w Jastrzębiu, a Kościoła mariawickiego do parafii Przemienienia Pańskiego w Wierzbicy.

</doc>
<doc id="350660" url="https://pl.wikipedia.org/wiki?curid=350660" title="Bietowo">
Bietowo

Bietowo – wieś kociewska w Polsce położona w województwie pomorskim, w powiecie starogardzkim, w gminie Lubichowo przy drodze wojewódzkiej nr . Wieś jest siedzibą sołectwa "Bietowo", w którego skład wchodzi także miejscowość Kaliska.
W latach 1975–1998 miejscowość administracyjnie należała do województwa gdańskiego.

</doc>
<doc id="350661" url="https://pl.wikipedia.org/wiki?curid=350661" title="Bięcino">
Bięcino

Bięcino (kaszb. "Bicëno", niem. "Benzin") – wieś-ulicówka w Polsce położona w województwie pomorskim, w powiecie słupskim, w gminie Damnica.
W latach 1975–1998 miejscowość administracyjnie należała do województwa słupskiego.
Inne miejscowości z prefiksem Będzin: Będzin, Będzino

</doc>
<doc id="350662" url="https://pl.wikipedia.org/wiki?curid=350662" title="Bińcze">
Bińcze

Bińcze (niem. Bärenwalde) – wieś w Polsce położona w województwie pomorskim, w powiecie człuchowskim, w gminie Czarne przy drodze wojewódzkiej nr 201.
W latach 1954-1959 wieś była siedzibą gromady Bińcze. W latach 1975–1998 miejscowość administracyjnie należała do województwa słupskiego.
Ok. 1,4 km na północ od wsi przebiega rzeka Szczyra.
Historia.
Wieś powstała w wyniku karczunku puszczy, Krzyżacy w roku 1397 nadali prawa dokumentem lokacyjnym, w którym zasadźca, pochodzący prawdopodobnie z Niemiec Stefan z Götzendorfu, otrzymał 84 włóki, sięgające do jeziora Trzcinnego. Jest to pierwszy znany dokument dotyczący wsi Bińcze. Po odzyskaniu Pomorza Gdańskiego przez Polskę w roku 1466 była to własność szlachecka.
Prywatna wieś szlachecka "Bincze" położona była w drugiej połowie XVI wieku w województwie pomorskim.
Do roku 1945 wieś nosiła nazwę Bärenwalde. Nazwa przejściowa Barwice, od roku 1946 Bińcze. Do roku 1954 w gminie Cierznie. Od roku 1954 była tu siedziba Gromadzkiej Rady narodowej, a w skład gromady wchodziły wsie: Bińcze, Biernatka, Olszynowo. Od roku 1972 w gminie Czarne.
W 1955 roku przed miejscową szkołą podstawową odsłonięto obelisk ku czci żołnierzy radzieckich z 19 armii II Frontu Białoruskiego, którzy zginęli podczas zdobywania wsi 25 lutego 1945 roku.
Zabytki.
Według rejestru zabytków NID na listę zabytków wpisane są:
Sport.
Początki zorganizowanej działalności sportowej w Bińczu datuje się na rok 1968. Przy szkole podstawowej zaczęły odbywać się zajęcia w ramach SKS, a z uwagi na zainteresowanie starszej młodzieży w październiku 1968 roku założono klub sportowy LZS SKRA Bińcze. Pierwotnie wiodącymi dyscyplinami były piłka ręczna oraz siatkówka. Współcześnie w ramach rozgrywek LZS pod tą samą nazwą funkcjonuje stowarzyszenie i drużyna piłki nożnej.
Ochotnicza Straż Pożarna.
We wsi Bińcze znajduje się jednostka OSP Bińcze wchodząca w skład Krajowego Systemu Ratowniczo – Gaśniczego. 
Na wyposażeniu jednostki są dwa wozy: średni wóz gaśniczy GBA 3/16 Volvo FL 280 oraz specjalny lekki wóz do ratownictwa technicznego Ford Transit. Poprzedni średni wóz, Star 266 w zabudowie Dragon trafił do OSP Małe Gacno .

</doc>
<doc id="350663" url="https://pl.wikipedia.org/wiki?curid=350663" title="Biórków Mały">
Biórków Mały

Biórków Mały – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość administracyjnie należała do województwa krakowskiego.Integralna część miejscowości: Wiktoryjka.
Historia.
Biórków Mały powstał z poplebańskich gruntów Biórkowa Wielkiego w 1868 roku. Wieś wówczas była określana jako Birkowski Wysiółek o powierzchni około 61 mórg, liczyła 11 domów, w których mieszkało 70 osób. Należał wówczas do powiatu miechowskiego, gmina Wierzbno par. Birków.
26 maja 1988 r. została założona Ochotnicza straż pożarna w Biórkowie Małym – jednostka otrzymała osobowość prawną. 22 października 1995 r. oddano do użytku Dom Strażaka (remizę).

</doc>
<doc id="350664" url="https://pl.wikipedia.org/wiki?curid=350664" title="Biórków Wielki">
Biórków Wielki

Biórków Wielki – wieś w Polsce położona w województwie małopolskim, w powiecie proszowickim, w gminie Koniusza.
W czasie funkcjonowania gromad wieś była siedzibą gromady Biurków Wielki. W latach 1975–1998 miejscowość administracyjnie należała do województwa krakowskiego.
Integralną częścią miejscowości jest Wysiółek Biórkowski.
Nazwa miejscowości.
Pochodzenie nazwy Biórków Wielki, wcześniej – Birków, jest patronimiczne: od nazwy osobowej "Birek", wywodzącej się być może od "bierać", "birać", por. prasłowiańskie "*birati" a. "*bьrati" – "ujmować, chwytać, zabierać", a także stanowiącej zdrobnienie imienia Biernat (Bernard). W XV wieku właścicielem wsi był Jan Birkowski herbu Topór. Wcześniej spotykane nazwy to m.in. Bircow, Byrkow, Byrow, Byorkow, Bierków, Birków, Birków Wielki.
Historia.
Początki osadnictwa w Biórkowie Wielkim sięgają przełomu XII i XIII wieku. Przypuszcza się, że król Władysław Łokietek osadził ją na prawie niemieckim i podarował swojemu rycerzowi Wilczko, który pomógł mu w stłumieniu buntu. Wilczko z Birkowa był później podstolim a następnie kasztelanem sandomierskim. Kazimierz Wielki mianował Wilczka burgrabią zamku w Kazimierzu Dolnym. Pierwsza wzmianka w zachowanych dokumentach o wsi pochodzi z roku 1374. Jest to krótki opis parafii w Biórkowie w spisie świętopietrza. Źródła z 1385 r. wymieniają istniejący tu drewniany kościół pod wezwaniem Wniebowzięcia Najświętszej Maryi Panny.
W XV wieku Biórków Wielki był własnością rodu Birkowskich herbu Topór, o czym wspomina Jan Długosz w swoim dziele "Liber Beneficiorum". W XVI wieku rządzili tu Szembekowie herbu Szembek, a następnie inni szlachcice.
W 1633 r. w miejscu zniszczonej świątyni zbudowano zachowany do dziś kościół pod wezwaniem Wniebowzięcia Najświętszej Maryi Panny. W tym okresie założono przy kościele szkółkę parafialną dla dzieci wiejskich. W 1782 roku założono we wsi cmentarz parafialny.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="350665" url="https://pl.wikipedia.org/wiki?curid=350665" title="Biskupiec-Kolonia Druga">
Biskupiec-Kolonia Druga

Biskupiec-Kolonia Druga – osada w Polsce położona w województwie warmińsko-mazurskim, w powiecie olsztyńskim, w gminie Biskupiec.
W latach 1975–1998 miejscowość należała administracyjnie do województwa olsztyńskiego.

</doc>
<doc id="350666" url="https://pl.wikipedia.org/wiki?curid=350666" title="Biskupnica">
Biskupnica

Biskupnica (niem. "Bischofswalde," kaszb. "Biskùpnica") – wieś w Polsce położona w województwie pomorskim, w powiecie człuchowskim, w gminie Człuchów przy trasie linii kolejowej Człuchów-Szczecinek. Wieś jest siedzibą sołectwa "Biskupnica", w którego skład wchodzi również miejscowość Gębarzewo.
Przy północnej części wsi przepływa początkowy odcinek rzeki Szczyra.
Wieś królewska starostwa człuchowskiego w województwie pomorskim w drugiej połowie XVI wieku. W latach 1945-54 siedziba gminy Łoża. W latach 1975–1998 miejscowość administracyjnie należała do województwa słupskiego.
W Biskupnicy znajduje się rzymskokatolicki kościół filialny pw. Podwyższenia Krzyża Świętego, neoromański, z kostki granitowej, zbudowany w 1885 jako ewangelicki. Wcześniej stał tu drewniany kościół szachulcowy, konstrukcji słupowo–ramowej. z 2 poł. XVIII w., nazywany "kaszubskim". Został rozebrany w 1991 r.

</doc>
<doc id="350667" url="https://pl.wikipedia.org/wiki?curid=350667" title="Biskupów">
Biskupów

Biskupów (niem. "Bischofswalde") – wieś w Polsce, położona w województwie opolskim, w powiecie nyskim, w gminie Głuchołazy, na Przedgórzu Paczkowskim na północny zachód od Głuchołaz, nad rzeką Morą.
W latach 1954-1961 wieś należała i była siedzibą władz gromady Biskupów, po jej zniesieniu w gromadzie Burgrabice. W latach 1975–1998 wieś administracyjnie należała do ówczesnego województwa opolskiego.
Wieś ma charakter łańcuchówki. We wsi znajdują się m.in. graniczny kamień biskupi z datą 1738 r. oraz kamieniołomy.
Według danych z 2011 roku miejscowość zamieszkiwało 844 osób.
Nazwa.
W 1231 r. miejscowość została wymieniona pod nazwą Bissopeswalde (pol. biskupi las). Obecną nazwę wsi zatwierdzono administracyjnie 12 listopada 1946.
Historia.
Miejscowość wzmiankowana była w 1231 r. jako posiadłość biskupów wrocławskich.
Zabytki.
Na listę zabytków Narodowego Instytutu Dziedzictwa wpisany jest:
Klasztor benedyktynów.
W Biskupowie znajduje się klasztor benedyktynów – jeden z trzech w Polsce; pozostałe znajdują się w Tyńcu i Lubiniu. Klasztor został wybudowany w 1912 r. przez Siostry Służebniczki Najświętszej Maryi Panny Niepokalanie Poczętej.
Inne.
We wsi znajduje się przystanek kolejowy Biskupów.

</doc>
<doc id="350668" url="https://pl.wikipedia.org/wiki?curid=350668" title="Biszcza">
Biszcza

Biszcza (do 30 grudnia 1999 "Biszcza Pierwsza") – wieś w Polsce położona w województwie lubelskim, w powiecie biłgorajskim, w gminie Biszcza. Leży na Płaskowyżu Tarnogrodzkim, nad rzeką Łazowną.
Wieś królewska Biescza, położona była w 1589 roku w starostwie niegrodowym krzeszowskim w ziemi przemyskiej województwa ruskiego. 
W latach 1954–1972 wieś należała i była siedzibą władz gromady Biszcza. W latach 1975–1998 miejscowość administracyjnie należała do województwa zamojskiego. Miejscowość jest siedzibą gminy wiejskiej Biszcza. Według Narodowego Spisu Powszechnego (III 2011 r.) liczyła 1876 mieszkańców i była największą miejscowością gminy.
W obszar wsi wchodzą:
Historia.
Biszcza powstała na przełomie XV i XVI wieku jako część "starostwa krzeszowskiego", z którym w 1588 roku została oddana przez Sejm kanclerzowi Janowi Zamoyskiemu i jego spadkobiercom. W dokumentach jeszcze do połowy XVIII miejscowość funkcjonuje pod nazwą Biescza. Wieś, położona w powiecie przemyskim, była własnością Stanisława Koniecpolskiego, została spustoszona w czasie najazdu tatarskiego w 1672 roku. Do XX wieku Biszcza była ośrodkiem klucza dóbr ordynackich, a 1 stycznia 1867 została stolicą gminy w nowo utworzonym powiecie biłgorajskim.
W czasie okupacji hitlerowskiej, hitlerowcy wymordowali biszczańskich Żydów, natomiast polskich mieszkańców wysiedlono. Na ich miejsce, również przymusowo, sprowadzeni zostali przez Niemców Ukraińcy. We wsi powstał posterunek Ukraińskiej Policji Pomocniczej. 
Po II wojnie światowej w Biszczy powstało duże Państwowe Gospodarstwo Rolne.
Znane osoby.
W Biszczy urodziła się w 1949 roku Genowefa Tokarska, od 2007 wojewoda lubelski, a wcześniej wielokrotny wójt gminy Biszcza.
Infrastruktura i kultura.
Biszcza składa się z dwóch części – Biszczy-Osiedla (dawniej "Biszczy Pierwszej") na południu Biszczy-Kolonii (dawniej "Biszczy Drugiej") na północy oraz Biszczy-Trzeciej zwanej "Kopytkiem". Miejscowość liczy około 2000 mieszkańców. W Biszczy znajduje się Gminny Ośrodek Zdrowia, poczta, przedszkole i szkoła podstawowa. Działa tu Gminny Ośrodek Kultury (z zespołem śpiewaczym "Rutyna") oraz Gminna Biblioteka Publiczna. Sport oparty jest o drużynę piłki nożnej "Albatros".
Zabytki i turystyka.
Głównym zabytkiem Biszczy jest kościół parafialny pw. Najświętszego Serca Jezusa z 1912 (lub 1911). Wzniesiony jako cerkiew prawosławna, w 1919 roku został zrewindykowany na rzecz Kościoła katolickiego. We wsi znajdują się czynne cmentarze prawosławny oraz rzymskokatolicki.
W centrum wsi, przed Urzędem Gminy znajduje się pomnik ku czci legionistów poległych w wojnie polsko-bolszewickiej w 1920 roku. Epitafium na budynku Urzędu Gminy upamiętnia pacyfikację mieszkańców wsi w 1945 r.
W Biszczy mieści się także prywatne muzeum militariów Antoniego Kurowskiego, dowódcy plutonu kawalerzystów im. 3 Pułku Ułanów Śląskich (tzw. "Izba Pamięci").
Okolice Biszczy mają warunki naturalne do rozwoju turystyki wypoczynkowej i agroturystyki. Biszcza praktycznie nie posiada bazy noclegowej; najbliższe ośrodki zapewniające nocleg i wyżywienie znajdują się w Żarach i w Wólce Biskiej, bądź w Tarnogrodzie.
Szlaki turystyczne.
 Rowerowy "Szlak im. Józefa Złotkiewicza"

</doc>
<doc id="350669" url="https://pl.wikipedia.org/wiki?curid=350669" title="Biszewo">
Biszewo

Biszewo – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Trójcy Przenajświętszej w Dziadkowicach.

</doc>
<doc id="350670" url="https://pl.wikipedia.org/wiki?curid=350670" title="Bisztynek-Kolonia">
Bisztynek-Kolonia

Bisztynek-Kolonia – kolonia w Polsce położona w województwie warmińsko-mazurskim, w powiecie bartoszyckim, w gminie Bisztynek.
W latach 1975–1998 miejscowość administracyjnie należała do województwa olsztyńskiego.

</doc>
<doc id="350671" url="https://pl.wikipedia.org/wiki?curid=350671" title="Bitkowo (powiat gołdapski)">
Bitkowo (powiat gołdapski)

Bitkowo (niem. "Bittkowen") – wieś w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Wieś lokowana w dniu 4 lutego 1562 roku na prawie lennym, przez księcia Albrechta, który zapisał staroście z Insterburga - von Kittlitzowi - 50 włók lasu oraz 50 włók ziemi z karczmą. 
W pierwszej połowie XX w. - jak wynika z zachowanych dokumentów - w Bitkowie była jednoklasowa szkoła, a wieś podlegała administracyjnie pod Mieruniszki. Najbliższy kościół parafialny znajdował się w Górnem w powiecie gołdapskim. 
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Bittkowen" została w 1938 r. zastąpiona przez administrację nazistowską sztuczną formą "Bittkau".
W 1938 Bitkowo razem z majątkiem ziemskim Ślepowo liczyło 222 mieszkańców. 
Bibliografia:

</doc>
<doc id="350672" url="https://pl.wikipedia.org/wiki?curid=350672" title="Bity Kamień">
Bity Kamień

Bity Kamień – wieś w Polsce położona w województwie podlaskim, w powiecie sokólskim, w gminie Dąbrowa Białostocka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Ofiarowania Najświętszej Maryi Panny w Różanymstoku.

</doc>
<doc id="350673" url="https://pl.wikipedia.org/wiki?curid=350673" title="Bizoręda">
Bizoręda

Bizoręda – wieś w Polsce położona w województwie świętokrzyskim, w powiecie jędrzejowskim, w gminie Sobków.
W latach 1975–1998 miejscowość administracyjnie należała do województwa kieleckiego. 
Pod koniec XIX w. we wsi był wówczas modrzewiowy lamus zwany zborem bracipolskich.
Demografia.
Dane z 31 grudnia 2013 r.:
Historia wieków średnich.
Między XII a XVI wiekiem wieś znana jako Birozęda 12,5 km na NE od Jędrzejowa .
Nazwy lokalne miejscowości używane w dokumentach.
1256 Brezerenda, Bossoranda, Byeszoranda, Byeszorąda, Biezoranda, Bieszioranda, Biesiorada, Biedolęda .
Podległość administracyjna świecka i kościelna.
1540 podlega administracyjnie: powiat chęciński, parafia Mokrsko ; 1581 powiat ksiąski, parafia Mokrsko ; 1598 parafia Brzegi powiat chęciński .
Topografia, granice.
W latach 1470–1480 młyn klasztoru jędrzejowskiego w borze nad rz. Nidą koło Laskowa i Tarszawy (DLb. 3 s. 372); 1540 mały bór, brzeg rz. Nidy.
Kalendarium własności.
Własność klasztoru cystersów w Jędrzejowie .

</doc>
<doc id="350674" url="https://pl.wikipedia.org/wiki?curid=350674" title="Bladowo (województwo kujawsko-pomorskie)">
Bladowo (województwo kujawsko-pomorskie)

Bladowo (niem. "Bladau") – wieś w Polsce, położona w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim, przy trasie drogi wojewódzkiej nr 240.
W latach 1975–1998 miejscowość administracyjnie należała do województwa bydgoskiego. Obecnie w skład sołectwa Bladowo wchodzą również Bladowo-Wybudowanie, Nad Bladówkiem i Słupy. Według Narodowego Spisu Powszechnego (III 2011 r.) liczyła 473 mieszkańców. Jest szóstą co do wielkości miejscowością gminy Tuchola.

</doc>
<doc id="350675" url="https://pl.wikipedia.org/wiki?curid=350675" title="Bledzewko">
Bledzewko

Bledzewko – wieś w Polsce położona w województwie mazowieckim, w powiecie sierpeckim, w gminie Sierpc.
Prywatna wieś szlachecka "Bledzewo Małe" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="350676" url="https://pl.wikipedia.org/wiki?curid=350676" title="Bledzewo">
Bledzewo

Bledzewo – wieś w Polsce położona w województwie mazowieckim, w powiecie sierpeckim, w gminie Sierpc.
! SIMC !! Nazwa !! Rodzaj 
Prywatna wieś szlachecka "Bledzewo Wielkie" położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.
Działa tu Ośrodek Rekreacyjno - Wypoczynkowy PLL LOT w Bledzewie, położony 1,5 km od wsi Bledzewo nad Jeziorem Bledzewskim. We wsi znajduje się szkoła podstawowa oraz filia biblioteki publicznej w Sierpcu utworzona w 1968 na potrzeby uczniów tej szkoły.. Wieś posiada połączenie autobusowe PKS obsługiwane przez PKS w Płocku S.A. m.in. z miastem Sierpc.

</doc>
<doc id="350677" url="https://pl.wikipedia.org/wiki?curid=350677" title="Bledzianów">
Bledzianów

Bledzianów – wieś w Polsce położona w województwie wielkopolskim, w powiecie ostrzeszowskim, w gminie Ostrzeszów.
W latach 1975–1998 miejscowość administracyjnie należała do województwa kaliskiego.
Funkcjonuje 7 podmiotów gospodarczych, ludność utrzymuje się z pracy w prywatnych gospodarstwach rolnych (nie przekraczających powierzchni 20 ha) oraz z pracy w pobliskich ośrodkach miejskich (Ostrzeszów, Ostrów Wielkopolski). Problemem bledzianowskiego rolnictwa jest brak specjalizacji gospodarstw oraz niska jakość gleb. Wieś jest podłączona do sieci wodociągowej, nie posiada jednak systemu kanalizacji. We wsi znajduje się kaplica modlitewna pod wezwaniem Matki Boskiej Bolesnej należąca do parafii pw. św. Anny w Niedźwiedziu. Proboszczem jest ks. Waldemar Wiertelak.

</doc>
<doc id="350678" url="https://pl.wikipedia.org/wiki?curid=350678" title="Blichowo">
Blichowo

Blichowo – wieś w Polsce położona w województwie mazowieckim, w powiecie płockim, w gminie Bulkowo.
Wieś szlachecka położona była w drugiej połowie XVI wieku w ziemi wyszogrodzkiej.
W latach 1954–1972 wieś należała i była siedzibą władz gromady Blichowo. W latach 1975–1998 miejscowość administracyjnie należała do województwa płockiego.
Opis.
W Blichowie znajdują się między innymi: Szkoła Podstawowa im. Armii Krajowej, klub Ambra, Ochotnicza Straż Pożarna, kościół, cmentarz, biblioteka, osiedla domków jednorodzinnych, piekarnia i wytwórnia makaronów.
We wsi znajduje się parafia pw. św. Anny z drewnianym zabytkowym kościołem, wzniesionym w latach 1725-1728 na miejscu starszego, z fundacji Marianny ze Skarbków i Andrzeja Zaborowskich.

</doc>
<doc id="350679" url="https://pl.wikipedia.org/wiki?curid=350679" title="Blinek">
Blinek

Blinek – wieś w Polsce położona w województwie wielkopolskim, w powiecie grodziskim, w gminie Rakoniewice.
W okresie zaboru pruskiego Blinek należał do ówczesnego powiatu babimojskiego w rejencji poznańskiej.
W czasie Wielkiego Księstwa Poznańskiego (1815-1848) wieś wzmiankowana jako Blenki należała do rakoniewickiego okręgu policyjnego powiatu babimojskiego i stanowiła część majątku Wioska, który należał wówczas do Gersdorfa. Według spisu urzędowego z 1837 roku Blenki liczyły 199 mieszkańców, którzy zamieszkiwali 31 dymów (domostw).
Pod koniec XIX wieku Blinek (niemiecka nazwa "Blenke") liczył 37 domostw i 234 mieszkańców, z czego 232 było ewangelikami, a 2 katolikami. W latach 1975–1998 miejscowość administracyjnie należała do województwa poznańskiego.
Rejestr wojewódzki nie obejmuje (2014) żadnych zabytków w miejscowości. Znajdują się tu jednak pozostałości cmentarza ewangelickiego.

</doc>
<doc id="350680" url="https://pl.wikipedia.org/wiki?curid=350680" title="Blinno">
Blinno

Blinno – wieś w Polsce położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.

</doc>
<doc id="350681" url="https://pl.wikipedia.org/wiki?curid=350681" title="Blinów Drugi">
Blinów Drugi

Blinów Drugi – wieś w Polsce położona w województwie lubelskim, w powiecie kraśnickim, w gminie Szastarka.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Szastarka. Według Narodowego Spisu Powszechnego (III 2011 r.) wieś liczyła 496 mieszkańców.

</doc>
<doc id="350682" url="https://pl.wikipedia.org/wiki?curid=350682" title="Blinów Pierwszy">
Blinów Pierwszy

Blinów Pierwszy – wieś w Polsce położona w województwie lubelskim, w powiecie kraśnickim, w gminie Szastarka.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Szastarka. Według Narodowego Spisu Powszechnego (III 2011 r.) wieś liczyła 683 mieszkańców.
W Blinowie, od 1971 działa zespół śpiewaczo-obrzędowy „Blinowianki”.

</doc>
<doc id="350683" url="https://pl.wikipedia.org/wiki?curid=350683" title="Bliskowice">
Bliskowice

Bliskowice – wieś w Polsce położona w województwie lubelskim, w powiecie kraśnickim, w gminie Annopol.
Wieś szlachecka położona była w drugiej połowie XVI wieku w powiecie urzędowskim województwa lubelskiego. W latach 1975–1998 miejscowość administracyjnie należała do województwa tarnobrzeskiego.
Miejscowość położona przy drodze wojewódzkiej nr 824.
Wieś stanowi sołectwo gminy Annopol.Według Narodowego Spisu Powszechnego (III 2011 r.) wieś liczyła 263 mieszkańców. 

</doc>
<doc id="350684" url="https://pl.wikipedia.org/wiki?curid=350684" title="Bliszczyce">
Bliszczyce

Bliszczyce (cz. "Bližčice" albo "Blížčice", czasami "Blýžvice", niem. "Bleischwitz") – wieś w Polsce położona w województwie opolskim, w powiecie głubczyckim, w gminie Branice, w południowo-wschodniej części Gór Opawskich, nad rzeką Opawą.
Geografia.
Miejscowość znajduje się w Obszarze Chronionego Krajobrazu Rejon Mokre – Lewice. Leży na terenie Nadleśnictwa Prudnik (obręb Prudnik).
W kierunku miejscowości Ciermięcice znajduje się wzniesienie Barania Kopa (też Ciermięcicka Góra, tzw. Czeska Górka lub Czeska Góra, cz. "Obecní kopec", niem. "Gemeinde Berg") o wysokości 411,3 m n.p.m. Barania Kopa jest na szlaku turystycznym im. Bronisława Juzwiszyna. W latach 1742–1959 przez jej szczyt przebiegała granica państwa, a od 1959 cała należy do Polski. W latach 80. i 90. znajdował się tutaj wyciąg orczykowy o długości 300 metrów.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Bliesczic" oraz nazwą zgermanizowaną "Bleischwitz". Obecną nazwę wsi zatwierdzono administracyjnie 12 listopada 1946.
Historia.
Do głosowania podczas plebiscytu na Górnym Śląsku uprawnione były w Bliszczycach 1044 osoby, z czego 762, ok. 73,0%, stanowili mieszkańcy (w tym 721, ok. 69,1% całości, mieszkańcy urodzeni w miejscowości). Oddano 1041 głosów (ok. 99,7% uprawnionych), w tym 1041 (100%) ważnych; za Niemcami głosowało 1041 osób (100%), a za Polską 0 osób (0,0%).
W latach 1945–1989 stacjonowała w Bliszczycach strażnica Wojsk Ochrony Pogranicza. W 1992 roku strażnica została odtworzona przez Straż Graniczną i funkcjonowała do 1997 roku, kiedy to została przeniesiona do miejscowości Branice i w 1998 roku rozformowana.
Zabytki.
Do wojewódzkiego rejestru zabytków wpisany jest:

</doc>
<doc id="350685" url="https://pl.wikipedia.org/wiki?curid=350685" title="Blizanów">
Blizanów

Blizanów – wieś w Polsce, w Kaliskiem, nad Prosną, w województwie wielkopolskim, w powiecie kaliskim, siedziba gminy Blizanów.
Do 1954 Blizanów był siedzibą gminy Brudzew. W latach 1954–1972 wieś należała i była siedzibą władz gromady Blizanów. W latach 1975–1998 wieś administracyjnie należała do województwa kaliskiego.

</doc>
<doc id="350686" url="https://pl.wikipedia.org/wiki?curid=350686" title="Blizanówek">
Blizanówek

Blizanówek – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość administracyjnie należała do województwa kaliskiego.

</doc>
<doc id="350687" url="https://pl.wikipedia.org/wiki?curid=350687" title="Blizianka">
Blizianka

Blizianka – wieś w Polsce położona w województwie podkarpackim, w powiecie strzyżowskim, w gminie Niebylec.
Miejscowość jest siedzibą parafii pod wezwaniem Podwyższenia Krzyża Świętego, należącej do dekanatu Czudec, diecezji rzeszowskiej.
Wieś liczy 406 mieszkańców.
Historia.
Według lokalnych przekazów, wieś założyli Kozacy wzięci w niewolę, których osadzono na tych terenach. Informacja ta nie jest zawarta jednak w żadnych źródłach historycznych. Początki miejscowości sięgają panowania Władysława Jagiełły. Od XV wieku należała ona do rodu Machowskich. Pierwsza wzmianka o Bliziance pojawiła się w 1491 roku w dokumentach sądowych, jej właścicielem był wtedy Piotr Machowski.
W roku 1581 wieś liczyła 3,5 łana powierzchni. Zamieszkiwało ją 11 kmieci, 7 komorników i rzemieślnik z rodzinami.
W latach 1785-87 w Bliziance znajdowały się 43 domostwa zamieszkiwane przez 285 osób. Przeciętny chłop posiadał wtedy 17,9 mórg ziemi. Spośród mieszkańców powyżej 9 roku życia, 13 osób było wyznania mojżeszowego, 12 - rzymskokatolickiego, 205 - grekokatolickiego.
W latach 1841-1890 wieś znalazła się w posiadaniu rodu Zaklików. 
W 1890 roku właścicielem miejscowości był ród Zborowskich. Znajdowała się tu wówczas karczma i dwa folwarki - dworski i popi.
W 1943 roku rodziny żydowskie zamieszkujące wieś zostały wywiezione do getta w Rzeszowie.
Po II wojnie światowej grekokatolicy zostali wysiedleni z Blizianki w głąb Związku Radzieckiego lub na Ziemie Odzyskane.
W latach 1975–1998 miejscowość administracyjnie należała do województwa rzeszowskiego.
Cerkiew grekokatolicka.
W 1865 roku na miejscu starej cerkwi wybudowano nową pw. Zaśnięcia Przenajświętszej Bogarodzicy. Jej proboszczem w latach 1896-1926 był ks. Jarosław Mironowicz, a w latach 1936-1944 - o. Eugeniusz Uscki. Na północny wschód od świątyni znajdował się cmentarz. Po II wojnie światowej budynek przemieniono w kościół rzymskokatolicki.
W okresie dwudziestolecia międzywojennego majątek cerkiewny liczył 15,56 hektarów pól, 1,13 hektara łąk, 1,73 hektara pastwiska i 0,16 hektara lasów, rozmieszczony on był w Bliziance oraz w sąsiedniej Gwoździance.
Oświata.
We wsi funkcjonuje Szkoła Podstawowa im. Krzysztofa Kamila Baczyńskiego, którą założono w 1904 roku. W 1972 roku oddano do użytku nowy budynek szkolny wraz z mieszkaniami dla nauczycieli.
Kultura.
We wsi działa Koło Gospodyń Wiejskich oraz Ochotnicza Straż Pożarna.

</doc>
<doc id="350688" url="https://pl.wikipedia.org/wiki?curid=350688" title="Blizienko">
Blizienko

Blizienko – wieś w Polsce położona w województwie kujawsko-pomorskim, w powiecie wąbrzeskim, w gminie Książki. 
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 190 mieszkańców. Jest piątą co do wielkości miejscowością gminy Książki.

</doc>
<doc id="350689" url="https://pl.wikipedia.org/wiki?curid=350689" title="Blizin">
Blizin

Blizin – wieś w Polsce położona w województwie łódzkim, w powiecie piotrkowskim, w gminie Wola Krzysztoporska. 
W latach 1975–1998 miejscowość administracyjnie należała do województwa piotrkowskiego.
Według Słownika geograficznego Królestwa Polskiego, w 1827 roku Blizin posiadał 21 domostw i 140 mieszkańców.
5 września 1939 wkraczający do wsi żołnierze Wehrmachtu zamordowali dwóch mieszkańców, Walentego Ciesielczyka i Antoniego Masiorka.

</doc>
<doc id="350690" url="https://pl.wikipedia.org/wiki?curid=350690" title="Blizne Jasińskiego">
Blizne Jasińskiego

Blizne Jasińskiego – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
Historia.
Do 1952 roku miejscowość należała do gminy Blizne. W latach 1975–1998 miejscowość administracyjnie należała do województwa warszawskiego. Wieś powstała w XIX wieku po podziale dóbr babickich, przy czym wieś Blizne podzielona została między Jasińskich i Łaszczyńskich. 
Blizne Jasińskiego znajduje się na północ od drogi wojewódzkiej nr 580 z Warszawy przez Leszno do Żelazowej Woli i Sochaczewa, Blizne Łaszczyńskiego znajduje się po obydwu stronach tej drogi (na wschód od Blizne Jasińskiego). Obecnie jest to wieś granicząca z warszawską dzielnicą Bemowo i rejonie tym powstają ostatnio osiedla niskich bloków mieszkalnych. Wieś z produkcji rolniczej przestawia się na handel i usługi (hurtownia materiałów budowlanych, kwiatów sztucznych itp.).
Zabytki.
W Bliznem Jasińskiego zachował się przynajmniej jeden zabytkowy wiejski dom drewniany, przypominający stylem architekturę kurpiowską.
Komunikacja.
Blizne Jasińskiego położone jest przy drodze wojewódzkiej nr 580 wiodącej z Warszawy do Sochaczewa. Przez miejscowość przebiegają trasy linii autobusowych przewoźników prywatnych oraz podmiejskich obsługiwanych przez ZTM: 714 (przez ulicę Hubala-Dobrzańskiego) oraz 719 i 729 (przez ulicę Warszawską).

</doc>
<doc id="350691" url="https://pl.wikipedia.org/wiki?curid=350691" title="Blizne Łaszczyńskiego">
Blizne Łaszczyńskiego

Blizne Łaszczyńskiego – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
Historia.
Wieś powstała w XIX wieku po podziale dóbr babickich, przy czym wieś Blizne podzielona została między Jasińskich i Łaszczyńskich. W latach 1975–1998 miejscowość administracyjnie należała do województwa warszawskiego.
Lokalizacja.
Blizne Łaszczyńskiego znajduje się po obydwu stronach drogi wojewódzkiej nr 580 (część południowa w większości jest niezabudowana) z Warszawy przez Leszno do Żelazowej Woli i Sochaczewa.
19 stycznia 2011 została oddana do użytku trasa ekspresowa S8, która przechodzi z północy na południe przez Blizne Łaszczyńskiego. Trasa ta stanowi część Ekspresowej Obwodnicy Warszawy. Na terenie miejscowości, na przecięciu z drogą wojewódzką nr 580 znajduje się jedna z części zespolonego węzła Warszawa – Bemowo. Druga część węzła znajduje się na skrzyżowaniu z ul. Lazurową w Warszawie.
Obecnie jest to wieś granicząca z Warszawą, z dzielnicą Bemowo od strony północnej, wschodniej i południowej. Od zachodu graniczy z wsiami Blizne Jasińskiego, Lubiczów i Szeligi.
Komunikacja.
Przez miejscowość prowadzą autobusowe linie przewoźników prywatnych oraz linie autobusowe podmiejskie ZTM: 714, 719, 729.

</doc>
<doc id="350692" url="https://pl.wikipedia.org/wiki?curid=350692" title="Bliźniew">
Bliźniew

Bliźniew – wieś w Polsce położona w województwie łódzkim, w powiecie sieradzkim, w gminie Wróblew.
Historia.
Bartłomiej z Bliźniowa, poseł ziemski kamieniecki, 3 lutego 1436 był obecny w Zalesiu podczas zapisu funduszu przez Teodoryka z Buczacza herbu Abdank dla proboszcza kościoła pw. św. Marii Magdaleny w Jazłowcu.
W latach 1975–1998 miejscowość administracyjnie należała do województwa sieradzkiego.

</doc>
<doc id="350693" url="https://pl.wikipedia.org/wiki?curid=350693" title="Błachów">
Błachów

Błachów (dodatkowa nazwa w j. niem. Blachow) – wieś w Polsce położona w województwie opolskim, w powiecie oleskim, w gminie Dobrodzień.
W latach 1975–1998 miejscowość administracyjnie należała do województwa częstochowskiego.

</doc>
<doc id="350694" url="https://pl.wikipedia.org/wiki?curid=350694" title="Błachta">
Błachta

Błachta – wieś w Polsce położona w województwie kujawsko-pomorskim, w powiecie chełmińskim, w gminie Lisewo.
Podział administracyjny.
W latach 1975–1998 miejscowość administracyjnie należała do województwa toruńskiego.
Krótki opis.
Wieś o obszarze 201 ha, w tym 188 ha użytków rolnych. Jest w niej 21 gospodarstw rolnych, w tym: tylko 4 o powierzchni powyżej 10 ha. Wieś liczy według Narodowego Spisu Powszechnego (III 2011 r.) 110 mieszkańców.
Nazwa.
Pierwsza znana wzmianka o miejscowości pochodzi z 1556 roku. Nazwę miejscowości zapisano jako "Blachta". W późniejszych dokumentach polskich z XVII i XVIII wieku występuje jako "Płachta, Płachty". W dokumentach niemieckich do 1920 roku "Błachta". W latach 1939–1945 obowiązywała nazwa "Blechtfeld".
Historia.
W czasach krzyżackich własność zakonu w komturii papowskiej. Od 1466 r. własność króla polskiego, który w 1505 r. podarował biskupstwu chełmińskiemu Papowo i przyległe do niego wsie i folwarki. Na przełomie XVI i XVII wieku należała do dóbr stołowych biskupów chełmińskich. Biskupi do 1772 r. wydzierżawiali Błachtę szlachcie w zamian za obowiązek służby wojskowej oraz symboliczną daninę w postaci pszczelego wosku.
Znani dzierżawcy Błachty:
Po I rozbiorze Polski wieś została odebrana biskupstwu i przeszła na własność pruskiego skarbu państwa. Następnie sprzedana w prywatne ręce rodzinie niemieckiej:
Wieś była dwukrotnie zniszczona w czasie wojen szwedzkich, po raz pierwszy w latach 1655-1660. Po trzeciej wojnie ze Szwedami w latach 1702-1709 wieś całkowicie wyludniona. Pierwsze znane nazwiska chłopskie pochodzą ze spisu z 1773 roku: Górnicki, Krasowski, Jaworski, Małecki, Mroziński i Włosowski.
W 1946 roku majątek rozparcelowano i utworzono 27 gospodarstw o obszarze od 5 do 8 ha.
Demografia.
Liczba ludności XVIII - XXI w.

</doc>
<doc id="350695" url="https://pl.wikipedia.org/wiki?curid=350695" title="Bładnice Dolne">
Bładnice Dolne

Bładnice Dolne – wieś w Polsce położona w województwie śląskim, w powiecie cieszyńskim, w gminie Skoczów, należąca wraz z Bładnicami Górnymi do sołectwa Bładnice, 619 mieszkańców.
Historia.
Bładnice po raz pierwszy wzmiankowane zostały w 1416 r. w dokumencie kancelaryjnym księcia cieszyńskiego Bolesława I. Wieś była własnością szlachecką włączoną do Nierodzimia, siedziby właściciela. Jeden z nich, Jeremiasz Czamer, w latach 1608-1609 wydzielił część Nierodzimia i Bładnic swojej żonie i synowi. W następnych latach właściciele zmieniali się częściej. Pod koniec XVIII wieku zakupił je cieszyński książę i włączył do Komory Cieszyńskiej.
W 1782 r. Bładnice Dolne (wraz z Górnymi) miały 193 mieszkańców, z tego 53 katolików i 140 protestantów.
W 1840 ewangelicki ksiądz Karol Kotschy założył w Bładnicach Dolnych tzw. "Syberię" – szkołę dla luterańskich dzieci, która funkcjonowała tu jedynie cztery lata, po czym została przeniesiona do Skoczowa.
Według austriackiego spisu ludności z 1900 w 26 budynkach w Bładnicach Dolnych na obszarze 221 hektarów mieszkało 195 osób, co dawało gęstość zaludnienia równą 88,2 os./km². z czego wszyscy byli polskojęzyczni, 71 (36,4%) mieszkańców było katolikami a 124 (63,6%) ewangelikami. Do 1910 roku liczba mieszkańców wzrosła do 204 osób, z czego wszyscy dalej byli polskojęzyczni, 61 (29,9%) było katolikami a 143 (70,1%) ewangelikami.
W latach 1975–1998 miejscowość administracyjnie należała do województwa bielskiego.

</doc>
<doc id="350696" url="https://pl.wikipedia.org/wiki?curid=350696" title="Bładnice Górne">
Bładnice Górne

Bładnice Górne – wieś w Polsce położona w województwie śląskim, w powiecie cieszyńskim, w gminie Skoczów, należąca wraz z Bładnicami Dolnymi do sołectwa Bładnice, 87 mieszkańców.
Historia Bładnich Górnych jest ściśle związana z pobliskim Nierodzimiem, który od 1974 stanowi część miasta Ustroń. Wcześniej Bładnice Górne znajdowały się w jego granicach i nigdy nie stanowiły samodzielnej gminy. 
W 1782 r. Bładnice Górne (wraz z Dolnymi) miały 193 mieszkańców, z tego 53 katolików i 140 protestantów.
Według austriackiego spisu ludności z 1900 w 14 budynkach w Bładnicach Górnych będących wówczas gminą katastralną Nierodzimia mieszkało 122 osób, z czego wszyscy byli polskojęzyczni, 33 (27%) mieszkańców było katolikami a 89 (73%) ewangelikami. Do 1910 roku liczba mieszkańców spadła do 87 osób, z czego wszyscy dalej byli polskojęzyczni, 30 (34,5%) było katolikami a 57 (65,5%) ewangelikami.
W latach 1975–1998 miejscowość administracyjnie należała do województwa bielskiego.

</doc>
<doc id="350697" url="https://pl.wikipedia.org/wiki?curid=350697" title="Błaki">
Błaki

Błaki – wieś w Polsce położona w województwie wielkopolskim, w powiecie nowotomyskim, w gminie Miedzichowo, otoczona lasami.
W pobliżu wsi wypływa Sucha, dopływ Czarnej Wody. 
Wieś dawniej nazywała się Suche Holendry, a niemiecką nazwą było Blake i istniała przynajmniej pod koniec XVIII wieku. Nazwa Błaki istniała pod koniec XIX wieku. Wchodziła w skład powiatu bukowskiego z siedzibą w Lutomyślu (Nowym Tomyślu). Należała wtedy do dóbr lwóweckich, a jej właścicielem był Melchior Korzbok Łącki. Wieś obejmowała obszar 499 ha i liczyła 35 dymów (domostw) i 255 mieszkańców, z czego 7 było wyznania katolickiego.
W latach 1975–1998 miejscowość administracyjnie należała do województwa gorzowskiego.
W 2011 Błaki liczyły 24 mieszkańców. We wsi znajduje się kapliczka z figurą Maryi wybudowana pod koniec XIX wieku z kamieni polnych.

</doc>
<doc id="350698" url="https://pl.wikipedia.org/wiki?curid=350698" title="Błaskowizna">
Błaskowizna

Błaskowizna – wieś w Polsce położona w województwie podlaskim, w powiecie suwalskim, w gminie Jeleniewo.
W latach 1975–1998 miejscowość administracyjnie należała do województwa suwalskiego.

</doc>
<doc id="350699" url="https://pl.wikipedia.org/wiki?curid=350699" title="Błaszków">
Błaszków

Błaszków – wieś w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość administracyjnie należała do województwa kieleckiego.
Na terenie wsi Błaszków, jak i ogólnie, w całym rozległym rejonie (Odrowąż, Samsonów, Stąporków, Końskie) występują gleby niskiej jakości, niesprzyjające rozwojowi rolnictwa. Okolice te obfitowały za to w rozległe lasy, występują tu lokalne złoża ubogich rud żelaza. Przez wieś płynie rzeka Czarna Konecka. Stwarzało to od dawna dogodne warunki do powstawania i rozwoju prymitywnej metalurgii.
Pierwsze zachowane wzmianki o osadzie pochodzą z końca XV wieku – znajdują się w dokumentach dotyczących kuźnic powstałych w tych okolicach: w Błaszkowie, Błotnicy, Czarnej, Duraczowie i kuźnicy Stąpor (według ówczesnej pisowni Stampor – prawdopodobnie chodzi o dzisiejszy Stąporków).
We wsi, na istniejącym stopniu wodnym, jeszcze po II wojnie funkcjonował młyn.
Wierni kościoła rzymskokatolickiego należą do parafii św. Jacka i św. Katarzyny w Odrowążu.

</doc>
<doc id="350700" url="https://pl.wikipedia.org/wiki?curid=350700" title="Bławaty">
Bławaty

Bławaty – wieś w Polsce położona w województwie kujawsko-pomorskim, w powiecie mogileńskim, w gminie Strzelno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 150 mieszkańców. Jest 21. co do wielkości miejscowością gminy Strzelno.

</doc>
<doc id="350702" url="https://pl.wikipedia.org/wiki?curid=350702" title="Błaziny Dolne">
Błaziny Dolne

Błaziny Dolne – wieś w Polsce położona w województwie mazowieckim, w powiecie radomskim, w gminie Iłża.
Do 1954 roku istniała gmina Błaziny. W latach 1975–1998 miejscowość administracyjnie należała do województwa radomskiego.
Przez wieś przepływa rzeka Błazinka. Podczas II wojny światowej na terenie miejscowości powstały składowiska broni i amunicji wojsk niemieckich. W miejscowości znajduje się sklep spożywczo-monopolowy, świetlica wiejska, boisko sportowe, szkoła podstawowa oraz stacja benzynowa. Kiedyś było też kółko rolnicze. Do leśnictwa Błaziny należy rezerwat przyrody Piotrowe Pole. We wsi znajduje się jeden z ostatnich kowali w Polsce.
Wierni kościoła rzymskokatolickiego należą do parafii św. Andrzeja Boboli w Koszarach lub do parafii Wniebowzięcia Najświętszej Maryi Panny w Iłży.

</doc>
<doc id="350703" url="https://pl.wikipedia.org/wiki?curid=350703" title="Błaziny Górne">
Błaziny Górne

Błaziny Górne – wieś w Polsce położona w województwie mazowieckim, w powiecie radomskim, w gminie Iłża.
Do 1954 roku istniała gmina Błaziny. W latach 1975–1998 miejscowość administracyjnie należała do województwa radomskiego.
Przez wieś przechodzi żółty szlak turystyczny ze Starachowic do Iłży.
Wierni kościoła rzymskokatolickiego należą do parafii św. Andrzeja Boboli w Koszarach lub do parafii Wniebowzięcia Najświętszej Maryi Panny w Iłży.

</doc>
<doc id="350704" url="https://pl.wikipedia.org/wiki?curid=350704" title="Błażejki">
Błażejki

Błażejki – wieś w Polsce, położona w województwie lubelskim, w powiecie łukowskim, w gminie Stoczek Łukowski.
W latach 1975–1998 miejscowość administracyjnie należała do województwa siedleckiego.
W 1660 roku wieś wchodziła w skład starostwa Latowicz.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim.

</doc>
<doc id="350705" url="https://pl.wikipedia.org/wiki?curid=350705" title="Błażejowice Dolne">
Błażejowice Dolne

Błażejowice Dolne (dodatkowa nazwa w j. niem. Blaschewitz) – wieś w Polsce, położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 150 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 9,5 km od granicy z Czechami, na Wysoczyźnie Bialskiej. Należy do Euroregionu Pradziad. Leży na terenie Nadleśnictwa Prudnik (obręb Prudnik).
Środowisko naturalne.
W Błażejowicach Dolnych panuje klimat umiarkowany ciepły. Średnia temperatura roczna wynosi +8,3 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Błażejowic Dolnych wynoszą 623 mm. Dominują wiatry zachodnie.
Nazwa.
Nazwa miejscowości pochodzi od nazwy osobowej Błażej. Końcówka „ice” charakterystyczna jest dla słowiańskich nazw patronimicznych wywodzących się od patronów rodu. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Blasieowice" oraz nazwą zgermanizowaną "Blaschewitz". Topograficzny opis Górnego Śląska z 1865 roku notuje wieś pod niemiecką nazwą "Blaschewitz", a także staropolską "Blazycowicz", pod którą po raz pierwszy została zanotowana w 1358 roku. Wymienia on również polską nazwę "Blazejowice" we fragmencie: "„Blaschewitz (1358 Blazycowicz, polnisch Blazejowice)”".
Ze względu na polskie pochodzenie nazwy nazistowska administracja III Rzeszy w latach 1936–1945 zmieniła nazwę na nową, całkowicie niemiecką – "Niederblasien". W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Błażejowice". 9 września 1947 r. nadano miejscowości nazwę "Błażejowice Dolne". 1 grudnia 2009 wprowadzono dodatkową nazwę wsi w języku niemieckim – "Blaschewitz".
Historia.
Podczas badań archeologicznych na południu Błażejowic Dolnych odkryto artefakty z epoki neolitu. Niedaleko granicy z Mochowem znaleziono 136 fragmentów grubościennych naczyń użytkowych z ceramiki, które są dowodem na obecność najstarszej środkowoeuropejskiej kultury rolniczej na tym terenie. Podczas badań zlokalizowano workowatą jamę, datowaną na okres kultury łużyckiej, a także znaleziono żelazny topór z epoki osadnictwa Śląska przez plemiona Wandalów. Inne znaleziska wskazują na to, że ludność zasiedlała teren Błażejowic Dolnych nieprzerwanie, sięgając do epoki pełnego średniowiecza.
Wieś została założona w okresie niemieckiej kolonizacji Śląska w XIII wieku. Po raz pierwszy wzmiankowana była w 1358 jako "Blazycowicz", a następnie w 1460 jako "Blazeiowitz". Ze względu na jej nazwę przypuszcza się, że jej założycielem był Błażej (Blasius, Blažej). W 1383 książę opolski Władysław II wyraził zgodę na sprzedaż wsi przez rycerza Heinricha Kuropesa na rzecz pana Adama Beesa.
W 1865 w Błażejowicach Dolnych pracowało 13 rolników, 15 ogrodników i 8 chłopów. W tym czasie znajdowała się w nich szkoła katolicka z 85 uczniami. Według spisu ludności z 1 grudnia 1910, na 338 mieszkańców Błażejowic Dolnych 14 posługiwało się językiem niemieckim, 248 językiem polskim, a 76 było dwujęzycznych. Znajdowała się tu karczma „Im Krug zum grünen Kranze” (), prowadzona przez Magdalenę Wollek.
Po I wojnie światowej we wsi powstał pomnik upamiętniający 24 mieszkańców wsi, którzy zginęli podczas niej.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Błażejowice Dolne znalazły się po stronie wschodniej, w obszarze objętym plebiscytem. Do głosowania uprawnionych było w Błażejowicach Dolnych 226 osób, z czego 149, ok. 65,9%, stanowili mieszkańcy (w tym 147, ok. 98,7% całości, mieszkańcy urodzeni w miejscowości). Oddano 224 głosy (ok. 99,1% uprawnionych), w tym 224 (100%) ważne; za Niemcami głosowało 210 osób (ok. 93,8%), a za Polską 14 osób (ok. 6,3%).
W czasie II wojny światowej, 18 marca 1945 Armia Czerwona okrążyła kilka niemieckich dywizji w Głogówku, Leśniku, Błażejowicach Dolnych, Zawadzie, Mionowie, Wilkowie i Wierzchu. Tego dnia niemieckie dowództwo zarządziło skoncentrowanie sił w okolicach Błażejowic Dolnych, Mionowa i Zawady. W Błażejowicach Dolnych stacjonowały jednostki 20 Estońskiej Dywizji Grenadierów SS, a 19 marca znajdował się tu punkt dowodzenia 344 Dywizji Piechoty. Wieś była przepełniona uchodźcami, taborem i kolumnami wozów z bagażem i zaopatrzeniem. Co kwadrans była ostrzeliwana przez radziecki samolot myśliwski. Późnym wieczorem 19 marca, Błażejowice Dolne zostały opuszczone przez niemieckich żołnierzy, uchodźców i większość mieszkańców, a wieś zajęli żołnierze Armii Czerwonej.
Po wyparciu oddziałów niemieckich wieś została przejęta przez polską administrację. Mieszkańcom Błażejowic Dolnych, posługującym się dialektem śląskim bądź znającym język polski, pozwolono pozostać we wsi po otrzymaniu polskiego obywatelstwa.
W latach 1945–1950 Błażejowice Dolne należały do województwa śląskiego, a od 1950 do województwa opolskiego. W latach 1945–1954 wieś należała do gminy Gostomia, w latach 1954–1959 była siedzibą gromady Błażejowice, a w latach 1959–1972 należała do gromady Mochów. Podlegała urzędowi pocztowemu w Białej.
Z inicjatywy Powiatowej i Miejskiej Biblioteki w Prudniku oraz Prezydium Gromadnej Rady Narodowej, w 1956 powstała w Błażejowicach Dolnych biblioteka. W 1957 w północno-zachodniej części wsi wybudowano remizę Ochotniczej Straży Pożarnej. Na przełomie lat 70. i 80. XX wieku założono tu Rolniczą Spółdzielnię Produkcyjną.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Kapuściołrzy".
Zabytki.
Do wojewódzkiego rejestru zabytków wpisana jest:
Zgodnie z gminną ewidencją zabytków w Biedrzychowicach chronione są ponadto:
Kultura.
W Błażejowicach Dolnych działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.
Religia.
Katolicy z Błażejowic Dolnych należą do parafii Trójcy Świętej i Matki Bożej Częstochowskiej w Mochowie (dekanat Głogówek). W centrum wsi znajduje się kaplica św. Jana Nepomucena z wieżą dzwonniczą, zbudowana na przełomie XVIII i XIX wieku. Ponadto, we wsi stoi kaplica „Św. Jana Ewangelisty” i kaplica „Dobrej Nadziei” na południowym końcu wsi, kapliczka w polu poświęcona św. Urbanowi i krzyż przydrożny.

</doc>
<doc id="350706" url="https://pl.wikipedia.org/wiki?curid=350706" title="Błażek">
Błażek

Błażek – wieś w Polsce położona w województwie lubelskim, w powiecie janowskim, w gminie Batorz.
W latach 1954-1959 wieś należała i była siedzibą władz gromady Błażek, po jej zniesieniu w gromadzie Batorz. W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 703 mieszkańców i była drugą co do wielkości miejscowością gminy Batorz. Wieś jest sołectwem.

</doc>
<doc id="350707" url="https://pl.wikipedia.org/wiki?curid=350707" title="Błażków">
Błażków

Błażków – wieś w Polsce położona w województwie lubelskim, w powiecie łukowskim, w gminie Wola Mysłowska.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Niepokalanego Serca Najświętszej Maryi Panny w Wilczyskach.

</doc>
<doc id="350708" url="https://pl.wikipedia.org/wiki?curid=350708" title="Błażowa Dolna">
Błażowa Dolna

Błażowa Dolna – wieś w Polsce położona w województwie podkarpackim, w powiecie rzeszowskim, w gminie Błażowa.
W latach 1975–1998 miejscowość administracyjnie należała do województwa rzeszowskiego.

</doc>
<doc id="350709" url="https://pl.wikipedia.org/wiki?curid=350709" title="Błażowa Górna">
Błażowa Górna

Błażowa Górna – wieś w Polsce położona w województwie podkarpackim, w powiecie rzeszowskim, w gminie Błażowa.
W latach 1975–1998 miejscowość administracyjnie należała do województwa rzeszowskiego.

</doc>
<doc id="350710" url="https://pl.wikipedia.org/wiki?curid=350710" title="Błądkowo">
Błądkowo

Błądkowo – wieś w Polsce położona w województwie zachodniopomorskim, w powiecie łobeskim, w gminie Dobra.
Przez wieś przepływa struga Dobra. Przysiółkiem wsi jest Kościelnik.
W latach 1945–1954 istniała gmina Błądkowo.
Według danych z 1 stycznia 2011 roku wieś liczyła 164 mieszkańców. 
W miejscowości zachowała się wieża dawnego kościoła, zniszczonego w 1945 i do tej pory nieodbudowanego, mimo inicjatyw mieszkańców z l. 70. i 80., kiedy stały jeszcze mury obiektu.

</doc>
<doc id="350711" url="https://pl.wikipedia.org/wiki?curid=350711" title="Błądzikowo">
Błądzikowo

Błądzikowo (kaszb. "Błądzëkòwò", niem. "Blansekow") – wieś kaszubska w Polsce położona w województwie pomorskim, w powiecie puckim, w gminie Puck.
Wieś klasztoru kartuzów w Kartuzach w powiecie puckim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.

</doc>
<doc id="350712" url="https://pl.wikipedia.org/wiki?curid=350712" title="Błądzim (powiat świecki)">
Błądzim (powiat świecki)

Błądzim – wieś w Polsce położona w województwie kujawsko-pomorskim, w powiecie świeckim, w gminie Lniano.
Koło wsi przebiega dawna magistrala węglowa, obecnie linia kolejowa nr 201: Nowa Wieś Wielka Bydgoszcz Wschód Towarowa – Wierzchucin – Kościerzyna – Gdynia Port Centralny, na 63 km której znajduje się przystanek kolejowy o tej samej nazwie. Błądzim oddalony jest o 42,0 km koleją (od stacji Bydgoszcz Wschód Towarowa), a 50,5 km szosą na północ od Bydgosczy, przy skrzyżowaniu dróg wojewódzkich nr: 239, łączącej Błądzim ze Świeciem przez Lniano, Drzycim, Laskowice i 240 łączącej Świecie z Chojnicami przez Tucholę. Wieś położona jest w otoczeniu pól uprawnych i lasów stanowiących skraj Borów Tucholskich nad trzema połączonymi jeziorami: Wielkim Błądzimskim (Swiętym), Dąbrową i Ostrowickim.
W latach 1975–1998 miejscowość administracyjnie należała do województwa bydgoskiego.
Ludność.
Położenie na skraju Borów Tucholskich powoduje, że mieszają się tutaj dwie etniczne grupy Pomorza: borowiacy i kociewiacy. Obecnie większość mieszkańców stanowi ludność napływowa z innych terenów regionu, lecz są również rodziny mieszkające tu od wielu pokoleń.
Obecnie (III 2011 r.), według Narodowego Spisu Powszechnego, we wsi mieszka 610 osób. Jest drugą co do wielkości miejscowością gminy Lniano.
Historia.
Pierwsze informacje dotyczące wsi pochodzą już z 1400 roku. Sama nazwa wbrew pozorom nie pochodzi od "błądzenia", lecz od imienia "Błądzym", chociaż jedna z miejscowych legend mówi, że w tych okolicach zabłądził wysłannik królewski z Krakowa do Gdańska.
Wieś zasłynęła na początku XX wieku dzięki Pawłowi Gackowskiemu, który podobnie jak wielkopolski Drzymała, zbudował "dom na kółkach" przypominający cygański wóz mieszkalny i przez kilka lat procesował się o pozwolenie budowy domu na zakupionej ziemi. Nie skapitulował przed pogróżkami zaborcy, znosił szykany pruskich władz i policji, wykazał hart ducha i gorący patriotyzm. Podczas uroczystości święta ludowego 1966 roku dla uczczenia jego pamięci, ludowcy odsłonili obelisk z okolicznościowym napisem.
"Konstanty Januszewski – ur. 10.12.1886 r. Wykształcenie: szkoła powszechna, oraz kursy społeczno – gospodarcze. Właściciel gospodarstwa rolnego o. 50 ha ziemi. Od lat młodzieńczych interesował się życiem społeczno – kulturalnym. Brał udział w występach teatralnych w Błądzimiu. Był jednym z fundatorów i budowniczych Kościoła w Rykowisku oraz Remizy Straży Pożarnej w Błądzimiu. Był również pierwszym prezesem Straży Pożarnej w Błądzimiu. W latach 1924 -1935 pełnił funkcję sołtysa gminy, a później gromady Błądzim. Przez krótki okres był również wójtem gminy Lniano. Był członkiem Związku Powstańczych Wojaków O.K VIII, członkiem Kółka PCK, członkiem L.O.P.P., członkiem Kółka Rolniczego, Radcą Pomorskiej Izby Rolniczej oraz prezesem Sekcji Osadniczej. Był aktywnym działaczem ludowym w woj. Pomorskim. Należał do PSL „Piast” a następnie SL. W latach 1924 – 1939 radny Sejmiku Powiatowego oraz Województwa. Od chwili powstania Rady Gminy w Lnianie tj. 1926 r. Był jej radnym aż do 1939 r. W 1930 r. Uzyskał mandat poselski z ramienia PSL „ Piast". 20.10.1939 roku został aresztowany w Błądzimiu przez Selbschutz i osadzony w Zakładzie Psychiatrycznym w Świeciu. Został rozstrzelany 24.10.1939 r. w Mniszku."
W 2000 r. z inicjatywy mieszkańców został ufundowany pomnik upamiętniający cześć Konstantego Januszewskiego.
W roku 1923 w pobliskim zajeździe powstał kościółek św. Rocha. W starym barokowym ołtarzu pochodzącym z XVIII wieku znajduje się obraz znanego pomorskiego malarza Bartłomieja Strobla przedstawiający koronację NMP, namalowany w 1640 roku. Poprzedni proboszcz, a zarazem zapalony myśliwy wzbogacił wnętrze kościoła o liczne myśliwskie akcesoria. Humorystycznie można potraktować skórę dzika leżącą w konfesjonale (wygląda jak skóra z... diabła).
W roku 1970 na jednej z prywatnych posesji znaleziono urnę z prochami pierwszych osadników. Obecnie można ją zobaczyć w bydgoskim muzeum.
Turystyka.
W Błądzimiu znajdują się dwa jeziora: pierwsze, jezioro Wiejskie oraz drugie, Jezioro Błądzimskie, nazywane również Jeziorem Świętym. Świętym, ponieważ wedle legendy w miejscu dzisiejszego jeziora miał się znajdować Kościół. Ze względu na brak zakładów przemysłowych w całej okolicy zobaczyć można nie zmienioną zbytnio przez działalność człowieka przyrodę.
Na tle innych miejscowości turystycznych w Borach Tucholskiech wieś wyróżniają krzyże umiejscowione przy każdym wjeździe do miejscowości.
We wsi, dzięki inicjatywie poprzedniej pani sołtys zrobiono drogę krzyżową z dużych kamieni wyciągniętych z pól przez okolicznych rolników, nazywaną przez niektórych "Błądzimską Kalwarią", biegnącą z kościoła w Rykowisku przez Nowe Osiedle w Błądzimu do Groty NMP.
W okolicy około 3 km od wsi znajduje się rezerwat Cisów Staropolskich im. Leona Wyczółkowskiego we Wierzchlesie.
Korzystnym uwarunkowaniem rozwoju turystyki krajoznawczej jest wyznaczenie szlaków turystycznych:

</doc>
<doc id="350713" url="https://pl.wikipedia.org/wiki?curid=350713" title="Błąkały">
Błąkały

Błąkały, (niem. "Blindgallen", 1938-1945 "Schneegrund") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.
Wieś założona w drugiej połowie XVI w. W pobliżu znajduje się przełom rzeki Błędzianki oraz widok na wzgórza Puszczy Rominckiej.
We wsi w latach 1926 - 1944 istniała stacja kolejowa Błąkały na linii Pobłędzie - Botkuny.
Podczas akcji germanizacyjnej nazw miejscowych i fizjograficznych historyczna nazwa niemiecka "Blindgallen" została w 1938 r. zastąpiona przez administrację nazistowską sztuczną formą "Schneegrund".
Do zabytków zaliczyć należy cmentarz ewangelicki (nr ew. NID A-2847). 

</doc>
<doc id="350714" url="https://pl.wikipedia.org/wiki?curid=350714" title="Błenna">
Błenna

Błenna – wieś w Polsce, położona w województwie kujawsko-pomorskim, w powiecie włocławskim, w gminie Izbica Kujawska.
Struktura.
W latach 1954-1971 wieś należała i była siedzibą władz gromady Błenna, po jej zniesieniu w gromadzie Izbica Kujawska. W latach 1975–1998 miejscowość należała administracyjnie do województwa włocławskiego. Do końca 2010 r. w obrębie Błenny wyróżnione były 2 części miejscowości – Błenna Druga i Błenna Pierwsza, jednak zostały one zniesione z dniem 1 stycznia 2011 r. Według Narodowego Spisu Powszechnego (III 2011 r.) liczyła 381 mieszkańców. Jest największą miejscowością gminy Izbica Kujawska.
Kościół.
Kościół parafialny Świętej Małgorzaty i Michała Archanioła zbudowany został w 1861, jednak pierwsze wzmianki o świątyni pochodzą już z 1517. Wewnątrz znajduje się m.in. rokokowa chrzcielnica, obrazy: Pieta z XVIII wieku w rokokowej ramie, Święty Izydor z początków XIX wieku, stacje Drogi Krzyżowej z połowy XIX wieku oraz 2 rokokowe rzeźby świętych patronów. Parafia Błenna należy administracyjnie do dekanatu izbickiego (diecezja włocławska).

</doc>
<doc id="350715" url="https://pl.wikipedia.org/wiki?curid=350715" title="Błędnica (wieś)">
Błędnica (wieś)

Błędnica – wieś w Polsce położona w województwie mazowieckim, w powiecie ostrowskim, w gminie Małkinia Górna.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Najświętszego Serca Pana Jezusa w Małkini Górnej.

</doc>
<doc id="350716" url="https://pl.wikipedia.org/wiki?curid=350716" title="Błędostowo">
Błędostowo

Błędostowo – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.
Parafia.
Wieś jest siedzibą parafii Nawiedzenia NMP w Smogorzewie Pańskim (dekanat serocki, diecezja płocka). W Błędostowie również znajduje się kościół parafialny.
Parafia Smogorzewo powstała przed r. 1436. Obecny kościół pochodzi z XIX w.
Do parafii należą miejscowości: Białe Błoto, Błędostowo, Budy Ciepielińskie, Ciepielin, Dąbrowa, Gatka, Kantor, Łosewo, Powielin, Smogorzewo Pańskie, Smogorzewo Włościańskie, Zalesie.
W parafii działają: Akcja Katolicka, Rada Duszpastersko-Gospodarcza, Koła Żywego Różańca, asysta procesyjna, grupa ministrantów, schola. Parafia liczy 770 osób. 

</doc>
<doc id="350717" url="https://pl.wikipedia.org/wiki?curid=350717" title="Błędowa Tyczyńska">
Błędowa Tyczyńska

Błędowa Tyczyńska – wieś w Polsce położona w województwie podkarpackim, w powiecie rzeszowskim, w gminie Chmielnik.
Miejscowość jest siedzibą parafii pod wezwaniem Matki Bożej Królowej Polski, należącej do dekanatu Tyczyn, diecezji rzeszowskiej.
Wieś, położona w powiecie przemyskim, była własnością Jana Klemensa Branickiego, jej posesorem był Jan Łowiecki, została spustoszona w czasie najazdu tatarskiego w 1672 roku.

</doc>
<doc id="350718" url="https://pl.wikipedia.org/wiki?curid=350718" title="Błędowa Zgłobieńska">
Błędowa Zgłobieńska

Błędowa Zgłobieńska – wieś w Polsce, położona w województwie podkarpackim, w powiecie rzeszowskim, w gminie Świlcza. Leży 11 km na zachód od Rzeszowa.
W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii pod wezwaniem św. Wojciecha, należącej do dekanatu Rzeszów Zachód, diecezji rzeszowskiej.
Sołtysem wsi jest Stanisława Szmigiel.
Historia.
Lokacja Błędowej miała miejsce w 1. ćwierci XV wieku. Od 1438 r. wieś wchodziła w skład klucza zgłobieńskiego, należącego do rycerza Spytka z Tarnowa. W poł. XV wieku wieś należała do Jana Zgłobieńskiego, po nim do Spytka Jarosławskiego i Matwieja Wodziczki. W XVI -XVII w. klucz zgłobieński, a z nim i Błędowa, przechodził kolejno w ręce Odrowążów i Jordanów. W wieku XVIII władali tu Ciecierscy, a po nich Teodor i Antoni Lubomirscy, właściciele Boguchwały, oraz Paweł Starzyński. Na przełomie XVIII i XIX w. dobra boguchwalskie wraz z Błędową objęli w posiadanie Konarscy. W wieku XIX właścicielami wsi zostają najpierw Straszewscy, a po nich, spowinowaceni z nimi, Jędrzejowicze. Pod koniec XIX wieku dwór i obszar dworski zostaje sprzedany i rozparcelowany.
W lutym 2018 roku, dwie mieszkanki wsi wydały książkę, która stanowi kompleksowe kompendium wiedzy o historii wsi i parafii.
Parafia.
Błędowa należała do parafii Zgłobień, później do parafii Trzciany. W 1995 r. wydzielono z parafii Trzciana i erygowano nową parafię św. Wojciecha. Parafia posiada murowany kościół, pw. św. Wojciecha, wybudowany w 1982 r. W 2015 roku do parafii wprowadzono relikwie św. Wojciecha.
Edukacja.
W szkole funkcjonuje ośmioklasowa Niepubliczna Szkoła Podstawowa, otwarta 4 września 2017, która powstała w miejscu i budynku szkoły publicznej, zamkniętej w 2013 roku.
Transport.
Przez wieś przebiegają dwie drogi powiatowe - 1388R (Trzciana – Rzeszów-Zwięczyca) oraz 1430R (Błędowa Zgł. - Niechobrz). Miejscowość położona jest 4 km od drogi krajowej nr 94, 10 km od drogi ekspresowej S19 (Nisko – Rzeszów – Barwinek) i 14 km od autostrady A4 (Kraków – granica państwa w Korczowej – ).

</doc>
<doc id="350719" url="https://pl.wikipedia.org/wiki?curid=350719" title="Błędówko">
Błędówko

Błędówko – wieś w Polsce położona w województwie mazowieckim, w powiecie nowodworskim, w gminie Pomiechówek.
Do 1952 roku miejscowość była siedzibą gminy Błędówko. W latach 1954-1961 wieś należała i była siedzibą władz gromady Błędówko, po jej zniesieniu w gromadzie Nowy Modlin. W latach 1975–1998 miejscowość administracyjnie należała do województwa warszawskiego.

</doc>
<doc id="350720" url="https://pl.wikipedia.org/wiki?curid=350720" title="Błędziszki">
Błędziszki

Błędziszki (niem. "Blindischken", 1938–1945 "Wildwinkel") – wieś w Polsce położona w województwie warmińsko-mazurskim, w powiecie gołdapskim, w gminie Dubeninki.
W latach 1975–1998 miejscowość administracyjnie należała do województwa suwalskiego.

</doc>
<doc id="350722" url="https://pl.wikipedia.org/wiki?curid=350722" title="Błociszewo">
Błociszewo

Błociszewo – wieś w Polsce, położona w województwie wielkopolskim, w powiecie śremskim, w gminie Śrem. 
W latach 1975–1998 miejscowość administracyjnie należała do województwa poznańskiego.
Wieś położona była w 1580 roku w powiecie kościańskim województwa poznańskiego.
Błociszewo jest położone 8 km od Śremu przy drodze powiatowej nr 3897 do Kościana, znajduje się na terenie Parku Krajobrazowego im. gen. Dezyderego Chłapowskiego. W centrum znajduje się skrzyżowanie z drogą powiatową nr 4069 do z Pucołowa do Kadzewa. Przez wieś przebiega Droga św. Jakuba – wielkopolski odcinek szlaku pielgrzymkowego do katedry w Santiago de Compostela w Galicji w północno-zachodniej Hiszpanii.
W dokumentach pierwsza wzmianka pochodzi z 1358 i wspomina Jakusza, z rodu Ostojów. Wieś zawsze stanowiła własność szlachecką. Najpierw właścicielami byli Błociszewscy herbu Ostoja, od XVIII wieku Kęszyccy, herbu Nałęcz. Tutaj mieszkał Daniel Kęszycki (1884-1936) – organizator powstania wielkopolskiego. W 1408 dziedzice wsi, Jan i Mikołaj Błociszewscy wybudowali pierwszy kościół, który erygował Wojciech, herbu Jastrzębiec, biskup poznański. Znajdowały się w nim dwie kaplice, w których były groby rodzinne Błociszewskich i Krzyżanowskich.
Zabytkami wsi są:
Świątkami przydrożnymi oprócz figury Matki Boskiej jest figura św. Jana Nepomucena z poł. XIX wieku stojąca przed kościołem, figura św. Rocha z 1867 przy drodze do Krzyżanowa, figura Najświętszego Serca Jezusa przy ul. Kasztanowej, figury Krzyża Świętego z 1834 przy wjeździe do parku oraz z 1949 na prywatnej posesji, figura Dzieciątka Jezus, grota Niepokalanego Serca Matki Boskiej przy kościele, cztery krzyże przydrożne: dwa przy drodze do Krzyżanowa, przy ul. Polnej oraz przy dukcie leśnym do Nochowa
We wsi znajduje się filia Biblioteki Publicznej im. Heliodora Święcickiego w Śremie, według danych z 31 grudnia 2008 znajduje się tutaj 7598 woluminów, z biblioteki korzysta 130 czytelników, którzy odwiedzili ją 1570 razy, wypożyczyli 2433 książek i 559 czasopism.
Na południe od Błociszewa znajduje się obszar źródliskowy Kanału Szymanowo-Grzybno.

</doc>
<doc id="350723" url="https://pl.wikipedia.org/wiki?curid=350723" title="Błocko">
Błocko

Błocko – wieś w Polsce położona w województwie wielkopolskim, w powiecie wolsztyńskim, w gminie Wolsztyn.
Wieś szlachecka Bloczko położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Błocko należała do wsi większych w ówczesnym powiecie babimojskim rejencji poznańskiej. Błocko należało do rakoniewickiego okręgu policyjnego tego powiatu i stanowiło część majątku Dąbrowa, który należał wówczas do Macieja Mielżyńskiego. 
W latach 1975–1998 miejscowość administracyjnie należała do województwa zielonogórskiego.
Demografia.
Według spisu urzędowego z 1837 roku Błocko liczyło 269 mieszkańców, którzy zamieszkiwali 14 dymów (domostw).
Liczba mieszkańców miejscowości w poszczególnych latach:

</doc>
<doc id="350724" url="https://pl.wikipedia.org/wiki?curid=350724" title="Błogie Rządowe">
Błogie Rządowe

Błogie Rządowe – wieś w Polsce położona w województwie łódzkim, w powiecie opoczyńskim, w gminie Mniszków.
W latach 1975–1998 miejscowość administracyjnie należała do województwa piotrkowskiego.
Wieś ma charakter typowo rolniczy. Jest położona 3 km od Zalewu Sulejowskiego. We wsi znajduje się szkoła podstawowa, a przy niej punkt przedszkolny i biblioteka.
Wierni Kościoła rzymskokatolickiego należą do parafii Narodzenia NMP i św. Mikołaja w Błogich Szlacheckich.

</doc>
<doc id="350725" url="https://pl.wikipedia.org/wiki?curid=350725" title="Błogie Szlacheckie">
Błogie Szlacheckie

Błogie Szlacheckie – wieś w Polsce położona w województwie łódzkim, w powiecie opoczyńskim, w gminie Mniszków.
W latach 1954–1972 wieś należała i była siedzibą władz gromady Błogie Szlacheckie. W latach 1975–1998 miejscowość administracyjnie należała do województwa piotrkowskiego.
Do 1945 roku istniał tu także zespół dworski z I poł. XIX wieku.
Wieś jest siedzibą rzymskokatolickiej parafii Narodzenia NMP i św. Mikołaja. Kościół pw. Narodzenia NMP i św. Mikołaja był budowany w dwóch fazach: pierwsza, barokowa, ok. 1785 roku, oraz późniejsza w latach 1913–1914 w duchu neobaroku.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="350726" url="https://pl.wikipedia.org/wiki?curid=350726" title="Błogocice (województwo małopolskie)">
Błogocice (województwo małopolskie)

Błogocice – wieś w Polsce położona w województwie małopolskim, w powiecie proszowickim, w gminie Radziemice.
Wieś duchowna, własność Opactwa Benedyktynek w Staniątkach położona była w drugiej połowie XVI wieku w powiecie proszowskim województwa krakowskiego. W latach 1975–1998 miejscowość administracyjnie należała do województwa krakowskiego.
Integralne części miejscowości: Klasztorki, Zakrzyzie.

</doc>
<doc id="350727" url="https://pl.wikipedia.org/wiki?curid=350727" title="Błogosław">
Błogosław

Błogosław – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="350728" url="https://pl.wikipedia.org/wiki?curid=350728" title="Błogosławie">
Błogosławie

Błogosławie – wieś w Polsce położona w województwie mazowieckim, w powiecie nowodworskim, w gminie Zakroczym.
W latach 1975–1998 miejscowość administracyjnie należała do województwa warszawskiego.
We wsi znajduje się zabytkowy fort z 1918 roku. Przez wieś przechodzi droga z Zakroczymia do Śniadowa. 
Najbliższa szkoła podstawowa znajduje się w Wojszczycach a gimnazjum w Zakroczymiu. 
Wierni kościoła rzymskokatolickiego należą do parafii w Korczewie.

</doc>
<doc id="350730" url="https://pl.wikipedia.org/wiki?curid=350730" title="Błogoszewo">
Błogoszewo

Błogoszewo (niem. "Seeligenfeld") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego.
W roku 1973 do sołectwa Błogoszewo należały miejscowości Błogoszewo i Warnikajmy. Od 2016 r. do sołectwa należy oprócz Błogoszewa także Olszynka.

</doc>
<doc id="350731" url="https://pl.wikipedia.org/wiki?curid=350731" title="Błogoszów">
Błogoszów

Błogoszów – wieś w Polsce położona w województwie świętokrzyskim, w powiecie jędrzejowskim, w gminie Oksa.
W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 742.

</doc>
<doc id="350732" url="https://pl.wikipedia.org/wiki?curid=350732" title="Błomino-Gule">
Błomino-Gule

Błomino-Gule – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350733" url="https://pl.wikipedia.org/wiki?curid=350733" title="Błomino Gumowskie">
Błomino Gumowskie

Błomino Gumowskie – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350734" url="https://pl.wikipedia.org/wiki?curid=350734" title="Błomino-Jeże">
Błomino-Jeże

Błomino-Jeże – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350735" url="https://pl.wikipedia.org/wiki?curid=350735" title="Błonawy">
Błonawy

Błonawy – wieś w Polsce położona w województwie wielkopolskim, w powiecie konińskim, w gminie Sompolno, w sołectwie Lubstów, na północ od Jeziora Lubstowskiego.
W latach 1975–1998 miejscowość administracyjnie należała do województwa konińskiego. Według danych z roku 2009 liczyła 94 mieszkańców, w tym 45 kobiet i 49 mężczyzn.
Mieszkańcy Błonaw wyznania katolickiego przynależą do parafii św. Jadwigi w Lubstowie.

</doc>
<doc id="350736" url="https://pl.wikipedia.org/wiki?curid=350736" title="Błonice">
Błonice

Błonice – wieś w Polsce położona w województwie wielkopolskim, w powiecie konińskim, w gminie Rzgów.

</doc>
<doc id="350737" url="https://pl.wikipedia.org/wiki?curid=350737" title="Nowa Wieś (gmina Busko-Zdrój)">
Nowa Wieś (gmina Busko-Zdrój)

Nowa Wieś (1992-2007 Błoniec-Nowa Wieś) – wieś w Polsce położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Przez wieś przechodzi zielony szlak turystyczny z Wiślicy do Grochowisk.

</doc>
<doc id="350738" url="https://pl.wikipedia.org/wiki?curid=350738" title="Błonie Duże">
Błonie Duże

Błonie Duże – wieś w Polsce położona w województwie mazowieckim, w powiecie sokołowskim, w gminie Bielany.
Zaścianek szlachecki Wielkie należący do okolicy zaściankowej Błonie położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni wyznania Rzymskokatolickiego zamieszkali we wsi należą do parafii św. Wawrzyńca w Kożuchówku.

</doc>
<doc id="350739" url="https://pl.wikipedia.org/wiki?curid=350739" title="Błonie Małe">
Błonie Małe

Błonie Małe – wieś w Polsce położona w województwie mazowieckim, w powiecie sokołowskim, w gminie Bielany.
Zaścianek szlachecki Małe należący do okolicy zaściankowej Błonie położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni wyznania Rzymskokatolickiego zamieszkali we wsi należą do parafii św. Wawrzyńca w Kożuchówku.

</doc>
<doc id="350740" url="https://pl.wikipedia.org/wiki?curid=350740" title="Błonie-Wieś">
Błonie-Wieś

Błonie-Wieś (do 1 stycznia 1996 r. nosiła nazwę Sochaczewska-Wieś) – wieś w Polsce położona w województwie mazowieckim, w powiecie warszawskim zachodnim, w gminie Błonie.
W latach 1975–1998 miejscowość administracyjnie należała do województwa warszawskiego.

</doc>
<doc id="350743" url="https://pl.wikipedia.org/wiki?curid=350743" title="Błońsko">
Błońsko

Błońsko – wieś w Polsce położona w województwie wielkopolskim, w powiecie grodziskim, w gminie Rakoniewice.
Wieś leży na skraju kompleksu leśnego, przy drodze wojewódzkiej nr 305.
W latach 1954-1961 wieś należała i była siedzibą władz gromady Błońsko, po jej zniesieniu w gromadzie Jabłonna. W latach 1975–1998 miejscowość administracyjnie należała do województwa poznańskiego.
We wsi funkcjonuje osiedle socjalne "Dom Pomocna Dłoń". Począwszy od 2006 wzniesiono budynek mieszkalny złożony z 5 mieszkań dwupokojowych i 6 kawalerek wraz z kotłownią. Działa tu też schronisko dla osób bezdomnych z usługami opiekuńczymi.

</doc>
<doc id="350744" url="https://pl.wikipedia.org/wiki?curid=350744" title="Błotki">
Błotki

Błotki – wieś w Polsce położona w województwie mazowieckim, w powiecie węgrowskim, w gminie Stoczek.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Michała Archanioła w Starejwsi.

</doc>
<doc id="350745" url="https://pl.wikipedia.org/wiki?curid=350745" title="Błotnia (województwo pomorskie)">
Błotnia (województwo pomorskie)

Błotnia – wieś w Polsce położona w województwie pomorskim, w powiecie gdańskim, w gminie Trąbki Wielkie przy drodze wojewódzkiej nr 226.
W latach 1975–1998 miejscowość administracyjnie należała do województwa gdańskiego.
Na wschód od wsi znajduje się źródło Rutkownicy, dopływu Wietcisy.

</doc>
<doc id="350746" url="https://pl.wikipedia.org/wiki?curid=350746" title="Błotnica Strzelecka">
Błotnica Strzelecka

Błotnica Strzelecka () – wieś w Polsce położona w województwie opolskim, w powiecie strzeleckim, w gminie Strzelce Opolskie.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Blotnicza Sygleri".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Blotnica" oraz nazwą zgermanizowaną "Blottnitz". Ze względu na polskie pochodzenie nazwy w lipcu 1936 roku nazistowska administracja III Rzeszy zmieniła zgermanizowaną nazwę miejscowości na nową, całkowicie niemiecką "Quellengrund".
Historia.
W Błotnicy Strzeleckiej mieścił się do końca lat osiemdziesiątych Uniwersytet Ludowy, który wykształcił wielu animatorów kultury. Otwarty 26 stycznia 1946 r. znajdował się on w pałacu.
W styczniu 1945 r. niemieccy strażnicy z SS wymordowali w miejscowości 23 więźniów obozu koncentracyjnego Auschwitz ewakuowanych z podobozu w Jaworznie.
6 kwietnia 1945 Ministerstwo Bezpieczeństwa Publicznego utworzyło Centralne Obozy Pracy. Obóz pracy nr 6 powstał w Błotnicy.
W latach 1954–1972 wieś należała i była siedzibą władz gromady Błotnica Strzelecka.
Zabytki.
Do wojewódzkiego rejestru zabytków wpisany jest:

</doc>
<doc id="350747" url="https://pl.wikipedia.org/wiki?curid=350747" title="Błotnik (województwo pomorskie)">
Błotnik (województwo pomorskie)

Błotnik (niem. "Schmerblock") – wieś w Polsce położona w województwie pomorskim, w powiecie gdańskim, w gminie Cedry Wielkie na obszarze Żuław Gdańskich przy drodze krajowej nr 7 (E77).
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.
W latach 1905–1974 we wsi mieścił się przystanek kolejowy na wąskotorowej linii z Gdańska do Stegny.
4 czerwca 2012 na Martwej Wiśle otwarto przystań żeglarską dla 120 jachtów, zbudowaną kosztem 7,3 mln (przy dofinansowaniu z funduszy UE w wysokości 60%).
W marcu 2015 we wsi ustawiono dwa obeliski upamiętniające budowę Przekopu Wisły 120 lat wcześniej. Pierwszy, ustawiony przy przystani (na dawnym głównym korycie Wisły), posiada napis wyrażający wdzięczność za zabezpieczenie Żuław przed powodzią oraz wyrytą mapę przedstawiającą ujście Wisły do Zatoki Gdańskiej przed wykonaniem przekopu i obecnie; drugi, znajdujący się na wale przeciwpowodziowym Wisły, informuje o lokalizacji początku przekopu. Obydwa zostały odsłonięte 31 marca 2015.
Z Błotnikiem związana jest postać Magdaleny Figur, słynnej traktorzystki.

</doc>
<doc id="350748" url="https://pl.wikipedia.org/wiki?curid=350748" title="Błotnowola">
Błotnowola

Błotnowola – wieś w Polsce położona w województwie świętokrzyskim, w powiecie buskim, w gminie Nowy Korczyn.
Do 1954 roku siedziba gminy Pawłów. W latach 1954–1972 wieś należała i była siedzibą władz gromady Błotnowola. W latach 1975–1998 miejscowość administracyjnie należała do województwa kieleckiego
Historia.
W wieku XIX Błotnowola, wieś w powiecie stopnickim, gminie Pawłów, parafii Ostrowce. 
W początkach wieku XIX istniała tu szkoła wiejska. 
W roku 1827 było tu 57 domów i 358 mieszkańców.
Ciekawostki sportowe.
W Błotnowoli od 2012 roku są rozgrywane zawody w piłce błotnej. Piłka błotna w Błotnowoli zaczęła się w 2012 roku od rozgrywek o Puchar Marszałka Województwa Świętokrzyskiego Adama Jarubasa. Pierwszym zwycięzcą była drużyna BKS Roztocze Krasnobród, pokonując Błotne Orły Błotnowola 9:3. 
W 2013 roku Błotnowola zorganizowała II Puchar Polski i „zawłaszczyła” tę imprezę dla siebie. W 2014 roku został tutaj rozegrany III Puchar Polski w piłce błotnej. Zwyciężyła ekipa LC Chełm, pokonując po rzutach karnych drużynę Torfowy Fc Dr Tusz Białystok.

</doc>
<doc id="350749" url="https://pl.wikipedia.org/wiki?curid=350749" title="Błoto (województwo kujawsko-pomorskie)">
Błoto (województwo kujawsko-pomorskie)

Błoto – wieś w Polsce położona w województwie kujawsko-pomorskim, w powiecie chełmińskim, w gminie Unisław.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 205 mieszkańców. Jest ósmą co do wielkości miejscowością gminy Unisław.
Położenie.
Przez miejscowość przebiega droga wojewódzka nr 550.
Historia.
Około 1931 roku we wsi powstał zbór Ewangeliczni Chrześcijanie Dnia Sobotniego, wywodzący się z Kościoła Adwentystów Dnia Siódmego.
Zabytki.
Na terenie wsi zlokalizowany jest nieczynny, odrestaurowany cmentarz mennonicko-ewangelicki, założony przypuszczalnie w XVII w.
Ponadto w ewidencji Wojewódzkiego Konserwatora Zabytków znajdują się następujące obiekty:

</doc>
<doc id="350750" url="https://pl.wikipedia.org/wiki?curid=350750" title="Błudowo">
Błudowo

Błudowo (niem. "Bludau") – wieś w Polsce położona w województwie warmińsko-mazurskim, w powiecie elbląskim, w gminie Młynary.
W latach 1954-1961 wieś należała i była siedzibą władz gromady Błudowo, po jej zniesieniu w gromadzie Chruściel. W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.
Historia.
Na północ od wsi (około 1 km) znajduje się wzgórze otoczone fosami - ślady po staropruskiej osadzie. Wzgórze ma nazwę "Pogańskie Szańce". 
Wieś wymieniana w dokumentach z roku 1298. Od roku 1500 należała do kapituły warmińskiej. 
Zabytki.
We wsi znajduje się kościół barokowy z XV w., gruntownie przebudowany na przełomie XVI i XVII w., a następnie w latach 1703-1718. Wieża z drewna, z izbicą i ośmiopołaciowym hełmem w kształcie ostrosłupu dodana w 1718. Szczyty nawy oraz prezbiterium posiadają cechy barokowe, pilastry i odrzwia renesansowe, na sklepieniu i emporze organowej rokokowe malowidła. Bogato rzeźbiona ambona oraz dwie ławy kolatorskie z I poł. XVIII W. pozostałe wyposażenie z 1851, stylizowane na barokowe.

</doc>
<doc id="350751" url="https://pl.wikipedia.org/wiki?curid=350751" title="Bługowo (gmina Złotów)">
Bługowo (gmina Złotów)

Bługowo – wieś krajeńska w Polsce, położona w województwie wielkopolskim, w powiecie złotowskim, w gminie Złotów, nad południowym brzegiem jeziora Sławianowskiego Wielkiego.
W latach 1975–1998 miejscowość administracyjnie należała do województwa pilskiego.
Bługowo jest siedzibą rzymskokatolickiej parafii św. Jakuba Większego Apostoła. We wsi stoi neoromański kościół św. Jakuba Apostoła.

</doc>
<doc id="350752" url="https://pl.wikipedia.org/wiki?curid=350752" title="Błuskajmy Wielkie">
Błuskajmy Wielkie

Błuskajmy Wielkie (niem. "Groß Bloßkeim") – osada w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego.
Położenie geograficzne.
Osada jest położona na północnych krańcach gminy Korsze w bezpośredniej bliskości z gminą Sępopol w powiecie bartoszyckim. Pod względem historycznym miejscowość leży w Prusach Dolnych, na obszarze dawnej pruskiej Barcji. Pod względem fizycznogeograficznym jest położona na Nizinie Sępopolskiej, będącej częścią Niziny Staropruskiej. Na wschód od zabudowań wsi płynie swobodnie meandrujący Guber. W kierunku północno-zachodnim od Błuskajm rozciągają się kompleksy leśne położone między Lwowcem a Romankowem. Osada leży przy drodze lokalnej wyłożonej płytami betonowymi, w odległości 2,8 km od osady Prosna i 4,1 km od wsi Lwowiec.
Historia.
Początki osady datuje się na XIV wiek, kiedy to w Sątocznie powstała strażnica puszczańska oraz zamek komturski, a wraz z nimi ulokowano w okolicy osadę rycerską, złożoną z 6 majątków lennych, których właściciele byli podlegli dowódcy zamku. Z czasem osada rozrosła się o kilka rodzin chłopskich, przez co przeobraziła się w małą wioskę, zwaną od co najmniej 1419 roku „Pchla Wieś” (prus. "Bluskaimis" - "blusa", czyli pchła i "kaimis", czyli wieś). Według innej etymologii nazwa pochodzi od pruskiego imienia "Blesse".
Po wojnie trzynastoletniej, na skutek zmian własnościowych, rycerz Albrecht Vogt otrzymał w ramach żołdu zamek w Sątocznie, a wraz z nim Błuskajmy, które to następnie zostały przejęte przez ród Eulenburgów w 1490 roku, w wyniku małżeństwa córki Albrechta Vogta - Anny.
W XVIII wieku Eulenburgowie założyli folwark, który otrzymał nazwę Błuskajmy Małe. Z tego powodu pierwszej miejscowości dodano człon „Wielkie”, który przetrwał do dzisiaj, szczególnie po wydzieleniu Błuskajm Małych w XIX w. od Prosny.
Przed wojną, w 1932 roku, zarówno Błuskajmy Wielkie, jak i Małe były folwarkami należącymi do majoratu hrabiego Fritza zu Eulenburga na Prośnie, natomiast po wojnie i przemianach społeczno-gospodarczych w Błuskajmach utworzono państwowe gospodarstwo rolne.
W okresie II wojny światowej przez wieś przebiegała kolej wąskotorowa.
Ochrona przyrody.
Teren osady i jej okolic jest częścią obszaru Natura 2000, a mianowicie obszaru specjalnej ochrony ptaków Ostoja Warmińska. Jest to także teren wchodzący w skład Obszaru Chronionego Krajobrazu Doliny Rzeki Guber.
W pobliżu Błuskajm na odcinku 600 m rośnie aleja 50 dębów szypułkowych o obwodzie pnia 150-280 cm. Jest ona od 19.01.1978 zarejestrowana jako pomnik przyrody.

</doc>
<doc id="350753" url="https://pl.wikipedia.org/wiki?curid=350753" title="Bocień">
Bocień

Bocień – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 211 mieszkańców. Wraz z 3 innymi wsiami (każdą zamieszkuje 211 osób), jest piętnastą co do wielkości miejscowością gminy Chełmża.
W Bocieniu urodził się Franciszek Sakwiński (1894–1939), sierżant Wojska Polskiego, kawaler Orderu Virtuti Militari.
Filia obozu Stutthof (KL) w Bocieniu.
Około 5 tysięcy Żydówek do okolic Chełmży przyjechało latem 1944 r. w trzech transportach z KL Stutthof, gdzie trafiły głównie z Auschwitz, ale też z Litwy, Łotwy i Estonii. W ramach podobozu "Baukommando Weichsel" (Organisation Todt, Thorn) kobiety wykonywały prymitywne prace, np. kopały rowy przeciwczołgowe. Mieszkały stłoczone w stodołach, owczarniach, przy majątkach, m.in. w Bocieniu, Szerokopasie, Grodnie. Żyły w tragicznych warunkach, o czym świadczą zachowane meldunki, jakie płynęły do KL Stutthof. Z Bocienia, np. wysyłano dramatyczne prośby o skrawki materiałów na załatanie dziur w ubraniach i butach. Na cmentarzu w Dźwierznie znajduje się zbiorowa mogiła i pomnik "Pamięci kobiet żydowskich zamęczonych w hitlerowskich obozach pracy - podobozu Stutthof w Bocieniu i Szerokopasie".

</doc>
<doc id="350754" url="https://pl.wikipedia.org/wiki?curid=350754" title="Bociniec">
Bociniec

Bociniec – wieś w Polsce położona w województwie wielkopolskim, w powiecie poznańskim, w gminie Pobiedziska.
W latach 1975–1998 miejscowość administracyjnie należała do województwa poznańskiego.

</doc>
<doc id="350755" url="https://pl.wikipedia.org/wiki?curid=350755" title="Boczki Domaradzkie">
Boczki Domaradzkie

Boczki Domaradzkie – wieś w Polsce położona w województwie łódzkim, w powiecie zgierskim, w gminie Głowno.
Do 19 lipca 1924 wieś Boczki Domaradzkie nosiła nazwę: Aleksowo (gmina Lubianków, powiat łowicki). W latach 1954-1959 wieś należała i była siedzibą władz gromady Boczki Domaradzkie, po jej zniesieniu w gromadzie Antoniew. W latach 1975–1998 miejscowość należała administracyjnie do ówczesnego województwa łódzkiego.
We wsi działa Ochotnicza Straż Pożarna i jest pomnik upamiętniający 15 pułk ułanów Poznańskich.
Przepływa przez nią Mroga oraz stoi stary niedziałający młyn wodny.

</doc>
<doc id="350756" url="https://pl.wikipedia.org/wiki?curid=350756" title="Boczki-Świdrowo">
Boczki-Świdrowo

Boczki-Świdrowo – wieś w Polsce położona w województwie podlaskim, w powiecie grajewskim, w gminie Grajewo. 
Na wsi jest budynek ochotniczej straży pożarnej oraz świetlicy wiejskiej. 
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Pawła II Papieża w Grajewie.

</doc>
<doc id="350757" url="https://pl.wikipedia.org/wiki?curid=350757" title="Boczki Zarzeczne">
Boczki Zarzeczne

Boczki Zarzeczne – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="350758" url="https://pl.wikipedia.org/wiki?curid=350758" title="Bodaczki">
Bodaczki

Bodaczki – wieś w Polsce położona w województwie podlaskim, w powiecie bielskim, w gminie Boćki.
W latach 1975–1998 miejscowość administracyjnie należała do województwa białostockiego. Przez wieś przepływa rzeka Nurzec.
Wierni kościoła rzymskokatolickiego należą do parafii Najświętszego Serca Pana Jezusa w Chojewie.

</doc>
<doc id="350759" url="https://pl.wikipedia.org/wiki?curid=350759" title="Bodaczów">
Bodaczów

Bodaczów – wieś w Polsce położona w województwie lubelskim, w powiecie zamojskim, w gminie Szczebrzeszyn.
Prywatna wieś szlachecka "Bodaczew" położona była na przełomie XVI i XVII wieku w ziemi chełmskiej województwa ruskiego. W latach 1954-1968 wieś należała i była siedzibą władz gromady Bodaczów, po jej zniesieniu w gromadzie Szczebrzeszyn. W latach 1975–1998 miejscowość administracyjnie należała do województwa zamojskiego.
Przebiega tędy droga krajowa nr 74; funkcjonuje tu jeden z większych w okolicy zakładów – Zakłady Tłuszczowe Bodaczów. 
Historia.
Wieś powstała w roku 1410. W roku 1589 Stanisław Górka przeznaczył Bodaczów w dzierżawę Stanisławowi Zdrowskiemu. W roku 1650 wieś obejmowała: półłanków 26 i jedną ćwierć, czyli ledwie jedną trzecią tego, co zajmowała wieś Wielącza.
Następcy Zdrowskiego odstąpili prawa do wsi franciszkanom z Zamościa. W latach 1744–1745 na mocy zawartych układów zakonnicy odstąpili część gruntów należących do Bodaczowa Tomaszowi Antoniemu Zamoyskiemu, który wzniósł na nich rezydencję nazwaną Klemensowem. W zamian franciszkanie otrzymali "inne, obszerniejsze grunta". Pod koniec XVIII wieku, za panowania ordynata Aleksandra, Zamoyscy wszczęli proces o rewindykację wsi, jaki przerwano pod rządami ordynata Stanisława. Ostatecznie jednak wieś odebrano franciszkanom i włączono w skład Ordynacji Zamojskiej, co nastąpiło w roku 1812. Inwentarz sporządzony dnia 31 lipca tego roku przez komornika Józefa Sierakowskiego "opisuje budynki po większej części stare i zdezelowane".
9 kwietnia 1934 z wsi wyłączono folwark Bodaczów o obszarze 220 ha 6048 m2 i wraz z Klemensowem włączono go do Szczebrzeszyna.
10 lipca 1943 – wysiedlenie Polaków ze Szczebrzeszyna i okolicznych wsi (Bodaczów, Deszkowice, Rozłopy, Sułów i inne). Wysiedlenia poprzedzały aresztowania mężczyzn, w sumie 1500 osób, których umieszczono najpierw w obozie przejściowym w Zwierzyńcu, skąd większość wywieziono na roboty do Niemiec lub do obozów koncentracyjnych.
RLKS Bolmar Bodaczów.
Historia powstania klubu sportowego i drużyny piłkarskiej wiąże się ściśle z początkiem działalności Zakładów Tłuszczowych w Bodaczowie, które swoją produkcję rozpoczęły w roku 1955. W rok później do życia został powołany klub sportowy Sparta Bodaczów. Na przełomie lat 60/70 poprzedniego stulecia klub zmienił swoją nazwę na Palma Bodaczów. Nazwa pochodziła od produkowanej przez zakład margaryny w kostkach o nazwie Palma. Pod tym szyldem w latach osiemdziesiątych drużyna z Bodaczowa awansowała do lubelsko-zamojskiej międzywojewódzkiej klasy rozgrywek. Rozpoczęły się najciekawsze lata w historii bodaczowskiej piłki nożnej. Bodaczów na swoim nierównym boisku gościł takie drużyny jak Górnik II Łęczna, Motor II Lublin, Lubliniankę, Budowlanych i Sygnał Lublin, Stal i Tęczę Kraśnik oraz Hetmana Zamość. Po roku rywalizacji miedzy innymi ze względów ekonomicznych nastąpiła reorganizacja rozgrywek i drużyna z Bodaczowa znalazła się w międzywojewódzkiej chełmsko-zamojskiej klasie rozgrywek. Przemiany społeczno-gospodarcze zachodzące w naszym kraju nie ominęły również Bodaczowa. "Palma" szybko została zdegradowana do klasy okręgowej a następnie nawet do zamojskiej A klasy. Dopiero w roku 1992 kiedy Zamojskie Zakłady Przemysłu Tłuszczowego zostały przekształcone w Spółkę Akcyjną o nazwie Bolmar Tłuszcze Roślinne drużyna przeżywa swoją drugą świetność i przyjmuje nazwę RLKS Bolmar Bodaczów. Sezon 1993/1994 przynosi awans do klasy okręgowej a następny powrót tzw. IV ligi chełmsko -zamojskiej. W połowie lat dziewięćdziesiątych boisko w Bodaczowie zostaje zmodernizowane. Powstaje nowa płyta z drenażem i ogrodzeniem. Głównymi finansującymi inwestycję były zakłady tłuszczowe Bolmar S.A. Tłuszcze Roślinne i Gmina Szczebrzeszyn. Niestety po kilku latach stabilizacji zakłady tłuszczowe w ramach tzw. prywatyzacji ciągle zmieniały swoich właścicieli, którzy nie byli zainteresowani wspieraniem lokalnego sportu. Ostatecznie drużyna wycofała się z rozgrywek przed rozpoczęciem sezonu 2000/2001.
Do 2000 roku w Bodaczowie funkcjonował Robotniczy Ludowy Klub Sportowy Bolmar Bodaczów – amatorski klub piłkarski, założony jako Palma Bodaczów. Bolmar rozgrywał mecze na Stadionie w Bodaczowie. W 2000 roku przed startem sezonu 2000/01 Bolmar Bodaczów wycofał się z rozgrywek zamojskiej klasy okręgowej (drużyna została rozwiązana).
W sezonie 2019/2020 w Bodaczowie powołano nowy klub sportowy o nazwie BKS Bodaczów.

</doc>
<doc id="350760" url="https://pl.wikipedia.org/wiki?curid=350760" title="Boduszewo (wieś w województwie wielkopolskim)">
Boduszewo (wieś w województwie wielkopolskim)

Boduszewo – wieś w Polsce położona w województwie wielkopolskim, w powiecie poznańskim, w gminie Murowana Goślina.
Wieś szlachecka, własność wojewody płockiego Piotra Potulickiego, około 1580 roku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Boduszewo położone jest 3 km na wschód od Murowanej Gośliny. Nazwa wywodzi się od dawnego imienia Bodusz. Wieś była własnością Mikołaja Brzechwy, jego syna Sędziwoja, Głębockich i Pniewskich. W 1493 r. kupili ją Potuliccy. W latach 1651-1694 własność Jana Leszczyńskiego a następnie Rafała Leszczyńskiego. Boduszewo było jednym z folwarków goślińskich, a w 1773 r. stanowiło własność Gądkowskich. Pośrodku Boduszewa wznosi się piętrowy pałac z połowy XIX w. W pobliżu wsi znajduje się parking leśny. Rokrocznie w Boduszewie odbywa się Targ Wiejski będący inicjatywą samorządu oraz lokalnej społeczności. We wsi znajduje się również gospodarstwo agroturystyczne i pensjonat dla koni.

</doc>
<doc id="350761" url="https://pl.wikipedia.org/wiki?curid=350761" title="Boduszów">
Boduszów

Boduszów – wieś sołecka w Polsce położona w województwie świętokrzyskim, w powiecie opatowskim, w gminie Iwaniska.
W latach 1975–1998 miejscowość administracyjnie należała do województwa tarnobrzeskiego.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu iwaniskiego dóbr Zbigniewa Ossolińskiego. W 1629 roku właścicielem wsi położonej w powiecie sandomierskim województwa sandomierskiego był Krzysztof Ossoliński.
Przez wieś przechodzi niebieski szlak rowerowy do Opatowa.

</doc>
<doc id="350762" url="https://pl.wikipedia.org/wiki?curid=350762" title="Boduszyn">
Boduszyn

Boduszyn – wieś w Polsce położona w województwie lubelskim, w powiecie lubelskim, w gminie Niemce.
W latach 1975–1998 miejscowość położona była w województwie lubelskim.
Wieś stanowi sołectwo gminiy Niemce. Według Narodowego Spisu Powszechnego z roku 2011 wieś liczyła 179 mieszkańców.
We wsi znajduje się dwór murowany, zbudowany w 1903 przez jej właściciela St. Boduszyńskiego według projektu W. Sienickiego. Budynek jest parterowy, założony na planie wydłużonego prostokąta, z filarowym gankiem zwieńczonym trójkątnym szczytem. Dwór wraz z otaczającym go parkiem wpisany jest do rejestru zabytków Narodowego Instytutu Dziedzictwa (nr rej.: A/916 z 21.10.1985). 

</doc>
<doc id="350763" url="https://pl.wikipedia.org/wiki?curid=350763" title="Bodzanowice">
Bodzanowice

Bodzanowice (niem. "Botzanowitz"; "Grunsruh" (1938-1945)) – wieś w Polsce położona w województwie opolskim, w powiecie oleskim, w gminie Olesno.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecnie stosowaną, polską nazwą "Bodzanowice" oraz nazwą zgermanizowaną "Bodsanowitz". Polską nazwę "Bodzanowice" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Ze względu na słowiańskie pochodzenie nazwy, w okresie narodowo-socjalistycznym administracja tzw. III Rzeszy, należąca do NSDAP zmieniła zgermanizowaną nazwę, na nowo nadaną niemiecką – "Grunsruh". W 1946 r. Rzeczpospolita Polska nadała nazwę Bodzanowice.
Położenie.
Bodzanowice leżą na Górnym Śląsku, przy granicy z historyczną Małopolską, którą wyznacza bieg rzeki Liswarty, oraz województwami opolskim i śląskim. Największa wieś Gminy Olesno.
Historia.
Pierwsza wzmianka historyczna pochodzi z 1447. W 1753 Bodzanowice kupił szlachcic Heinrich Leopold Reichenbach. Po nim wieś odziedziczył jego syn – Karl Heinrich Fabian Reichenbach. Sprzedał ją w 1780 za 80 tys. talarów. Po dawnych właścicielach wsi pozostał dwór. Około 1850 zbudowano w Bodzanowicach dwa wielkie piece, wydobywano rudę żelaza i wapień.
Region wieluński i częstochowski były terenami granicznymi zachodniej Polski od schyłku XIV wieku, a linię graniczną stanowiły rzeki Prosna i Liswarta. Po odzyskaniu przez Polskę niepodległości, granica niemiecko-polska na Liswarcie została ustalona w 1918 r. i potwierdzona traktatem wersalskim 28 czerwca 1919 roku. Do 1945 r. na terenie wsi znajdowało się polsko-niemieckie przejście graniczne. We wsi istnieją budynki straży granicznej (II RP) (dzisiaj znajdują się w nich mieszkania).
Około połowy sierpnia 1939 r. w rejon Wichrowa i Bodzanowic przegrupowano 4 Dywizję Pancerną pod dowództwem Georga-Hansa Reinhardta. Dywizja liczyła ok. 15 tysięcy żołnierzy, 308 czołgów, 38 samochodów pancernych oraz sprzęt logistyczny. Rozpoczęły się akcje dywersyjne, ostrzeliwane były polskie patrole i placówki straży granicznej. 26 sierpnia 1939 o godzinie 9.30 w Przystajni patrol Straży Granicznej odparł atak żołnierzy niemieckich, którzy przedostali się na stronę polską. W przededniu wojny na terenach przygranicznych zostały rozmieszczenie na rozkaz władz polskich jednostki 7 Dywizji Piechoty. Ich głównym zadaniem była obrona rejonu częstochowskiego na odcinku około 40 km Krzepice – Lubliniec. 31 sierpnia 1939 r. w Bodzanowicach żołnierze niemieccy skończyli budować most pontonowy, który w nocy przerzucili przez rzekę Liswartę.
Plebiscyt i powstanie
W 1910 roku 1135 mieszkańców mówiło w języku polskim, 1 w językach polskim i niemieckim, natomiast 102 osób posługiwało się jedynie językiem niemieckim. W wyborach komunalnych w listopadzie 1919 roku 125 głosów oddano na kandydatów z list polskich, którzy zdobyli łącznie 11 z 18 mandatów. Podczas plebiscytu w 1921 roku we wsi uprawnionych do głosowania było 988 mieszkańców (w tym 282 emigrantów). Za Polską głosowało 241 osób, za Niemcami 718 osób. W 1919 r. mieszkańcy założyli tu komórkę Polskiej Organizacji Wojskowej Górnego Śląska. Komórka wywiadowcza RP w marcu 1920 miała tu dwa posterunki. .
Przez Bodzanowice przebiegała postulowana w marcu 1921 linia Korfantego. Miejsce walk w III powstaniu śląskim opanowali tu miejscowi powstańcy w nocy z 3 na 4 maja 1921. 10 maja biuletyn dowództwa Grupy "Wschód" podał, że na skutek porozumienia się NKWP z władzami koalicyjnymi zaprzestano prowadzenia walk i ustalono linię demarkacyjną, przebiegającą m.in. przez Bodzanowice.
W latach 1954–1972 wieś należała i była siedzibą władz gromady Bodzanowice. 
Parafia.
We wsi działa Parafia Narodzenia Najświętszej Maryi Panny erygowana w 1447. 

</doc>
<doc id="350764" url="https://pl.wikipedia.org/wiki?curid=350764" title="Bodzanowo Drugie">
Bodzanowo Drugie

Bodzanowo Drugie – wieś w Polsce położona w województwie kujawsko-pomorskim, w powiecie radziejowskim, w gminie Dobre. Wieś sołecka (zobacz BIP).
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 107 mieszkańców. Jest piętnastą co do wielkości miejscowością gminy Dobre.

</doc>
<doc id="350765" url="https://pl.wikipedia.org/wiki?curid=350765" title="Bodzechów">
Bodzechów

Bodzechów – wieś w Polsce, położona w województwie świętokrzyskim, w powiecie ostrowieckim, w gminie Bodzechów.
W latach 1954–1972 wieś należała i była siedzibą władz gromady Bodzechów. W latach 1975–1998 miejscowość administracyjnie należała do województwa kieleckiego.
Miejscowość leży na trasie zielonego szlaku rowerowego im. Witolda Gombrowicza.
Historia.
Na początku XIX w. Bodzechów należał do Jacka Małachowskiego. W późniejszym okresie przeszedł na własność rodziny Kotkowskich. W 1827 r. było tu 40 domów i 353 mieszkańców. W 1859 r. 63 domy i 413 mieszkańców, a w 1880 r. już 87 domów i 875 mieszkańców. Funkcjonowały tu kopalnie rudy żelaza, fryszerki i kuźnice. W 1836 r. wzniesiono wielki piec. W 1849 r. powstała walcownia i pudlingarnia. Przed 1860 r. w zakładach w Bodzechowie zatrudnionych było 250 robotników, a roczna produkcja miała wartość 120 000 rubli. W 1875 r. w Bodzechowie wytopiono 82 500 pudów (pud=16,38kg) żelaza surowego, 69 500 pudów żelaza kutego oraz 11 500 pudów wyrobów żelaznych. Zakłady w Bodzechowie napędzane były wodą rzeki Kamiennej.
16 grudnia 1863 miała miejsce ostatnia bitwa oddziału Zygmunta Chmieleńskiego z wojskami rosyjskimi podczas Powstania Styczniowego.
Od października 1942 do marca następnego roku działał tu obóz pracy przymusowej dla Żydów. 30 marca 1943 oddział partyzantów AK pod dowództwem Mieczysława Wąsa "Rogacza" opanował magazyn Wehrmachtu w Bodzechowie. Zginęło kilku żołnierzy niemieckich. Partyzanci nie ponieśli strat. Zdobyte zaopatrzenie wojskowe zostało wywiezione z Bodzechowa na kilku wozach.
W nocy z 29 na 30 czerwca 1944 roku Gestapo otoczyło wieś i aresztowało przebywających we wsi członków Armii Ludowej i PPR. Zatrzymanych wywieziono do Ostrowca, gdzie w więzieniu byli katowani a następnie rozstrzelani.
Po II wojnie światowej wielkoobszarnicze majątki ziemskie odebrano właścicielom i je znacjonalizowano.
W późniejszym czasie nastąpił rozwój wsi, położono drogi asfaltowe, kanalizację, linię telefoniczną i elektryczną.
W 1798 w Bodzechowie urodził się polski oficer, inżynier budownictwa lądowego i wodnego Feliks Pancer.
W 1944 w Bodzechowie urodziła się wokalistka Mira Kubasińska.

</doc>
<doc id="350766" url="https://pl.wikipedia.org/wiki?curid=350766" title="Bodzew">
Bodzew

Bodzew – wieś w Polsce położona w województwie mazowieckim, w powiecie grójeckim, w gminie Belsk Duży.
Wieś szlachecka Bodzewo położona była w drugiej połowie XVI wieku w powiecie grójeckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.

</doc>
<doc id="350767" url="https://pl.wikipedia.org/wiki?curid=350767" title="Bodzewko Pierwsze">
Bodzewko Pierwsze

Bodzewko Pierwsze – wieś w Polsce położona w województwie wielkopolskim, w powiecie gostyńskim, w gminie Piaski.
W okresie Wielkiego Księstwa Poznańskiego (1815-1848) miejscowość wzmiankowana jako Bodzewko należała do wsi większych w ówczesnym pruskim powiecie Kröben (krobskim) w rejencji poznańskiej. Bodzewko należało do okręgu gostyńskiego tego powiatu i stanowiło część majątku Głogówko, którego właścicielem był wówczas (1846) Kaulfus. Według spisu urzędowego z 1837 roku wieś liczyła 200 mieszkańców, którzy zamieszkiwali 21 dymów (domostw).
W latach 1975–1998 miejscowość położona była w województwie leszczyńskim.
Zobacz też: Bodzewko Drugie, Bodzewo, Bodzew

</doc>
<doc id="350768" url="https://pl.wikipedia.org/wiki?curid=350768" title="Bodzewo">
Bodzewo

Bodzewo – wieś w Polsce, położona w województwie wielkopolskim, w powiecie gostyńskim, w gminie Piaski.
W latach 1954-1968 wieś należała i była siedzibą władz gromady Bodzewo, po jej zniesieniu w gromadzie Piaski. W latach 1975–1998 miejscowość położona była w województwie leszczyńskim.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Kröben (krobskim) w rejencji poznańskiej. Bodzewo należało do okręgu gostyńskiego tego powiatu i stanowiło odrębny majątek, którego właścicielem był wówczas (1846) Kaulfus. Według spisu urzędowego z 1837 roku wieś liczyła 302 mieszkańców, którzy zamieszkiwali 34 domy (domostwa). W skład majątku Bodzewo wchodziły także: folwark Aleksandrowo (2 domy, 29 osób), folwark Łódź (11 domów, 124 osób) oraz Strzelce Małe I (10 domów, 67 osób).

</doc>
<doc id="350769" url="https://pl.wikipedia.org/wiki?curid=350769" title="Bodzia">
Bodzia

Bodzia – wieś w Polsce położona w województwie kujawsko-pomorskim, w powiecie włocławskim, w gminie Lubanie.
Zabudowa.
Bodzia zajmuje powierzchnię 131 ha. Zabudowa wsi jest rzędowa zwarta, a gospodarstwa położone głównie po południowej stronie drogi gminnej. Budynki są zróżnicowane pod względem rozmiaru i czasu powstania. We wsi znajduje się cmentarz poniemiecki z okresu II wojny światowej.
W latach 1975–1998 miejscowość administracyjnie należała do województwa włocławskiego. Bodzia była wzmiankowana w roku 1900 w „Słowniku geograficznym Królestwa Polskiego i innych krajów słowiańskich” jako kolonia w powiecie nieszawskim, gminie i parafii Lubanie; liczyła wówczas 312 mieszkańców i zajmowała powierzchnię 277 mórg. Według Narodowego Spisu Powszechnego (III 2011 r.) liczyła 138 mieszkańców. Jest piętnastą co do wielkości miejscowością gminy Lubanie.
Transport.
Najbliższy przystanek kolejowy znajduje się w Lubaniu.
Wykopaliska.
W latach 2007-2009 w okolicy wsi prowadzono ratownicze wykopaliska archeologiczne związane z budową autostrady A1. Odnaleziono w ich trakcie cmentarzysko z 49 grobami komorowymi z przełomu X i XI wieku. 
Bogate wyposażenie grobów wskazuje, że pochowani na nim zostali przedstawiciele ówczesnych elit społecznych. Na podstawie usytuowania grobów, ich konstrukcji oraz wyposażenia przypuszcza się, że osoby tam pochowane miały związki kulturowe ze Skandynawią i/lub Rusią Kijowską. Badania izotopowe zębów wskazują także, że niektórzy z pochowanych urodzili się poza terenami Polski. 
Na cmentarzu zidentyfikowano pochówki czternastu mężczyzn w wieku 25-55 lat, dwudziestu jeden kobiet i dwanaście szkieletów dzieci. Zmarli z Bodzi spoczywają południkowo, z głowami na północ. Do ziemi zostali złożeni według obrządku skandynawskiego w obszernych komorach wykonanych z drewnianych belek. Dorośli pochowani byli w drewnianych trumnach z żelaznymi okuciami. Zmarłych w pochówkach wyposażono w rozmaite przedmioty, mężczyzn w miecze, w tym saksy, włócznie, noże, wagi szalkowe. Kobiety złożone zostały razem z ozdobami. Najbogatszy jest pochówek tzw. młodego wojownika, który zginął od cięcia w głowę w wieku około 20 lat. Jego zwłoki wyposażone były w inkrustowany srebrem miecz ceremonialny typu znanego ze Skandynawii i ozdobioną wizerunkiem ptaka srebrną kaptorgę. Bardzo znaczącym znaleziskiem jest brązowa zapinka jego pasa, na której widoczny jest dwuząb zakończony krzyżem – tamga Rurykowiczów, w postaci używanej przez wielkiego księcia kijowskiego Światopełka I Przeklętego, zięcia Bolesława Chrobrego. Sugeruje się, że młody wojownik mógł być drużynnikiem albo wręcz członkiem rodziny księcia, który pokonany przez swojego brata Jarosława I Mądrego, wyruszył po pomoc do Bolesława i zginął po drodze w 1019 roku. W grobach odnaleziono również monety, pochodzące z Saksonii, Bawarii, Frankonii, Anglii i Skandynawii. Cmentarzysko w Bodzi ma też bezpośrednie analogie do skandynawskich cmentarzysk w Birce i na Gotlandii.
Niektóre groby wyposażone były również w miecze wikińskie oraz broń typu Langsaks.

</doc>
<doc id="350770" url="https://pl.wikipedia.org/wiki?curid=350770" title="Bodziejowice">
Bodziejowice

Bodziejowice – wieś w Polsce położona w województwie śląskim, w powiecie zawierciańskim, w gminie Irządze.
W latach 1954-1968 wieś należała i była siedzibą władz gromady Bodziejowice, po jej zniesieniu w gromadzie Irządze. W latach 1975–1998 miejscowość administracyjnie należała do województwa częstochowskiego.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1385 w dokumencie zapisanym w języku łacińskim jako "Bodzeyouicz, Bodzeouice", 1412 "Budziwoyowice, Boczeyowicze, Budzyowicze, Baczeyowicze, Bodczeyowicze", 1529 "Bodzewicze".
Historia.
Miejscowość była wsią szlachecką leżącą w województwie krakowskim w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów. W latach 1385–1407 wspomniany został Paszko z Bodziejowic. Wieś odnotowana została w historycznych dokumentach podatkowych i majątkowych. Wymieniona została w dokumencie z 1532 sygnowanym przez króla polskiego Zygmunta Starego, który zatwierdził ugodę majątkową pomiędzy Hieronimem Moszyńskim z Bnina, a Andrzejem Mijomskim.

</doc>
<doc id="350771" url="https://pl.wikipedia.org/wiki?curid=350771" title="Bodzów">
Bodzów

Bodzów – wieś w Polsce położona w województwie lubuskim, w powiecie nowosolskim, w gminie Bytom Odrzański.
W latach 1975–1998 miejscowość administracyjnie należała do województwa zielonogórskiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Besewa". Miejscowość nosiła również nazwy zgremanizowane Besau 1300, Bösau 1791–1937. Po dojściu do władzy narodowych socjalistów nazwę zmieniono na całkowicie niemiecką Friedrichslager 1938–1945. Po zakończeniu II wojny światowej miejscowość nazywała się Biazów 1945–1950, Bodzów od 1950.
Historia.
Pierwsze informacje źródłowe o wsi pojawiają się w 1305 roku. Wieś w tym czasie należała do dóbr kościelnych biskupstwa wrocławskiego. W późniejszych czasach wieś staje się własnością rycerską. W 1939 roku na terenie folwarku funkcjonował niewielki obóz dla polskich jeńców wojennych.

</doc>
<doc id="350772" url="https://pl.wikipedia.org/wiki?curid=350772" title="Bodzyniewo">
Bodzyniewo

Bodzyniewo – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Położona 10 km na południe od Śremu przy drodze powiatowej nr 4070 z Kadzewa do Konarskiego przez Drzonek i Wieszczyczyn.
W dokumentach wymieniona w 1391 jako własność Jarosława z Bodzyniewa. Zabytkami znajdującymi się w gminnej ewidencji zabytków są dwie zagrody. 
Wieś położona była w 1580 roku w powiecie kościańskim województwa poznańskiego. 
We wsi znajduje się Szkoła Podstawowa im. Dezyderego Chłapowskiego. W roku szkolnym 2006/2007 do placówki uczęszczało 114 uczniów. Świątkiem jest krzyż przydrożny sprzed 1911.
Demografia.
Liczba mieszkańców miejscowości w poszczególnych latach:

</doc>
<doc id="350773" url="https://pl.wikipedia.org/wiki?curid=350773" title="Bogacka Szklarnia">
Bogacka Szklarnia

Bogacka Szklarnia (niem. "Bodlander Glashütte")– wieś w Polsce położona w województwie opolskim, w powiecie kluczborskim, w gminie Kluczbork.

</doc>
<doc id="350774" url="https://pl.wikipedia.org/wiki?curid=350774" title="Bogacko">
Bogacko

Bogacko (niem. "Rainfeld") – wieś w Polsce położona w województwie warmińsko-mazurskim, w powiecie giżyckim, w gminie Giżycko. W 2010 roku wieś liczyła 97 mieszkańców. Obecnym sołtysem wsi jest Daniel Skrobisz.
W latach 1975–1998 miejscowość administracyjnie należała do województwa suwalskiego.
Historia.
W rejestrze podatkowym z 1539 wymieniono osadę zamieszkałą przez dwóch wolnych, Szymona i Jana. 13 czerwca 1545 książę Albrecht potwierdził im 11 łanów chełmińskich w dobrach Bogatschen przy granicy ze Sterławkami, Kamionkami i jezioro Dejguny w zamian za jedną służbę konną. Zobowiązano ich ponadto do prac przy budowie i naprawie zamków i zabudowań książęcych, oddawania płużnego w wysokości 2 korców żyta i 2 pszenicy. Wolny był połów ryb w jeziorze Dejguny i zakładanie pasiek w ogrodach i granicach dóbr.
W 1559 starosta giżycki Fabian von Lehndorff sprzedał wolnemu z B. Maciejowi Bogaczowi ostrów na jeziorze Dejguny. 
W spisach wymieniono 4 łany „nadwyżki” ziemi. 14 stycznia 1561 3 łany przy granicy Wron Wielkich otrzymał giżycki karczmarz Michał Prus wraz z prawem wolnego połowu w jeziorze Niegocin. Jeden łan sprzedał elektor Jan Zygmunt 11 maja 1616 karczmarzom Janowi Okrongli i Michałowi Mucha za 150 grzywien.
Wg spisu z 1598 wieś liczyła 11 łanów i należała do parafii giżyckiej. W 1719 wymieniono 5 gospodarstw, z których dwa miały po 3 łany mało uprawnej ziemi. Pastwiska nie były ogrodzone, z czego korzystali, bez zapłaty, mieszkańcy Sterławek.
22 lutego 1820 z obszaru wsi wyodrębniono gospodarstwo Godfryda Baldy, 5 łanów 19 mórg, które odtąd nazywano Bogacka Wola (Bogatzkowolla). 
W 1830 we wsi było siedmiu gospodarzy mających 33 łany 28 morgów i 115 prętów magdeb. W 1871 majątek ziemski nabył Karl Kreutzberge.
W 1910 utwardzono drogę gruntową prowadzącą do wsi. W 1922 obejmował 383 ha. Od 1932 właścicielem był Karl Falkowski. W latach 1932-34 majątek zasiedlono pracownikami. Wieś nie miała szkoły, uczniowie uczęszczali do Wron Wielkich.
Rosjanie zajęli Bogacko 25 stycznia 1945. W czasie wojny w służbie wojskowej zginęło dwóch żołnierzy. Dwie osoby zesłano na Syberię. Podczas ucieczki w styczniu 1945 zmarły dalsze dwie osoby. Sołtys w 1945 – Erich Maschlanka. 
Nazwy: 1539 – Bogatzko; 1719 – Bogatschen, Bogatzken, Bogatschön; 16 VII 1938 – Rainfeld; 1946 – Bogacko.
Mieszkańcy: 1933 – 29; 1939 – 142

</doc>
<doc id="350775" url="https://pl.wikipedia.org/wiki?curid=350775" title="Bogaczów (powiat zielonogórski)">
Bogaczów (powiat zielonogórski)

Bogaczów () – wieś w Polsce, położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość administracyjnie należała do województwa zielonogórskiego. Na koniec 2005 roku Bogaczów miał 469 mieszkańców.
Historia.
Już w 1294 roku wieś była wzmiankowana jako Richnowe, a około 1300 Reychnow. Dopiero w 1441 roku źródła donoszą o pierwszych właścicielach dóbr. Większą część wsi w tym czasie posiadała rodzina von Niesemeuschel, a wcześniej dobra znajdowały się w rękach przedstawicieli rodu von Rabenau z Kosierza. Rothenburgowie sprzedali część wsi w 1551 roku Adamowi von Niesemeuschelowi i dzięki temu dobra zostały scalone. W 1560 i 1561 roku po jego śmierci doszło do podziału majątku na dwie części z folwarkiem górnym i dolnym. Za sprawą Philippa von Niesemeuschela w 1702 roku miało miejsce ponowne połączenie majątków. Od połowy XVIII wieku, a więc od zakupu majątku przez rodzinę von Lüttwitz, aż do 1945 roku kilkakrotnie zmieniały się rodziny władające tymi dobrami. Do Hansa Friedricha von Haugwitza i jego syna należały one w XVIII i na początku XIX wieku. Przed 1945 rokiem jako ostatni występuje przedstawiciel rodu von Strachwitz. Bogaczów był w XIX wieku dość dużą wsią, która w 1845 roku liczyła 145 domów i 744 mieszkańców. Pracowały tu wówczas 2 młyny wodne, wiatrak oraz cegielnia. 
Zabytki.
Do wojewódzkiego rejestru zabytków wpisane są:
inne zabytki:
Klub sportowy.
We wsi działa klub sportowy "Zieloni" Bogaczów (piłkarska klasa B).

</doc>
<doc id="350776" url="https://pl.wikipedia.org/wiki?curid=350776" title="Bogate">
Bogate

Bogate – wieś w Polsce położona w województwie mazowieckim, w powiecie przasnyskim, w gminie Przasnysz.
W latach 1954-1968 wieś należała i była siedzibą władz gromady Bogate, po jej zniesieniu w gromadzie Dobrzankowo. W latach 1975–1998 miejscowość administracyjnie należała do województwa ostrołęckiego.
Przez miejscowość przepływa Węgierka, dopływ Orzyca.
Historia.
Nazwa Bogate pochodzi najprawdopodobniej od pierwszych właścicieli wioski - rodziny Bogackich lub, jak podają inne źródła, jest związana z bogactwem i pomyślnością. Nie można dokładnie określić czasu powstania Bogatego, jednak pierwsza wzmianka o wsi pochodzi z początku XV wieku.
W 1399 roku w Bogatem została erygowana parafia pw. św. Jana Ewangelisty (dekanat makowski). 
Początkowo wioska była w posiadaniu rodziny Bogackich, herbu Prawdzic.
Najznamienitszą postacią wśród tego rodu był Mikołaj Wąż z Dobrzankowa i Bogatego, kasztelan ciechanowski i czerski. Od 1469 r. wojewoda mazowiecki Mikołaj Wąż był największym właścicielem ziemskim w ówczesnym czasie na Mazowszu. To do niego należały wioski po obu stronach rzeki Węgierki, nad którą położone jest Bogate. W 1481 r. ufundował w Bogatem gotycki kościół, który zbudował najprawdopodobniej Jan Zawisza z Bogatego. Za panowania Stanisława Bogackiego, jednego z potomków Mikołaja Węża majątek liczył 594 ha.
W 1563 r. Bogate nabyli Narzymscy herbu Dołęga i mieli w posiadaniu do roku 1866. W XVI w. w historię Bogatego wpisuje się nowa instytucja - szkoła. Najstarsze zapiski dotyczące jej istnienia pochodzą z wizytacji i zostały spisane w 1586 r.
W roku 1759 Jakub Florian Narzymski, stolnik zakroczymski, podkomorzy nurski i przyszły wojewoda pomorski wzniósł pałac, przy którym były dwie oficyny. Rodzina Narzymskich miała również wkład w rozwój miejscowej parafii. Antoni Tadeusz Norbert Narzymski, biskup sufragan płocki, syn Jakuba Narzymskiego w 1778 r. został mianowany biskupem tytularnym ewaneńskim, sufraganem pułtuskim. Mimo to dużo czasu spędzał w Bogatem. W pałacu urządził prywatną kaplicę, w której miał kapelana Stanisława Załuskiego. Zmarł 10 lutego 1799 r. w Przasnyszu. Został pochowany w podziemiach kościoła w Bogatem.
Ostatnim właścicielem Bogatego z rodziny Narzymskich był Józef - dramaturg i komediopisarz. W 1861 r. wyjechał on z Bogatego, a w 1866 r. całe dobra Narzymskich sprzedał Stanisławowi Światłowskiemu. Zmarł 4 lipca 1872 r. na gruźlicę w Jaworznie. Został pochowany w Krakowie. Majątek przez 14 lat był w posiadaniu Stanisława Swiatłowskiego, a w 1880 r. nabył go Konstanty Jankowski. Jego syn Metodiusz, nie miał potomstwa, żona Metodiusza - Bronisława przekazała dworek swojej kuzynce Irenie Kołakowskiej. W czasie I wojny światowej poważnie ucierpiał kościół we wsi.
Okupacja.
W chwili wybuchu II wojny światowej życie w Bogatem i jego okolicach zupełnie się zmieniło. Nauka w szkole już się nie rozpoczęła, niektórzy nauczyciele zostali wcieleni do wojska jako oficerowie rezerwowi. Na czas wojny w nowym budynku szkoły (został on oddany do użytku 1 września 1935 r.) została umiejscowiona gmina niemiecka, której komisarzem był Looper.
W lasku mieli swoją siedzibę mechanicy niemieccy, którzy naprawiali czołgi przyprowadzane z frontu. Kościół podczas wojny spełniał rolę więzienia, przebywali w nim ludzie wysiedleni. Był bardzo zanieczyszczony i zaniedbany. Na plebanii Niemcy usytuowali komisariat niemiecki do czasu, gdy po przeciwnej stronie ulicy zbudowali nowy budynek aresztu.
Na miejscu dzisiejszej plebanii znajdowała się piwnica. W niej trzymano więźniów, bito ich i torturowano. Więźniem mógł zostać każdy mieszkaniec, który przekroczył prawo narzucone przez Niemców lub złamał jeden z panujących zakazów. Po dotarciu i zajęciu przez okupanta Przasnysza oraz okolic, a było to 3 września 1939 r. Niemcy wprowadzili własne rządy. Zamykano szkoły, zakazano zawierania związków małżeńskich, wprowadzono talony tzw. „becukrzaje” na żywność, ubrania oraz obuwie. Ustanowiono także godzinę policyjną i obowiązkowe kontyngenty zboża, mleka oraz mięsa.

</doc>
