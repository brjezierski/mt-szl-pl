<doc id="350777" url="https://pl.wikipedia.org/wiki?curid=350777" title="Bogatki">
Bogatki

Bogatki – wieś w Polsce położona w województwie mazowieckim, w powiecie piaseczyńskim, w gminie Piaseczno.
Wieś zlokalizowana 10 km od Piaseczna przy drodze wojewódzkiej nr 722 w kierunku Grójca. Przylega do Chojnowskiego Parku Krajobrazowego. Na terenie wsi znajdują się remiza OSP, świetlica dla dzieci i młodzieży, dwa sklepy, stajnia koni oraz warsztaty samochodowe.
Niedaleko wsi płynie rzeka Jeziorka, zamieszkiwana m.in. przez bobry oraz raki.
Wieś szlachecka Losz położona była w drugiej połowie XVI wieku w powiecie czerskim ziemi czerskiej województwa mazowieckiego.
Historia.
Bogatki to gniazdo rodowe Bogatków herbu Pomian. W 1 połowie XV w. ziemię w Bogatkach posiadali: Marcin Bogatko, Mikołaj i Paweł, który w 1436 r. wraz z synami Andrzejem i Janem, dokonał podziału dóbr. Bogatkowie zniknęli z tego terenu w XVII w.
W 1921 przeprowadzono Pierwszy Powszechny Spis Ludności. Według tych danych Bogatki liczyły 37 domów i 262 mieszkańców.
W 1952 Bogatki weszły w skład gminy Głosków. Z końcem 1954 doszło do likwidacji gmin i Bogatki znalazły się na terenie gromady Jazgarzew.
Od 1973 wieś należy do gminy Piaseczno.
W latach 1975–1998 miejscowość administracyjnie należała do województwa warszawskiego.

</doc>
<doc id="350778" url="https://pl.wikipedia.org/wiki?curid=350778" title="Bogatyńskie">
Bogatyńskie

Bogatyńskie (dawniej "Bogatyń", niem. "Tüngen") – wieś w Polsce na Warmii położona w województwie warmińsko-mazurskim, w powiecie lidzbarskim, w gminie Orneta.
W latach 1975–1998 miejscowość administracyjnie należała do województwa elbląskiego.
Historia.
Wieś rycerska lokowana na prawie pruskim w 1287 r., w 1287 lokacja zmieniona na prawo chełmińskie. Pierwotna nazwa wsi pochodzi od nazwiska pierwszych właścicieli – rodu Tunge. Z tego rodu wywodził się biskup warmiński Mikołaj Tungen (1467-1489).
Zabytki.
Zachował się późnobarokowy pałac z 1772 r., zbudowany dla Stanisława Rutkowskiego, rozbudowany na przełomie XIX i XX w. Pałac założony na planie prostokąta z ryzalitem na osi, nakryty mansardowym dachem z trzykondygnacyjnym ryzalitem na krótkiej osi. Oś długą przedłuża parterowa oficyna i neogotycka baszta z przełomu XIX/XX wieku będąca wieżą ciśnień. We frontonie herb Rutkowskich (Pobóg) na tle rokokowo-klasycystycznej dekoracji. W zespole folwarcznym zachowała się oficyna i ruina spichlerza. Obok pałacu pozostałości parku. Po II wojnie światowej pałac użytkowany był przez PGR.
Ryglowy kościółek i neogotycka kaplica rodu Biell Tungen z 1859.
Sołectwo.
Wieś Bogatyńskie wchodzi w skład sołectwa Karkajmy.

</doc>
<doc id="350779" url="https://pl.wikipedia.org/wiki?curid=350779" title="Bogdalec">
Bogdalec

Bogdalec – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350780" url="https://pl.wikipedia.org/wiki?curid=350780" title="Bogdałów">
Bogdałów

Bogdałów – wieś w Polsce położona w województwie wielkopolskim, w powiecie tureckim, w gminie Brudzew.
W latach 1975–1998 miejscowość administracyjnie należała do województwa konińskiego.

</doc>
<doc id="350781" url="https://pl.wikipedia.org/wiki?curid=350781" title="Bogdałów-Kolonia">
Bogdałów-Kolonia

Bogdałów-Kolonia – kolonia w Polsce położona w województwie wielkopolskim, w powiecie tureckim, w gminie Brudzew.
W latach 1975–1998 miejscowość administracyjnie należała do województwa konińskiego.
W miejscowości znajduje się zbiornik retencyjny "Bogdałów", powstały w wyrobisku końcowym po odkrywce Bogdałów Kopalni Węgla Brunatnego "Adamów".

</doc>
<doc id="350782" url="https://pl.wikipedia.org/wiki?curid=350782" title="Bogdaniec (województwo lubuskie)">
Bogdaniec (województwo lubuskie)

Bogdaniec (niem. "Dühringshof" do 1945) – wieś w Polsce położona w województwie lubuskim, w powiecie gorzowskim, w gminie Bogdaniec. Według danych z 2012 r. liczyła 1237 mieszkańców.
Miejscowość została założona w latach 1767–1768 w ramach kolonizacji fryderycjańskiej – zagospodarowania tzw. łęgów warciańskich. Szybki rozwój nastąpił w 2. połowie XIX w. Od 1945 r. leży w granicach Polski.
We wsi działa Muzeum Kultury i Techniki Wiejskiej w tzw. Zagrodzie Młyńskiej, na którą składa się m.in. zabytkowy młyn z 1826 r. W sierpniu odbywa się tu cykliczna impreza „Lubuskie Święto Chleba”.
Położenie.
Zgodnie z podziałem fizycznogeograficznym Polski według Kondrackiego teren, na którym położony jest Bogdaniec należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Kotlina Gorzowska.
Miejscowość położona jest 6 km na zachód od granic Gorzowa Wielkopolskiego.
Środowisko naturalne.
W pobliżu Bogdańca położone są rezerwaty przyrody „Bogdanieckie Cisy” (na północy gminy, pomiędzy miejscowościami Lubno i Marwice), „Bogdanieckie Grądy” (w zachodniej części gminy) oraz „Dębowa Góra” (po lewej stronie drogi Bogdaniec – Stanowice).
Demografia.
Ludność w ostatnich 3 stuleciach:
Nazwa.
"Düringshofen" 1767, 1809; "Col. Dühringshofen" 1893; "Dühringshof" 1905, 1944; "Bogdaniec" 1946.
Niemiecka nazwa została nadana dla upamiętnienia pruskiego generał-majora z okresu wojny siedmioletniej, Bernharda Alexandra von Düringshofen (1714–1776). Polska nazwa "Bogdaniec" pochodzi prawdopodobnie od nazwiska radzieckiego generała Siemiona Bogdanowa, dowódcy 2 Gwardyjskiej Armii Pancernej, która współpracując w czasie styczniowej ofensywy z 5 Armią Uderzeniową, walczyła na terenie ziemi gorzowskiej.
Administracja.
Miejscowość jest siedzibą gminy Bogdaniec i sołectwa.
Religia.
Parafia rzymskokatolicka św. Jana Chrzciciela w Bogdańcu
Gospodarka.
W 2013 r. liczba zarejestrowanych podmiotów gospodarczych wyniosła 177, z czego 117 to osoby fizyczne prowadzące działalność gospodarczą oraz 60 osób prawnych lub jednostek niemających osobowości prawnej (w tym 22 spółki handlowe i 13 spółek cywilnych):
Infrastruktura.
Transport.
Przez Bogdaniec przebiegają:
Na południe od wsi przebiega dwutorowa, niezelektryfikowana linia kolejowa relacji (Berlin) Kostrzyn nad Odrą – Gorzów Wlkp.– Krzyż – Piła – Tczew.

</doc>
<doc id="350783" url="https://pl.wikipedia.org/wiki?curid=350783" title="Bogdanowice">
Bogdanowice

Bogdanowice (, do 1936 r. "Badewitz") – wieś w Polsce, położona w województwie opolskim, w powiecie głubczyckim, w gminie Głubczyce.
Leży na terenie Nadleśnictwa Prudnik (obręb Prudnik).
Nazwa.
Na przestrzeni lat dokumenty odnotowywały następujące nazwy miejscowości: Bogdanowe (1220), Bogdanowicz (1342), Bohdanowicze (1434), Badewitz (1743), Badewiz albo Bänz (1784), Badanow, Badewitz-Bänz, Bogdanowy, Badewice, Badanowice, Badanów, Banz, Bogdanowice, Bodanowice, Bogdonaue, "Vlostek z Bohdanova", "Vlostek z Bohdanov", Bohdanovy.
W "Die älteren Ortsnamen Schlesiens…" z 1896 r. Konstanty Damrot podał polską nazwę Bogdanowy oraz niemiecką Badewitz, a także staropolskie nazwy z czasów dawniejszych: Bogdanowe (1220), Bogdanowicz (1342) oraz Bodanow (1342).
28 lipca 1936 r. w miejsce nazwy Badewitz wprowadzono nazwę Badenau. 12 listopada 1946 r. nadano miejscowości polską nazwę Bogdanowice.
Nazwa osobowa .
Historia.
Najstarsze znane wzmianki o Bogdanowicach pochodzą z 1218 roku. Do XVI w. miejscowość należała do rycerzy Bohdanowskich, potem do innych szlacheckich rodów.
W 1902 r. w Bogdanowicach erygowana została parafia pw. Podwyższenia Krzyża, która swoim zasięgiem objęła także Nową Wieś. Nowy bogdanowicki kościół, wzniesiony w 1910 r. na miejscu starego, powstał z fundacji hrabiów Bohdanowskich ze Ślimakowa.
Do głosowania podczas plebiscytu na Górnym Śląsku uprawnione były w Bogdanowicach 1042 osoby, z czego 721, ok. 69,2%, stanowili mieszkańcy (w tym 708, ok. 67,9% całości, mieszkańcy urodzeni w miejscowości). Oddano 1027 głosów (ok. 98,6% uprawnionych), w tym 1027 (100%) ważnych; za Niemcami głosowały 1023 osoby (ok. 99,6%), a za Polską 4 osoby (ok. 0,4%).
W 1885 r. w miejscowości mieszkały 1353 osoby, w 1933 r. – 1078 osób, a w 1939 r. – 1011 osób. W latach 1954–1955 we wsi działała antykomunistyczna organizacja młodzieżowa Walczące Młode Orły.
W latach 1950–1953 odbudowano zniszczony w czasie działań wojennych kościół parafialny w Bogdanowicach.
W latach 1954–1961 wieś należała i była siedzibą władz gromady Bogdanowice, po jej zniesieniu w gromadzie Głubczyce.
Zabytki.
Do rejestru zabytków Narodowego Instytutu Dziedzictwa wpisane są:
Sport.
W Bogdanowicach znajduje się m.in. boisko piłki nożnej, posiadające 950 miejsc, w tym 451 siedzących.
W miejscowości działa m.in. klub piłki nożnej LZS „Start Bogdanowice”, założony w 1957 roku. Zespół występuje w XV grupie opolskiej B klasy.

</doc>
<doc id="350784" url="https://pl.wikipedia.org/wiki?curid=350784" title="Bogdanówka (województwo małopolskie)">
Bogdanówka (województwo małopolskie)

Bogdanówka – wieś w Polsce położona w województwie małopolskim, w powiecie myślenickim, w gminie Tokarnia. Powierzchnia 870 ha. W latach 1975–1998 miejscowość administracyjnie należała do województwa krakowskiego.
Położenie.
Bogdanówka znajduje się w Beskidzie Makowskim, w dolinie potoku Bogdanówka oraz na zboczach doliny tego potoku. Od północnej strony tworzą je Koskowa Góra (867 m) i Parszywka (841 m), od zachodniej Syrkówka (782 m) i Bargłowa Góra (686 m), od wschodniej Sołtysia Góra (782 m), Kusikówka (Kozikówka,706 m) i Fuckowa Góra (Kokorzyk, 644 m).
Części wsi.
Integralne części wsi Bogdanówka: Czopkowa, Czopowa, Gieratówka, Grapa, Hajostowa, Kaletowa, Karkoszkowa, Knapowa, Koskowa, Kosmandowa, Łazy, Majdówka, Maślankowa, Pindelowa, Słoninowa, Suwajowa, Szałasowa, Trybałowa, Wronówka.
Historia.
Bogdanówka została założona prawdopodobnie na przełomie XVI i XVII w. Nazwa wsi ma pochodzić od zasadźcy, którym miał być rycerz o imieniu Bohdan. W roku 1729 było tu 20 domów oraz sołectwo, do którego należało 1/2 łanu ziemi. Spis z 1750 r. wymieniał we wsi 13 zarębników, 3 zagrodników i 3 młyny. Mieszkańcy, zaliczani do Kliszczaków, zajmowali się m.in. wyrobem gontów. Po likwidacji starostwa lanckorońskiego wieś została włączona do klucza myślenickiego. W 1882 r. jego właścicielka, Cecylia, księżna Lubomirska ufundowała budulec na świątynię, z którego po latach udało się jednak tylko wybudować kaplicę św. Jana Chrzciciela. W końcowym okresie II wojny światowej, dniach 27 i 28 stycznia 1945 r. w rejonie szczytu Koskowej Góry toczyły się zacięte walki pomiędzy wojskami niemieckimi i Armią Czerwoną. Po roku 1947 często ukrywał się tu członek zbrojnego podziemia antykomunistycznego Jan Sałapatek ps. "Orzeł", pochodzący z sąsiedniej Jachówki. W 1998 r. wybudowano Drogę Krzyżową, prowadzącą do kapliczki na grzbiecie pod Koskową Górą.

</doc>
<doc id="350785" url="https://pl.wikipedia.org/wiki?curid=350785" title="Bogdanów-Kolonia">
Bogdanów-Kolonia

Bogdanów-Kolonia – wieś w Polsce położona w województwie łódzkim, w powiecie piotrkowskim, w gminie Wola Krzysztoporska. 
W latach 1975–1998 miejscowość administracyjnie należała do województwa piotrkowskiego.
Przez wieś przepływa największa rzeka gminy – Bogdanka – odgałęzienie Luciąży, stanowiącej lewy dopływ Pilicy. Przez miejscowość przebiega również linia kolejowa łącząca Piotrków Trybunalski z Bełchatowem. Ruch pasażerski na tej linii został zlikwidowany 1 maja 2000.
1 stycznia 2013 roku do wsi Bogdanów-Kolonia włączono Wolę Bogdanowską.

</doc>
<doc id="350786" url="https://pl.wikipedia.org/wiki?curid=350786" title="Bogdany Wielkie">
Bogdany Wielkie

Bogdany Wielkie – wieś w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 wieś administracyjnie należała do województwa ostrołęckiego.
Zabytkowy XIX-wieczny zespół dworski z parkiem (numer rejestrowy zabytku A-490).
W 1924 urodził się tu prof. Jerzy Kłoczowski, syn dziedziczki majątki, Kazimiery z Rykowskich Kłoczowskiej.

</doc>
<doc id="350787" url="https://pl.wikipedia.org/wiki?curid=350787" title="Bogdańczew">
Bogdańczew

Bogdańczew – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.
10 września 1939 żołnierze Wehrmachtu zamordowali dwóch mieszkańców wsi, Stanisława Kowalczyka i Jana Pietrzaka.

</doc>
<doc id="350788" url="https://pl.wikipedia.org/wiki?curid=350788" title="Bogdańczowice">
Bogdańczowice

Bogdańczowice (niem. "Wüttendorf")– wieś w Polsce położona w województwie opolskim, w powiecie kluczborskim, w gminie Kluczbork.
Zabytki.
Do wojewódzkiego rejestru zabytków wpisany jest:

</doc>
<doc id="350789" url="https://pl.wikipedia.org/wiki?curid=350789" title="Bogdaszowice">
Bogdaszowice

Bogdaszowice – wieś w Polsce położona w województwie dolnośląskim, w powiecie wrocławskim, w gminie Kąty Wrocławskie.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="350791" url="https://pl.wikipedia.org/wiki?curid=350791" title="Boginia">
Boginia

Boginia – wieś w Polsce położona w województwie łódzkim, w powiecie łódzkim wschodnim, w gminie Nowosolna, na terenie Parku Krajobrazowego Wzniesień Łódzkich.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350792" url="https://pl.wikipedia.org/wiki?curid=350792" title="Boglewice">
Boglewice

Boglewice – wieś w Polsce położona w województwie mazowieckim, w powiecie grójeckim, w gminie Jasieniec. Leży nad Czarną.
Wieś szlachecka położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1954-1959 wieś należała i była siedzibą władz gromady Boglewice, po jej zniesieniu w gromadzie Jasieniec. W latach 1975–1998 miejscowość administracyjnie należała do województwa radomskiego.
W Boglewicach znajduje się kościół i parafia Przemienienia Pańskiego, należąca do dekanatu wareckiego, archidiecezji warszawskiej. Znajduje się tutaj także zespół pałacowy z drugiej połowy XIX wieku, z pałacem po generalnym remoncie i parkiem krajobrazowym.
W Boglewicach urodzili się rodzice generała Władysława Andersa, ojciec Albert Anders w 1863 roku i matka Elżbieta Tauchert w 1868 roku.
13 czerwca 1904 roku w Boglewicach urodził się Józef Maroszek, polski konstruktor broni.

</doc>
<doc id="350793" url="https://pl.wikipedia.org/wiki?curid=350793" title="Bogomice">
Bogomice

Bogomice (niem. "Biegnitz") – wieś w Polsce położona w województwie dolnośląskim, w powiecie głogowskim, w gminie Kotla. W związku ze szkodliwym działaniem Huty Miedzi Głogów, która znajdowała się na drugim brzegu Odry, mieszkańcy zostali wysiedleni do okolicznych miejscowości, a domy rozebrane.
W latach 1960-1972 wieś była siedzibą gromady Bogomice. W latach 1975–1998 miejscowość administracyjnie należała do województwa legnickiego.
Nazwa.
Nazwa pochodzi od polskiej nazwy "Bóg". W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Bogomyeci".
Przystanek kolejowy.
We wsi znajdował się przystanek kolejowy wraz z ładownią na nieczynnej już dziś linii kolejowej nr 305, która łączy Grodziec Mały z Kolskiem. Budynek dworcowy identyczny jak inne na tej linii został zburzony wraz z likwidacją wsi. Pozostały po nim porozrzucane cegły i wyraźne doły po fundamentach pozwalające narysować kształt budynku. Droga brukowana na ładowni została rozebrana. Tor główny istnieje. Peron został częściowo rozebrany. Inne budynki, które tu stały to WC. Do chwili obecnej zachowała się tylko wolno stojąca piwnica.

</doc>
<doc id="350794" url="https://pl.wikipedia.org/wiki?curid=350794" title="Bogoniowice">
Bogoniowice

Bogoniowice – wieś w Polsce położona w województwie małopolskim, w powiecie tarnowskim, w gminie Ciężkowice.
W latach 1954-1957 wieś należała i była siedzibą władz gromady Bogoniowice, po jej zniesieniu w gromadzie Ciężkowice. W latach 1975–1998 miejscowość administracyjnie należała do województwa tarnowskiego.
Na terenie wsi, przy szosie prowadzącej z Tarnowa do Ciężkowic, znajduje się cmentarz wojenny nr 138 z czasów I wojny światowej.
W miejscowości, na miejscu dworku w parku, powstał budynek „tysiąclatki”, szkoly wybudowanej w ramach programu Tysiąc szkół na tysiąclecie państwa polskiego. Po oddaniu do użytku szkoła otrzymała imię XX-lecia PRL. W budynku mieści się Szkoła Podstawowa w Bogoniowicach z Filią w Kipsznej.

</doc>
<doc id="350795" url="https://pl.wikipedia.org/wiki?curid=350795" title="Bogoria Dolna">
Bogoria Dolna

Bogoria Dolna – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.

</doc>
<doc id="350796" url="https://pl.wikipedia.org/wiki?curid=350796" title="Bogoria Górna">
Bogoria Górna

Bogoria Górna – wieś w Polsce położona w województwie łódzkim, w powiecie łowickim, w gminie Zduny.
Historia.
W nocy z 16 na 17 września 1939 żołnierze Wehrmachtu zamordowali 12 mieszkańców. Niemcy najpierw podpalili wieś a następnie strzelali do uciekających ludzi.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="350797" url="https://pl.wikipedia.org/wiki?curid=350797" title="Bogoria Pofolwarczna">
Bogoria Pofolwarczna

Bogoria Pofolwarczna – wieś w Polsce położona w województwie łódzkim, w powiecie łowickim, w gminie Zduny.
W latach 1975–1998 miejscowość administracyjnie należała do województwa skierniewickiego.

</doc>
<doc id="350798" url="https://pl.wikipedia.org/wiki?curid=350798" title="Bogoria Skotnicka">
Bogoria Skotnicka

Bogoria Skotnicka – wieś w Polsce położona w województwie świętokrzyskim, w powiecie sandomierskim, w gminie Samborzec.
Miejscowa ludność katolicka przynależy do Parafii św. Jana Chrzciciela w Skotnikach.
W latach 1975–1998 miejscowość administracyjnie należała do województwa tarnobrzeskiego.
Położenie.
Miejscowość Bogoria Skotnicka jest jedną z 28 wsi należących do gminy Samborzec. Położona jest nad rzeką Wisłą od południowej strony, po stronie północnej zaś znajduje się jezioro Bogoryjskie. Od zachodu sąsiaduje ze wsią Skotniki, a ze wschodu z Ostrołęką. Wieś usytuowana jest w znacznej części wzdłuż drogi powiatowej, biegnącej od Sandomierza ze wschodu na zachód, w pobliżu wału wiślanego. Pozostała część wsi znajduje się przy drodze gminnej równoległej do drogi powiatowej biegnącej w kierunku Skotnik, oraz przy drodze gminnej prowadzącej na północny wschód tzw. „Bałkany” do lasku „Ociercin” oraz jeziora Bogoryjskiego.
Historia.
Nazwa Bogoria nadana była rycerskiemu rodowi Bogoriów, jako pierwszemu sławnemu rycerzowi – Mikołajowi Bogorii. Jan Długosz pisał o nim w kronikach jako o fundatorze opactwa Cystersów w Koprzywnicy w roku 1185. Kroniki mówią też o księżnej Marii, żonie Bolesława Kędzierzawego, jako wcześniejszej właścicielce tych okolic. Po objęciu Sandomierszczyzny we władanie Kazimierza II Sprawiedliwego, osadę Bogorię wraz z okolicznymi osadami od roku 1167 otrzymuje Mikołaj Bogoria. Był on promotorem kultu Św. Floriana i kierunków jego ekspansji na wschód, czyli Ruś. Comes Mikołaj Bogoria to jedyny rycerski fundator opactwa cysterskiego w księstwie sandomierskim.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Bogorii Skotnickiej zawarty w tabeli 1.

</doc>
<doc id="350799" url="https://pl.wikipedia.org/wiki?curid=350799" title="Boguchwałów">
Boguchwałów

Boguchwałów (, ) – wieś w Polsce, położona w województwie opolskim, w powiecie głubczyckim, w gminie Baborów.
Nazwa.
Miejscowość została zanotowana w roku 1183 jako "Boguhualow", 1259 "Boguchualewiz", 1477 i 1495 "Buchwaluow". Nazwa miejscowości jest nazwą patronimiczną pochodzącą od założyciela o imieniu Boguchwał złożonego z dwóch członów "Bóg" oraz "chwała".
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowane zostały w 1183, kiedy należało do joannitów z Grobników, a od 1240 do klasztoru w Tišnovie. Politycznie należało do czeskiego Margrabstwa Moraw, później do księstwa opawskiego, które co najmniej od końca XV wieku było już uważane za część Górnego Śląska.
Około 1600 roku wybudowano murowany kościół parafialny.
Po wojnach śląskich znalazła się w granicach Prus i powiatu głubczyckiego. Pomimo nazwy pochodzenia słowiańskiego była już wówczas niemieckojęzyczna. W granicach Polski od końca II wojny światowej.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:

</doc>
<doc id="350800" url="https://pl.wikipedia.org/wiki?curid=350800" title="Boguchwały">
Boguchwały

Boguchwały (niem. "Reichau") – wieś w Polsce, położona w województwie warmińsko-mazurskim, w powiecie ostródzkim, w gminie Miłakowo.
Do 1954 roku siedziba gminy Boguchwały. W latach 1954–1972 wieś należała i była siedzibą władz gromady Boguchwały. W latach 1975–1998 miejscowość administracyjnie należała do województwa olsztyńskiego. Miejscowość leży w historycznym regionie Prus Górnych.
Na zachód od Boguchwał znajduje się Czarne Jezioro, a w pobliżu osuszone Brzeźno (niem. "Bergling See"), dawniej jezioro, w połowie XX w. łąki, między wsią Boguchwały a majątkiem Brzeźno.
Historia.
Wieś lokowana w 1320 jako wieś czynszowa na 50 włókach na prawie chełmińskim, na żyznych glebach na wschód od jeziora Narie. Po wojnie trzynastoletniej powstał tu dwór szlachecki, wtedy też wieś zamieniono na pańszczyźnianą. Szkołę parafialną wzniesiono niedługo po wybudowaniu kościoła (1620 r.). Nowa szkoła została wybudowana w latach 1930-31, jako trzyklasowa, uczyło w niej trzech nauczycieli. W 1782 r. we wsi było 53 "dymy", natomiast w 1858 odnotowano 66 gospodarstw domowych z 583 osobami.
Dwór wraz z folwarkami (Pojezierce, Rogowo, Staglewo, Ratławki) w 1900 r. był w posiadaniu powiernictwa rodowego hr. Adolfa Dohny z Gładyszów i obejmował łącznie 2022 ha, w tym 610 ha lasów i 117 ha wód.
W 1939 r. wieś liczyła 226 gospodarstwa domowe z 881 mieszkańcami. 534 osoby utrzymywały się z rolnictwa lub leśnictwa, 147 z pracy w przemyśle lub rzemiośle, 25 z pracy w handlu lub komunikacji. W tym czasie były tu 64 gospodarstwa rolne o powierzchni w granicach 0,5-5 ha, 18 o powierzchni 5-10 ha, 35 o powierzchni 10-20 ha, 12 o areale 20-100 ha i dwa o powierzchni przekraczającej 100 ha.
W roku 1973 wieś należała do powiatu morąskiego, gmina Miłakowo, poczta Boguchwały.

</doc>
<doc id="350801" url="https://pl.wikipedia.org/wiki?curid=350801" title="Bogucice Drugie">
Bogucice Drugie

Bogucice Drugie – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Historia.
Wieś osadzona w wieku XII.
Bogucice (dziś “Bogucice Pierwsze i Drugie”) – wieś, donacja, nad rzeką Nidą w powiecie pińczowskim, gmina Zagość, parafia Bogucice. Leży przy drodze bitej z Pińczowa do Buska.
Kościół parafialny rozpoczął budować w końcu XII w Kazimierz Sprawiedliwy. (Długosz L.B. I 423). Dalej roboty prowadzono w wieku XV, ale dopiero w roku 1633 kościół został wyświęcony.
W wieku XIX była tu szkoła początkowa.
Według spisu ludności z roku 1827 było tu 102 domy 576 mieszkańców. 
Natomiast według spisu ludności z roku 1859 mieszkańców było 640 mieszkających w 125 domach. Obszar ziemi zajmowany przez wieś w XIX wieku wynosił 3114 mórg. Okoliczni mieszkańcy trudnili się wydobywaniem gipsu zajmując się również jego wypalaniem i handlem.

</doc>
<doc id="350802" url="https://pl.wikipedia.org/wiki?curid=350802" title="Bogucice Pierwsze">
Bogucice Pierwsze

Bogucice Pierwsze – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Historia Bogucic.
W 1783 r. Bogucice położone wówczas w powiecie wiślickim w województwie sandomierskim, były własnością starosty zagojskiego Feliksa Łubieńskiego.
W czasie II wojny światowej 5 września 1939 r. w lesie obok Bogucic zakwaterował jeden z oddziałów wycofującej się armii „Kraków”. Była nim Krakowska Brygada Kawalerii. Pod koniec 1942 r. mieszkaniec Bogucic Bronisław Chojnowski zorganizował Oddział Specjalny Batalionów Chłopskich liczący około 35 ludzi.
W Bogucicach urodził się Mieczysław Orzeł – żołnierz Batalionów Chłopskich.

</doc>
<doc id="350803" url="https://pl.wikipedia.org/wiki?curid=350803" title="Bogucin Duży">
Bogucin Duży

Bogucin Duży – wieś w Polsce położona w województwie małopolskim, w powiecie olkuskim, w gminie Klucze.
2 czerwca 1273 miała tu miejsce bitwa pod Bogucinem.
W latach 1975–1998 miejscowość administracyjnie należała do województwa katowickiego.

</doc>
<doc id="350804" url="https://pl.wikipedia.org/wiki?curid=350804" title="Bogucin Mały">
Bogucin Mały

Bogucin Mały – wieś w Polsce położona w województwie małopolskim, w powiecie olkuskim, w gminie Olkusz.
W latach 1975–1998 miejscowość administracyjnie należała do województwa katowickiego.
Nazwa wsi pochodzi od sokolnika Boguty, który dostał te tereny pod opiekę od właścicieli Rabsztyna najprawdopodobniej w XIV w.
Na Górze Syborowej (445,7 m n.p.m.) nieopodal Bogucina Małego znajduje się kolisty zespół 14 wapiennych skałek, zaliczany do pomników przyrody nieożywionej, jest zbudowana z wapieni jurajskich z rozwiniętymi zjawiskami krasowymi.
Klimat.
Charakterystyczny dla Wyżyny Krakowsko-Częstochowskiej. Pokrywa śnieżna zalega tu przez 80 dni w roku, a od kwietnia do września trwają okresy burzowe. Roczne sumy opadów mieszczą się w granicach 650–700 mm i są nieco wyższe niż w rejonach przyległych, a średnie temperatury niższe o od 0,5 do 1,0 °C. Średnia temperatura latem wynosi 19 °C, zaś zimą -3 °C.
Sport i rekreacja.
Na terenie Bogucina Małego funkcjonuje zespół sportowy "ULKS Grafit" które początki sięgają 2001 roku. W roku 2010 obiekt sportowy klubu przeszedł modernizację w postaci założenia sztucznego oświetlenia nad boiskami do koszykówki i piłki nożnej oraz zaprojektowano i zrealizowano system odprowadzania wody deszczowej z altany przy boiskach. Corocznie, począwszy od 2007 roku w ostatnia sobotę lipca w Bogucinie Małym organizowany jest "Dzień Ziemniaka" mający na celu propagować zdrowy tryb życia.

</doc>
<doc id="350805" url="https://pl.wikipedia.org/wiki?curid=350805" title="Bogucino">
Bogucino

Bogucino – wieś w północno-zachodniej Polsce położona w województwie zachodniopomorskim, w powiecie kołobrzeskim, w gminie Kołobrzeg.
Według danych z 30 czerwca 2009 wieś miała 210 stałych mieszkańców. 
Przy zachodniej części wsi płynie struga Nieciecza.

</doc>
<doc id="350806" url="https://pl.wikipedia.org/wiki?curid=350806" title="Bogufałów">
Bogufałów

Bogufałów – wieś w Polsce położona w województwie wielkopolskim, w powiecie ostrowskim, w gminie Przygodzice, ok. 10 km na południe od Ostrowa Wlkp. W latach 1975–1998 miejscowość administracyjnie należała do województwa kaliskiego.
Liczba ludności w roku 2011 wynosiła 280 osób.

</doc>
<doc id="350807" url="https://pl.wikipedia.org/wiki?curid=350807" title="Bogumiły (powiat piski)">
Bogumiły (powiat piski)

Bogumiły (niem. "Bogumillen", 1938–1945 "Brödau") – wieś w Polsce położona w województwie warmińsko-mazurskim, w powiecie piskim, w gminie Pisz. Według podziału administracyjnego obowiązującego do 1998 roku miejscowość należała do województwa suwalskiego.
Historia.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w języku staropolskim), z obowiązkiem służby rycerskiej (zbrojnej). W XV i XVI w dokumentach wieś wymieniana pod nazwą: "Bogumill, Bogemeyl".
Wieś służebna, dobra wolnych. Wieś założona prawdopodobnie w 1424 r., kiedy o 60 łanową dąbrowę ubiegał się niejaki Andrzej. Wieś lokowana w 1452 r. przez komtura bałgijskiego "Henryka von Richtenberga", za zgodą wielkiego mistrza "Ludwika von Erlichshausena". 40 łanów na prawie magdeburskim z obowiązkiem trzech służb zbrojnych otrzymał niejaki Bogumił (od imienia którego powstała nazwa wsi). W 1473 r. prokurator piski "Ulryk von Ottenberger" potwierdził sprzedaż 13 łanów niejakiemu S"tanisławowi Bogumiłowi" i jego bratu, z obowiązkiem jednej służby zbrojnej – były to dobra późniejszej wsi Zawady. W 1539 r. wymieniany jest młyn w Bogumiłach.

</doc>
<doc id="350808" url="https://pl.wikipedia.org/wiki?curid=350808" title="Bogunice">
Bogunice

Bogunice (niem. Bogunitz) – wieś w Polsce położona w województwie śląskim, w powiecie rybnickim, w gminie Lyski.
W latach 1975–1998 miejscowość administracyjnie należała do województwa katowickiego.

</doc>
<doc id="350809" url="https://pl.wikipedia.org/wiki?curid=350809" title="Boguniewo">
Boguniewo

Boguniewo – wieś w Polsce położona w województwie wielkopolskim, w powiecie obornickim, w gminie Rogoźno.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Wieś położona 6 km na południe od Rogoźna nad niewielkim Jeziorem Boguniewskim.
Nazwa wsi odosobowa, pochodzi od imienia Boguń. Ów Boguń mógł być założycielem lub pierwszym właścicielem wsi.
Na południowym brzegu Jeziora Boguniewskiego, na miejscu zabudowań podworskich, domniemane grodzisko nieustalonego typu z okresu wczesnego średniowiecza. Naprzeciw budynku szkolnego znajdują się nasypy zwane szańcami szwedzkimi, prawdopodobnie dawne kurhany.
Pierwsza wzmianka źródłowa o wsi pochodzi z 1388 r. Należała wówczas do Szymona Boguniewskiego z rycerskiego rodu Leszczyców, wywodzących się ze Słomowa. W rękach tego rodu Boguniewo znajdowało się jeszcze w pierwszej połowie XVI w. Tenże Szymon w 1392 r. zakończył wieloletni zatarg ze starostami rogozińskimi o ustalenie granic między Boguniewem a Rogoźnem.
W 1463 r. źródła wymieniają prywatną kaplicę św.Barbary, z powodu której toczył się spór między Maciejem Boguniewskim a plebanem słomowskim Łazarzem o niesłuszne pobieranie ofiary. Konflikt rozstrzygnął ostatecznie biskup poznański, przyznając plebanowi prawo swobodnego odprawiania nabożeństw w kaplicy i pobierania dziesięcin z Boguniewa.
W 1508 r. źródła wspominają o karczmie i folwarku. Dwa lata później połowę wsi, folwarku i jeziora posiadała Skórzewska, a drugą połowę Ceradzki i Mikołaj Gorzewski. W drugiej połowie XVI w. dobra boguniewskie znajdowały się w rękach Grzegorza Wojnowskiego i Anny Łowęckiej.
W lutym 1657 r. przebywał w Boguniewie u kasztelana kaliskiego, Jana Starkowieckiego, król Jan Kazimierz z małżonką. Przeniósł się tutaj z Poznania, gdzie zaczęła szerzyć się cholera, a królowa Ludwika w tym czasie zapadła na zdrowiu.
Dwa lata później Andrzej Karol Grudziński, wojewoda kaliski, zwrócił się do poznańskiego muratora Bandury aby mu obrys podawszy na kościół do Złotowa kaplicę do Boguniewa podjął się był roboty. Do realizacji projektu jednak nie doszło i kościół w Boguniewie nigdy nie powstał.
W połowie XIX w. Boguniewo miało 232 mieszkańców. W 1880 r. obok wsi istniał folwark o powierzchni 1631 mórg. Obie części zamieszkiwało 271 osób (261 katolików, 10 ewangelików). W 1931 r. wieś liczyła 284 mieszkańców (w tym 74 Niemców).
Szkoła istniała w 1890 r. (potwierdza to Kronika Szkoły), w 1923 r. wprowadzono język polski w nauczaniu poszczególnych przedmiotów. Na budynku szkoły umieszczono tablicę poświęconą pamięci Stanisława Bączkiewicza, kierownika szkoły w latach 1923-1939, zamordowanego przez Niemców w 1944 r. W latach 1923-1939 we wsi działało Bractwo Strzeleckie.
W nocy z 23 na 24 września 1939 r. bojówkarze hitlerowscy zamordowali mieszkań¬ców Boguniewa: Jana Adamczewskiego (sołtysa), Kazimierza Graczyka, Jana i Józefa Majewskich. Na miejscu nieczynnego cmentarza ewangelickiego z drugiej połowy XIX w. wzniesiono pomnik upamiętniający egzekucję.
Park wiejski i dworski powstał w okresie międzywojennym. W czasie drugiej wojny światowej zadrzewienie obu parków uległo znacznemu zniszczeniu. Park wiejski usytuowany jest na północ od wsi Boguniewo, po lewej stronie drogi z Rogoźna, która przecina potok łączący Jezioro Boguniewskie z Nienawiskim Małym. Po przeciwnej stronie drogi, w niewielkiej odległości od niej, znajduje się Jezioro Boguniewskie. W środkowej części parku jest niewielki staw, wokół którego rosną szpalery lip. Od strony drogi i łąk występują dwie wnęki trawiaste. Południowy skraj parku tworzy rząd robinii akacjowej. Od strony zachodniej park przylega do szosy, przy której rosną kasztanowce. Park dworski rozciąga się na wzgórzach, na południe od parku wiejskiego. Przy wjeździe na teren parku, od strony zachodniej, znajduje się stawek z zadrzewionym obrzeżem. Z parku rozciąga się piękny widok na dolinę pokrytą łąkami, która dzieli oba parki. Łąki te urozmaicają miejscami kępy i pojedyncze drzewa.
Na zakręcie drogi do Słomowa figura św. Wawrzyńca – patrona ubogich, opiekuna pól i urodzajów. Zginął śmiercią męczeńską, poddawany torturom przypiekania ogniem, w III w.n.e. w czasie prześladowań chrześcijan za cesarza Waleriana. Przedstawiany z kratką w dłoni.

</doc>
<doc id="350810" url="https://pl.wikipedia.org/wiki?curid=350810" title="Bogunów">
Bogunów

Bogunów (niem. "Bogenau") – wieś w Polsce, w województwie dolnośląskim, w powiecie wrocławskim, w gminie Żórawina.
Nazwa.
Nazwa pierwotnie notowana w 1175 jako "Bogonouwe", w 1177 "Bogunowo", w latach 1202 oraz 1231 i 1232 "Bogunovo", 1221 "Bogunove", 1352 "Bogunovo" oraz "Bogonow", 1455 "Bogenaw".
Niemiecki językoznawca Paul Hefftner wywodzi bezpośrednio od nazwy określającej w językach słowiańskich istotę wyższą – "Boga", podając m.in. polskie określenie – "„vom poln. bóg”". Nazwa nawiązuje być może do czasów pogańskiego kultu bądź wprowadzenia chrześcijaństwa na tych ziemiach.
Niemcy zgermanizowali nazwę na "Bogenau", w wyniku czego utraciła ona swoje pierwotne znaczenie. 9 września 1947 r. ustalono polską nazwę miejscowości – Bogunów.
Administracja.
W latach 1975–1998 miejscowość należała administracyjnie do województwa wrocławskiego.
Historia.
W 1933 r. w miejscowości mieszkało 397 osób, a w 1939 roku – 396 osób.
Zabytki.
Do rejestru zabytków Narodowego Instytutu Dziedzictwa wpisany jest:
W miejscowości znajduje się także granitowy krzyż kamienny, datowany na średniowiecze. Jedna z hipotez tłumaczących jego powstanie mówi, że jest to tzw. krzyż pokutny. Hipoteza ta nie ma jednak oparcia w żadnych dowodach i ukuta jest wyłącznie na nieuprawnionym, błędnym założeniu, że wszystkie stare kamienne monolitowe krzyże, są krzyżami pokutnymi.

</doc>
<doc id="350811" url="https://pl.wikipedia.org/wiki?curid=350811" title="Bogurzyn">
Bogurzyn

Bogurzyn – wieś w Polsce położona w województwie mazowieckim, w powiecie mławskim, w gminie Wiśniewo.
Miejscowość jest siedzibą rzymskokatolickiej parafii św. Doroty należącej do dekanatu mławskiego zachodniego.
W latach 1954-1961 wieś należała i była siedzibą władz gromady Bogurzyn, po jej zniesieniu w gromadzie Kowalewko. W latach 1975–1998 miejscowość administracyjnie należała do województwa ciechanowskiego.
We wsi znajdują się pozostałości po zabudowaniach dawnego folwarku oraz dwór, w którym po II wojnie światowej przez kilkadziesiąt lat funkcjonowała szkoła rolnicza. 
Zabytki.
Neogotycka kapliczka przydrożna z 1916 r.

</doc>
<doc id="350813" url="https://pl.wikipedia.org/wiki?curid=350813" title="Bogusławice-Nowiny">
Bogusławice-Nowiny

Bogusławice-Nowiny – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.

</doc>
<doc id="350814" url="https://pl.wikipedia.org/wiki?curid=350814" title="Bogusławiec">
Bogusławiec

Bogusławiec – wieś sołecka w północno-zachodniej Polsce położona w województwie zachodniopomorskim, w powiecie kołobrzeskim, w gminie Kołobrzeg, przy drodze wojewódzkiej nr 102.
Według danych z 2011 roku wieś była zamieszkiwana przez 120 osób. 
W latach 1954-1957 wieś należała i była siedzibą władz gromady Bogusławiec, po jej zniesieniu w gromadzie Sarbia. 

</doc>
<doc id="350815" url="https://pl.wikipedia.org/wiki?curid=350815" title="Bogusławki (województwo kujawsko-pomorskie)">
Bogusławki (województwo kujawsko-pomorskie)

Bogusławki – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 87 mieszkańców. Jest 29. co do wielkości miejscowością gminy Chełmża.

</doc>
<doc id="350816" url="https://pl.wikipedia.org/wiki?curid=350816" title="Księgarnia św. Jacka">
Księgarnia św. Jacka

Księgarnia św. Jacka – katolickie wydawnictwo książkowe założone w 1925 roku, należące do archidiecezji katowickiej.
Patronem wydawnictwa jest św. Jacek. Logo wydawnictwa to stylizowany herb rodu Odrowążów, do którego należał św. Jacek.
Historia.
Historia wydawnictwa sięga okresu międzywojennego, kiedy to wraz z powstaniem archidiecezji katowickiej w roku 1925 założono „Księgarnię Katolicką” (założycielami byli: ks. Teofil Bromboszcz, ks. Teodor Kubina, ks. Jan Szymała i ks. Wojciech Szołtysik). 25 maja tego samego roku przekształcono ją w „Księgarnię i Drukarnię Katolicką Sp. z o.o.”, która na potrzeby diecezji miała zajmować się wydawaniem i rozprowadzaniem książek i prasy. Ważną rolę odegrał wydawany przez Księgarnię tygodnik „Gość Niedzielny”. W tamtym okresie powstał też, ukazujący do dziś, diecezjalny modlitewnik "Skarbiec modlitw i pieśni".
W czasie II wojny światowej drukarnia i zasoby wydawnicze zostały skonfiskowane i prawie całkowicie zniszczone.
Po wojnie oddzielono drukarnię od wydawnictwa i powstały dwa osobne przedsiębiorstwa. Wydawnictwo weszło w skład większej spółki "Księgarnia św. Jacka". Firma ta zajmowała się również sprzedażą książek w sieci swoich katolickich księgarni. Do roku 1949 Księgarnia kontynuowała i rozwijała swoją przedwojenną działalność, potem w Polsce wprowadzono gospodarkę planową, co wiązało się między innymi z reglamentacją papieru, przedstawianiem do zatwierdzenia przez władze planów wydawniczych oraz z wysokimi podatkami od tzw. działalności nieuspołecznionej. Z tego powodu działalność wydawnictwa została zawężona niemal wyłącznie do wydawania katechizmów i modlitewników. 
Powolne złagodzenie tych ograniczeń nastąpiło w latach siedemdziesiątych, a w roku 1981 w ramach Komisji Wspólnej Władz PRL i Episkopatu powstał Zespół Roboczy do spraw Wydawnictw Katolickich, który uzyskał dla nich więcej praw (m.in. większy przydział papieru). Radykalną zmianę przyniósł rok 1989, gdy władze państwowe zrezygnowały z gospodarki planowej, a co za tym idzie z reglamentacji papieru i zatwierdzania planów wydawniczych. W tym okresie Księgarnia na powrót poszerzyła swój profil wydawniczy, nawiązując do dawnych tradycji. Wznowiono publikowanie serii Śląskie Studia Historyczno-Teologiczne (wydawanej od 1968), serii biblijnej "Attende Lectioni", podjęto na nowo druk "Mszału dla wiernych" (pierwsze wydanie w 1947 r.), książek naukowych i popularnonaukowych z dziedziny nauk kościelnych. 
księgarnie wydawnictwa znajdują się w Katowicach, Gliwicach, Rybniku, Żorach i Wodzisławiu.
Autorzy współcześnie wydający swoje książki w wydawnictwie, to m.in.:

</doc>
<doc id="350817" url="https://pl.wikipedia.org/wiki?curid=350817" title="Bogusławki Duże">
Bogusławki Duże

Bogusławki Duże – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="350818" url="https://pl.wikipedia.org/wiki?curid=350818" title="Bogusławki Małe">
Bogusławki Małe

Bogusławki Małe – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="350819" url="https://pl.wikipedia.org/wiki?curid=350819" title="Bogusławów">
Bogusławów

Bogusławów – wieś w Polsce położona w województwie łódzkim, w powiecie radomszczańskim, w gminie Wielgomłyny. Miejscowość wchodzi w skład sołectwa Myśliwczów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350820" url="https://pl.wikipedia.org/wiki?curid=350820" title="Bogusławy (wieś w województwie łódzkim)">
Bogusławy (wieś w województwie łódzkim)

Bogusławy – wieś w Polsce położona w województwie łódzkim, w powiecie opoczyńskim, w gminie Paradyż.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Andrzeja Apostoła w Wójcinie.

</doc>
<doc id="350821" url="https://pl.wikipedia.org/wiki?curid=350821" title="Bogusze-Litewka">
Bogusze-Litewka

Bogusze-Litewka – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Grodzisku

</doc>
<doc id="350822" url="https://pl.wikipedia.org/wiki?curid=350822" title="Boguszewiec">
Boguszewiec

Boguszewiec – wieś w Polsce położona w województwie mazowieckim, w powiecie żuromińskim, w gminie Lutocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350823" url="https://pl.wikipedia.org/wiki?curid=350823" title="Boguszków">
Boguszków

Boguszków – wieś w Polsce położona w województwie mazowieckim, w powiecie kozienickim, w gminie Magnuszew.
Wieś szlachecka Boguszkowo położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Rozniszewie.

</doc>
<doc id="350824" url="https://pl.wikipedia.org/wiki?curid=350824" title="Boguszynek">
Boguszynek

Boguszynek – wieś w Polsce położona w województwie wielkopolskim, w powiecie średzkim, w gminie Nowe Miasto nad Wartą. Wieś o rozrzuconej zabudowie. Została założona w XVIII wieku przez Olędrów. Położona na Wysoczyźnie Kaliskiej, około 7,5 km od Nowego Miasta.
W latach 1975–1998 miejscowość administracyjnie należała do województwa poznańskiego.
Historia.
Czas powstania przypada na okres osadnictwa olęderskiego. Pierwsza wzmianka pochodzi z 1762 roku. 
Atrakcje turystyczne.
Znajduje się tu kościół św. Józefa Oblubieńca NMP, drewnianej konstrukcji zrębowej, jednonawowy z niższym i węższym prezbiterium. Wzniesiony w latach 1773–1775 w Kolniczkach, gdzie został rozebrany w 1975 roku i przeniesiony do Boguszynka w tym samym czasie. Było to zimą z roku 1974–1975. Na początku miejscowości (około 1,5 kilometra od kościoła św. Józefa Oblubieńca NMP) znajduje się stary cmentarz ewangelicki z nagrobkami z drugiej połowy XIX wieku, gdzie pochowani są głównie Holendrzy. W pobliżu cmentarza wybudowany jest stary, drewniany dom – dawna szkoła z drugiej połowy XIX wieku.

</doc>
<doc id="350825" url="https://pl.wikipedia.org/wiki?curid=350825" title="Boguszyny">
Boguszyny

Boguszyny (niem. "Gottberg", nazwa przejściowa – "Boża Góra, Witoldowo?") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 437 mieszkańców. 
Kolonia wchodząca w skład sołectwa: Puszczyn.
Wieś leży ok. 5 km na północny wschód od Pełczyc, między Lubianą a Bolewicami.
Historia.
Pierwsza wzmianka o wsi pochodzi z poł. XIII wieku. Na pocz. XIV wieku istniał tu już kościół, wieś stanowiła własność rodu von Wedel. W XVII wieku źródła określają Boguszyny jako dużą wieś chłopską z 36 gospodarzami, 15 zagrodnikami, młynarzem, karczmarzem, kowalem. W 1758 r. nowi właściciele majętności - rodzina von Kahlden - rozbudowali folwark i założyli park. Pod koniec XIX wieku folwark w Boguszynach należał do rodziny von Schröder, istniała tu wówczas gorzelnia i młyn. W 1920 r. we wsi mieszkało 276 osób, w folwarku 30 (2 budynki mieszkalne). Według danych statystycznych z 1928 r. największe gospodarstwa indywidualne liczyły po 25 - 35 ha (było ich 9). Do końca II wojny światowej folwark pozostawał prywatną własnością. Po II wojnie światowej majątek upaństwowiono, potem działało tu Państwowe Gospodarstwo Rolne, obecnie dzierżawiony.
Zabytki.
Do wojewódzkiego rejestru zabytków wpisany jest:

</doc>
<doc id="350826" url="https://pl.wikipedia.org/wiki?curid=350826" title="Boguty-Milczki">
Boguty-Milczki

Boguty-Milczki – wieś w Polsce położona w województwie mazowieckim, w powiecie ostrowskim, w gminie Boguty-Pianki. Obok miejscowości przepływa rzeczka Pukawka, dopływ Bugu.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia wsi.
Na początku XIX w. wieś częścią tzw. okolicy szlacheckiej "Boguty", powstałej na początku XV w. w dawnej Ziemi nurskiej. Zasiedlona przez Boguckich herbu Pobóg.
Pod koniec wieku XIX w powiecie ostrowskim, gmina Kamieńczyk Wielki, parafia Boguty. "Okolicę Boguty" tworzyły wtedy:

</doc>
<doc id="350827" url="https://pl.wikipedia.org/wiki?curid=350827" title="Boguty-Pianki">
Boguty-Pianki

Boguty-Pianki – wieś w Polsce położona w województwie mazowieckim, w powiecie ostrowskim, w gminie Boguty-Pianki. 
Obok przepływa rzeczka Pukawka, dopływ Bugu.
Dawniej wieś i folwark.
Miejscowość jest siedzibą gminy Boguty-Pianki oraz siedzibą parafii rzymskokatolickiej Wszystkich Świętych.
W latach 1954–1972 wieś należała i była siedzibą władz gromady Boguty-Pianki. W latach 1975–1998 administracyjnie należała do województwa łomżyńskiego.
Historia.
Historia wsi.
Wieś częścią tzw. okolicy szlacheckiej "Boguty" w dawnej ziemi nurskiej i powiecie nurskim, powstałej na początku XV w., zasiedlonej przez Boguckich herbu Pobóg.
W roku 1775 Józef i Prosper Boguccy sprzedali wieś Stanisławowi Łazowskiemu, komornikowi ziemskiemu nurskiemu. W 1789 przez Teresę Ossolińską i jej córkę Katarzynę Jabłonowską zapisana na uposażenie szpitala szarytek w Ciechanowcu. Własnością sióstr do kasaty zgromadzenie w roku 1864.
W XVIII w. arendarzami karczmy w Bogutach, należącej w 1711 r. do Ludwika Boguckiego byli m.in.:
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku zamieszkiwało:
Miejscowość należała do miejscowej parafii rzymskokatolickiej. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
Pod koniec wieku XIX w powiecie ostrowskim, gmina Kamieńczyk Wielki, parafia Boguty. "Okolicę" tworzyły:
W okresie międzywojennym posiadłość ziemską posiadała tu Marta Bogucka (111 mórg). Były tu trzy sklepy spożywcze. Pracowało dwóch szewców i dwóch stolarzy.
Historia kościoła.
W roku 1774 z fundacji Stanisława Łazowskiego i jego żony wystawiono drewnianą kaplicę, która mimo starań o utworzenie parafii pozostała filialną, kościoła w Nurze. Rozbudowana w 1820, spłonęła w 1864, odbudowana w 1865. Wtedy też prawdopodobnie utworzono parafię.
W latach 1991-1994 staraniem ks. proboszcza H. Stawiereja został wybudowany kościół murowany.
Miejscowość jest siedzibą parafii rzymskokatolickiej Wszystkich Świętych, należącej do metropolii białostockiej, diecezji łomżyńskiej, dekanatu Czyżew. W pobliżu znajduje się cmentarz parafialny. 

</doc>
<doc id="350828" url="https://pl.wikipedia.org/wiki?curid=350828" title="Boguty-Rubiesze">
Boguty-Rubiesze

Boguty-Rubiesze – wieś w Polsce położona w województwie mazowieckim, w powiecie ostrowskim, w gminie Boguty-Pianki. Obok miejscowości przepływa rzeczka Pukawka, dopływ Bugu.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia wsi.
Na początku XIX w. wieś częścią tzw. okolicy szlacheckiej "Boguty", powstałej na początku XV w. w dawnej ziemi nurskiej. Zasiedlona przez Boguckich herbu Pobóg.
Pod koniec wieku XIX w powiecie ostrowskim, gmina Kamieńczyk Wielki, parafia Boguty. 
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 39 osób, 37 było wyznania rzymskokatolickiego, 2 prawosławnego. Jednocześnie 37 mieszkańców zadeklarowało polską przynależność narodową, 2 białoruską. Było tu 5 budynków mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
"Okolicę Boguty" tworzyły w XIX wieku:

</doc>
<doc id="350829" url="https://pl.wikipedia.org/wiki?curid=350829" title="Boguty-Żurawie">
Boguty-Żurawie

Boguty-Żurawie – wieś w Polsce położona w województwie mazowieckim, w powiecie ostrowskim, w gminie Boguty-Pianki. Obok miejscowości przepływa rzeczka Pukawka, dopływ Bugu.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwały 92 osoby w 19 budynkach mieszkalnych. Miejscowość należała do parafii rzymskokatolickiej w Bogutach-Piankach. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="350830" url="https://pl.wikipedia.org/wiki?curid=350830" title="Bohukały">
Bohukały

Bohukały – wieś w Polsce, położona w województwie lubelskim, w powiecie bialskim, w gminie Terespol. 
W latach 1809–1954 siedziba gminy Bohukały. W latach 1954–1972 wieś należała i była siedzibą władz gromady Bohukały. W latach 1975–1998 wieś administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Apostołów Piotra i Pawła w Pratulinie.
Według Narodowego Spisu Powszechnego (III 2011 r.) liczyła 267 mieszkańców i była dziewiątą co do wielkości miejscowością gminy Terespol.
W miejscowości znajduje się placówka Straży Granicznej, oddział OSP, Rodzinny Dom Dziecka i dwa sklepy spożywcze.

</doc>
<doc id="350831" url="https://pl.wikipedia.org/wiki?curid=350831" title="Bohutyn">
Bohutyn

Bohutyn – wieś w Polsce położona w województwie lubelskim, w powiecie parczewskim, w gminie Sosnowica.
W latach 1975–1998 miejscowość administracyjnie należała do województwa chełmskiego.
Wieś w sołectwie Sosnowica.
Wierni Kościoła rzymskokatolickiego należą do parafii Trójcy Świętej w Sosnowicy.
Historia.
Wieś w chełmskim wymieniona w roku 1714
Bohutyn w wieku XIX wieś w powiecie włodawskim, gminie Turna, parafii Sosnowica posiadał 5 domów i 43 mieszkańców na gruncie 274 mórg.

</doc>
<doc id="350832" url="https://pl.wikipedia.org/wiki?curid=350832" title="Bohy">
Bohy

Bohy – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Wyrozębach.

</doc>
<doc id="350833" url="https://pl.wikipedia.org/wiki?curid=350833" title="Boiska">
Boiska

Boiska – wieś w Polsce położona w województwie mazowieckim, w powiecie lipskim, w gminie Solec nad Wisłą. Leży przy drodze wojewódzkiej nr .
Były wsią benedyktynów świętokrzyskich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Solcu nad Wisłą.
Historia.
Historia wsi od roku 1380 do 1819 w osobnym artykule,
Wieś znana w roku 1380 jako Boiszka, 5 km na N od Solca nad Wisłą, na lewym brzegu Wisły; ok. 60 km na NE od klasztoru, 4 km na W od starożytnej posiadłości klasztornej Braciejowic.
Od roku 1459 własność klasztoru świętokrzyskiego. Przedtem szlachecka Jana z Boisk .
Zobacz też.
Boiska-Kolonia

</doc>
<doc id="350834" url="https://pl.wikipedia.org/wiki?curid=350834" title="Bojadła">
Bojadła

Bojadła () – wieś w Polsce położona w Kotlinie Kargowskiej w województwie lubuskim, w powiecie zielonogórskim, w gminie Bojadła.
Do Bojadeł należy także przysiółek Karczemka.
Obecna nazwa została administracyjnie zatwierdzona 12 listopada 1946 roku. W latach 1954–1972 wieś należała i była siedzibą władz gromady Bojadła. W latach 1975–1998 miejscowość administracyjnie należała do ówczesnego województwa zielonogórskiego. Miejscowość jest siedzibą gminy Bojadła.
Przez wieś przebiegają drogi wojewódzkie nr oraz nr .
Historia.
Pierwsze wzmianki o wsi pochodzą z końca XII wieku. W latach 1579–1904 należała do rodu Kottwitz'ów. W Bojadłach, powstało pierwsze w Polsce kino wiejskie "Start".
Zabytki.
Do wojewódzkiego rejestru zabytków wpisane są:

</doc>
<doc id="350835" url="https://pl.wikipedia.org/wiki?curid=350835" title="Bojanówka">
Bojanówka

Bojanówka – wieś w Polsce położona w województwie lubelskim, w powiecie radzyńskim, w gminie Wohyń.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Wohyń.
Wierni Kościoła rzymskokatolickiego należą do parafii św. Anny w Wohyniu.
Historia.
Bojanówka w wieku XIX opisana została jako folwark w powiecie radzyńskim, gminie Lisia Wólka, parafii Wohyń. W roku 1882 folwark posiadał 1118 mórg obszaru, 11 domów i 79 mieszkańców.

</doc>
<doc id="350836" url="https://pl.wikipedia.org/wiki?curid=350836" title="Bojany (wieś)">
Bojany (wieś)

Bojany – wieś w Polsce położona w województwie mazowieckim, w powiecie ostrowskim, w gminie Brok.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Andrzeja Apostoła w Broku.

</doc>
<doc id="350837" url="https://pl.wikipedia.org/wiki?curid=350837" title="Bojańczyce">
Bojańczyce

Bojańczyce – wieś w Polsce położona w województwie małopolskim, w powiecie myślenickim, w gminie Raciechowice.
W latach 1975–1998 miejscowość administracyjnie należała do województwa krakowskiego.
Z miejscowości pochodził biskup kamieniecki Paweł z Bojańczyc.

</doc>
<doc id="350838" url="https://pl.wikipedia.org/wiki?curid=350838" title="Bojewo">
Bojewo

Bojewo – wieś w Polsce położona w województwie mazowieckim, w powiecie węgrowskim, w gminie Sadowne. Graniczy ze wsią Kołodziąż-Rybie. 
Gmina Sadowne osiąga swój najwyższy punkt 123,8 m n.p.m. w południowo-wschodniej części gminy – na południe od wsi Bojewo. W Rejonie wsi Bojewo występuje wysoczyzna morenowa i charakteryzuje się płaską rzeźbą terenu (spadki terenu poniżej 5%). 
Wierni kościoła rzymskokatolickiego należą do parafii św. Jana Chrzciciela w Sadownem.
Historia.
W latach 1975–1998 miejscowość administracyjnie należała do województwa siedleckiego. W roku 2003 została zakończona inwestycja przebudowy odcinka okolicznej drogi o długości 1776 metrów z nawierzchni żwirowej na nawierzchnię bitumiczną. Przebudowa drogi kosztowała ok. 500 tys. zł, wsparta została środkami z programu SAPARD.

</doc>
<doc id="350839" url="https://pl.wikipedia.org/wiki?curid=350839" title="Bojmie">
Bojmie

Bojmie – wieś w Polsce położona w województwie mazowieckim, w powiecie siedleckim, w gminie Kotuń.
W czasie istnienia gromad wieś była siedzibą gromady Bojmie.
Wierni Kościoła rzymskokatolickiego należą do parafii św. Aleksego w Oleksinie.
Pod koniec wieku XIX należała do gminy Sinołęka. 
W latach 1975–1998 miejscowość administracyjnie należała do województwa siedleckiego.
W miejscowości działa szkoła podstawowa, filia Gminnej Biblioteki Publicznej i Ośrodek Zdrowia

</doc>
<doc id="350840" url="https://pl.wikipedia.org/wiki?curid=350840" title="Bojszów">
Bojszów

Bojszów (niem. "Boitschau", 1936-1945 "Lärchenhag") – wieś sołecka w Polsce położona w województwie śląskim, w powiecie gliwickim, w gminie Rudziniec.
W latach 1954–1972 wieś należała i była siedzibą władz gromady Bojszów. W latach 1975–1998 miejscowość administracyjnie należała do województwa katowickiego.
Położenie.
Wieś położona jest w pobliżu Lasów Raciborskich.
Historia.
Wieś wzmiankowana w 1376 roku. W okresie narodowego socjalizmu w 1936 Niemcy zmienili historyczną nazwę "Boitschau" na "Lärchenhag".
Edukacja.
Szkoły podstawowe:
Turystyka.
Przez wieś przebiega szlak turystyczny:

</doc>
<doc id="350841" url="https://pl.wikipedia.org/wiki?curid=350841" title="Bokinia">
Bokinia

Bokinia – wieś w Polsce położona w województwie lubelskim, w powiecie hrubieszowskim, w gminie Uchanie.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Uchanie. Według Narodowego Spisu Powszechnego (III 2011 r.) liczyła 134 mieszkańców i była trzynastą co do wielkości miejscowością gminy Uchanie.
Historia.
Według Słownika geograficznego Królestwa Polskiego z roku Bokinia to wieś w powiecie hrubieszowskim, gminie Jarosławiec, parafii Uchanie. W 1827 roku było tu 38 domów i 280 mieszkańców.

</doc>
<doc id="350842" url="https://pl.wikipedia.org/wiki?curid=350842" title="Bokinka Królewska">
Bokinka Królewska

Bokinka Królewska – wieś w Polsce, położona w województwie lubelskim, w powiecie bialskim, w gminie Tuczna}.
Wierni Kościoła rzymskokatolickiego należą do parafii św. Anny w Tucznej. Wyznawcy prawosławia należą do parafii św. Anny w Międzylesiu.
W latach 1975–1998 miejscowość administracyjnie należała do województwa bialskopodlaskiego.
Historia.
Według spisu powszechnego z roku 1921 miejscowość Bokinka Królewska w ówczesnej gminie Kościeniewicze posiadała 77 domów i 418 mieszkańców

</doc>
<doc id="350843" url="https://pl.wikipedia.org/wiki?curid=350843" title="Bokinka Pańska">
Bokinka Pańska

Bokinka Pańska – wieś w Polsce położona w województwie lubelskim, w powiecie bialskim, w gminie Tuczna.
Wierni Kościoła rzymskokatolickiego należą do parafii Trójcy Świętej w Huszczy.
W latach 1975–1998 miejscowość administracyjnie należała do województwa bialskopodlaskiego.
Historia.
W Bokince Pańskiej w 1866 wzniesiona została unicka cerkiew św. Michała Archanioła. W 1875 została ona przymusowo przemianowana na cerkiew prawosławną. W 1914 była to filia cerkwi Podwyższenia Krzyża Pańskiego w Żeszczynce. Budowlę tę zniszczono podczas akcji rewindykacyjno-polonizacyjnej w 1938 r. Obecnie we wsi znajduje się prawosławny cmentarz z cerkwią św. Mikołaja, należącą do parafii św. Anny w Międzylesiu.
Według spisu powszechnego z roku 1921 miejscowość Bokinka Pańska w gminie Międzyleś posiadała 23 domy i 234 mieszkańców.

</doc>
<doc id="350844" url="https://pl.wikipedia.org/wiki?curid=350844" title="Bokiny">
Bokiny

Bokiny – wieś w Polsce położona w województwie podlaskim, w powiecie białostockim, w gminie Łapy.
Wieś położona jest na północno-zachodnim brzegu Narwi.
W miejscowości znajduje się kościół z 1965 r., który jest siedzibą parafii Najświętszego Serca Jezusowego. W strukturze Kościoła rzymskokatolickiego parafia należy do metropolii białostockiej, diecezji łomżyńskiej, dekanatu Łapy.
Przez wieś biegnie ścieżka dydaktyczna "Wędrując brzegiem Narwi" oraz szlaki turystyczne.
Położenie.
Bokiny położone są w południowo-zachodniej części województwa podlaskiego, w gminie Łapy. 
Wieś leży 7 km na północny wschód od Łap. Sąsiaduje z sołectwami: Wólka Waniewska, Łupianka Stara, Baciuty, Bojary, Topilec. Ogólna powierzchnia sołectwa wynosi 9 765 617 m2 (977 ha).
Miejscowość leży w Narwiańskim Parku Narodowym, nad rzeką Narew.
Historia.
Bokiny są osadą prehistoryczną, znaną z wykopalisk. Pierwsza wzmianka o miejscowości pochodzi z 1574 r.
4 sierpnia 1944 oddziały Wehrmachtu spacyfikowały wieś. Niemcy rozstrzelali 25 osób. Pozostali mieszkańcy zostali zabrani do budowy umocnień polowych.
W latach 1975–1998 miejscowość administracyjnie należała do województwa białostockiego.
Oświata.
We wsi funkcjonowała szkoła podstawowa, do której uczęszczały dzieci z Bokin i Wólki Waniewskiej. Ze względu na zbyt małą liczbę uczniów szkoła została zamknięta w 2014 roku. Obecnie szkoła podstawowa znajduje się w Łupiance Starej.
Kultura.
W świetlicy wiejskiej prowadzone są plenery malarskie oraz zajęcia plastyczne. Świetlica współpracuje z Polskim Stowarzyszeniem Pedagogów i Animatorów KLANZA - oddział Białostocki.
Świetlica jest organizatorem corocznej imprezy plenerowej "Dzień Suma". Największymi atrakcjami festynu są zawody wędkarskie, wędkowanie na sucho i występy zespołów śpiewaczych.
Infrastruktura techniczna.
Miejscowość posiada sieć wodociągową z własnym ujęciem wody ze studni głębinowej. Zaopatrzenie w wodę odbywa się również za pomocą indywidualnych studni głębinowych.
Wieś nie posiada sieci kanalizacyjnej. Pojedyncze gospodarstwa posiadają własne oczyszczalnie ścieków lub szamba.
Komunikacja.
Przez teren sołectwa prowadzą drogi powiatowa i gminna. We wsi nie ma przystanków autobusowych. Najbliższy oddalony jest o 1 km., przy drodze wojewódzkiej nr 678.
Najbliższa stacja kolejowa oddalona jest ok. 6 km. w miejscowości Baciuty.
Gospodarka.
Indywidualne gospodarstwa w większości nastawione są na uprawę zbóż.
Pozostałe zajmują się hodowlą trzody chlewnej, bydła mlecznego i opasowego oraz gęsi.
Kilku rolników specjalizuje się w uprawie ogórka gruntowego.

</doc>
<doc id="350845" url="https://pl.wikipedia.org/wiki?curid=350845" title="Boków">
Boków

Boków – wieś w Polsce położona w województwie świętokrzyskim, w powiecie koneckim, w gminie Stąporków.
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii św. Wawrzyńca w Niekłaniu Wielkim..
Historia.
W wieku XIX Boków opisano jako wieś w powiecie koneckim, gminie i parafii Niekłań. W roku 1883 liczył 18 domów, 136 mieszkańców i 180 mórg ziemi włościańskiej.

</doc>
<doc id="350846" url="https://pl.wikipedia.org/wiki?curid=350846" title="Boksyce">
Boksyce

Boksyce – wieś w Polsce, położona w województwie świętokrzyskim, w powiecie ostrowieckim, w gminie Waśniów.
Do 1954 roku istniała gmina Boksyce. W latach 1975–1998 miejscowość administracyjnie należała do województwa kieleckiego.
Przez miejscowość przepływa rzeczka "Węgierka", prawy dopływ Świśliny.
Historia.
Nazwa miejscowości (w XIX wieku "Boksice" lub "Bokszyce") wywodzi się od archaicznej formy słowiańskiego imienia własnego "Boksa". Jest to nazwa patronimiczna, charakterystyczna dla okresu wczesnofeudalnego (kiedy to nastąpiła ekspansja nazw miejscowych z przyrostkiem "-ice"), świadcząca o wczesnośredniowiecznym pochodzeniu wsi. Od niej wzięło swój początek nazwisko rodziny małopolskiej: "Boksycki" vel. "Bokszycki" herbu Tarnawa.
Boksyce były wsią rycerską.
Pierwsze wzmianki o wsi pochodzą z roku 1387 - była wówczas w posiadaniu braci Boksy i Wita. Kolejnymi dziedzicami dóbr byli: Witek z Boksyc h. Tarnawa (1400; "Vitco"), Piotr (1442), Bartosz z Boksyc i jego żona Śmiechna (1460; Bartosz "de Boxyce") oraz Anna Kostecka (1578; należało do niej pół łana). Do 1625 roku Boksyce były własnością Marcina Szydłowskiego, później przeszły w ręce rodziny Brzeskich (Jakub Brzeski), Karskich (w 1737 roku od swoich braci nabył je Szymon Michał Karski, łowczy sandomierski i wiślicki, starosta ulanicki) i Jasieńskich herbu Dołęga – potomków posłów na Sejm Czteroletni.
Z Boksyc pochodził żyjący w średniowieczu krakowski profesor Uniwersytetu Krakowskiego Jakub z Bokszyc, któremu Filip Kallimach poświęcił jeden ze swoich wierszy pt. "Do Jakuba z Bokszyc" oraz Antoni Teodor Karski - w latach 1748-1774 opat zakonu ojców Benedyktynów na Łysej Górze.
Ostatnim właścicielem dworu była Emilia Lucyna Horoch z domu Jasieńska herbu Dołęga (1883-1970), żona barona Zdzisława Horocha z Leszczan herbu Trąby (1884-1945) i prawnuczka Mikołaja Jasieńskiego herbu Dołęga (1732-1827) z Wielkiej Jasiennej. Jasieńscy z tej linii byli czołowym rodem szlacheckim w Sandomierskiem w XIX wieku.
W Boksycach urodziły się również siostry Emilii Jasieńskiej – Zofia, Natalia i Maria, oraz jej dzieci:
Tablice nagrobne zmarłych z rodziny Jasieńskich znajdują się w kościele parafialnym w Mominie.
Według Słownika geograficznego Królestwa Polskiego z końca XIX wieku, Boksyce ("Boksice") były wsią i folwarkiem w powiecie opatowskim. Posiadały 15 domów, 258 mieszkańców, 795 mórg ziemi dworskiej i 74 morgi ziemi włościańskiej. Znajdował się tu urząd gminny.
Boksyce były siedzibą gminy o powierzchni 10 842 mórg, z czego ziemia dworska zajmowała 6435 mórg, a ziemia włościańska 4407 mórg.
W gminie znajdowały się: gorzelnia, młyn wodny, 4 wiatraki i szkoła początkowa. Sąd gminny okręgu IV miał swoją siedzibę w Kunowie, a stacja pocztowa w Ostrowcu Świętokrzyskim.
W skład gminy wchodziły wówczas: Biechów, Broniszowice, Gaj, Garbacz, Janowice, Jeżów, Kosowice, Kraszków, "Łapiguz", Milejowice, Mirogonowice, Momina, Nagórzyce, "Oczkowice", Rostylice, Sławęcice, Śnieżkowice, Strupice, Stryczowice, "Wesołówka", "Wierzbongowice", Witosławice i Wronów.
Z kolei w "Księdze adresowej Polski (wraz z w.m. Gdańskiem) dla handlu, przemysłu, rzemiosł i rolnictwa" z 1928 roku czytamy, iż Boksyce, wraz z przynależnościami Garbacz i Momina, miały wówczas 302 mieszkańców, a stacja kolei żelaznej, urząd pocztowy, urząd telegraficzny i telefoniczny znajdowały się w Ostrowcu Kieleckim.
Ówczesnymi właścicielami ziemskimi w gminie Boksyce byli: baron Zdzisław Horoch (w jego posiadaniu znajdował się majątek "Góra Witosławska" wielkości 121 ha), Emilia Horochowa (majątek "Boksyce" wielkości 339 ha), sukcesorzy Konstantego Jagnińskiego (włości "Garbacz" – 574 ha), Gustaw Ośniałowski (majątki: "Biechów" – 143 ha, "Śnieżkowice" – 230 ha i "Strupice" – 196 ha), Józefa Reklewska (włości "Witosławice" – 159 ha), Roman Reklewski (majątek "Wronów" – 174 ha) i Wincenty Reklewski (majątki "Kosowice" – 101 ha i "Mirogonowice" – 243 ha).
W gminie byli dwaj kowale: W. Kędziora i J. Sikora (ich kuźnie znajdowały się w Garbaczu), młynarz Z. Godlewski z Mominy, dwaj murarze: J. Kidoń oraz A. Kotwa (obaj z Garbacza), sklep z artykułami spożywczymi "Zgoda" w Boksycach (właściciel W. Olech) oraz trzy wiatraki (należące do St. Cichockiego, H. Kota i J. Łukasiewicza).
W okresie PRL funkcjonowała tu Rolnicza spółdzielnia produkcyjna.
Przez Boksyce przebiegała trasa wyścigu Grand Prix Ostrowca Świętokrzyskiego w kolarstwie szosowym rozegranego 25 czerwca 2000 roku.
Zabytki.
W miejscowości znajduje się zespół dworski z początku XX wieku, wpisany do rejestru zabytków nieruchomych (nr rej.: A.617/1-3 z 12.12.1957 i z 31.08.1989):
W okolicy dworu znajdowały się także spichlerze ze stajnią, kuźnia, czworaki oraz stawy dworskie (dziś zarastające).
Przy drodze do Mominy znajduje się kamienny krzyż przydrożny z 1609 roku.

</doc>
<doc id="350847" url="https://pl.wikipedia.org/wiki?curid=350847" title="Boksycka">
Boksycka

Boksycka – wieś w Polsce, położona w województwie świętokrzyskim, w powiecie ostrowieckim, w gminie Kunów.
W latach 1975–1998 miejscowość administracyjnie należała do województwa kieleckiego.
W obszar wsi wchodzi:
W miejscowości znajduje się przystanek kolejowy Boksycka, na szlaku linii kolejowej 25 – Łódź Kaliska – Dębica.
Z Boksyckiej pochodzi Władysław Baka, polski bankowiec, działacz polityczny, ekonomista, doktor habilitowany i profesor UW, Prezes Narodowego Banku Polskiego i minister-członek Rady Ministrów.

</doc>
<doc id="350848" url="https://pl.wikipedia.org/wiki?curid=350848" title="Boksze-Osada">
Boksze-Osada

Boksze-Osada (dodatkowa nazwa w j. ) – wieś w Polsce, położona w województwie podlaskim, w powiecie sejneńskim, w gminie Puńsk.
W latach 1975–1998 wieś administracyjnie należała do województwa suwalskiego.
Położenie.
Wieś leży nad jeziorem Boksze. Jest to jezioro polodowcowe, rynnowe ułożone południkowo. Wzdłuż północno-wschodniego brzegu biegnie droga z Becejł do Smolan. Jezioro jest zasilane kilkoma strumieniami. Jeden z nich wpływa od północy przepływając po drodze przez jeziorko Bobruczek, który stanowi rezerwat przyrody o tej samej nazwie.
Historia.
Pierwsze wzmianki o wsi pochodzą z inwentarza dóbr leśnictwa z 1639 roku. Wówczas wieś położona na południowo-zachodnim brzegu jeziora Sejwy Czarne (obecnie Boksze) liczyła siedem włók a mieszkało w niej ośmiu osoczników uposażonych w półwłókowe gospodarstwa. Ponadto otrzymali 2 włóki ziemi z których płacili czynsz roczny w wysokości 2 kop groszy litewskich. Zadaniem osoczników była ochrona puszczy merecko-przełomsko-perstuńskiej przed dalsza kolonizacją i niszczeniem ostępów leśnych i bezprawnym pozyskiwaniem drewna i bogactw leśnych.
Jednym z mieszkańców był Moris Rosenfeld, autor „"Songs of Labor"”, czyli pieśni pracy i innych wierszy, urodzony jako Mosze Jakub Ałter w 1862 r., jako syn żydowskiego rybaka we wsi Boksze (jid. "Bolshein"). Zmarł w 1923 w USA.
Obecnie dawna wieś Boksze to Boksze Stare i Boksze Osada. Składa się z dwóch plosów oddzielonych od siebie cieśniną.

</doc>
<doc id="350849" url="https://pl.wikipedia.org/wiki?curid=350849" title="Bolcie">
Bolcie

Bolcie – (lit. "Balčiai") wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego. 
Kilkaset metrów od zabudowań wsi znajduje się trójstyk granic: Polski, Litwy i Rosji.

</doc>
<doc id="350850" url="https://pl.wikipedia.org/wiki?curid=350850" title="Bolechowo-Osiedle">
Bolechowo-Osiedle

Bolechowo-Osiedle – wieś w Polsce położona w województwie wielkopolskim, w powiecie poznańskim, w gminie Czerwonak, na wschodnim brzegu Warty, 4,5 km na wschód-południowy wschód od Biedruska, przy drodze wojewódzkiej 196 oraz linii kolejowej 356 (Poznań - Wągrowiec - Gołańcz). Znajduje się tam siedziba firmy Solaris Bus &amp; Coach S.A.
W latach 1975–1998 miejscowość administracyjnie należała do województwa poznańskiego.
Gospodarka.
Od 1996 r. w Bolechowie-Osiedlu ma siedzibę fabryka autobusów Solaris Bus &amp; Coach S.A., początkowo nosząca nazwę Neoplan Polska.
Edukacja.
W Bolechowie-Osiedlu znajduje się gimnazjum oraz szkoła podstawowa. Gimnazjum nosi imię Kazimierza Górskiego, natomiast szkoła podstawowa Hansa Christiana Andersena. W miejscowości znajduje się również zespół szkół ponadgimnazjalnych im. Dezyderego Chłapowskiego.
Sport.
W Bolechowie-Osiedlu działał klub piłkarski "Krokodyle Bolechowo" grający w C-klasie.
Historia.
28 czerwca 1937 o godzinie 6.10 na stację kolejową w Bolechowie przybył królewski pociąg rumuńskiego monarchy Karola II i Wielkiego Wojewody Alba Iulia księcia Michała. Na dworcu miało miejsce uroczyste powitane przez marszałka Edwarda Śmigłego-Rydza, ministra Józefa Becka, żołnierzy 57 Pułku Piechoty Wielkopolskiej oraz miejscową ludność. Król Karol II udał się następnie samochodem na poligon w Biedrusku, gdzie wziął udział w manewrach wojska polskiego oraz w uroczystości nadania swego imienia 57 pułkowi. Pociąg królewski pozostawał w Bolechowie do powrotu króla, co nastąpiło tego dnia o godzinie 10 wieczorem.

</doc>
<doc id="350851" url="https://pl.wikipedia.org/wiki?curid=350851" title="Bolechów">
Bolechów

Bolechów – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od staropolskiego imienia "Bolesław". Imię to złożone z członów "(bole(j)" oznaczający "bardzo" oraz "sław"- "sławny" oznacza "bardzo sławny". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Bolechow" podając jej znaczenie "Dorf des Boleslaw" czyli po polsku "Wieś Bolesława".
Miejscowość wymieniona została po raz pierwszy w łacińskim dokumencie z 1285 roku wydanym przez kancelarię biskupa wrocławskiego Tomasza gdzie zanotowano ją w zlatynizowanej, staropolskiej formie – "„Bolechovo”" we fragmencie "Wawrets de Wawrenticz vel Bolechovo". Miejscowość została wymieniona w staropolskiej formie "Bolechowo" w łacińskim dokumencie wydanym 13 sierpnia 1299 roku w Legnicy.

</doc>
<doc id="350852" url="https://pl.wikipedia.org/wiki?curid=350852" title="Bolechówko">
Bolechówko

Bolechówko – wieś w Polsce położona w województwie wielkopolskim, w powiecie poznańskim, w gminie Czerwonak.
Wieś duchowna, własność Klasztoru Cysterek w Owińskach pod koniec XVI wieku leżała w powiecie poznańskim województwa poznańskiego.
W latach 1975–1998 miejscowość administracyjnie należała do województwa poznańskiego.
Na południe od wsi funkcjonuje "Akwen Tropicana".

</doc>
<doc id="350853" url="https://pl.wikipedia.org/wiki?curid=350853" title="Bolejny">
Bolejny

Bolejny (niem. "Bolleinen") – wieś w Polsce położona w województwie warmińsko-mazurskim, w powiecie nidzickim, w gminie Nidzica. W latach 1975–1998 miejscowość administracyjnie należała do województwa olsztyńskiego.
W czasach krzyżackich wieś pojawia się w dokumentach w roku 1351, podlegała pod komturię w Olsztynku, były to dobra rycerskie o powierzchni 80 włók.
Leży na północny brzegach jeziora Bolejny.

</doc>
<doc id="350854" url="https://pl.wikipedia.org/wiki?curid=350854" title="Bolemin">
Bolemin

Bolemin – wieś w Polsce położona w województwie lubuskim, w powiecie gorzowskim, w gminie Deszczno. Łączy się od zachodu z zabudowaniami Płonicy.
Historia.
Ślady osadnictwa na terenie miejscowości sięgają epoki brązu, tj. lat 1300-300 p.n.e. Obecna wieś powstała w 1754 jako "Blockwinkel", a założono ją dla osadników osuszających błota nadwarciańskie. W tym roku sprowadzono tu 27 "niemiecko-polskich kolonistów". W 1784 mieszkało we wsi 49 rodzin posiadających po 50 mórg ziemi każda. Łącznie było to 314 osób. 
W 1799 powstała protestancka świątynia z muru pruskiego – obecny katolicki kościół Świętych Apostołów Piotra i Pawła. W 1938 mieszkało tu 280 osób, w 1939 było ich 595.
W latach 1975–1998 miejscowość administracyjnie należała do województwa gorzowskiego.
Komunikacja.
Wieś połączona z Gorzowem Wielkopolskim linią MZK. Na granicy z Płonicą istniała od 1912 stacja Płonica Bolemin na rozebranej w 2008 linii kolejowej Gorzów Wielkopolski Zieleniec – Chyrzyno (zabudowania dworcowe istnieją jako mieszkania prywatne). Likwidacja ruchu pasażerskiego nastąpiła w 1992.
Zabytki.
Do wojewódzkiego rejestru zabytków wpisany jest:

</doc>
<doc id="350855" url="https://pl.wikipedia.org/wiki?curid=350855" title="Bolesławek">
Bolesławek

Bolesławek – wieś w Polsce położona w województwie mazowieckim, w powiecie grodziskim, w gminie Żabia Wola.
W latach 1975–1998 miejscowość administracyjnie należała do województwa skierniewickiego.

</doc>
<doc id="350856" url="https://pl.wikipedia.org/wiki?curid=350856" title="Kolonia Bolesławiec-Chróścin">
Kolonia Bolesławiec-Chróścin

Kolonia Bolesławiec-Chróścin (przed 2017 "Bolesławiec-Chróścin") – wieś w Polsce położona w województwie łódzkim, w powiecie wieruszowskim, w gminie Bolesławiec.
Przed 2017 rokiem miejscowość nosiła nazwę Bolesławiec-Chróścin.
W latach 1975–1998 miejscowość należała administracyjnie do województwa kaliskiego.

</doc>
<doc id="350857" url="https://pl.wikipedia.org/wiki?curid=350857" title="Bolesławiec Leśny">
Bolesławiec Leśny

Bolesławiec Leśny – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="350858" url="https://pl.wikipedia.org/wiki?curid=350858" title="Boleszczyn">
Boleszczyn

Boleszczyn – wieś w Polsce położona w województwie wielkopolskim, w powiecie tureckim, w gminie Przykona.
W latach 1975–1998 miejscowość administracyjnie należała do województwa konińskiego.
We wsi funkcjonowała Szkoła Podstawowa.
Z Boleszczyna pochodzi Jacek Kiciński – klaretyn, biskup pomocniczy wrocławski.
Kościół i parafia pw. św. Piotra i Pawła.
Murowana, bezstylowa świątynia w Boleszczynie została wybudowana w latach 1811–1821. W 1899 została całkowicie przebudowana, w formach neogotyckich i neoromańskich. Pomimo napaści wojsk niemieckich na kościół podczas II wojny światowej, udało zachować się kielich z 1618 fundacji Sebastiana Miazka.

</doc>
<doc id="350859" url="https://pl.wikipedia.org/wiki?curid=350859" title="Boleszewo">
Boleszewo

Boleszewo (; ) – wieś w Polsce położona w województwie zachodniopomorskim, w powiecie sławieńskim, w gminie Sławno.
Przy trasie linii autobusu szynowego Sławno - Darłowo z przystankiem Boleszewo, który jest czynny w lato od końca czerwca do początku września.
Wieś jest oddalona od miejscowości Sławno o około 6 km i o 18 km od wybrzeża Bałtyku. Sąsiednie miejscowości to Słowino (gmina Darłowo) Karwice (gmina Malechowo) i Stary Jarosław (gm. Darłowo). To najdłuższa wieś (około 9,5km) w gminie, która ma około 9.5 km długości. Przez wieś przepływa rzeka Moszczenica.
W latach 1954-1959 wieś należała i była siedzibą władz gromady Boleszewo, po jej zniesieniu w gromadzie Sławno. 
Historia.
Pierwsza wzmianka o Boleszewie pojawia się w 1575 roku, kiedy książę Jan Fryderyk potwierdza Cesarzowi Paulowi, Joachimowi i Hansowi Natzmer ich posiadłość, powołując się na dokument z 1512r. Potwierdzający von Natzmerom własność w Boleszewie. Na podstawie tych dokumentów można stwierdzić, że wieś miała metrykę średniowieczną: powstała w okresie kolonizacji niemieckiej około 1330r. Świadczy o tym pośrednio charakterystyczny układ przestrzenny w formie rozległej rzędówki.
Z czasem Boleszewo przekształciło się w wieś majątkową. Majątki A, B i C należały do Natzmerów. W XVIII i XIX wieku często zmieniały właścicieli. Majątki B i C w początkach XX wieku przekształciły się w duże gospodarstwa chłopskie. Najdłużej, bo do roku 1935 przetrwał majątek A. Obok majątków istniała także wieś chłopska.
W XIX wieku powstały: kolonie Łany (niem. Grünheide) i Granicznik (Grenzhof).
W 1818 roku wieś liczyła 242 mieszkańców, w 1864 -568. w 1895 – 526, w 1905 - 576, w 1939 - 483. Liczba gospodarstw w 1895 wynosiła 99, w 1925 - 104, a w 1939 - 111. Powierzchnia wsi w 1939 roku to - 1085 ha. W 1939 roku we wsi było 8 gospodarstw o powierzchni do 2 ha, 24 - od 2 do 10 ha, 29 - od 11 do 20 ha, 7 - od 21 do 30 ha. 6 od 31 do 49 ha, 2 - od 50 do 60 ha i l powyżej 150 ha.
W 1939 roku obok 3 właścicieli ziemskich mieszkało we wsi 61 gospodarzy - chłopów, 19 robotników najemnych (wśród nich Polacy), 3 pracowników leśnych, 8 rzemieślników, 2 nauczycieli. W wiosce był punkt pocztowy, sklep, przedstawicielstwo banku Reiffeisenbank, piekarnia, 2 młyny (kaszarnia na terenie dzisiejszych Łanów) i gospoda, wiatrak oraz piekarnia. Boleszewo miało swój samorząd gminny. Działały związki i stowarzyszenia, m. In. stowarzyszenie gimnastyczne „Germania", amatorska straż pożarna, stowarzyszenie młodych kobiet oraz weteranów wojennych.
Od 1878 roku przez wieś przebiega linia kolejowa Sławno - Darłowo. W Boleszewie był przystanek, a następnie powstał niewielki dworzec. Od niedawna pociąg na tej trasie – mimo przeprowadzonego remontu torów – przestał kursować. W 2017 roku autobus szynowy kursował od 24 czerwca do 3 września.
W 1939r. zgodnie ze spisem Boleszewo było miejscowością typowo rolniczą (bardzo dobre ziemie I,II,III klasy): 61 gospodarzy, 19 robotników rolnych, 3 robotników leśnych, 8 rzemieślników, 2 nauczycieli, funkcjonowała gospoda.
Informacje turystyczne.
Szlak „Skarby Ziemi Sławieńskiej” – szlak turystyczny (rowerowy, pieszy) przebiegający przez miejsca i miejscowości gminy Sławno oznaczone specjalnie przygotowanymi tablicami tematycznymi. Przebiega przez miejscowości: Boleszewo, Janiewice, Kwasowo, Noskowo, Pomiłowo, Rzyszczewo, Sławsko, Stary Kraków, Tychowo, Wrześnica, Żukowo.
Fragment Pomorskiej Drogi św. Jakuba na odcinku Sławsko-Sławno, Sławno-Boleszewo i Sławno-Kwasowo.

</doc>
<doc id="350860" url="https://pl.wikipedia.org/wiki?curid=350860" title="Boleszkowice (powiat myśliborski)">
Boleszkowice (powiat myśliborski)

Boleszkowice (niem. "Fürstenfelde") – wieś w Polsce położona w województwie zachodniopomorskim, w powiecie myśliborskim, w gminie Boleszkowice. Siedziba gminy Boleszkowice. Dawniej miasto, prawa miejskie utraciły 1 stycznia 1972. W latach 1975–1998 miejscowość administracyjnie należała do województwa gorzowskiego. 
Do końca XVII w. herbem miejscowości była pięciopłatkowa czerwona róża z zielonymi liśćmi na białym (srebrnym) polu. Od XVIII w. czerwone drewniane koło od wozu z ośmioma szprychami, złotą obręczą i srebrnymi gwoździami na białym (srebrnym) polu.
Położenie.
Wieś znajduje się 16 km na północ od Kostrzyna nad Odrą i 45 km na zachód od Gorzowa Wielkopolskiego.
Zgodnie z podziałem fizycznogeograficznym Polski według Kondrackiego teren na którym położone są Boleszkowice należy do prowincji Nizina Środkowoeuropejska, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Typ i układ przestrzenny.
We wsi zachował się średniowieczny układ urbanistyczny z czytelną siatką ulic i śródmiejskim placem (obecnie pl. Chrobrego) pełniącym przypuszczalnie pierwotnie funkcję rynku. W wyniku uwarunkowań historycznych miasto nigdy w pełni nie wykształciło się i nie obwarowało.
Toponimia.
Pierwotna nazwa patronimiczna wzmiankowana została w 1252 jako "Bolescouiz". Oznacza ona miejscowość zamieszkaną przez ludzi należących do Bolesława, Boleszka i można ją odtworzyć jako "Bolescovici". Było to wówczas popularne imię, również wśród książąt słowiańskich. Niemiecka nazwa "Fürstenfelde" wywodzi się od "Fürst", średnio-dolno-niemieckiego "vorste" „książę” oraz "-feld", średnio-dolno-niemieckiego "velt" „pole”. Owo „książęce pole” zdaje się być zatem wolnym tłumaczeniem nazwy słowiańskiej i stanowi być może odniesienie do księcia Bolesława Rogatki, do którego należała ziemia kiniecka do 1249.
Polska nazwa "Boleszkowice" została utworzona po 1945 na wzór częstych nazw miejscowych z sufiksem "–owice" od nazwy osobowej Boleszek.
Nazwa na przestrzeni wieków: "Bolescouiz" 1252; "Vurstennuelde" 1323; "Forstenfelde" 1325; "Furstenveld" 1337; "Vurstenuelde" 1342; "Worstenwelde" 1373; "Forstenfelde" 1405, 1426; "Fürstenfelde" 1401, 1421, 1459, 1464, 1944; "Fuerstenfelde" 1883.
Środowisko przyrodnicze.
Najbliższa okolica bezleśna, zwarte lasy rozciągają się na południe od Boleszkowic, rzeźba terenu urozmaicona. Pod względem stanu środowiska gmina Boleszkowice zakwalifikowana została do grupy A (bardzo dobry).
Rezerwat przyrody „Cisy Boleszkowickie” (Nadleśnictwo Dębno) – ok. 1 km na płd. od wsi; rezerwat florystyczny utworzony Zarządzeniem Ministra Ochrony Środowiska, Zasobów Naturalnych i Leśnictwa z dnia 27.06.1995, pow. ogólna 9,38 ha, pow. leśna 8,82 ha.
Pierwsze władze po II wojnie światowej.
Burmistrzowie
Przewodniczący Miejskiej Rady Narodowej
Wójtowie
Ludność.
Ludność na przestrzeni wieków:
Gospodarka.
Miejscowość o charakterze rolniczym, najwięcej jest gospodarstw drobnych; uprawa zbóż, tj. pszenicy i jęczmienia, w drugiej kolejności pszenżyta i żyta. Użytki rolne są zagospodarowane w następujący sposób (2003):
Dominują gleby klasy IIIa-VI. Część gruntów odłogowana po likwidacji sieci Państwowych Gospodarstw Rolnych na pocz. lat 90 XX w. Brak większych zakładów przemysłowych. Kompleks kolejowy oraz młyn motorowy.
Organizacje, instytucje i sport.
Przy GOK funkcjonują zespoły:
Edukacja.
Kontynuacja nauki w szkołach ponadgimnazjalnych może być realizowana w okolicznych gminach – Dębno, Mieszkowice, Kostrzyn nad Odrą.
Parafia.
Pierwszą mszę św. kapłan polski odprawił w 11.1945 Wierni byli obsługiwani przez księdza z Mieszkowic. Kościół parafialny w Boleszkowicach został poświęcony 13 czerwca 1946 i przekazany w administrację Salezjanom z Dębna. Oficjalnie parafię erygowano 1 czerwca 1951 Do 1990 parafia w Boleszkowicach obsługiwała kościoły w Troszynie i Sitnie. Po ustanowieniu 26.08.1990 parafii w Troszynie przeszły one pod duszpasterską opiekę tamtejszych proboszczów.
Proboszczowie:
Jednostka wojskowa.
4 kompania radiotechniczna (krt) Boleszkowice istniała już w 1955 (dowódca porucznik Bolesław Karpiński) i wchodziła w skład 18 samodzielnego pułku obserwacyjno-meldunkowego Mrzeżyno. Po utworzeniu w 1957 Korpusów Obrony Powietrznej Obszaru Kraju (KOPL OK) i reorganizacji Wojsk Radiotechnicznych została przemianowana na 293 krt Boleszkowice w składzie 9 samodzielnego batalionu radiotechnicznego (sbrt) Choszczno (2 KOPL OK Bydgoszcz). Jesienią 1968 zreorganizowano 9 sbrt w Choszcznie i na jego bazie utworzono 13 pułk radiotechniczny, zaś krt Boleszkowice otrzymała nowy numer 243. Od czasu tworzenia przy korpusach OPK Brygad Radiotechnicznych (BRt) w latach 1973-1975, jednostka w Boleszkowicach jako 273 krt znajdowała się w składzie 27 brygady radiotechnicznej Witkowo w 2 BRt w Bydgoszczy (2 Korpus OPK). W 1983 273 krt w Boleszkowicach (dowódca mjr Jan Korzeniowski) zajęła II miejsce na szczeblu Wojsk OPK w zawodach użyteczno-bojowych. W ramach restrukturyzacji 273 krt Boleszkowice została rozformowana w 1998.

</doc>
<doc id="350861" url="https://pl.wikipedia.org/wiki?curid=350861" title="Boleścice">
Boleścice

Boleścice – wieś w Polsce, położona w województwie świętokrzyskim, w powiecie jędrzejowskim, w gminie Sędziszów, nad rzeką Mierzawą.
W latach 1975–1998 miejscowość administracyjnie należała do województwa kieleckiego.
Historia średniowiecza.
W roku 1374 Bolescicz, Bolesicz, Polesczicz, Bulessow, 1449 Gorzne Boleszczicze 14 km na południowy zachód od Jędrzejowa.
W roku 1376 znana jest droga zw. Osowska (Osowsca) w Boleścicach (dziś w Zielonkach), 4 km na południe od Boleścic jest pole zwane Osowiec, W roku 1381 znany jest źreb zwany Boleścińskie (Bolescinsce) w Boleścicach.
W roku 1382 Mikołaj z Olpic (dziś nieistniejących) z Jankiem kmieciem z Boleścic toczy spór o spalenie znaków granicznych.
W roku 1397 dziedzina w Boleścicach zwie się Sobieszowskie (Sobesowske).
W roku 1449 Ścibor i Mikołaj z Boleścic zawierają z Mikołajem Kulą z Wojciechowic ugodę w sprawie wygonu między Olpicami a Boleścicami. Ma on się rozciągać po obu stronach drogi włodzisławskiej, począwszy od drogi mesznej idącej z Krzcięcic koło Boleścic Górnych, a dalej między rolami aż do drogi Krzyżowej (via Crziszowa). Układający się na mocy ogody winni zwalić ogrodzenia, które postawili wokół wygonu.
Wieś jest własnością szlachecką dziedziczną.
W roku 1389 Szczepan z Boleścic winien przedłożyć sądowi ziemskiemu przywileje w sprawie dzies. swobodnej, stwierdzające, że nie powinien [w sprawie dzies.] odpowiadać przed sądem kasztelana lub wojewody || (SP 8, 5309); 1529 dzies. snop. wart. 8 grz. z całej wsi łącznie z Olpicami plebanowi w Sędziszowie (LR s. 188).
W roku 1385 Mścisław z Boleścic naganiony przez Mikołaja z Zygartowic oczyszcza swe szlachectwo i dowodzi, że ma herb Pilawa (SP 8, 3004, 3011).
Historia wiek XVIII i XIX.
Boleścice w wieku XIX pisane jako Boleszczyce stanowiły wieś z folwarkiem, nad rzeczką Mierzawą, w powiecie jędrzejowskim, gminie i parafii Sędziszów.
Właścicielem Boleścic w wieku XVIII był Adam Oraczewski zmarły w 1723 roku wojski krakowski, posiadał oprócz tego: Bełk, Pękosław, Kowalów, Nową Wieś i Krężoły. 
Według spisu miast, wsi, osad Królestwa Polskiego z 1827 roku były tu 32 domy i 212 mieszkańców.
Do 1945 roku "Boleścice" przynależały do majątku Pawłowice.

</doc>
<doc id="350862" url="https://pl.wikipedia.org/wiki?curid=350862" title="Bolewicko">
Bolewicko

Bolewicko – wieś w Polsce położona w województwie wielkopolskim, w powiecie nowotomyskim, w gminie Miedzichowo.
W latach 1975–1998 miejscowość administracyjnie należała do województwa gorzowskiego.
Osada wzdłuż drogi krajowej nr 92, położona 8 km na wschód od Miedzichowa.
Powstała jako wieś olęderska w XVIII wieku. Znajduje się tu wiele zabytkowych budynków drewnianych.
W okresie Wielkiego Księstwa Poznańskiego (1815-1848) miejscowość wzmiankowana jako Bolewice Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Bolewice Olendry należały do okręgu lwowkowskiego i stanowiły część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Bolewice Olendry liczyły 190 mieszkańców i 24 dymy (domostwa).

</doc>
<doc id="350864" url="https://pl.wikipedia.org/wiki?curid=350864" title="Bolewo">
Bolewo

Bolewo – wieś w Polsce położona w województwie mazowieckim, w powiecie mławskim, w gminie Stupsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350865" url="https://pl.wikipedia.org/wiki?curid=350865" title="Bolimowska Wieś">
Bolimowska Wieś

Bolimowska Wieś – wieś w Polsce położona w województwie łódzkim, w powiecie skierniewickim, w gminie Bolimów.
Wieś królewska w starostwie bolimowskim w ziemi sochaczewskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego, wcześniej do powiatu łowickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="350866" url="https://pl.wikipedia.org/wiki?curid=350866" title="Bolimów">
Bolimów

Bolimów – miasto w Polsce położone w województwie łódzkim, w powiecie skierniewickim, siedziba gminy Bolimów. 
Założony jako miasto prywatne około 1370, potwierdzenie prawa chełmińskiego uzyskał w 1519. W 1792 jako miasto królewskie w starostwie bolimowskim w ziemi sochaczewskiej województwa rawskiego. W 1827 jako miasto rządowe Królestwa Kongresowego, położone było w powiecie sochaczewskim, obwodzie sochaczewskim województwa mazowieckiego.
W latach 1954–1972 wieś należała i była siedzibą władz gromady Bolimów. W latach 1975–1998 miejscowość administracyjnie należała do województwa skierniewickiego. W 2022 miejscowość odzyskała prawa miejskie.
Historia.
Jako miasto Bolimów wspominany był już w 1370 roku, jednak była to najprawdopodobniej lokacja nieudana, gdyż w późniejszych dokumentach figuruje jako wieś. Prawa miejskie nadał mu książę Siemowit V w latach 30. XV wieku. Po włączeniu Mazowsza do Korony Bolimów stał się miastem królewskim. Status miasta miejscowość utraciła w 1870.
Od 1773 roku w mieście zaczynają osiedlać się Żydzi. W 1794 roku liczba mieszkańców wyznania mojżeszowego wynosiła 33 osoby. Po powstaniu Chmielnickiego i wypędzeniach z Austrii liczba starozakonnych w mieście wzrasta. W 1800 roku mieszkało ich w Bolimowie 84. W związku ze wzrastającą liczbą Żydów, w Bolimowie została utworzona gmina żydowska. W 1827 roku mieszkało tutaj 233 Żydów (24%), w 1857 — 339 (30%). W 1878 roku w całej gminie żyło 505 Żydów, a w 1897 roku – 339 Żydów. Na początku XIX wieku wybudowano synagogę, zlokalizowaną naprzeciwko kościoła filialnego św. Anny. Około 1870 roku został założony cmentarz żydowski. W Bolimowie istniał Okręg Bóżniczy, do którego należeli Żydzi z Nieborowa i Kompiny. W latach 1860–1865 rabinem Bolimowa był Efraim-Boruch Engleman. Kolejnym znanym rabinem urzędującym tam był Dawid Silman (1904–1912).
Podczas I wojny światowej, w okresie od 18 grudnia 1914 do 17 lipca 1915, w pobliżu Bolimowa przebiegała linia frontu (stanowiącego część większych walk, tzw. bitwy nad Rawką), ciągnącego się wzdłuż Rawki i Bzury. Pod Bolimowem, 31 stycznia 1915 roku armia niemiecka po raz pierwszy użyła broni chemicznej. Pozycje rosyjskie zostały ostrzelane pociskami artyleryjskimi o symbolu T (T-stoff) wypełnionymi bromkiem ksylilu – środkiem wywołującym łzawienie, oraz pewną liczbą pocisków chemicznych o oznaczeniu „Ni” () – wywołujących kichanie. Ze względu jednak na niską temperaturę powietrza (-3 °C) gaz ten nie parował, w związku z czym atak okazał się nieskuteczny.
Niespełna pół roku później, 31 maja 1915, miał miejsce największy na wschodnim teatrze działań wojennych atak gazowy. Wojska niemieckie, między Bolimowem a Sochaczewem, użyły przeciwko armii rosyjskiej 264 ton ciekłego chloru wypuszczonego z 12 tysięcy butli rozmieszczonych przed linią okopów rosyjskich. Ilość ta ponad dwukrotnie przewyższała ilość gazu użytą podczas ataku gazowego przeprowadzonego 22 kwietnia 1915 pod Ypres. W ciągu kilkunastu minut zginęło kilka tysięcy osób (dokładna liczba jest nie do ustalenia). Wielu zmarło w szpitalach wskutek zatrucia gazem. Łącznie niemiecki atak gazowy pozbawił życia blisko 11 tysięcy ludzi. Do lipca przeprowadzono jeszcze dwa ataki gazowe: 12 czerwca 1915 roku w rejonie wsi Żylin nad Bzurą oraz 6/7 lipca 1915 na odcinku Wola Szydłowiecka – Zakrzew, tu wiatr zepchnął chmurę gazową na żołnierzy niemieckiego 12 rezerwowego pułku piechoty i jeden z batalionów 228 rezerwowego pułku piechoty, powodując zatrucie 1200 żołnierzy, z czego około 350 zmarło.
Pamiątkami z tego okresu są dwa gongi pożarowe, wykonane z połówek butli po chlorze. Natomiast pod Bolimowem są liczne cmentarze wojenne (m.in. w: Kolonii Bolimowskiej Wsi, Wólce Łasieckiej, Joachimowie Mogiłach, Huminie).
W 1925 roku Żydzi prowadzili w Bolimowie 16 sklepów i 12 warsztatów rzemieślniczych.
W 1939 roku w mieście mieszkało 235 Żydów. Po zajęciu miasta przez Niemców, w marcu 1940 roku powołano Judenrat, którego przewodniczącym został Berek Mordka Man, a zastępcą – Zelek Poznański. 27 maja 1940 roku okupanci utworzyli getto dla Żydów. Początkowo było ono gettem otwartym, ale rozkazem z dnia 11 czerwca 1940 roku getto zostało zamknięte. Przed 11 czerwca dotarł transport Żydów przesiedlonych z Łowicza, a w późniejszym okresie ze Strykowa, Łodzi i Łowicza. Ogółem przez getto w Bolimowie przeszło ok. 1500 osób. W marcu 1941 roku wszyscy Żydzi z getta w Bolimowie zostali przesiedleni do getta warszawskiego a następnie wywiezieni do obozów zagłady. 11 Żydów, którzy pozostali do uprzątnięcia getta po jego likwidacji Niemcy zamordowali w Lasach Bolimowskich.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Informacje dodatkowe.
W kolekturze Totalizatora Sportowego w Bolimowie kupiono zwycięski los w Lotto. Szczęśliwa osoba, w dniu 22 września 2012 roku, wygrała 29 465 370 PLN i 60 groszy. Wygrana ta była czwartą co do wysokości w tej grze losowej.

</doc>
<doc id="350867" url="https://pl.wikipedia.org/wiki?curid=350867" title="Bolino">
Bolino

Bolino – wieś w Polsce położona w województwie mazowieckim, w powiecie płockim, w gminie Wyszogród.
W latach 1975–1998 miejscowość administracyjnie należała do województwa płockiego. 1 stycznia 2003 będące dotychczasowymi częściami wsi Bolin Płocki i Bolin Płoński zostały zlikwidowane jako osobne miejscowości.

</doc>
<doc id="350868" url="https://pl.wikipedia.org/wiki?curid=350868" title="Bolkowo">
Bolkowo

Bolkowo (niem. "Bolkow") – wieś w Polsce położona w województwie zachodniopomorskim, w powiecie świdwińskim, w gminie Połczyn-Zdrój.
Dawny majątek rycerski. Pierwszym znanym właścicielem był Filip Ferdynand von Wolde (XVIII w.). W II połowie XIX w. majątek przeszedł na własność rodziny von Woedtke, w ich posiadaniu pozostał do 1945 r.
W latach 1954–1972 wieś należała i była siedzibą władz gromady Bolkowo.
Przy zachodniej części Bolkowa płynie struga Bukowa.

</doc>
<doc id="350869" url="https://pl.wikipedia.org/wiki?curid=350869" title="Bolmin (województwo świętokrzyskie)">
Bolmin (województwo świętokrzyskie)

Bolmin – wieś w Polsce, położona w województwie świętokrzyskim, w powiecie kieleckim, w gminie Chęciny.
W latach 1975–1998 miejscowość administracyjnie należała do województwa kieleckiego.
Historia.
Bolmin, dawniej także "Bolemin" – wieś szlachecka z XIV w. (nazwa jej pochodzi od staropolskiego imienia Bolemir lub Bolemysł), należąca od XVI w. do Brzeskich. Ośrodek działalności arian.
W wieku XVI istniała tu także huta ołowiu. Do XIX wieku przechowały się szczątki starożytnych budowli. Dwór widziany w XIX wieku stanowił szczupłą resztkę dawniejszego obronnego zamku z XIV wieku prawdopodobnie, który już w XVI stuleciu uległ zupełnej przebudowie, a później niszczał stopniowo. Rozległe sklepione piwnice świadczyły o jego pierwotnych rozmiarach. Kościół tutejszy wystawił z kamienia Jan Brzeski w 1602 r.
W wieku XIX Bolmin stanowił wieś w ówczesnym powiecie kieleckim, gminie Zajączkowska, parafii Bolmin. Posiadał wówczas kościół parafialny, szkołę gminną, kamieniołomy w tym kamienia litograficznego.
29 lipca 1943 do wsi przyjechała żandarmeria niemiecka pod dowództwem Gerulfa Meyera w poszukiwaniu mieszkańca wsi Loparta. Zamordowali jego matkę Katarzynę, zabudowania spalili. Aresztowali 11 osób, które wysłano do obozu w Auschwitz.
W 1996 we wsi została wybudowana szkoła podstawowa. Od 2018 roku nosi imię św. Jana Pawła II. ￼
Sport.
W Bolminie od sezonu 2006/2007 na nowym obiekcie sportowym w pobliżu szkoły podstawowej swoje mecze rozgrywa piłkarska drużyna LKS-u Bolmin (dawniej „Ułan”), która obecnie występuje w II grupie świętokrzyskiej klasy A.
Szlaki turystyczne.
Przez wieś przechodzi niebieski szlak turystyczny z Jedlnicy do Żarczyc.

</doc>
<doc id="350870" url="https://pl.wikipedia.org/wiki?curid=350870" title="Bolowiec">
Bolowiec

Bolowiec – wieś sołecka w Polsce położona w województwie świętokrzyskim, w powiecie kazimierskim, w gminie Skalbmierz.
W latach 1975–1998 miejscowość administracyjnie należała do województwa kieleckiego.
Historia.
W wieku XIX Bolowiec to folwark w gminie Boszczynek, parafii Pałecznica.
Według spisu powszechnego z roku 1921 w folwarku Bolowiec było 2 domy i 51 mieszkańców. Natomiast we wsi Bolowiecka Wola: 7 domów i 33 mieszkańców.

</doc>
<doc id="350871" url="https://pl.wikipedia.org/wiki?curid=350871" title="Bolów">
Bolów

Bolów – wieś w Polsce położona w województwie małopolskim, w powiecie proszowickim, w gminie Pałecznica..
W latach 1975–1998 miejscowość administracyjnie należała do województwa kieleckiego.

</doc>
<doc id="350872" url="https://pl.wikipedia.org/wiki?curid=350872" title="Bombalice">
Bombalice

Bombalice – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="350873" url="https://pl.wikipedia.org/wiki?curid=350873" title="Bombla">
Bombla

Bombla – wieś w Polsce położona w województwie podlaskim, w powiecie sokólskim, w gminie Korycin.
W latach 1954–1972 wieś należała i była siedzibą władz gromady Bombla. W latach 1975–1998 miejscowość administracyjnie należała do województwa białostockiego. Znajduje się 4 km od drogi krajowej nr 8 (Białystok – Augustów).
Kościół pw. Niepokalanego Serca Maryi w Bombli-Marianowie.
31 października 1946 roku dekretem ks. arcybiskupa Romualda Jałbrzykowskiego została erygowana nowa parafia w Bombli Marianowie pw. Niepokalanego Serca Maryi. Wydzielono ją z parafii Korycin i Jasionówka.
W pierwszych latach po wybudowaniu, wystrój świątyni był bardzo skromny. Ołtarz główny, ołtarze boczne, obrazy świętych, zostały wykonane przez artystów ludowych, a na wieży kościelnej zawieszono 500 kilogramowy dzwon. W roku 1948 sprowadzono 18-głosowe organy, nadstawę ołtarza głównego oraz chrzcielnicę.
Obecny, murowany kościół, w stylu modernistycznym zbudowany został w 1990 roku z inicjatywy ówczesnego proboszcza ks. Czesława Łajkowskiego. Przy wznoszeniu budowli większość prac wykonywali i finansowali parafianie, dumni z nowej świątyni.
23 czerwca 1990 roku ks. biskup Edward Kisiel, Administrator Apostolski Archidiecezji w Białymstoku, dokonał konsekracji obecnego kościoła.

</doc>
<doc id="350874" url="https://pl.wikipedia.org/wiki?curid=350874" title="Bonarów">
Bonarów

Bonarów – wieś w Polsce położona w województwie łódzkim, w powiecie skierniewickim, w gminie Słupia.
W latach 1975–1998 miejscowość położona była w województwie skierniewickim.

</doc>
<doc id="350875" url="https://pl.wikipedia.org/wiki?curid=350875" title="Bondziszki">
Bondziszki

Bondziszki – wieś w Polsce położona w województwie podlaskim, w powiecie suwalskim, w gminie Rutka-Tartak.
Wieś królewska starostwa niegrodowego wiżańskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="350876" url="https://pl.wikipedia.org/wiki?curid=350876" title="Bonikowo">
Bonikowo

Bonikowo – wieś w Polsce położona w województwie wielkopolskim, w powiecie kościańskim, w gminie Kościan. Bonikowo reprezentuje typ wsi-ulicówki.
Wieś królewska starostwa kościańskiego, pod koniec XVI wieku leżała w powiecie kościańskim województwa poznańskiego.
Położenie.
Bonikowo jest położone w dolinie Obry, w pobliżu Kanału Kościańskiego i Kanału Mosińskiego. Przez wieś przebiega droga wojewódzka nr 308 oraz linia kolejowa z Kościana do Grodziska Wielkopolskiego (przystanek Bonikowo), użytkowana jedynie turystycznie.
Historia.
Wieś była wzmiankowana już w 1310 roku. Kościół parafialny został wybudowany przed 1580. Wieś należała do starostwa kościańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Bonikowo należała do wsi większych w ówczesnym powiecie kościańskim rejencji poznańskiej. Bonikowo należało do okręgu kościańskiego tego powiatu i stanowiło siedzibę majątku Bonikowo, który należał wówczas do Anzelma Chłapowskiego.
Pod koniec XIX wieku dominium składające się z Bonikowa, Starej Kurzej Góry, Gurostwa i folwarku Tamborowo należało do Stefana Chłapowskiego.
W latach 1954-1959 wieś należała i była siedzibą władz gromady Bonikowo, po jej zniesieniu w gromadzie Kiełczewo. W latach 1975–1998 miejscowość administracyjnie należała do województwa leszczyńskiego.
Zabytki i atrakcje turystyczne.
Przez Bonikowo przebiega znakowany żółty szlak pieszy.
Gospodarka.
Na skraju wsi znajduje się m.in. wytwórnia mas bitumicznych oraz żwirownia.
Podziemny magazyn gazu „PMG Bonikowo” firmy PGNiG objętości 200 mln metrów sześciennych znajduje się w pobliżu Kokorzyna.
Demografia.
Według spisu urzędowego z 1837 roku Bonikowo liczyło 337 mieszkańców, którzy zamieszkiwali 28 dymów (domostw).
Pod koniec XIX wieku Bonikowo liczyło 15 domów i 119 mieszkańców.
Liczba mieszkańców miejscowości w poszczególnych latach:

</doc>
<doc id="350877" url="https://pl.wikipedia.org/wiki?curid=350877" title="Bonin-Ogródki">
Bonin-Ogródki

Bonin-Ogródki (dawn. Bonin-Ogrodniki) – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Elżbiety Węgierskiej w Konstantynowie.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="350878" url="https://pl.wikipedia.org/wiki?curid=350878" title="Boniowice">
Boniowice

Boniowice (niem. "Boniowitz") – wieś sołecka w Polsce położona w województwie śląskim, w powiecie tarnogórskim, w gminie Zbrosławice.
W latach 1975–1998 miejscowość należała administracyjnie do województwa katowickiego.
Nazwa.
Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Boniowice" podając jej znaczenie "„Dorf des Boniowski”", czyli po polsku "„Wieś Boniowskiego”".
W 1295 w kronice łacińskiej "Liber fundationis episcopatus Vratislaviensis" (pół. ”Księdze uposażeń biskupstwa wrocławskiego”) miejscowość wymieniona jest jako wieś lokowana na prawie polskim "iure polonico" o nazwie "Benewitz" we fragmencie "Benewitz solvitur decima more polonico". W okresie hitlerowskiego reżimu w latach 1936–1945 nazistowska administracja III Rzeszy zmieniła nazwę miejscowości na nową, całkowicie niemiecką – "Wohlingen".

</doc>
<doc id="350879" url="https://pl.wikipedia.org/wiki?curid=350879" title="Bononia (wieś)">
Bononia (wieś)

Bononia – wieś w Polsce położona w województwie lubelskim, w powiecie biłgorajskim, w gminie Goraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 223 mieszkańców i była szóstą co do wielkości miejscowością gminy Goraj. Wieś stanowi sołectwo.

</doc>
<doc id="350880" url="https://pl.wikipedia.org/wiki?curid=350880" title="Bytča">
Bytča

Bytča (niem. "Großbitsch", węg. "Nagybicscse") – miasto powiatowe w środkowej Słowacji, w kraju żylińskim, w regionie Dolina Wagu.
Bytča leży na wysokości 337 m n.p.m. w Kotlinie Wielkiej Bytczy nad Wagiem, między Jawornikami na północy i Górami Strażowskimi na południu. Liczba mieszkańców miasta w 2011 roku wynosiła 11,3 tys. osób, powierzchnia miasta – 43,079 km². W skład miasta wchodzą dawne osiedla:
Przez Bytčę przebiega słowacka droga krajowa nr 18 (międzynarodowa E442 od przejścia granicznego Makov – Horní Bečva na granicy z Czechami do Żyliny, która kilka kilometrów na południe od miasta łączy się z drogą krajową nr 61 (przyszła autostrada D1 / międzynarodowe trasy E50 i E75).
Dzisiejsza Bytča powstała w 1946 z połączenia wsi Malá Bytča (z wcześniej przyłączonymi wsiami Beňov i Mikšová), Veľká Bytča i Hliník nad Váhom.
Pierwsza wzmianka o osadzie Veľká Bytča pochodzi z 1234. Wówczas była to osada pod zamkiem. Prawa miejskie Veľká Bytča otrzymała w 1378. Miasto stanowiło ośrodek rzemiosła. Do 1500 należało do posiadłości biskupa Nitry, a następnie, po kilku zmianach, w połowie XVI wieku znalazło się pod władzą magnackiego rodu Turzonów. Turzonowie uczynili z bytczańskiego zamku swoją rodową siedzibę. Za czasów ich panowania miasto szybko się rozwijało, stanowiło ośrodek kultury. Po wygaśnięciu tego rodu na początku XVII wieku miasto przeszło w ręce rodu Esterházych, którzy również dbali o jego rozwój. W 1862 miasto kupili od nich Popperowie – ród kupiecki, którego zasługą jest rozbudowa miejskiego browaru, założonego w XVI wieku. Pod koniec XIX wieku w mieście rozwinął się przemysł, między innymi w 1879 założono pierwszą na ziemiach słowackich fabrykę zapałek. Wsie wchodzące w skład dzisiejszej Bytčy liczyły w 1910 3,1 tys. mieszkańców, z czego 2,3 tys. Słowaków, 0,4 tys. Węgrów i 0,4 tys. Niemców.
Obecnie w Bytčy znajdują się zakłady przemysłu maszynowego ("Kinex"), włókienniczego, drzewnego i spożywczego, wśród nich – znany browar.
W Bytčy znajdują się:

</doc>
<doc id="350881" url="https://pl.wikipedia.org/wiki?curid=350881" title="Bonowice">
Bonowice

Bonowice – wieś w Polsce, w województwie śląskim, w powiecie zawierciańskim, w gminie Szczekociny.
W latach 1954-1959 wieś należała i była siedzibą władz gromady Bonowice, po jej zniesieniu w gromadzie Goleniowy. W latach 1975–1998 miejscowość administracyjnie należała do województwa częstochowskiego.
Nazwa.
Nazwa miejscowości notowana była w formach "Bunouicj" (1257), "Bvnouice" (1257), "Bunouichi" (1266), "Bonowice" (1401), "Bunowycze" (1470-80), "Bonowice" (1787). Jest to nazwa patronimiczna od nazwy osobowej *"Bun", która wywodzi się z kolei od prasłowiańskiego *"buniti" ‘huczeć, szumieć’. Pierwotnymi formami były "Bunowicy", "Bunowice"; z czasem -"u"- przed spółgłoską nosową przeszło w -"o"-.

</doc>
<doc id="350882" url="https://pl.wikipedia.org/wiki?curid=350882" title="Bończa-Kolonia">
Bończa-Kolonia

Bończa-Kolonia – kolonia w Polsce położona w województwie lubelskim, w powiecie krasnostawskim, w gminie Kraśniczyn.
Bończa-Kolonia notowana w spisie urzędowym miejscowości z roku 1980. W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Kraśniczyn. Według Narodowego Spisu Powszechnego (III 2011 r.) wieś liczyła 195 mieszkańców.

</doc>
<doc id="350883" url="https://pl.wikipedia.org/wiki?curid=350883" title="Bońki">
Bońki

Bońki – wieś w Polsce położona w województwie mazowieckim, w powiecie płońskim, w gminie Płońsk.
W 2011 r. w miejscowości rozpoczęto budowę największej w Polsce hodowli ryb w obiegu zamkniętym wody. Docelowa produkcja ma sięgnąć 1300 ton, głównie takich gatunków ciepłolubnych, jak: tilapia, barramundi i okoń pasiasty-skalnik.
W latach 1975–1998 miejscowość administracyjnie należała do województwa ciechanowskiego.

</doc>
<doc id="350884" url="https://pl.wikipedia.org/wiki?curid=350884" title="Bońkowo Podleśne">
Bońkowo Podleśne

Bońkowo Podleśne – wieś w Polsce położona w województwie mazowieckim, w powiecie mławskim, w gminie Radzanów.
W latach 1954-1959 wieś należała i była siedzibą władz gromady Bońkowo Podleśne, po jej zniesieniu w gromadzie Liberadz.

</doc>
<doc id="350885" url="https://pl.wikipedia.org/wiki?curid=350885" title="Boraszyce Małe">
Boraszyce Małe

Boraszyce Małe – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="350887" url="https://pl.wikipedia.org/wiki?curid=350887" title="Boraszyce Wielkie">
Boraszyce Wielkie

Boraszyce Wielkie – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Wieś wymieniona została w staropolskiej, zlatynizowanej formie "Upanica" w łacińskim dokumencie wydanym w 1202 roku we Wrocławiu przez kancelarię biskupa wrocławskiego Cypriana. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Pantow". W języku niemieckim miejscowość nazywała się "Gross Pantken".
Demografia.
Wieś według Narodowego Spisu Powszechnego (III 2011 r.) liczy 97 mieszkańców.

</doc>
<doc id="350888" url="https://pl.wikipedia.org/wiki?curid=350888" title="Boraszyn">
Boraszyn

Boraszyn – wieś w Polsce położona w województwie dolnośląskim, w powiecie wołowskim, w gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="350889" url="https://pl.wikipedia.org/wiki?curid=350889" title="Boratyn">
Boratyn

Boratyn – wieś w Polsce położona w województwie podkarpackim, w powiecie jarosławskim, w gminie Chłopice. Znajduje się w niej dworek szlachecki z XVIII wieku, w którym mieszkał książę Lisowiecki.
Wołczek z Boratyna był ojcem Dymitra, protoplasty Boratyńskich herbu Korczak.
W latach 1975–1998 miejscowość administracyjnie należała do województwa przemyskiego.
We wsi urodził się Kazimierz Furtak, polski inżynier, rektor Politechniki Krakowskiej.
Zabytki.
Według rejestru zabytków NID na listę zabytków wpisany jest zespół pałacowy, nr rej.: A-26 z 25.02.1986:

</doc>
<doc id="350890" url="https://pl.wikipedia.org/wiki?curid=350890" title="Boratyniec Lacki">
Boratyniec Lacki

Boratyniec Lacki – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś "Boratyniec Szlachecki" położona w ziemi mielnickiej w 1795 roku, Boratyniec Lacki wchodził w skład klucza siemiatyckiego księżnej Anny Jabłonowskiej. W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 135 osób, wśród których 112 było wyznania rzymskokatolickiego, 9 prawosławnego a 14 mojżeszowego. Jednocześnie 114 mieszkańców zadeklarowało polską przynależność narodową, 7 białoruską a 14 żydowską. Było tu 24 budynków mieszkalnych.
Wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="350891" url="https://pl.wikipedia.org/wiki?curid=350891" title="Boratyniec Ruski">
Boratyniec Ruski

Boratyniec Ruski – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś położona w ziemi drohickiej w 1795 roku, wchodziła w skład klucza siemiatyckiego księżnej Anny Jabłonowskiej. Według Powszechnego Spisu Ludności z 1921 roku wieś Boratyniec Ruski liczyła 28 domów i zamieszkiwana była przez 187 osób (101 kobiet i 86 mężczyzn). Wszyscy mieszkańcy miejscowości zadeklarowali wówczas wyznanie prawosławne. Pod względem narodowościowym niemal wszyscy mieszkańcy wsi stanowili Białorusini (186 osób), pozostała 1 osoba zadeklarowała narodowość rusińską. W okresie międzywojennym miejscowość znajdowała się w powiecie bielskim.
W latach 1952–1954 miejscowość była siedzibą gminy Boratyniec Ruski. W latach 1954–1972 wieś należała i była siedzibą władz gromady Boratyniec Ruski. W latach 1975–1998 miejscowość administracyjnie należała do województwa białostockiego.
We wsi znajduje się parafialna cerkiew prawosławna pod wezwaniem św. Anny oraz cmentarz prawosławny. Natomiast wierni kościoła rzymskokatolickiego należą do parafii św. Apostołów Piotra i Pawła w Siemiatyczach Stacji.

</doc>
<doc id="350892" url="https://pl.wikipedia.org/wiki?curid=350892" title="Boratyńszczyzna">
Boratyńszczyzna

Boratyńszczyzna – wieś w Polsce położona w województwie podlaskim, w powiecie sokólskim, w gminie Szudziałowo. 
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie.

</doc>
<doc id="350893" url="https://pl.wikipedia.org/wiki?curid=350893" title="Borawe">
Borawe

Borawe – wieś w Polsce położona w województwie mazowieckim, w powiecie ostrołęckim, w gminie Rzekuń.
Historia.
W 1827 r. była to wieś rządowa. Było tu 37 domów i 243 mieszkańców.
W latach 1921–1939 wieś leżała w województwie białostockim, w powiecie łomżyńskim, w gminie Rzekuń.
Według Powszechnego Spisu Ludności z 1921 roku wieś zamieszkiwało 660 osób, 640 było wyznania rzymskokatolickiego, 20 mojżeszowego. Jednocześnie 655 mieszkańców zadeklarowało polską przynależność narodową a 5 żydowską. Było tu 108 budynków mieszkalnych. Miejscowość należała do parafii rzymskokatolickiej w m. Rzekuń. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Rzekuniach.
W 1929 był tu jeden kowal i szewc.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Scharfenwiese "Regierungsbezirk Zichenau ("rejencji ciechanowskiej) III Rzeszy.
W latach 1954-1959 wieś należała i była siedzibą władz gromady Borawe, po jej zniesieniu w gromadzie Rzekuń. W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii Matki Bożej Częstochowskiej. 

</doc>
<doc id="350894" url="https://pl.wikipedia.org/wiki?curid=350894" title="Borawskie-Awissa">
Borawskie-Awissa

Borawskie-Awissa – wieś w Polsce położona w województwie podlaskim, w powiecie grajewskim, w gminie Radziłów.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Anny w Radziłowie.
Położenie.
Wieś Borawskie-Awissa leży nad rzeką Wissą na wschodnich obrzeżach Wysoczyzny Kolneńskiej. Od południa otacza ją otulina Biebrzańskiego Parku Narodowego.
Borawskie-Awissa położone są około 5 kilometrów na północny wschód od Radziłowa. W pobliżu (około 3 km) przebiega droga wojewódzka nr 668 łącząca Piątnicę Poduchowną z Osowcem-Twierdzą.
Historia.
W dniu 8 grudnia 1426 roku książę mazowiecki Janusz I nadał braciom Dobiesławowi, Stanisławowi i Mikołajowi z Borowa (ostrołęckie) 10 włók ziemi, położonych koło wsi Rostusz (obecnie Obrytki) w parafii Przytuły. Wieś została nazwana Borawskie Dobki.
Bracia ci pieczętowali się herbem Cholewa. Prawa własności zostały potwierdzone w 1428 roku przez księcia Władysława I.
W 1439 roku książę Władysław I nadał Mikołajowi z Borawskich Dobków, Maciejowi i Witowi 20 włók ziemi nad rzeką Wissą. Powstała wieś została nazwana Borawskie a Wissa ("al. Borawice nad rz. Wissą").
W 1497 roku Bartosz Jakub Borawski z Borawskie a Wissa wziął udział w wyprawie wołoskiej króla Jana Olbrachta. Erazm, Jan, Łukasz, Maciej oraz Marcin Borawski w 1550 roku otrzymali potwierdzenie króla Zygmunta Augusta na posiadane ziemie w Borawskie a Wissa.
W 1784 roku wieś była zaściankiem szlacheckim, zamieszkanym przez następujące rodziny:
Borawscy, Chylińscy, Karwowscy, Rakowscy, Sulewscy, Szymanowscy, Tarwidowie

</doc>
<doc id="350895" url="https://pl.wikipedia.org/wiki?curid=350895" title="Borawskie Małe">
Borawskie Małe

Borawskie Małe – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.

</doc>
<doc id="350897" url="https://pl.wikipedia.org/wiki?curid=350897" title="Borchówka">
Borchówka

Borchówka – wieś położona w województwie łódzkim, w powiecie łódzkim wschodnim, w gminie Nowosolna, na terenie Parku Krajobrazowego Wzniesień Łódzkich.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350898" url="https://pl.wikipedia.org/wiki?curid=350898" title="Borcuchy (powiat ostrowiecki)">
Borcuchy (powiat ostrowiecki)

Borcuchy – wieś w Polsce położona w województwie świętokrzyskim, w powiecie ostrowieckim, w gminie Bałtów.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Zygmunta w Siennie.
Historia.
W wieku XIX Borcuchy - wieś w powiecie iłżeckim w gminie Pętkowice, parafii Sienno,posiadało 16 domów., 122 mieszkańców., 125 morg .

</doc>
<doc id="350899" url="https://pl.wikipedia.org/wiki?curid=350899" title="Borcz">
Borcz

Borcz (dodatkowa nazwa w j. ) – wieś kaszubska w Polsce położona w województwie pomorskim, w powiecie kartuskim, w gminie Somonino, przy drodze krajowej nr 20 Stargard - Szczecinek - Gdynia, na turystycznym szlaku Wzgórz Szymbarskich. 
W latach 1975–1998 wieś administracyjnie należała do województwa gdańskiego.
Siedziba sołectwa Borcz, w skład którego wchodzą również: Borcz-Leśniczówka, Mały Dwór i Patoka.
W Borczu znajduje się dwór (obecnie przekształcony na hotel) z parkiem, a na północ od miejscowości położony jest rezerwat przyrody Jar Rzeki Raduni.
W czasie II wojny zarządcą majątku był pochodzący z rodziny gdańskich patrycjuszy z ul. Piwnej (Höhne Haus) Albert Höhne, wstawiający się u władz niemieckich za aresztowanymi i wytypowanymi do deportacji Polakami oraz otaczający ochroną miejsca kultu religijnego.
Zabytki.
Według rejestru zabytków NID na listę zabytków wpisany jest -zespół dworski i folwarczny z XIX/XX w., nr rej.: 1047 z 20.07.1988:

</doc>
<doc id="350900" url="https://pl.wikipedia.org/wiki?curid=350900" title="Borczyn">
Borczyn

Borczyn – wieś sołecka w Polsce, położona w województwie świętokrzyskim, w powiecie pińczowskim, w gminie Kije.
W latach 1975–1998 miejscowość administracyjnie należała do województwa kieleckiego.
Historia.
Borczyn, wieś, w powiecie pińczowskim, gminie Kliszów, parafii Kije.
W 1827 r. było tu 12 domów i 102 mieszkańców.
Według spisu powszechnego z roku 1921 w Borczynie było 35 domów,194 mieszkańców

</doc>
<doc id="350901" url="https://pl.wikipedia.org/wiki?curid=350901" title="Borczysko">
Borczysko

Borczysko – wieś w Polsce położona w województwie wielkopolskim, w powiecie pleszewskim, w gminie Gołuchów.
W latach 1975–1998 miejscowość administracyjnie należała do województwa kaliskiego.

</doc>
<doc id="350902" url="https://pl.wikipedia.org/wiki?curid=350902" title="Bordziłówka">
Bordziłówka

Bordziłówka – wieś w Polsce położona w województwie lubelskim, w powiecie bialskim, w gminie Rossosz.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 238 mieszkańców i była piątą co do wielkości miejscowością gminy Rossosz.
Wierni Kościoła rzymskokatolickiego należą do parafii św. Stanisława w Rossoszu.

</doc>
<doc id="350903" url="https://pl.wikipedia.org/wiki?curid=350903" title="Borecznia Wielka">
Borecznia Wielka

Borecznia Wielka – wieś w Polsce położona w województwie wielkopolskim, w powiecie kolskim, w gminie Osiek Mały.
W latach 1975–1998 miejscowość administracyjnie należała do województwa konińskiego.

</doc>
<doc id="350904" url="https://pl.wikipedia.org/wiki?curid=350904" title="Boreczno">
Boreczno

Boreczno (dawniej Śniegwałd, niem. "Schnellwalde") – wieś w Polsce położona w województwie warmińsko-mazurskim, w powiecie iławskim, w gminie Zalewo. W roku 1973 wieś Boreczno należała do powiatu morąskiego, gmina Zalewo, poczta Boreczno.
Do 1954 roku siedziba gminy Boreczno. W latach 1954–1972 wieś należała i była siedzibą władz gromady Boreczno. W latach 1975–1998 miejscowość administracyjnie należała do województwa olsztyńskiego.
Wieś położona nad północnym brzegiem jeziora Dauby.
Historia.
W okolicach wsi stwierdzono ślady osadnictwa z młodszej epoki kamienia (ślady pochówków), epoki brązu (kurhany) oraz epoki żelaza (cmentarzyska). W okolicy Boreczna, Karczmiska i Karnit odnaleziono ślady po grodziskach Prusów (okres wczesnego średniowiecza).
Wieś lokowana 11 lutego 1311 r. na prawie chełmińskim przez komtura dzierzgońskiego pod nazwą "Sbelenwalt", na 60 włókach, z czterema latami wolnizny. Henryk – zasadźca i pierwszy sołtys – otrzymał w dokumencie lokacyjnym 10 włók wolnych od danin, prawo do sądownictwa niższego z jedną trzecią wpływów oraz pół morgi na założenie karczmy (czynsz wynosił jedna markę rocznie). Na utrzymanie planowanego kościoła w dokumencie lokacyjnym przeznaczono 4 włóki. Dziesięcina wynosić miała korzec żyta i owsa od każdej posiadanej włóki, danina natomiast ustalona została w wysokości trzech czwartych wiardunku (75 fenigów) i dwóch kur od włóki rocznie.
W roku 1364 do wsi dołączono kolejne dwie włóki ziemi. Wieś została zniszczona w czasie wojny 1410 roku, a ziemia długo leżała odłogiem. Kolejne zniszczenia przyniosła wojna trzynastoletnia.
W 1470 wieś została nadana rodzinie "Schöneich", która władała okolicznymi dobrami ponad 300 lat (okresowo ród ten miał w posiadaniu także Bartężek, Wilamowo, Jaśkowo i Ględy). W roku tym wielki mistrz Henryk von Richtenberg zapisał na prawie magdeburskim Boreczno wraz z Mózgowem, dworem w Śliwie i folwarkiem w Karnitach dowódcy wojsk zaciężnych – Hanuszowi Schöneich. Hanusz stał się też właścicielem pobliskich jezior: Gil Wielki i Wajgart oraz uzyskał prawo połowu na jeziorze Karnickim.
W roku 1782 Boreczno liczyło 37 domów (dwór i wieś). Do Boreczna należały w tym czasie także przysiółki i osady: "Stara Huta" (cztery domy), "Piekło" (dwa domy), "Uroczysko" (cztery domy), "Karczmisko" (inaczej zwane "Kraga" – jeden dom). W roku 1858 we wsi odnotowano 28 domów i 352 mieszkańców. W tym czasie miejscowa ludność nazywała Boreczno "Śniegwałd".
W 1939 r. wieś z przysiółkami zamieszkiwało 570 osób. W tym czasie odnotowano 144 gospodarstwa domowe. 331 mieszkańców utrzymywało się w rolnictwa lub leśnictwa, 95 z pracy w przemyśle lub rzemiośle, 5 z pracy w handlu lub komunikacji. W tym czasie 15 gospodarstw miało powierzchnię w przedziale 0,5- 5 ha, 28 miało powierzchnię w granicach 5-10 ha, 32 – powierzchnię w przedziale 10-20 ha, 7 miało areał 20-100 ha i jedno powierzchnię większą niż 100 ha.
W XVII i XVIII w. trzy razy w roku odbywały się we wsi targi i jarmarki.
W latach 1709–1711 panująca w kraju epidemia dżumy ominęła Boreczno. Natomiast epidemia ospy w 1777 r. dotarła do wsi. W roku 1775 wieś zniszczył wielki pożar. W 1807 wieś została zniszczona przez wojska francuskie. W latach 1806–1807 we wsi odnotowano epidemię dyzenterii.
W 1811 roku uwłaszczono 11 chłopów na mocy edyktu o regulacji: sołtysa Michała Josta, Gotfryda Koskę, Krystiana Nagela, Gotfryda Grzywacza, Michała Nagela, Karola Śliwskiego, Fryderyka Marquardta, Jana Bornickiego, Michała Paetscha, Samulela Szerszenia i Michała Dziębowskiego. Separację gruntów dla uwłaszczonych przeprowadzono w 1830 r. Siedmiu spośród wymienionych otrzymało gospodarstwa, czterech przeniesiono do Starej Huty a ich gospodarstwa przejął dwór (jako folwark należał do dóbr w Karnitach).
Szkoła we wsi wymieniana była już w dokumentach z roku 1666 (prawdopodobnie założona wcześniej). W czasie wielkiego pożaru z 1775 r., szkoła uległa zniszczeniu (podobnie jak plebania i wiele domów). W roku 1857 odbudowana została szkoła, a od 1873 funkcjonowała jako dwuklasowa. W 1908 dobudowano drugi budynek szkolny. W 1911 była w Borecznie szkoła trójklasowa.

</doc>
<doc id="350905" url="https://pl.wikipedia.org/wiki?curid=350905" title="Borek Czarniński">
Borek Czarniński

Borek Czarniński – wieś w Polsce położona w województwie mazowieckim, w powiecie mińskim, w gminie Stanisławów.
W latach 1975–1998 miejscowość administracyjnie należała do województwa siedleckiego.

</doc>
<doc id="350906" url="https://pl.wikipedia.org/wiki?curid=350906" title="Borek (województwo pomorskie)">
Borek (województwo pomorskie)

Borek (dodatkowa nazwa w j. kaszub. Kamiany Bórk; dawniej "Wydmuchowo") – wieś w Polsce położona w województwie pomorskim, w powiecie kartuskim, w gminie Sulęczyno. Do 31 grudnia 2016 pod nazwą Borek Kamienny.
Wieś leży na Pojezierzu Kaszubskim.
Wieś jest częścią składową sołectwa Kistowo.
W latach 1975–1998 miejscowość administracyjnie należała do województwa gdańskiego.
Nazwą alternatywną wsi jest Bork.
Zabytki.
Według rejestru zabytków NID na listę zabytków wpisany jest dom nr 10, murowano-szachulcowy z 2 poł. XIX w., nr rej.: 1025 z 15.02.1988.

</doc>
<doc id="350907" url="https://pl.wikipedia.org/wiki?curid=350907" title="Borek Klimontowski">
Borek Klimontowski

Borek Klimontowski – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga krajowa nr 9 z Radomia do Rzeszowa.

</doc>
<doc id="350908" url="https://pl.wikipedia.org/wiki?curid=350908" title="Rekrystalizacja (geologia)">
Rekrystalizacja (geologia)

Rekrystalizacja – wtórna krystalizacja minerałów, polega najczęściej na przekształceniu się drobnokrystalicznych skupień mineralnych w grubokrystaliczne. Zachodzi głównie podczas diagenezy i metamorfizmu.
Proces rekrystalizacji jest poprzedzany przez zjawisko rozpuszczania się substancji organicznych i mineralnych w wodzie morskiej lub jeziornej. &lt;br&gt; W osadach złożonych z materiałów łatwo ulegających rozpuszczeniu, procesy wtórnej krystalizacji odgrywają dużą rolę. Woda zawarta w osadzie rozpuszcza ziarna mineralne. Gdy woda usuwa się z osadu (wskutek kompakcji), wzrasta koncentracja roztworów a rozpuszczone w nich związki wytrącają się i krystalizują wypełniając przestrzenie między nierozpuszczonymi ziarnami mineralnymi. W ten sposób drobny muł wapienny przechodzi w drobnokrystaliczny wapień. &lt;br&gt; Dzięki tej własności osady wapienne ulegają szybciej diagenezie niż inne skały. Proces diagenezy przebiega trudniej i wolniej w materiałach ilastych (cząstki iłu są nierozpuszczalne a cementacja polega na spojeniu większych cząstek przez koloidy). &lt;br&gt;
Procesy wtórnej krystalizacji powodują zwiększenie się ziarnistości skał. Twardnienie koloidów między ziarnami, kompakcja i wtórna krystalizacja powodują zbliżenie poszczególnych ziaren do siebie, ich zlepienie i utworzenie z luźnego osadu skały zwięzłej. Proces ten przebiega dość szybko (np. w wyniku diagenezy wapienie rafowe przeobrażają się w krystaliczny wapień). 
Zobacz też.
geologia, diageneza, kompakcja, metamorfizm, sylifikacja, fosylizacja (geologia), katageneza.

</doc>
<doc id="350909" url="https://pl.wikipedia.org/wiki?curid=350909" title="Borek Mały">
Borek Mały

Borek Mały – wieś w Polsce położona w województwie podkarpackim, w powiecie ropczycko-sędziszowskim, w gminie Ostrów}.
W latach 1975–1998 miejscowość administracyjnie należała do województwa rzeszowskiego.

</doc>
<doc id="350910" url="https://pl.wikipedia.org/wiki?curid=350910" title="Borek Miński">
Borek Miński

Borek Miński – wieś w Polsce położona w województwie mazowieckim, w powiecie mińskim, w gminie Mińsk Mazowiecki (północny kraniec gminy), przy drodze Mińsk Mazowiecki - Stanisławów.
W latach 1975–1998 miejscowość administracyjnie należała do województwa siedleckiego.

</doc>
<doc id="350911" url="https://pl.wikipedia.org/wiki?curid=350911" title="Borek Stary">
Borek Stary

Borek Stary – wieś w Polsce, położona w województwie podkarpackim, w powiecie rzeszowskim, w gminie Tyczyn.
W latach 1954-1961 wieś należała i była siedzibą władz gromady Borek Stary, po jej zniesieniu w gromadzie Tyczyn. W latach 1975–1998 miejscowość administracyjnie należała do województwa rzeszowskiego.
Borek Stary sąsiaduje z Hyżnem, Nowym Borkiem, Kielnarową oraz z Chmielnikiem Rzeszowskim. Miejscowość położona jest na terenie Pogórza Dynowskiego na południe od Rzeszowa. W Borku Starym znajduje się klasztor o.o. dominikanów i wydobywane są wody mineralne.
Położenie.
Wieś położona na terenie pagórkowatym o urodzajnych glebach, 5 km na wschód od Tyczyna. Graniczy od zachodu i północy z Kielnarową od wschodu z wsią Borówki (gm. Chmielnik), od południa z Nowym Borkiem, od południowego wschodu z Brzezówką. Otaczające wieś wzniesienia (300–350 m n.p.m.), poprzecinane mozaiką pól uprawnych i terenów zadrzewionych, stanowią o dużych walorach krajobrazowych tej okolicy. Większe obszary leśne to Las Borkowski, Las Buczyna i Las Pustki (na wschodzie), a najbardziej urokliwe z licznych uroczysk to Muchówki i Południak. Na krańcu południowo-wschodnim wyróżnia się wzniesienie Szklana Góra, wznosząca się nad doliną płynącej od Hyżnego rzeczki Tatyny.
Po prawej stronie biegnącej przez wieś drogi Rzeszów – Dylągówka znajdują się przysiółki: Kanada, Nowa Wieś i Budy. Wyżej spory przysiółek Borówki, który w 1998 r. odłączył się od gminy Tyczyn i jako osobne sołectwo wszedł w skład gminy Chmielnik. Na zachodzie – część wsi zwana Zawodziem. Na tym terenie, na zboczu wzniesienia znajduje się zespół klasztorny dominikanów oraz przysiółek Podklasztor. Dalej ku zachodowi leży Królka – przysiółek częściowo należący sąsiedniej Kielnarowej.
Historia.
Nie wiadomo dokładnie, kiedy wieś powstała, wiadomo natomiast, że w 1418 r. miała kościół oraz dwie kaplice – Najświętszej Marii Panny i Świętego Krzyża. W pierwszej znajdował się słynący cudami od ok. 1336 r. obraz Matki Bożej z Dzieciątkiem, do którego zdążały liczne pielgrzymki. W 1423 r. król Władysław Jagiełło nadał Janowi z Jicina swoje dożywocie na mieście Tyczyn z całym kluczem, w skład którego wchodził także Borek.
Borek był wsią na prawie niemieckim, co potwierdzają wzmianki o sołtysie (m.in. z lat 1465, 1481, 1495). Wieś była własnością szlachecką. W XV i XVI w. jej właścicielami byli Pileccy. Za czasów pierwszego z nich, Jana herbu Leliwa nastąpił podział Borku na dwie wsie – Borek Stary i Nowy Borek (1450 r.). Jan Pilecki, kasztelan krakowski, był doskonałym gospodarzem, dbającym o swoje majętności. W 1465 r. uposażył on kościół pw. św. Piotra i Pawła w Borku, nadając probostwu półtora łana ziemi (33-39 ha). W 1515 r. Borek był wsią dobrze zagospodarowaną, liczącą ponad 15 łanów (ok. 330-390 ha). Był tu także młyn i karczma. W późniejszych wiekach Borek należał do Kostków, Działyńskich, Branickich i Wodzickich. Wieś położona w powiecie przemyskim, była własnością Jana Klemensa Branickiego, jej posesorką była Jadwiga Łowiecka, została spustoszona w czasie najazdu tatarskiego w 1672 roku. W 1788 r. wieś miała 109 domów i 894 mieszkańców.
Od początku XX w. oraz w okresie międzywojennym Borek był aktywną społecznie wsią. Powstały tu ogniwa Stronnictwa Ludowego, wiejskiej organizacji młodzieżowej Wici, a później koła Związku Strzeleckiego. Obecnie Borek ma 1562 mieszkańców (według danych na koniec 2003 roku), zajmuje obszar 1 340 ha, z czego na użytki rolne przypada 1008 ha (75%), a na lasy 213 ha. We wsi jest 419 gospodarstw domowych, w tym 234 to gospodarstwa rolne; 33 domy są niezamieszkane. Działa tu 71 podmiotów gospodarczych.
W zabudowie Borku Starego dominują nowe domy, jedynie w odległych przysiółkach zachowały się XIX-wieczne domostwa i stare kapliczki. W centrum wsi, wzdłuż drogi Tyczyn – Hyżne, zlokalizowanych jest kilka placówek handlowo-usługowych: sklepy (także w wyremontowanym budynku starej szkoły), Dom Ludowy (1952 r.), remiza OSP i nowo oddany do użytku (w 2002 r.) ośrodek zdrowia. Obok – pomnik wzniesiony w 1913 r. dla uczczenia 50 rocznicy powstania styczniowego. Po przeciwnej stronie drogi, nieco na zboczu – szkoła wybudowana w 1971 r. im. Ludowego Wojska Polskiego jako Pomnik Tysiąclecia z dużą, nowoczesną halą sportową. Szkoła stoi na terenie dawnego folwarku, później dworu. Ostatnim właścicielem tutejszego majątku, po wojnie rozparcelowanego, był Wojciech Łukasiewicz. Nieco dalej, w kierunku Błażowej znajduje się kościół parafialny pod wezwaniem świętych Piotra i Pawła i wytwórnia wody mineralnej Rzeszowianka, wykorzystująca miejscowe ujęcia bardzo dobrych wód głębinowych.
W Borku istniały dwie kaplice. Pleban borkowski ksiądz Bartłomiej uprosił Jana Pileckiego, kasztelana krakowskiego i starostę przemyskiego, by ten uposażył istniejący prawdopodobnie ok. XV w. (być może na miejscu jednej z kaplic) kościół pw. św. Piotra i Pawła, co nastąpiło 15 czerwca 1465 r. Akt ten nadano w Zalesiu; w 1541 ratyfikował go Rafał Pilecki. Parafia obejmowała trzy wsie: Borek Stary, Nowy Borek, Brzezówkę. Pod koniec XV w. parafia w Borku Starym została połączona z parafią tyczyńską. Unia ta trwała do 1888 kiedy to parafię borkowską ponownie erygował biskup przemyski.
W 1624 r. Tatarzy spalili pierwotny (zapewne drewniany) kościół; na jego gruzach w latach 1646-49 postawiono kościół kamienny, konsekrowany dopiero w 1883 r. W 1912 r. został on rozbudowany, a w 1926 r. rozebrany. Na jego miejscu wybudowano nowy.
Prepozyt tyczyński, kanonik kolegiaty jarosławskiej, ksiądz Maciej Niwicki, ufundował w II poł. XVII w. klasztor dominikański przy kaplicy NMP. O. Pius Bełch mówi, że kaplicę MB. wielu wybierało na miejsce pochówku i tak w 1475 r. kazał się tu pochować rycerz Imbram z żoną Elżbietą. Podobno istniało tu także hospicjum dla chorych, nie wiadomo kiedy powstało, ale zastali je dominikanie, gdy obejmowali tę placówkę.
W latach 1684-1726 dominikanie wybudowali kościół pw. Wniebowzięcia NMP i św. Jacka, nieco później zbudowano murowany klasztor.
W 1834 r. liczba mieszkańców Borku Starego wynosiła ok. 2200, by pod koniec XIX w. (1890 r.) – w wyniku szalejących epidemii – zmniejszyć się do 1460 osób.
W 1684 r. istniała w Borku szkoła parafialna, która funkcjonowała prawdopodobnie do rozbiorów. W późniejszym czasie dzieci uczył prawdopodobnie ksiądz. Od 1846 r. istniały dwie szkoły: jedna parafialna, a druga przyklasztorna. Szkoła przyklasztorna została zlikwidowana w 1864 r. z powodu braku uczniów. W 1870 r. wybudowano nową szkołę, jednoklasową, ludową; najpierw uczył w niej ksiądz, a później nauczyciele świeccy. W 1912 r. rozbudowano ją; dzięki temu była już dwuklasowa. Pod koniec II Rzeczypospolitej szkoła realizowała program czterech klas. W czasie II wojny światowej we wsi działały tajne komplety; zorganizowano też kurs oświatowy dla dorosłych.
Okręg tyczyński – podobnie jak i reszta kraju – przeżywał czasy najazdów, wojen, epidemii, które hamowały jego rozwój. Na XVI-wieczną Polskę często napadali Tatarzy. W czasie jednego z najazdów (1624 r.) grasujący w tych stronach, basza Kantemir, szef hordy tatarskiej spalił kościół parafialny.
Na dobra tyczyńskie niejednokrotnie najeżdżał także Stanisław Stadnicki, zwany diabłem łańcuckim. W czasach potopu operowali w tej okolicy Szwedzi, a w 1657 r. oddziały Jerzego Rakoczego. W XVIII w., w wyniku aktywnego udziału właścicieli Tyczyna w kolejnych elekcjach (Braniccy, np. Klemens) dobra ich były najeżdżane i niszczone.
Po pierwszym rozbiorze Borek dostał się pod zabór austriacki, wchodząc w skład cyrkułu rzeszowskiego.
W rzezi galicyjskiej 1846 r. wieś podtyczyńska nie wzięła udziału, mimo że nastroje chłopstwa były i tu bardzo niespokojne. W roku 1848 uwłaszczono chłopów w Galicji. Potem nastał głód ze wszystkimi swymi następstwami.
Pod koniec XIX w. działający na ziemi rzeszowskiej chłopi utworzyli różne organizacje ludowe. Przed I wojną światową aktywny był w Borku oddział Stronnictwa Ludowego i związany z nim Związek Młodzieży Wiejskiej „Wici”. W 1906 r. powołano zgromadzenie ludowe, mające ustalić zmianę ordynacji wyborczej PSL. Z inicjatywy m.in. ludowców zorganizowano w 1910 r. obchody pięćsetnej rocznicy bitwy pod Grunwaldem. W 1913 r. mieszkańcy Borku wybudowali pomnik z okazji 50. rocznicy powstania styczniowego.
Wieś galicyjska okresu międzywojennego była uboga. W Borku Starym na 372 gospodarstwa w 1938 r. tylko osiem (w tym trzy folwarki) z nich posiadało areał przekraczający 5 ha; z kolei aż 207 gospodarstw miało powierzchnię nie większą niż 1 ha. W porównaniu z okolicznymi wioskami w Borku najwięcej było małych gospodarstw chłopskich.
W okresie międzywojennym w Borku Starym działalność kulturalną prowadził Władysław Samek (1907-1941), literat, autor sztuk teatralnych (m.in. "Wesela borkowskiego") i pamiętnika po raz pierwszy opublikowanego w roku 1938 (nowe wydanie wraz z niektórymi tekstami literackimi Samka w roku 2004).
II wojna światowa rozpoczyna się w Borku Starym wjazdem hitlerowców – 9 września 1939 r. Teren gminy tyczyńskiej włączono do Generalnego Gubernatorstwa. Okupanci wyznaczyli chłopom duże kontyngenty w postaci zboża, żywca i mleka; jednocześnie zmuszali Borkowian do różnych innych powinności na rzecz Rzeszy. Jesienią 1942 r. rozpoczęto wywózkę ludności, zwłaszcza młodzieży, na przymusowe roboty do Niemiec. W związku z silnym oporem ludności po wsiach przeprowadzono masowe łapanki. Z Borku hitlerowcy wywieźli ok. 100 młodych ludzi, przede wszystkim młodych mężczyzn, wyłapanych nocą. Przed wywozem wielu wyratował ostatni właściciel folwarku – Wojciech Łukaszewicz, który albo informował ich o planowanej łapance albo osobiście wykupywał już złapanych. W okresie późniejszym terror okupanta stale wzrastał; w 1943 r. spacyfikowano Tyczyn i przyległe wsie. Dokonywano egzekucji ludności cywilnej; na terenie Borku zastrzelono wtedy kilkunastu mężczyzn, lecz miejscowa ludność nie pozostała bierna wobec tych aktów przemocy; szybko zaczęły się rozwijać różne punkty oporu. Zbrojny ruch oporu masową formę przybrał dopiero w 1943 r., chociaż już od pierwszych miesięcy wojny działał na tym terenie Związek Walki Zbrojnej. Obok ZWZ (późniejszej AK) działania podejmowały od 1942 r. Bataliony Chłopskie. Tyczyńska placówka AK, obejmująca swą działalnością okoliczne gromady w tym Borek, wchodziła w skład podobwodu Rzeszów – Południe. Siedzibą dowódcy II kompanii tej placówki był klasztor oo. dominikanów.
Na terenie wzgórza klasztornego przeprowadzano m.in. praktyczne ćwiczenia kursu podchorążych. W tym czasie prowadzono tu także rozmowy między AK i UPA w sprawie zaprzestania wzajemnych walk. Klasztor Borecki był miejscem schronienia osób „niepożądanych” – m.in. na przełomie lat 1944/45 znalazł schronienie kpt. armii jugosłowiańskiej zbiegły z niemieckiej niewoli, legendarny przywódca oddziału partyzanckiego Ułanów Jazłowieckich AK, powstałego w rejonie Lwowa.
Pod koniec lipca 1944 na terenie Tyczyna przeprowadzono akcję „Burza” (punktem zbiorczym i bazą był klasztor). Mimo strat Niemcy wycofali się w kierunku Rzeszowa; sytuację opanowali partyzanci. Do Tyczyna 30 lipca weszły pierwsze oddziały Armii Czerwonej.
Zaraz po wyzwoleniu na terenie miasta i gminy zaczęto organizować władzę. Już w pierwszych dniach sierpnia 1944 r. działała tu Miejska Rada Narodowa, nieco później zorganizowano władzę gminną. Jeszcze jesienią rozparcelowano folwark w Borku Starym. Nastąpiły liczne aresztowania działaczy konspiracyjnych przez NKWD i UB. Na tym terenie działały też organizacje podziemne WiN.
Istniejąca przed II wojną światową w Tyczynie Kasa Stefczyka w 1944 zmieniła nazwę na Gminną Kasę Spółdzielczą. Od 1945 r. obejmowała swym zasięgiem sześć gromad, w tym Borek. W 1948 r. uznano Gminne Spółdzielnie „Samopomoc Chłopska” za jedyną formę spółdzielni na wsi. Włączono do niej m.in. „Jedność” z Borku Starego.
W 1968 r. odsłonięto pomnik wzniesiony ku czci ofiar wojny.
W 1980 r. powstał związek NSZZ RI „Solidarność”, działający nieprzerwanie w czasie stanu wojennego do czasu oficjalnego reaktywowania po tzw. Okrągłym Stole w 1989 r.
W 1990 r. powstał Komitet Obywatelski, który wziął udział w wyborach samorządowych wprowadzając swoich przedstawicieli do Rady Miejskiej w Tyczynie.

</doc>
<doc id="350912" url="https://pl.wikipedia.org/wiki?curid=350912" title="Borek Strzeliński">
Borek Strzeliński

Borek Strzeliński (niem. "Großburg") – wieś w Polsce położona w województwie dolnośląskim, w powiecie strzelińskim w gminie Borów.
Podział administracyjny.
W latach 1945–1954 siedziba gminy Borek Strzeliński. W latach 1954–1972 wieś należała i była siedzibą władz gromady Borek Strzeliński. W latach 1975–1998 miejscowość administracyjnie należała do województwa wrocławskiego.
Nazwa.
Nazwa pochodzi od polskiej nazwy "borek", zdrobnienia od staropolskiej nazwy lasu iglastego – boru. Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Borek" podając jej znaczenie "Gross Waldchen" czyli po polsku "Wielki gaik, lasek, borek". Pierwotna polska nazwa "Borek" została później przez Niemców zgermanizowana na "Großburg" tracąc swoje pierwotne znaczenie.
Zabytki.
Do wojewódzkiego rejestru zabytków wpisane są:
inne zabytki:
Służba zdrowia i oświata.
W miejscowości znajduje się wiejski ośrodek zdrowia oraz jedna z trzech w gminie szkół podstawowych w której uczniowie mają do dyspozycji nowoczesne sale lekcyjne, salę gimnastyczną oraz salę informatyczną. Nieopodal mieści się filia biblioteki gminnej, która teraz przeniosła się do nowego Gminnego Centrum Kultury mieszczącego się na osiedlu.
Sport.
W miejscowości działa (od 1986 roku) klub piłkarski "KP 86 Borek Strzeliński" oraz znajduje się stadion piłkarski o pojemności 1000 miejsc (w tym: 100 siedzących) z boiskiem o wymiarach: 92 × 50 m. Drużyna od wielu lat prowadzi rozgrywki w B-klasie. W sezonie 2015/2016 gra w grupie Wrocław VI. Największym sukcesem zespołu był awans do A-klasy grupa: Wrocław IV, wywalczony w sezonie 2006/2007 (w następnym sezonie klub zajął przedostatnią, 13. pozycję i powrócił do rozgrywek w B-klasie, grupa: Wrocław VI).
Straż pożarna.
Przy ul. św. Floriana znajduje się Remiza Ochotniczej Straży Pożarnej.
Transport.
Drogi.
Przez Borek Strzeliński przechodzi droga wojewódzka nr 395 łącząca Wrocław ze Strzelinem, Ziębicami i granicą czeską, oraz 5 innych dróg lokalnych łączące miejscowość z sąsiednimi wsiami. Około 12 km od Borka Strzelińskiego znajduje się ważna trasa międzynarodowa – Autostrada A4.
Kolej.
Od roku 1910 przez miejscowość przechodziła linia kolejowa łącząca Boreczek z Oławą, aż do roku 1966, kiedy to została zamknięta, a w roku 1973 zlikwidowana. W miejscu stacji pozostał potężny plac przeładunkowy oraz elewator będący budynkiem kolejowym.

</doc>
<doc id="350913" url="https://pl.wikipedia.org/wiki?curid=350913" title="Borek Szlachecki">
Borek Szlachecki

Borek Szlachecki – wieś w Polsce położona w województwie małopolskim, w powiecie krakowskim, w gminie Skawina, przy drodze krajowej nr 44.
W latach 1954-1961 wieś należała i była siedzibą władz gromady Borek Szlachecki, po jej zniesieniu w gromadzie Skawina. W latach 1975–1998 miejscowość administracyjnie należała do województwa krakowskiego.
W Borku Szlacheckim na Kanale Łączańskim znajduje się śluza o najwyższym spadzie w Polsce (12,0 m). Jej długość wynosi 85 m, a szerokość 12 m. Czas śluzowania w górę i dół 45 min.
We wsi znajduje się siedziba parafii Zwiastowania Pańskiego.

</doc>
<doc id="350914" url="https://pl.wikipedia.org/wiki?curid=350914" title="Borek Wielki">
Borek Wielki

Borek Wielki – część miasta Sędziszów Małopolski. Dawna wieś w Polsce położona w województwie podkarpackim, w powiecie ropczycko-sędziszowskim, w gminie Sędziszów Małopolski.
1 stycznia 2019 wraz z Kawęczynem Sędziszowskim, Wolicą Ługową i Wolicą Piaskową włączona do Sędziszowa Małopolskiego.
Dawne integralne części wsi Borek Wielki; po włączeniu Borka Wielkiego do miasta Sędziszów Małopolski zmieniły typ na "część miasta".
Do 1954 roku siedziba gminy Borek Wielki. W latach 1954–1972 wieś należała i była siedzibą władz gromady Borek Wielki. 
Borek Wielki był wsią królewską starostwa niegrodowego ropczyckiego w województwie sandomierskim w 1629 roku. W latach 1975–1998 miejscowość administracyjnie należała do województwa rzeszowskiego. W latach 1975–1998 miejscowość administracyjnie należała do województwa rzeszowskiego.
Przez miejscowość przepływa Bystrzyca, niewielka rzeka dorzecza Wisły, dopływ Wielopolki.
Miejscowość jest siedzibą parafii pod wezwaniem Matki Boskiej Częstochowskiej, należącej do dekanatu Sędziszów Małopolski, diecezji rzeszowskiej.
Ze wsi pochodzi przedwojenny poseł Tomasz Dyło, poseł na sejm V kadencji Jerzy Zawisza oraz prof. Politechniki Warszawskiej Jerzy Sado.

</doc>
<doc id="350916" url="https://pl.wikipedia.org/wiki?curid=350916" title="Boręty">
Boręty

Boręty (kaszb. "Bòrãtë," niem. "Barendt") – wieś w Polsce położona w województwie pomorskim, w powiecie malborskim, w gminie Lichnowy na obszarze Wielkich Żuław Malborskich.
Wieś królewska położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego. W skład sołectwa Boręty wchodzą Boręty, Boręty I, Boręty II. Sołectwo Boręty jest jednostką pomocniczą, której mieszkańcy wspólnie z innymi sołectwami tworzą wspólnotę samorządową Gminy Lichnowy.
Zabytki.
Według rejestru zabytków NID na listę zabytków wpisane są:
W Borętach znajdują się dwa kościoły pod wezwaniem św. Katarzyny. Gotycki (XIV-XV wiek) w ruinie, zniszczony podczas działań II wojny światowej. Kolejny używany do dziś, zbudowany w latach 1841-1842 z muru pruskiego.

</doc>
<doc id="350917" url="https://pl.wikipedia.org/wiki?curid=350917" title="Boręty Pierwsze">
Boręty Pierwsze

Boręty Pierwsze – osada w Polsce położona w województwie pomorskim, w powiecie malborskim, w gminie Lichnowy na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Boręty: Boręty Drugie, Boręty

</doc>
<doc id="350918" url="https://pl.wikipedia.org/wiki?curid=350918" title="Rekrystalizacja (metaloznawstwo)">
Rekrystalizacja (metaloznawstwo)

Rekrystalizacja metalu – proces polegający na przywróceniu odkształconemu metalowi poprawnej struktury krystalicznej, a także własności fizycznych i mechanicznych, jakimi się charakteryzował przed obróbką plastyczną.
Jest to przemiana nieciągła wymagająca ściśle określonego frontu przemiany, na którym odbywa się całość towarzyszących procesowi zmian. Polega na usuwaniu nadmiaru energii wprowadzonej do kryształu przez odkształcenie plastyczne. Jest procesem konkurencyjnym i dużo bardziej efektywnym od zdrowienia.
Podstawy.
Jak każda przemiana nieciągła, tak i rekrystalizacja dzieli się na dwa główne procesy:
Zarodkowanie w procesie rekrystalizacji polega na utworzeniu odpowiednio dużych obszarów wolnych od odkształceń, których granice poruszając się mogą transformować odkształconą osnowę w materiał wolny od skutków odkształcenia plastycznego. Wyróżnia się dwa główne mechanizmy zarodkowania:
W odróżnieniu od zarodkowania powodowanego indukowaną odkształceniem migracją granicy, proces koalescencji podziaren staje się dominującym przy dużych stopniach umocnienia plastycznego. Częstymi miejscami pojawiania się takich zarodków są granice ziaren, granice bliźniacze, wtrącenia niemetaliczne oraz pasma odkształceń. Jest to spowodowane lokalnym, silnym zakrzywieniem płaszczyzn sieci krystalicznej.
Proces rekrystalizacji można podzielić na dwa etapy:
Rekrystalizacja pierwotna.
Rekrystalizacja pierwotna jest procesem tworzenia się nowych ziaren i ich dalszego wzrostu. Etap zarodkowania polega na tworzeniu się małych obszarów o niemal idealnej strukturze krystalicznej, zdolnych jednocześnie do ciągłego wzrostu kosztem odkształconej osnowy. Etap zarodkowania zależy przede wszystkim od struktury materiału po odkształceniu, wielkości zmagazynowanej energii oraz temperatury wyżarzania rekrystalizującego. Zarodki tworzą się lokalnie w miejscach o podwyższonej energii, a ich rozrost związany jest z ruchem granic ziarn. W momencie, kiedy nowe nieodkształcone ziarna zetkną się ze sobą i osnowa zostanie wyczerpana, rekrystalizacja pierwotna zostaje zakończona. Efektem jest uzyskanie drobnoziarnistej struktury wolnej od naprężeń.
Rekrystalizacja wtórna.
Rozrost ziarna jest procesem strukturalnym, który zachodzi podczas wyżarzania materiału po zakończonej rekrystalizacji pierwotnej. Mimo że struktura ma dużo niższą energię, niż w stanie odkształconym to ciągle duża ilość energii zmagazynowana jest w granicach ziarn. Jest to powód istnienia siły pędnej do dalszego rozrostu ziarna celem obniżenia energii powierzchniowej granic ziarn. Można wyróżnić dwa podstawowe rodzaje przebiegu wzrostu:
Rozrost ziarn rozpoczyna się natychmiast po zakończeniu rekrystalizacji pierwotnej. Rekrystalizacja wtórna rozpoczyna się dopiero po pewnym czasie. Czas potrzebny jest do selektywnego rozrostu tylko niektórych ziarn do wielkości odpowiednio większej od ziarn sąsiednich.
Normalny rozrost ziarn może być hamowany przez atomy obce rozpuszczone w roztworze stałym, dyspersyjne cząstki faz wtórnych.
Prędkość rekrystalizacji.
Avrami zaproponował poniższy model opisujący zmianę ułamka rekrystalizacji w czasie:
gdzie:
Powyższe równanie jest drobną modyfikacją ogólnego równania Johnsona-Mehla.
Empirycznie wykazano, że zarodkowanie odbywa się najczęściej w uprzywilejowanych miejscach, tj. granice ziaren, czy pasma ścinania. Przy stałej sile pędnej przemiany wpływ temperatury na prędkość zarodkowania i prędkość wzrostu jest podobny. Prędkość obydwu procesów rośnie wykładniczo. Czas potrzebny do ukończenia rekrystalizacji jest tym krótszy, im wyższa jest temperatura wyżarzania. Temperaturę rekrystalizacji obniża się poprzez wzrost stopnia zgniotu. Wielkość ziarna po rekrystalizacji zależy najmocniej od stopnia zgniotu. Ziarno jest tym mniejsze, im wyższy był stopień odkształcenia plastycznego na zimno poddanej wyżarzaniu. Wzrost temperatury odkształcania oraz zwolnienie prędkości nagrzewania umożliwia większy postęp zdrowienia, obniżając siłę pędną rekrystalizacji.
Znaczenie procesu rekrystalizacji.
Przez wyżarzanie rekrystalizujące rozumieć będziemy obróbkę cieplną mającą na celu uzyskanie nowych ziaren przez zarodkowanie i rozrost ziaren bez zmiany fazy w odkształconym plastycznie metalu.
Ma ono na celu zlikwidowanie skutków umocnienia odkształceniowego. Struktura odbudowuje się, czemu towarzyszy zanik naprężeń wewnętrznych i zmniejszenie gęstości defektów struktury krystalicznej. Pogarszają się własności wytrzymałościowe, ale polepszają własności plastyczne.
W przypadku przeróbki plastycznej „na gorąco” rekrystalizacja następuje natychmiast po odkształceniu (rekrystalizacja dynamiczna). Własności obrabianego materiału zależą wtedy od tego, który proces następuje szybciej. Gdy dominuje rekrystalizacja, wówczas nie obserwuje się makroskopowego umocnienia. W przypadku gdy szybkość odkształcenia jest duża, a temperatura procesu niewysoka, można zaobserwować umocnienie materiału.
Jeżeli przeróbka plastyczna będzie prowadzona w zbyt wysokiej temperaturze to może nastąpić nadmierny rozrost ziarna. Duże ziarno powoduje uzyskanie większości dużo gorszych własności wytrzymałościowych materiału.

</doc>
<doc id="350919" url="https://pl.wikipedia.org/wiki?curid=350919" title="Borgowo">
Borgowo

Borgowo (niem. "Burgdorf")– wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Położona przy drodze wojewódzkiej nr 434 z Łubowa przez Śrem do Rawicza przez Gostyń. We wsi znajduje się skrzyżowanie z drogą do Pyszącej. Komunikację ze wsi do Śremu zapewnia komunikacja gminna oraz autobusy PKS w Poznaniu. 
Zabytkami wsi znajdującymi się w gminnej ewidencji zabytków jest figura Matki Boskiej Królowej Polski z 1918 oraz cmentarz ewangelicki założony w XIX wieku.
Demografia.
Liczba mieszkańców miejscowości w poszczególnych latach:

</doc>
<doc id="350920" url="https://pl.wikipedia.org/wiki?curid=350920" title="Boria">
Boria

Boria – wieś w Polsce, położona w województwie świętokrzyskim, w powiecie ostrowieckim, w gminie Ćmielów.
Do 1954 roku siedziba gminy Ruda Kościelna. W latach 1954-1972 siedziba gromady Boria. W latach 1975–1998 miejscowość administracyjnie należała do województwa tarnobrzeskiego.
Wieś sołecka (zobacz jednostki pomocnicze gminy Ćmielów w BIP).
Wierni Kościoła rzymskokatolickiego należą do parafii św. Rozalii w Podgórzu.
Historia.
Boria – w dokumentach źródłowych występuje jako „Borznia”(!) – 1426 ,„ Bonya” – 1508, „Borvya”, „Bvria” – 1529 (Liber Retaxationum 27, 448), „Bomya” (!) 1564–65 „Boruya”, „Borya” – 1787, „Borya” 1880.
W roku 1578 odnotowano pobór we wsi Boruya, płaca wówczas Kormański i Uliński, od 21½ łana kmiecego, 6 zagrodników z rolą, 4 komorników ubogich i 9 rzemieślników, natomiast Krzyżanowski od 1 osoby, ½ łana, 3 zagrodników, 3 komorników, 3 ubogich, 8 rzemieślników, 1 łan wykazano jako pusty.
W wieku XIX wieś i folwark nad rzeką Kamienną w powiecie opatowskim, gminie Ruda Kościelna parafia Bałtów. 
Etymologia.
Pochodzenie nazwy nie jest jednoznaczne. Zdaniem autorów Nazw miejscowych Polski pod red. prof Rymuta niewykluczone, że jest to nazwa równa nazwie osobowej Boruja lub pochodząca od imienia typu Borzygniew, Borzyslaw. Zmiana w Boria niejasna.

</doc>
<doc id="350921" url="https://pl.wikipedia.org/wiki?curid=350921" title="Borki Drużbińskie">
Borki Drużbińskie

Borki Drużbińskie – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="350922" url="https://pl.wikipedia.org/wiki?curid=350922" title="Polskie Towarzystwo Zapobiegania Narkomanii">
Polskie Towarzystwo Zapobiegania Narkomanii

Polskie Towarzystwo Zapobiegania Narkomanii, PTZN (ang. "Polish Society for Prevention of Drug Abuse") – polska organizacja pozarządowa, powstała w 1983 roku jako Towarzystwo Zapobiegania Narkomanii (TZN). W 1998 roku zmieniono nazwę towarzystwa dodając słowo "Polskie". PTZN jest organizacją pożytku publicznego.
Statutowym celem stowarzyszenia jest przeciwdziałanie uzależnieniu i skutkom uzależnienia od narkotyków, alkoholu, palenia tytoniu i innych substancji psychoaktywnych.
Przewodniczącym Rady Naukowej PTZN jest prof.dr hab.n.med. Józef Kocur.
Organizacja około 30 oddziałów na terenie kraju oraz 2 ośrodki rehabilitacyjno-readaptacyjne dla dzieci i młodzieży uzależnionej (w Brzezince i Wólce Przybójewskiej). W 2006 roku zarejestrowanych było 29 jednostek terenowych stowarzyszenia.

</doc>
<doc id="350923" url="https://pl.wikipedia.org/wiki?curid=350923" title="Rekrystalizacja (inżynieria chemiczna)">
Rekrystalizacja (inżynieria chemiczna)

Rekrystalizacja – metoda oczyszczania krystalicznych związków chemicznych poprzez ich wielokrotne krystalizowanie i topienie bądź rozpuszczanie. Jedną z odmian rekrystalizacji jest krystalizacja strefowa.

</doc>
<doc id="350924" url="https://pl.wikipedia.org/wiki?curid=350924" title="Borki-Kosy">
Borki-Kosy

Borki-Kosy – wieś w Polsce położona w województwie mazowieckim, w powiecie siedleckim, w gminie Zbuczyn.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="350925" url="https://pl.wikipedia.org/wiki?curid=350925" title="Borki Małe">
Borki Małe

Borki Małe (niem. "Klein Borek") – wieś w Polsce położona w województwie opolskim, w powiecie oleskim, w gminie Olesno.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Małe Borki" oraz nazwą zgermanizowaną "Klein Borek". Topograficzny słownik Prus z 1835 roku notuje wieś pod polską nazwą "Małe Borki", a także niemiecką "Borek Klein".
W 1936 roku hitlerowska administracja III Rzeszy, chcąc zatrzeć polskie pochodzenie nazwy wsi, przemianowały ją ze zgermanizowanej na nową, całkowicie niemiecką nazwę "Heidelsdorf"
Historia.
Plebiscyt i powstanie
W 1910 roku 536 mieszkańców mówiło w języku polskim, natomiast 7 osób posługiwało się jedynie językiem niemieckim. W wyborach komunalnych w listopadzie 1919 roku wszystkie 188 głosów oddano na kandydatów z list polskich, którzy zdobyli komplet 10 mandatów. Podczas plebiscytu w 1921 roku we wsi uprawnionych do głosowania było 293 mieszkańców (w tym 31 emigrantów). Za Polską głosowało 213 osób, za Niemcami 73 osób. Borki Małe były miejscem walk podczas III powstania śląskiego. 4 maja 1921 miejscowi powstańcy opanowali Borki Małe. 22 maja w godzinach wieczornych znajdujący się tu plut. art. por. Włodzimierza Westfalewicza ogniem swoich dział zmusił niemiecki pociąg pancerny (wspierający piechotę atakującą Olesno) do wycofania się w kierunku Kluczborka. Borki Małe do 27 czerwca 1921 pozostały w rękach powstańców. .

</doc>
<doc id="350926" url="https://pl.wikipedia.org/wiki?curid=350926" title="Borki Prusinowskie">
Borki Prusinowskie

Borki Prusinowskie – wieś w Polsce położona w województwie łódzkim, w powiecie zduńskowolskim, w gminie Szadek.
W latach 1975–1998 miejscowość administracyjnie należała do województwa sieradzkiego.

</doc>
<doc id="350927" url="https://pl.wikipedia.org/wiki?curid=350927" title="Borki Rozowskie">
Borki Rozowskie

Borki Rozowskie (niem. "Borken bei Farienen", w latach 1938–1945 "Wildheide (Ostpr.)") – wieś w Polsce położona w województwie warmińsko-mazurskim, w powiecie szczycieńskim, w gminie Rozogi.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350928" url="https://pl.wikipedia.org/wiki?curid=350928" title="Borki Sędrowskie">
Borki Sędrowskie

Borki Sędrowskie – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
W pobliżu wsi, od strony wschodniej, znajduje się "Owsiana Góra", pagórek z pozostałościami grodu Prusów.
Historia.
W 1889 r. był to majątek szlachecki o powierzchni 200 ha. W 1978 r. we wsi było 13 indywidualnych gospodarstw rolnych, uprawiających łącznie 154 ha. W 1983 r. we wsi było 5 domów (16 mieszkań), skupionych w zabudowie zwartej, z 78 mieszkańcami. W tym czasie ulice miały już oświetlenie elektryczne.

</doc>
<doc id="350929" url="https://pl.wikipedia.org/wiki?curid=350929" title="Borki Siedleckie">
Borki Siedleckie

Borki Siedleckie – wieś w Polsce położona w województwie mazowieckim, w powiecie siedleckim, w gminie Suchożebry.
W latach 1975–1998 miejscowość administracyjnie należała do województwa siedleckiego.

</doc>
<doc id="350930" url="https://pl.wikipedia.org/wiki?curid=350930" title="Bytca">
Bytca



</doc>
<doc id="350931" url="https://pl.wikipedia.org/wiki?curid=350931" title="Borki Walkowskie">
Borki Walkowskie

Borki Walkowskie – wieś w Polsce położona w województwie łódzkim, w powiecie wieluńskim, w gminie Osjaków.
W latach 1975–1998 miejscowość administracyjnie należała do województwa sieradzkiego.

</doc>
<doc id="350932" url="https://pl.wikipedia.org/wiki?curid=350932" title="Borki Wielbarskie">
Borki Wielbarskie

Borki Wielbarskie (niem. "Borken bei Willenberg", w latach 1938–1945 "Borkenheide") – wieś w Polsce położona w województwie warmińsko-mazurskim, w powiecie szczycieńskim, w gminie Wielbark, przy drodze z Wielbarka do Zieleńca. 
W latach 1975–1998 miejscowość administracyjnie należała do województwa olsztyńskiego.
Wieś jest siedzibą leśnictwa, do którego należą lasy o powierzchni ok. 1360 ha. We wsi znajduje się kilka żwirowni.
Historia.
Wieś wymieniana w dokumentach z 1703 roku. W latach 1794–1795 w ramach osadnictwa szkatułowego powiększona o część osuszonych mokradeł Łatana, położonych w Lasach Korpelskich. Bagna Łatana zmeliorowane zostały w latach 1767–1794. Na osuszonym obszarze założono wsie: Łatana Wielka (dawniej Łatana), Borki Wielbarskie, Lejkowo, Zapadki, Olędry, Ostrowy, Na 340 włókach 4 morgach i 32 prętach magdeburskich osiedliło się 67 gospodarzy oraz kilku zagrodników. Murowana szkołę wybudowano we wsi Borki Wielbarskie około 1900 roku. W 1938 roku, w ramach akcji germanizacyjnej, zmieniono nazwę wsi na "Borkenheide".

</doc>
<doc id="350933" url="https://pl.wikipedia.org/wiki?curid=350933" title="Borki-Wyrki">
Borki-Wyrki

Borki-Wyrki – wieś w Polsce położona w województwie mazowieckim, w powiecie siedleckim, w gminie Zbuczyn.
Ważnym wydarzeniem odbywającym się cyklicznie w tej miejscowości jest Regionalny Przegląd Amatorskich Zespołów Tanecznych organizowany od roku 1999 przez Szkołę Podstawową im. Kornela Makuszyńskiego w Borkach-Wyrkach. Od roku 2007 Przegląd organizuje Regionalne Stowarzyszenie Kulturalno-Oświatowe "Kornel" w Borkach-Wyrkach. W 2008 roku odbył się już IX Przegląd.
W latach 1954-1959 wieś należała i była siedzibą władz gromady Borki-Wyrki, po jej zniesieniu w gromadzie Zbuczyn Poduchowny. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="350934" url="https://pl.wikipedia.org/wiki?curid=350934" title="Borkowiny">
Borkowiny

Borkowiny (niem. "Borkowinnen") – osada w Polsce położona w województwie warmińsko-mazurskim, w powiecie oleckim, w gminie Kowale Oleckie. W latach 1975–1998 miejscowość administracyjnie należała do województwa suwalskiego.
Historia.
Wieś lokowana przez księcia Albrechta 3 listopada 1565 roku na prawie lennym, na 40 włók na prawie magdeburskim. Wtedy to książę Albrecht nadał Grzegorzowi, Pawłowi i Andrzejowi Langheimom-Borkowskim (bracia rodzeni stryjeczni) ziemię pod Żelazkami, gdzie już wcześniej posiadali 10 włók. Na tym obszarze powstały wsie Borkowiny i Kucze. Nazwa wsi - Borkowiny - pochodzi od nazwiska zasadźców (Borkowscy). W zamian za nadanie we wsi Borkowiny, bracia odstąpili księciu swe posiadłości w starostwie piskim. 
W XVIII wieku Borkowiny były wsią na prawie chełmińskim, zamieszkiwaną przez wolnych chłopów i należały do parafii w Górnem. Wieś w roku 1938 liczyła 140 mieszkańców. Władze hitlerowskie (w ramach procesu germanizacyjnego) w 1938 r. zmieniły nazwę na "Jarken". 

</doc>
<doc id="350935" url="https://pl.wikipedia.org/wiki?curid=350935" title="Borkowo-Boksy">
Borkowo-Boksy

Borkowo-Boksy – przysiółek wsi Borkowo-Falenta w Polsce, położony w województwie mazowieckim, w powiecie przasnyskim, w gminie Czernice Borowe.
W latach 1975–1998 przysiółek administracyjnie należał do województwa ciechanowskiego.
Wierni kościoła rzymskokatoliciego należą do rzymskokatolickiej parafii św. Jana Chrzciciela w Węgrze.

</doc>
<doc id="350936" url="https://pl.wikipedia.org/wiki?curid=350936" title="Borkowo-Falenta">
Borkowo-Falenta

Borkowo-Falenta – wieś w Polsce, położona w województwie mazowieckim, w powiecie przasnyskim, w gminie Czernice Borowe.
W latach 1975–1998wieś administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Jana Chrzciciela w Węgrze.

</doc>
<doc id="350937" url="https://pl.wikipedia.org/wiki?curid=350937" title="Borkowo Kościelne">
Borkowo Kościelne

Borkowo Kościelne – wieś w Polsce położona w województwie mazowieckim, w powiecie sierpeckim, w gminie Sierpc. Wieś jest jedną z największych w tym rejonie. Leży nad Sierpienicą.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. Do 1954 roku istniała wiejska gmina Borkowo. W latach 1954-1959 wieś należała i była siedzibą władz gromady Borkowo Kościelne, po jej zniesieniu w gromadzie Sierpc. W latach 1975–1998 miejscowość administracyjnie należała do województwa płockiego.
Miejscowość jest siedzibą parafii pw. św. Apolonii.

</doc>
<doc id="350938" url="https://pl.wikipedia.org/wiki?curid=350938" title="Borkowo Lęborskie">
Borkowo Lęborskie

Borkowo Lęborskie (kaszb. "Bòrkòwò Lãbòrsczé", niem. "Borkow") – wieś kaszubska w Polsce, położona w województwie pomorskim, w powiecie wejherowskim, w gminie Choczewo, na obszarze Pobrzeża Kaszubskiego. Wieś jest siedzibą sołectwa Borkowo Lęborskie, w którego skład wchodzi również: Borkówko.
W latach 1975–1998 miejscowość administracyjnie należała do województwa gdańskiego.
Demografia.
Współczesna struktura demograficzna wioski Borkowo Lęborskie na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku wioski

</doc>
<doc id="350939" url="https://pl.wikipedia.org/wiki?curid=350939" title="Borkowszczyzna (województwo lubelskie)">
Borkowszczyzna (województwo lubelskie)

Borkowszczyzna – kolonia w Polsce położona w województwie lubelskim, w powiecie świdnickim, w gminie Piaski.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Piaski.

</doc>
<doc id="350940" url="https://pl.wikipedia.org/wiki?curid=350940" title="Bornice">
Bornice

Bornice – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość administracyjnie należała do województwa elbląskiego.

</doc>
<doc id="350941" url="https://pl.wikipedia.org/wiki?curid=350941" title="Bornity">
Bornity

Bornity – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="350942" url="https://pl.wikipedia.org/wiki?curid=350942" title="Boronice">
Boronice

Boronice – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
Wieś królewska "Borunice", położona była w drugiej połowie XVI wieku w powiecie proszowskim województwa krakowskiego, jej tenutariuszem w 1595 roku był Krzysztof Krupka, cześnik koronny.. 
W latach 1975–1998 miejscowość administracyjnie należała do województwa kieleckiego.
Zabytki.
Park z XIX w., wpisany do rejestru zabytków nieruchomych (nr rej.: A.184 z 12.09.1957).

</doc>
<doc id="350943" url="https://pl.wikipedia.org/wiki?curid=350943" title="Boroszewo">
Boroszewo

Boroszewo (kaszb. "Bòròszewò") – wieś kociewska w Polsce położona w województwie pomorskim, w powiecie tczewskim, w gminie Tczew. Wieś jest siedzibą sołectwa "Boroszewo", w którego skład wchodzą również miejscowości Damaszka i Bojary.
W latach 1975–1998 miejscowość administracyjnie należała do województwa gdańskiego.
Od 1897 roku do 2003 roku w Boroszewie znajdowała się szkoła podstawowa (Boroszewo 36). Teraz znajduje się tam odbudowany budynek mieszkalny.

</doc>
<doc id="350944" url="https://pl.wikipedia.org/wiki?curid=350944" title="Boroszków">
Boroszków

Boroszków – wieś w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego.

</doc>
<doc id="350945" url="https://pl.wikipedia.org/wiki?curid=350945" title="Boroszów">
Boroszów

Boroszów (niem. "Boroschau"; "Alteneichen" (1938-1945)) – wieś w Polsce, położona w województwie opolskim, w powiecie oleskim, w gminie Olesno, w dorzeczu Prosny, w makroregionie Wyżyny Woźnicko-Wieluńskiej.
Nazwa.
Nazwa miejscowości wywodzi się od staropolskiego określenia lasu iglastego - boru. Znaczenie nazwy wyjaśnia topograficzny podręcznik Górnego Śląska z 1865 roku, który notuje polską nazwę "Borosow" oraz wywodzi ją od polskiej nazwy bór: "Polnisch heist der Ort Borosow, und scheint dieses Wort ein aus Waldern hervorgegangenes Dorf zu bezeichnen.". Niemiecka nazwa "Boroschau" jest germanizacją wcześniejszej polskiej nazwy.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Boroszow" oraz nazwą zgermanizowaną "Boroschau". Spis wymienia także sąsiednie przysiółki "Stary Folwark" oraz "Nowy Folwark". Ze względu na polskie pochodzenie 27 kwietnia 1936 r. w miejsce zgermanizowanej nazwy "Boroschau" nazistowska administracja III Rzeszy wprowadziła nową, całkowicie niemiecką nazwę - "Alteneichen". 12 listopada 1946 r. nadano miejscowości polską nazwę Boroszów.
Charakterystyka.
W miejscowości znajdują się m.in. zabytkowy kościół św. Marii Magdaleny i dęby, będące pomnikami przyrody. Wzdłuż zachodniej, a częściowo południowej i północnej granicy Boroszowa ciągną się pasy lasów. Jest to miejscowość o charakterze typowo rolniczym.
Historia.
Najstarsze znane wzmianki o Boroszowie pochodzą z 1300 r. – miejscowością rozporządzał wówczas konwent kanoników regularnych, a mieszkańcy byli zobowiązani dostarczać zakonnikom w każdy piątek kosze świeżych ryb. W Boroszowie miało znajdować się niegdyś wiele stawów – wedle jednych źródeł 52, wedle innych – 99. W dokumentach z 1574 r. miejscowość występuje pod nazwą Boroschow lub Boroschuw, zaś w 1743 r. – Borosz.
Na przestrzeni wieków Boroszów miał wielu właścicieli. W 1679 r. miejscowość należała do hrabiego Ditricha Franckenberga, następnie do Jana Jerzego Franckenberga, a ostatnią zarządczynią była Maria von Tucholka. W parku w miejscowości znajdował się niegdyś zamek, który jednak spłonął po wojnie; w Boroszowie znajdowała się także wystawna willa, po której zachował się jedynie podjazd dla karet. W miejscowości działały dwa folwarki: stary i nowy.
Do głosowania podczas plebiscytu uprawnionych było w Boroszowie 112 osób, z czego 76, ok. 67,9%, stanowili mieszkańcy (w tym 76, ok. 67,9% całości, mieszkańcy urodzeni w miejscowości). Oddano 107 głosów (ok. 95,5% uprawnionych), w tym 102 (ok. 95,3%) ważne; za Niemcami głosowało 91 osób (ok. 85,0%), a za Polską 11 osób (ok. 10,3%).
W 1925 r. w miejscowości mieszkało 399 osób, a w 1933 r. – 358 osób. 1 kwietnia 1939 r. Boroszów został włączony do Biskupic.
Zabytki.
Do wojewódzkiego rejestru zabytków wpisany jest:

</doc>
<doc id="350946" url="https://pl.wikipedia.org/wiki?curid=350946" title="Borowa Wola">
Borowa Wola

Borowa Wola – wieś w Polsce położona w województwie mazowieckim, w powiecie przysuskim, w gminie Klwów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Macieja Apostoła w Klwowie.

</doc>
<doc id="350947" url="https://pl.wikipedia.org/wiki?curid=350947" title="Borowe-Chrzczany">
Borowe-Chrzczany

Borowe-Chrzczany – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350948" url="https://pl.wikipedia.org/wiki?curid=350948" title="Borowianka (województwo śląskie)">
Borowianka (województwo śląskie)

Borowianka – wieś w Polsce położona w województwie śląskim, w powiecie kłobuckim, w gminie Kłobuck.
W latach 1975–1998 miejscowość administracyjnie należała do województwa częstochowskiego. Przez wieś przepływa rzeka Czarna Oksza. Borowianka sąsiaduje z wsiami: Kamyk, Nowa Wieś, Kopiec, Kuźnica Kiedrzyńska.

</doc>
<doc id="350949" url="https://pl.wikipedia.org/wiki?curid=350949" title="Borowiany (województwo śląskie)">
Borowiany (województwo śląskie)

Borowiany (niem. "Borowian", od 1936 "Waldhufen") – wieś w Polsce, położona w województwie śląskim, w powiecie gliwickim, w gminie Wielowieś.
W latach 1975–1998 wieś administracyjnie należała do województwa katowickiego.

</doc>
<doc id="350950" url="https://pl.wikipedia.org/wiki?curid=350950" title="Borowica (województwo lubelskie)">
Borowica (województwo lubelskie)

Borowica – wieś w Polsce położona w województwie lubelskim, w powiecie krasnostawskim, w gminie Łopiennik Górny, u ujścia rzeki Rejki do Wieprza. Miejscowość leży na granicy trzech mikroregionów: Pagórów Chełmskich, Obniżenia Dorohuckiego i Wyniosłości Giełczewskiej. W północno-zachodniej części wsi swój początek bierze kanał Wieprz-Krzna, a w okolicach wsi swój bieg kończą rzeki Rejka i Łopa.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Łopiennik Górny. Według Narodowego Spisu Powszechnego (III 2011 r.) wieś liczyła 257 mieszkańców.
Historia.
Pierwsza wzmianka o miejscowości pochodzi ze spisu poborowego z 1564 r. Borowica wchodziła wtedy w skład dóbr ziemskich Żulin. Pod koniec XVIII w. ziemie te stały się własnością Kazimierza Krasińskiego, który ufundował budowę miejscowego kościoła. Po jego śmierci Borowica została odziedziczona przez jego córkę, pisarkę Elżbietę Jaraczewską. Tu też powstała znaczna część jej dorobku literackiego.
Według spisu miast, wsi, osad Królestwa Polskiego z roku 1827, Borowica w ówczesnej gminie i parafii Pawłów, posiadała 32 domy i 295 mieszkańców.
W 1895 r. w Borowicy urodził się Szmul Zygielbojm, polityk i obrońca praw ludności żydowskiej, oraz członek Rady Narodowej RP w Londynie. Z Borowicy pochodzi również Marian Machura, polski organista i kompozytor muzyki sakralnej, wykładowca akademicki.
Wieś znacznie ucierpiała podczas II wojny światowej – w 1944 r. większość zabudowań wsi została spalona przez okupanta, ocalał jedynie kościół.
W ostatnich latach w Borowicy organizowano liczne imprezy kulturowe promujące ten teren, m.in. dożynki parafialne i gminne, Regionalny Przegląd Pieśni i Piosenki Religijnej czy Zawieprzańskie Święto Plonów.
Obiekty warte odwiedzenia.
W miejscowości znajduje się kilka ciekawych obiektów:

</doc>
<doc id="350951" url="https://pl.wikipedia.org/wiki?curid=350951" title="Borowiczki-Pieńki">
Borowiczki-Pieńki

Borowiczki-Pieńki – wieś w Polsce, położona w województwie mazowieckim, w powiecie płockim, w gminie Słupno.
W latach 1975–1998 wieś administracyjnie należała do województwa płockiego.

</doc>
<doc id="350952" url="https://pl.wikipedia.org/wiki?curid=350952" title="Borowie">
Borowie

Borowie – wieś w Polsce położona w województwie mazowieckim, w powiecie garwolińskim, w gminie Borowie.
Miejscowość jest siedzibą gminy Borowie oraz rzymskokatolickiej parafii Świętej Trójcy. 
Historia.
W miejscu obecnej wsi Borowie od czasów średniowiecznych znajdowała się wieś Jastrzębie. Dokument datowany na rok 1529 odnotowuje istnienie kościoła z adnotacją „Jastrabye”. W tym czasie wieś należała do kasztelana liwskiego Jana Warszewickiego. 
W 1548 r. staraniem właściciela kościół zostaje podniesiony do rangi parafii, a wieś 21 stycznia otrzymuje akt lokacyjny pozwalający założyć miasto na prawie magdeburskim. Równocześnie ze względu na rosnące w okolicy lasy nazwa miejscowości została zmieniona z Jastrzębie na Borowie. Nie zachował się herb miasta, ale wiadomo, że wraz z jego nadaniem wydano pozwolenie na organizowanie trzech jarmarków rocznie i jednego targu tygodniowo. Osadników obowiązywało zwolnienie z podatków przez okres 20 lat. Dokumenty z II poł. XVI wieku odnotowują liczbę 200 mieszkańców, co wówczas zaświadczało o niebagatelnej wielkości miasta. Kres rozwoju przyniósł miastu potop szwedzki, kiedy to miasto zostało złupione, a mieszkańcy zdziesiątkowani.
W późniejszych latach nie odnotowywano faktu, że Borowie jest miastem.
W 1919 została założona jednostka Ochotniczej Straży Pożarnej w Borowiu.
W latach 1954–1972 wieś należała i była siedzibą władz gromady Borowie. W latach 1975–1998 miejscowość administracyjnie należała do województwa siedleckiego.
Edukacja.
W Borowie działa Zespół Oświatowy, w skład którego wchodzi::
W Zespole Oświaty działało Publiczne Gimnazjum im. Aleksandra Sasimowskiego.
We wsi znajduje się Młodzieżowy Ośrodek Wychowawczy
Komunikacja.
Przez Borowie przebiega droga krajowa nr Wilga – Garwolin – Borowie – Łuków.
Komunikację obsługuje PKS Garwolin oraz prywatni przewoźnicy, którzy zapewniają połączenia lokalne i do Warszawy.

</doc>
<doc id="350953" url="https://pl.wikipedia.org/wiki?curid=350953" title="Borowiecko">
Borowiecko

Borowiecko – wieś w Polsce, położona w województwie łódzkim, w powiecie radomszczańskim, w gminie Dobryszyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="350954" url="https://pl.wikipedia.org/wiki?curid=350954" title="Borowiecko-Kolonia">
Borowiecko-Kolonia

Borowiecko-Kolonia – kolonia w Polsce położona w województwie łódzkim, w powiecie radomszczańskim, w gminie Gomunice.
Historia.
W latach 1975–1998 miejscowość administracyjnie należała do województwa piotrkowskiego.
W latach 1997–2010 mieszkaniec tej wsi – Stefan Adamus, zbudował na swoim gruncie niewielką kamienną warownię.

</doc>
<doc id="350955" url="https://pl.wikipedia.org/wiki?curid=350955" title="Borowiki (powiat siemiatycki)">
Borowiki (powiat siemiatycki)

Borowiki – wieś w Polsce położona w województwie podlaskim, w powiecie siemiatyckim, w gminie Milejczyce. Leży nad rzeką Nurczyk.
W latach 1975–1998 miejscowość administracyjnie należała do województwa białostockiego.
We wsi znajduje się przystanek kolejowy Borowiki.
Prawosławni mieszkańcy wsi należą do parafii w Rogaczach, a wierni kościoła rzymskokatolickiego do parafii św. Stanisława w Milejczycach

</doc>
<doc id="350956" url="https://pl.wikipedia.org/wiki?curid=350956" title="Borowina Sitaniecka">
Borowina Sitaniecka

Borowina Sitaniecka – wieś w Polsce położona w województwie lubelskim, w powiecie zamojskim, w gminie Zamość.
W latach 1975–1998 wieś administracyjnie należała do województwa zamojskiego.
Wieś stanowi sołectwo gminy Zamość.
Historia.
W wieku XIX wieś wymieniona w składzie gminy Wysokie obok Białobrzeg, Bortatycz, Sitańca, Wolicy Sitanieckiej w parafii Nielisz .
Folwark tej nazwy został założony przez administrację Ordynacji Zamojskiej na gruntach sitanieckich w końcu XVIII wieku. Pierwsza wzmianka o nim pochodzi dopiero z 1807 r. w formie: „Borowina pod Sitańcem. Do czasu I wojny światowej nie rozwinęła się tu wieś. Przez ten czas Borowina spełniała bowiem wyłącznie funkcję folwarku ordynackiego. Zmieniała się jedynie forma jego nazwy. Na mapie z 1827 r. pojawia się jako Folwark na Borowinie, na mapie z 1839 r. jako Folwark Borowiny Sitanieckie. Spotykana jest również nazwa Borowizna Sitaniecka. Dopiero w 1900 r. wymienia się obecną nazwę Borowina Sitaniecka.

</doc>
<doc id="350957" url="https://pl.wikipedia.org/wiki?curid=350957" title="Borowiny (powiat skierniewicki)">
Borowiny (powiat skierniewicki)

Borowiny – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.

</doc>
<doc id="350958" url="https://pl.wikipedia.org/wiki?curid=350958" title="Borowiska">
Borowiska

Borowiska – część wsi Gozdy w Polsce położona w województwie łódzkim, w powiecie sieradzkim, w gminie Brzeźnio.
W latach 1975–1998 Borowiska administracyjnie należały do województwa sieradzkiego.

</doc>
<doc id="350959" url="https://pl.wikipedia.org/wiki?curid=350959" title="Borownia">
Borownia

Borownia – wieś w Polsce położona w województwie świętokrzyskim, w powiecie ostrowieckim, w gminie Ćmielów.
W latach 1975–1998 miejscowość administracyjnie należała do województwa tarnobrzeskiego.
Wieś sołecka – zobacz jednostki pomocnicze gminy Bałtów w BIP
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ćmielowie.

</doc>
<doc id="350960" url="https://pl.wikipedia.org/wiki?curid=350960" title="Borowno">
Borowno

Borowno – wieś w Polsce położona w województwie śląskim, w powiecie częstochowskim, w gminie Mykanów. Wieś leży 24 km na wschód od Kłobucka.
Za Królestwa Polskiego istniała gmina Borowno.
W latach 1954–1972 wieś należała i była siedzibą władz gromady Borowno. W latach 1975–1998 miejscowość administracyjnie należała do województwa częstochowskiego.
Nazwa.
Miejscowość ma metrykę średniowieczną i istnieje co najmniej od XII wieku. Wymieniona w 1198 w dokumencie zapisanym w języku łacińskim jako "Borouna; Borolovo, Borwno, Borevno, Borow, Borwnow".
Nazwa miejscowości pochodzi od otaczających ją borów.
Historia.
Początkowo miejscowość należała do ziemi wieluńskiej. Pierwsza wzmianka o niej pochodzi z 1198. W XI wieku miał tu przebywać Stanisław ze Szczepanowa później uznany za świętego.
W 1394 istniał tu kościół. Miejscowość została odnotowana w licznych, historycznych dokumentach własnościowych, podatkowych i prawnych. W latach 1414–1417 określono granice wsi ze Zdrową, Babami, Grabową, Kościelcem i Łochynią. W miejscowości oraz jej najbliższej okolicy znajdowały się: dąbrowa, 2 łąki, zarośla o nazwie "Gwoździec", pole Kąt, rów do moczenia konopi, łąki zwane "smugami".
W 1482 parafię w Borownie przeniesiono z oficjalatu uniejowskiego do wieluńskiego. W 1464 roku Borowno jest wymienione w Księdze uposażeń Liber beneficiorum spisanej przez Jana Łaskiego. W 1511 roku wieś leżała w powiecie wieluńskim. W 1520 istniał kościół św. Wawrzyńca, a parafia podlegała pod dekanat brzeźnicki. Do parafii należało 13 wsi, z tego część w Sieradzkiem. Plebanowi płacono dziesięcinę snopową z 1 folwarku i ról kmiecych, role plebana były rozrzucone. Mieszkało tu 37 kmieci i znajdowała się karczma.
Wysokość podatków w XVI wieku: 1511 – 6 ½ łana, 1518 – 5 ½ łana, 1553 – 8 łanów. W 1688 roku zostaje wzniesiony drewniany kościół na planie krzyża, konsekrowany w święto św. Anny przez Jerzego Albrechta Denhoffa, biskupa kamienieckiego. W 1846 roku ukończono budowę nowej świątyni. W 1885 roku kościół został przebudowany i 9 maja 1904 roku konsekrowany przez biskupa Stanisława Zdzitowieckiego. W XVIII i XIX wieku kultem słynął obraz Matki Bożej Loretańskiej, wiszący w bocznym ołtarzu. Licznie zgromadzone wota podczas powstania listopadowego przeznaczone na skarb narodowy. Podczas rozbudowy kościoła pod koniec XIX wieku obraz usunięto.
Właściciele Borowna XII-XV wieku.
Na miejscowym cmentarzu znajduje się grób Edwarda Reszke, polskiego śpiewaka operowego.
Pałac.
W miejscowości znajduje się zabytkowy pałac z 1790 roku. W zagrodzie dworskiej znajdował się drewniany spichlerz z 1783 roku. Został on przeniesiony do Olsztyna i tam zrekonstruowany w 2007 roku.
Legenda o św. Stanisławie.
We wsi Borownie stał mały kościółek poświęcony św. Stanisławowi, a nie wiadomo przez kogo i kiedy zbudowany. Wedle miejscowej tradycji wystawiono go na pamiątkę, że ów święty w podróży swej przechodząc przez Borowno pod Mstowem, był przez złych ludzi na granicach tej wsi napadnięty i znieważony wśród łanu grochu, przy czym miał wyrzec te słowa: "Oj, Borowno, Borowno, będzie u ciebie grochu nie rodno!" – Od owego czasu aż do dziś dnia nie rodzi się wcale groch na tamtejszych polach, pomimo wszelkich usiłowań. Po tej przygodzie udał się św. Stanisław pieszo do Mstowa.

</doc>
<doc id="350961" url="https://pl.wikipedia.org/wiki?curid=350961" title="Borowskie Cibory">
Borowskie Cibory

Borowskie Cibory – wieś w Polsce położona w województwie podlaskim, w powiecie białostockim, w gminie Turośń Kościelna.
Zaścianek szlachecki Cibory należący do okolicy zaściankowej Borowskie położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="350962" url="https://pl.wikipedia.org/wiki?curid=350962" title="Borowskie Gziki">
Borowskie Gziki

Borowskie Gziki – wieś w Polsce położona w województwie podlaskim, w powiecie białostockim, w gminie Turośń Kościelna.
Zaścianek szlachecki Gziki należący do okolicy zaściankowej Borowskie położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wiosną 1941 r. funkcjonariusze NKWD aresztowali w okolicach wsi 15 przypadkowych osób, które zostały stracone strzałem w głowę w pobliskim lesie. Po egzekucji wrzucono ich do wykopanych rowów. We wrześniu 2009 r. w miejscu straceń odsłonięto pomnik zwany "Małym Katyniem".
Wierni kościoła rzymskokatolickiego należą do parafii Świętej Trójcy w Turośni Kościelnej.

</doc>
<doc id="350963" url="https://pl.wikipedia.org/wiki?curid=350963" title="Borowskie Michały">
Borowskie Michały

Borowskie Michały – wieś w Polsce położona w województwie podlaskim, w powiecie białostockim, w gminie Turośń Kościelna.
Zaścianek szlachecki Michały należący do okolicy zaściankowej Borowskie położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="350964" url="https://pl.wikipedia.org/wiki?curid=350964" title="Borowskie Żaki">
Borowskie Żaki

Borowskie Żaki – wieś w Polsce położona w województwie podlaskim, w powiecie białostockim, w gminie Turośń Kościelna.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Wojciecha w Uhowie.

</doc>
<doc id="350965" url="https://pl.wikipedia.org/wiki?curid=350965" title="Borowski Las">
Borowski Las

Borowski Las (niem. "Borowerwald", 1938–1945 "Prauskenwalde") – wieś w Polsce położona w województwie warmińsko-mazurskim, w powiecie mrągowskim, w gminie Sorkwity. W latach 1975–1998 miejscowość administracyjnie należała do województwa olsztyńskiego.
Historia.
Wieś powstała w drugiej połowie XIX w. w formie zabudowy kolonijnej, w tak zwanym "Zakątku Maradzkim". Wcześniej była tu gajówka, wymieniania w dokumentach w 1838 r. Później na tak zwanych nowiznach powstały gospodarstwa o powierzchni od 5 do 15 ha. We wsi była jednoklasowa szkoła, założona przed 1900 r. W 1935 r. uczyło się w niej 43 dzieci. W 1938 r. ówczesne niemieckie władze, w ramach akcji germanizacyjnej, zmieniły urzędową nazwę wsi z "Borowerwald" na "Prauskenwalde". W 1939 r. liczbę mieszkańców podano razem z wsią Borowe (łącznie było 498 osób).
W 1973 r. była to wieś sołecka, a do sołectwa należała jeszcze osada Wola Maradzka.

</doc>
<doc id="350966" url="https://pl.wikipedia.org/wiki?curid=350966" title="Borowy Las">
Borowy Las

Borowy Las (dodatkowa nazwa w j. kaszub. Bòrowi Las) – wieś kaszubska w Polsce, położona w województwie pomorskim, w powiecie kartuskim, w gminie Sierakowice. Wieś jest siedzibą sołectwa Borowy Las, w którego skład wchodzi również Kamionka Gowidlińska.
W latach 1975–1998 wieś administracyjnie należała do województwa gdańskiego.

</doc>
<doc id="350967" url="https://pl.wikipedia.org/wiki?curid=350967" title="Borówek-Kolonia">
Borówek-Kolonia

Borówek-Kolonia – kolonia w Polsce położona w województwie lubelskim, w powiecie krasnostawskim, w gminie Żółkiewka.
Miejscowość wchodzi w skład sołectwa Borówek. Według Narodowego Spisu Powszechnego (III 2011 r.) wieś liczyła 15 mieszkańców.
W latach 1975–1998 miejscowość administracyjnie należała do województwa zamojskiego.

</doc>
<doc id="350968" url="https://pl.wikipedia.org/wiki?curid=350968" title="Borówiec (powiat poznański)">
Borówiec (powiat poznański)

Borówiec – wieś w Polsce położona w województwie wielkopolskim, w powiecie poznańskim, w gminie Kórnik, w dolinie rzeki Głuszynki, 5 km na północny zachód od Kórnika.
W latach 1975–1998 miejscowość administracyjnie należała do województwa poznańskiego.
Wieś powstała w XVIII wieku jako osada olęderska. Olędrzy zostali sprowadzeni na wieś przez Stefana Szołdrskiego (męża Teofili z Działyńskich). Borówiec wtedy zamieszkiwała głównie ludność wyznania ewangelickiego.
Około 60% powierzchni wsi stanowią lasy. W Borówcu znajduje się gminna oczyszczalnia ścieków oraz Obserwatorium Astrogeodynamiczne Polskiej Akademii Nauk po wschodniej stronie drogi krajowej nr 11. W Borówcu znajdują się również pozostałości XIX-wiecznego cmentarza ewangelickiego.
Przez wieś przebiegają czerwony Szlak turystyczny Osowa Góra – Sulęcinek oraz szlak czarny ze stacji PKP Gądki.

</doc>
<doc id="350969" url="https://pl.wikipedia.org/wiki?curid=350969" title="Borówna">
Borówna

Borówna – wieś w Polsce położona w województwie małopolskim, w powiecie bocheńskim, w gminie Lipnica Murowana.
W latach 1975–1998 miejscowość administracyjnie należała do województwa tarnowskiego.
Położenie i krajobraz.
Wieś położona jest na obszarze Pogórza Wiśnickiego, w kierunku na południowy wschód od Nowego Wiśnicza. Krajobraz typowy dla pogórza – kopulaste wzniesienia o łagodnych zboczach, zalesionych w górnych partiach, poprzecinane głębokimi parowami potoków. Wśród wzniesień wyróżnia się znajdująca się na granicy z Chronowem Kobyla Góra (361 m n.p.m.) Wszystkie płynące przez wieś potoki znajdują się w zlewni Uszwicy.
Turystyka i przyroda.
Przez teren wsi prowadzi znakowany szlak turystyki rowerowej gminy Lipnica Murowana.

</doc>
<doc id="350970" url="https://pl.wikipedia.org/wiki?curid=350970" title="Borów Polski">
Borów Polski

Borów Polski – wieś w Polsce położona w województwie lubuskim, w powiecie nowosolskim, w gminie Nowe Miasteczko.
W latach 1975–1998 miejscowość administracyjnie należała do województwa zielonogórskiego.
Nazwa.
Borov poloicali 1220, Windisch Bohrau 1791–1938, Windischborau 1938–1945, Borów Mały 1945–1948, Borów Polski od 1948.
Historia.
Pierwsze informacje o wsi pochodzi z 1220 roku, kiedy to w dokumencie biskupa wrocławskiego Wawrzyńca napisane zostało, że dziesięcina należna biskupowi oddana została na parafię w Solnikach. Wieś przez wiele wieków związana była z rycerskim rodem Rechenbergów. Kożuchów wraz z okolicznymi wsiami otrzymali oni w 1516 roku od króla Czech. W roku 1649 wioskę przejął zakon jezuitów, który osiedlił się w otyńskim zamku zamieniając go w klasztor.
Właściciele wsi
Zabytki.
Do wojewódzkiego rejestru zabytków wpisane są:
Demografia.
Liczba mieszkańców miejscowości w poszczególnych latach:

</doc>
<doc id="350971" url="https://pl.wikipedia.org/wiki?curid=350971" title="Borów Wielki">
Borów Wielki

Borów Wielki – wieś w Polsce położona w województwie lubuskim, w powiecie nowosolskim, w gminie Nowe Miasteczko.
Nazwa.
Nazwa pochodzi od polskiej nazwy "bór" określającej las, w którym wszystkie albo większość drzew to drzewa iglaste. Pierwsza wzmianka o wsi Borov z 1220 roku. W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Boraw".
W historii notowano również Grossenbora 1376, Grossenborau 1936-1945, Wielki Borów 1945, Borów Kożuchowski 1945-1948, Borów 1948-2001, Borów Wielki od 2001
Historia.
Pierwsze wzmianki o wsi pochodzą z początków XIII wieku. Już od średniowiecza wieś ta należała do największych w okolicy. Prawdopodobnie od przełomu XIV i XV wieku występuje podział wsi na Borów Wielki Dolny i Borów Wielki Górny. W późniejszym okresie dodatkowo wydziela się Borów Środkowy. Od początku XV wieku wieś jest własnością rycerskiego rodu von Rechenberg. W latach powojennych Borów Wielki był siedzibą gminy.
W latach 1946-54 siedziba gminy Borów. W latach 1975–1998 miejscowość administracyjnie należała do województwa zielonogórskiego.
Właściciele wsi Borów Wielki Dolny
Właściciele wsi Borów Wielki Górny
Zabytki.
Do wojewódzkiego rejestru zabytków wpisane są:
Borów Dolny:
Demografia.
Liczba mieszkańców miejscowości w poszczególnych latach:
Od 1998 do 2021 roku ilość mieszkańców zmalała o 6,5%.

</doc>
<doc id="350972" url="https://pl.wikipedia.org/wiki?curid=350972" title="Borsk">
Borsk

Borsk (dodatkowa nazwa w j. kaszub. Bòrsk) – wieś kaszubska w Polsce, położona w województwie pomorskim, w powiecie kościerskim, w gminie Karsin
Wieś leży na południowo-wschodnim brzegu Jeziora Wdzydzkiego.
Pobliskie Malary, obecnie leżące w granicach Borska (sołectwa), to miejsce urodzenia Mariana Mokwy, polskiego malarza-marynisty. We wsi tradycyjna kaszubska zabudowa, początek Kanału Wdy. 
W latach 1954-1961 wieś należała i była siedzibą władz gromady Borsk, po jej zniesieniu w gromadzie Wiele. W latach 1975–1998 miejscowość administracyjnie należała do województwa gdańskiego.
We wsi znajduje się powojskowe lotnisko Borsk otoczone przez sieć ruin bunkrów, na terenie którego w 2010 powstało lądowisko Borsk, obecnie wykorzystywane głównie przez paralotniarzy. Startowisko jest popularne ze względu na okoliczne tereny sprzyjające powstawaniu prądów wznoszących, rekordowe loty owocowały lądowaniem ponad 200km od miejsca startu. Lotnisko także okazyjnie wykorzystywane przez pilotów małych samolotów turystycznych.
Nazwy źródłowe miejscowości.
niem. "Borsk"

</doc>
<doc id="350973" url="https://pl.wikipedia.org/wiki?curid=350973" title="Borsuki (województwo mazowieckie)">
Borsuki (województwo mazowieckie)

Borsuki – wieś w Polsce położona w województwie mazowieckim, w powiecie łosickim, w gminie Sarnaki.
W latach 1975–1998 miejscowość administracyjnie należała do województwa bialskopodlaskiego.
Borsuki są najdalej na wschód położoną miejscowością województwa mazowieckiego.

</doc>
<doc id="350974" url="https://pl.wikipedia.org/wiki?curid=350974" title="Borsuki-Kolonia">
Borsuki-Kolonia

Borsuki-Kolonia – wieś w Polsce położona w województwie mazowieckim, w powiecie pułtuskim, w gminie Zatory.
W latach 1975–1998 miejscowość administracyjnie należała do województwa ostrołęckiego.

</doc>
<doc id="350975" url="https://pl.wikipedia.org/wiki?curid=350975" title="Borsukówka">
Borsukówka

Borsukówka – wieś w Polsce położona w województwie podlaskim, w powiecie białostockim, w gminie Dobrzyniewo Duże.
Wieś królewska leśnictwa knyszyńskiego w ziemi bielskiej województwa podlaskiego w 1795 roku.
W latach 1975–1998 miejscowość administracyjnie należała do województwa białostockiego.
We wsi znajduje się pętla autobusowa oraz przystanek linii 406, której organizatorem jest Urząd Gminy Dobrzyniewo Duże, a operatorem Wschód Express. 
Pomiędzy 19-27 października 1943 roku Niemcy wymordowali blisko 1000 mieszkańców wsi w odwecie za wysadzenie (za pomocą miny) niemieckiego pociągu relacji Królewiec - Białystok, w którym zginęło 25 Niemców a 25 zostało rannych. 
Wierni kościoła rzymskokatolickiego należą do parafii Miłosierdzia Bożego w Pogorzałkach.
W 1966 roku została ustawiona kamienna tablica z okazji 1000-lecia Państwa Polskiego na wybudowanym kopcu w kształcie ostrosłupa czworokątnego o wymiarach podstawy kopca 10 m x 10 m i wysokości 3 m przez społeczeństwo wsi Borsukówka. 

</doc>
<doc id="350976" url="https://pl.wikipedia.org/wiki?curid=350976" title="Borszewice">
Borszewice

Borszewice – sołectwo w Polsce położone w województwie łódzkim, w powiecie łaskim, w gminie Łask, obejmujące wsie Borszewice Cmentarne, Borszewice Kolejowe i Borszewice Kościelne.
Borzyszowice (Borszewice) były wsią arcybiskupstwa gnieźnieńskiego w powiecie szadkowskim województwa sieradzkiego w końcu XVI wieku.
Historia.
Pierwotnie wieś należała do arcybiskupów gnieźnieńskich, wzmiankowana w 1413 r. Od 1799 r. była wsią rządową. 
Parafia była erygowana w XV w. przez arcybiskupa Mikołaja Trąbę. Wiadomo, że mieszkańcy sąsiednich wsi składali na początku XVI w. plebanowi w Borszewicach kolędę i po groszu z łanu. Drewniany kościół św. Stanisława był konsekrowany w 1644, lecz księgi parafialne przetrwały od 1634 roku. 
W 1795 kościół był w ruinie i wkrótce został rozebrany, a na jego miejscu wystawiono nowy kosztem Michała Kociełkowskiego, który był scholastykiem i oficjałem gnieźnieńskim. Latem 1892 kościół spłonął w pożarze, do jakiego doszło w wyniku uderzenia pioruna. Obecny kościół św. Stanisława biskupa i św. Mikołaja został zbudowany w latach 1894-1902 podczas probostwa ks. Józefa Komorowskiego, według projektu Kornelego Szrettera. Konsekrowano go w 1913 r. 
W latach 1924-25 dobudowano wieżę o wysokości 25 m i 4 wieżyczki niższe połączone attyką, oraz hełm zakończony 2,5 metrowym krzyżem. Główny ołtarz jest tryptykiem przedstawiającym św. Stanisława biskupa, jego nauczanie i śmierć. W kościele znajdują się: chrzcielnica barokowa, barokowe rzeźby Chrystusa i św. Jana z przełomu XVII/XVIII w., krucyfiks późnobarokowy, pacyfikał późnobarokowy i kapa z herbem Jelita z XVII w. 
8 maja 1975 Borszewice Cmentarne nawiedził pożar, w którego wyniku większość drewnianej zabudowy wsi spłonęła.

</doc>
<doc id="350977" url="https://pl.wikipedia.org/wiki?curid=350977" title="Borszyce">
Borszyce

Borszyce – wieś w Polsce położona w województwie łódzkim, w powiecie skierniewickim, w gminie Kowiesy.
Prywatna wieś szlachecka położona była w drugiej połowie XVI wieku w powiecie mszczonowskim ziemi sochaczewskiej województwa rawskiego.
W latach 1975–1998 miejscowość administracyjnie należała do województwa skierniewickiego.

</doc>
<doc id="350978" url="https://pl.wikipedia.org/wiki?curid=350978" title="Borszyn">
Borszyn

Borszyn – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="350979" url="https://pl.wikipedia.org/wiki?curid=350979" title="Borszyn Mały">
Borszyn Mały

Borszyn Mały – wieś w Polsce położona w województwie dolnośląskim, w powiecie górowskim, w gminie Góra.
Wieś znajduje się w odległości ok. 3 km na wschód od miasta Góra oraz 13 km na zachód od miasta Bojanowo. 
Historia.
Pierwsza źródłowo potwierdzona informacja o miejscowości pochodzi z 12 III 1310 roku, gdzie wymieniona jest w dokumencie dotyczącym utworzenia dystryktu górowskiego okręgu administracji książęcej (jako Kaltebortschen). 
W czasie badań archeologicznych odkryto osadę kultury łużyckiej i osadę z okresu wpływów rzymskich. 
Przed 1939 r. wieś nosiła nazwę Grandingen. 
Obecną nazwę uzyskała w roku 1947 w wyniku obrad IV Konferencji Ustalania Nazw Miejscowości. 
Ziemie na których rozciąga się wioska zamieszkiwali już przed wiekami Słowianie, o czym świadczą ślady kultury łużyckiej i osadnictwa wczesnośredniowiecznego, odkryte w trakcie prac archeologicznych w pobliskim Strumyku oraz Borszynie Wielkim. 
Podział administracyjny.
W latach 1954-1959 wieś należała i była siedzibą władz gromady Borszyn Mały, po jej zniesieniu w gromadzie Czernina. W latach 1975–1998 miejscowość administracyjnie należała do województwa leszczyńskiego, od 1999 roku miejscowość administracyjnie należy do województwa dolnośląskiego.
Kolej.
Przez miejscowość przechodzi nieczynna już linia kolejowa nr 372 Bojanowo – Odrzycko, otwarta w 1906 roku, a zawieszona w 2010 roku.

</doc>
<doc id="350981" url="https://pl.wikipedia.org/wiki?curid=350981" title="Borszyn Wielki">
Borszyn Wielki

Borszyn Wielki – wieś w Polsce położona w województwie dolnośląskim, w powiecie górowskim, w gminie Góra.
Podział administracyjny.
W latach 1975–1998 miejscowość administracyjnie należała do województwa leszczyńskiego.

</doc>
<doc id="350982" url="https://pl.wikipedia.org/wiki?curid=350982" title="Bortatycze">
Bortatycze

Bortatycze – wieś w Polsce położona w województwie lubelskim, w powiecie zamojskim, w gminie Zamość.
Prywatna wieś szlachecka położona była na przełomie XVI i XVII wieku w ziemi chełmskiej województwa ruskiego. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Zamość.
Historia.
Bortatycze także Bartatycze – wieś w gminie Zamość. Pierwsze wiadomości o wsi pochodzą z 1398 r. Należała wówczas do włości szczebrzeskiej Gorayskich. Historię włości szczebrzeskich dzieli aż do XIX w. kolejno: w 1471 roku przechodzi od Szczebrzeskich-Gorayskich w ręce Tarnowskich, po nich właścicielami byli Kmitowie, od 1555 Górkowie (ród wielkopolski), od 1593 należała do ordynacji Zamoyskich klucza szczebrzeskiego, a w 1792 weszła w skład klucza sitanieckiego dóbr ordynackich
Według rejestru poborowego z 1589 r. we wsi tej istniały: cerkiew i browar, grunty wiejskie liczyły 14 łanów kmiecych (to jest około 235,2 ha), miejscowe wójtostwo w 1639 r. należało do szlachcica Zorkowskiego.
Według spisu z roku 1827 wieś liczyła 40 domów zamieszkałych przez 289 mieszkańców. Nie umieszczona w spisie Zinberga
Według spisu ludności z 1921 r. istniały tu 73 domy z 437 mieszkańcami, w tym aż 282 Ukraińcami. Bortatycze należały wówczas do gminy Wysokie powiatu Zamojskiego parafii łacińskiej w Nieliszu.
Wieś była jedną z pierwszych wysiedlonych na Zamojszczyźnie przez hitlerowców co miało miejsce nocą z 8 na 9 listopada 1941 r.

</doc>
<doc id="350983" url="https://pl.wikipedia.org/wiki?curid=350983" title="Bortatycze-Kolonia">
Bortatycze-Kolonia

Bortatycze-Kolonia – wieś w Polsce, położona w województwie lubelskim, w powiecie zamojskim, w gminie Zamość.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Zamość.

</doc>
<doc id="350985" url="https://pl.wikipedia.org/wiki?curid=350985" title="Boruchowo">
Boruchowo

Boruchowo – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość administracyjnie należała do województwa pilskiego.

</doc>
<doc id="350986" url="https://pl.wikipedia.org/wiki?curid=350986" title="Borucicha">
Borucicha

Borucicha – wieś w Polsce położona w województwie lubelskim, w powiecie ryckim, w gminie Kłoczew.
W latach 1975–1998 miejscowość administracyjnie należała do województwa siedleckiego.
Wieś stanowi sołectwo gminy Kłoczew.
Wierni Kościoła rzymskokatolickiego należą do parafii Zwiastowania Najświętszej Maryi Panny w Żelechowie lub do parafii Matki Bożej Nieustającej Pomocy w Woli Zadybskiej.

</doc>
<doc id="350987" url="https://pl.wikipedia.org/wiki?curid=350987" title="Borucinek">
Borucinek

Borucinek – wieś w Polsce położona w województwie kujawsko-pomorskim, w powiecie radziejowskim, w gminie Osięciny.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy w BIP.
Demografia.
Według Narodowego Spisu Powszechnego (III 2011 r.) liczyła 262 mieszkańców. Jest piąta co do wielkości miejscowością gminy Osięciny.
Drogi krajowe.
Przez Borucinek przebiega droga krajowa nr 62 (Strzelno-Siemiatycze).
Historia.
Borucinek w źródłach historycznych po raz pierwszy występuje pod koniec XV wieku jako "Borucin Minor". Wtedy znajdowały się w nim młyn wietrzny zbożowy oraz karczma. W roku 1634 w Borucinku były 23 domy, a w roku 1779 liczył 96 mieszkańców. W XVI wieku, tak jak obecnie, Borucinek znajdował się w zasięgu osięcińskiej parafii. W przededniu II rozbioru Polski, Borucinek należał do parafii w Dąbiu, a jego właścicielem był Kazimierz Sokołowski. W listopadzie 1914 przez Borucinek przebiegała linia frontu I wojny światowej.
Zabytki.
W Borucinku znajduje się zespół dworsko-parkowy z XIX w. (zob. dwór w Borucinku), wpisany do rejestru zabytków 14 listopada 1987. Jego ostatnimi właścicielami byli baronowie z rodziny Duninowskich. Do końca lat 90. XX wieku znajdowała się tam trzyklasowa szkoła. Obecnie znajduje się tu świetlica wiejska i lokale mieszkalne.
Folklor.
Zespół "Borucinianki" powstał w roku 1984. Inicjatorami powstania zespołu byli Helena Ptaszyńska ze szwagrem Bolesławem Głowackim. Członkowie zespołu równocześnie należą do Koła Gospodyń Wiejskich (KGW) działającego w Borucinku. Jest to jeden z niewielu zespołów, wywodzących się tylko z jednej wsi. Cały zespół troskliwie pielęgnuje tradycje folklorystyczne Kujaw. W początkowym okresie istnienia w repertuarze zespołu oprócz pieśni, były także tańce ludowe. "Borucinianki" prezentują się w strojach kujawskich. Zespół w czasie swojego istnienia przygotował 5 programów artystycznych (każdy składający się z 15 pieśni). Występują z okazji Dożynek, państwowych i kościelnych świąt oraz uroczystości okazjonalnych.
KGW w Borucinku powstało w 1959 i istnieje do dzisiaj.

</doc>
<doc id="350988" url="https://pl.wikipedia.org/wiki?curid=350988" title="Borucza">
Borucza

Borucza – wieś w Polsce położona w województwie mazowieckim, w powiecie wołomińskim, w gminie Strachówka.
W latach 1975–1998 miejscowość administracyjnie należała do województwa siedleckiego.

</doc>
<doc id="350989" url="https://pl.wikipedia.org/wiki?curid=350989" title="Boruja Kościelna">
Boruja Kościelna

Boruja Kościelna – wieś w Polsce położona w województwie wielkopolskim, w powiecie nowotomyskim, w gminie Nowy Tomyśl.
Historia.
Wieś powstała w XVIII wieku w okresie kolonizacji olęderskiej, jej pierwotna nazwa brzmiała Borujskie Stare Olędry. Centrum wsi ma wyjątkową wśród osad olęderskich zwartą zabudowę, skupioną wokół placu kościelnego i głównej ulicy.
Obiekty.
W centrum Borui Kościelnej znajduje się poewangelicki kościół św. Wojciecha powstały w 1781 roku. Wieżę kościelną dobudowano w roku 1900. Po drugiej wojnie światowej stał się on świątynią katolicką, przy której w 1948 utworzono parafię. W jego okolicy rosną okazałe drzewa: dąb o obwodzie 470 cm i lipa o obwodzie 330 cm. W latach 1996-1997 na cmentarzu parafialnym wzniesiono kostnicę o ciekawej architekturze. Przy szosie do Nowego Tomyśla stoi drewniany wiatrak koźlak z 1755 r.
W latach 1954-1971 wieś należała i była siedzibą władz gromady Boruja Kościelna, po jej zniesieniu w gromadzie Nowy Tomyśl. W latach 1975–1998 miejscowość administracyjnie należała do województwa poznańskiego.

</doc>
<doc id="350990" url="https://pl.wikipedia.org/wiki?curid=350990" title="Boruń">
Boruń

Boruń – wieś w Polsce położona w województwie lubelskim, w powiecie krasnostawskim, w gminie Siennica Różana, przy drodze wojewódzkiej nr 843.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Siennica Różana. Według Narodowego Spisu Powszechnego (III 2011 r.) wieś liczyła 260 mieszkańców.

</doc>
<doc id="350991" url="https://pl.wikipedia.org/wiki?curid=350991" title="Borusowa">
Borusowa

Borusowa – wieś w Polsce, położona w województwie małopolskim, w powiecie dąbrowskim, w gminie Gręboszów.
W latach 1954-1960 wieś należała i była siedzibą władz gromady Borusowa, po jej zniesieniu w gromadzie Gręboszów. W latach 1975–1998 miejscowość administracyjnie należała do województwa tarnowskiego. Przez wieś przebiega droga wojewódzka nr 973.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="350992" url="https://pl.wikipedia.org/wiki?curid=350992" title="Boruszowice">
Boruszowice

Boruszowice (niem. "Boruschowitz", śl. "Boruszowjec") – wieś sołecka w Polsce położona w województwie śląskim, w powiecie tarnogórskim, w gminie Tworóg.
Według statutu gminy Tworóg miejscowość jest częścią sołectwa o nazwie "Boruszowice i Hanusek". 
Charakterystyka.
Przez Boruszowice przepływa rzeka Stoła, do której wpada Graniczna Woda.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od staropolskiej nazwy lasu iglastego - boru. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę miejscowości, wcześniejszą od niemieckiej wymienia "Boruszowice" podając jej znaczenie "Kieserwald" czyli po polsku "Żwirowy las, bór". Niemcy zgermanizowali nazwę na "Boruschowitz" w wyniku czego utraciła ona swoje pierwotne znaczenie.
W czasie II wojny światowej niemiecka nazistowska administracja III Rzeszy zmieniła nazwę na nową, całkowicie ahistoryczną - "Waldborn".
Historia.
Boruszowice powstały w 1743, kiedy zaczęła tu działać huta żelaza, która w 1894 ewoluowała w fabrykę materiałów wybuchowych, a w 1924 w wytwórnię papieru. W 1908 we wsi urodził się werbista, Stefan Łysik, badacz folkloru i gwar śląskich. Obszar ten objęty był II i III powstaniem śląskim. W czasie plebiscytu większość mieszkańców głosowała za przyłączeniem do Polski. Boruszowice i Mikołeska jako jedyne miejscowości gminy Tworóg znalazły się w granicach II RP.
W okresie międzywojennym w miejscowości stacjonowała placówka Straży Granicznej I linii „Boruszowice”.
W latach 1945-54 wieś była siedzibą gminy Boruszowice. W latach 1954–1972 wieś należała i była siedzibą władz gromady Boruszowice. W latach 1950-1998 miejscowość należała administracyjnie do województwa katowickiego.
1 stycznia 1973 włączone do miasta Strzybnica.
W latach 1975–1977 Boruszowice znajdowały się w granicach administracyjnych Tarnowskich Gór. 
Na północny wschód od Boruszowic do 1992 znajdował się Rezerwat Dębów Boruszowickich. We wsi swój stadion ma klub piłkarski LKS Olimpia Boruszowice. Działa tutaj jednostka Ochotniczej Straży Pożarnej. Znajduje tu się również szkoła podstawowa i przedszkole
Zabytki.
W centrum wsi (Kolonia Fabryczna) znajduje się sporo zabytkowych budynków z początku XX wieku oraz krzyż przydrożny z 1946, wzniesiony tutaj jako wotum dziękczynne za ocalenie w II wojnie światowej. Najciekawszym zabytkiem Boruszowic jest jednak fabryka papieru z 1894, w której można podziwiać maszyny z 1929 i świetlicę fabryczną (1910) zaadaptowaną do celów sakralnych w 1970. O polskości tego regionu świadczy krzyż przydrożny z 1886 z polską tabliczką inskrypcyjną.
Komunikacja.
Boruszowice leżą na trasie kilku linii autobusowych obsługiwanych przez Międzygminny Związek Komunikacji Pasażerskiej w Tarnowskich Górach łączących wieś z Tarnowskimi Górami, Krupskim Młynem oraz Tworogiem. Oprócz tego Boruszowice są skomunikowane kilkoma liniami mikrobusów z innymi miejscowościami gminy Tworóg.

</doc>
<doc id="350993" url="https://pl.wikipedia.org/wiki?curid=350993" title="Boruty-Goski">
Boruty-Goski

Boruty-Goski – wieś w Polsce położona w województwie podlaskim, w powiecie zambrowskim, w gminie Zambrów.
W latach 1975–1998 miejscowość administracyjnie należała do województwa łomżyńskiego.
Obok miejscowości przepływa niewielka rzeka Brok Mały, dopływ Broku.
Wierni kościoła rzymskokatolickiego należą do parafii św. Maksymiliana Marii Kolbego w Starym Skarżynie.

</doc>
<doc id="350994" url="https://pl.wikipedia.org/wiki?curid=350994" title="Borychów">
Borychów

Borychów – wieś w Polsce położona w województwie mazowieckim, w powiecie sokołowskim, w gminie Repki.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Trójcy Przenajświętszej w Wyrozębach.

</doc>
<doc id="350995" url="https://pl.wikipedia.org/wiki?curid=350995" title="Borycz">
Borycz

Borycz (dodatkowa nazwa w j. )– wieś w Polsce położona w województwie opolskim, w powiecie strzeleckim, w gminie Izbicko.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecną polską nazwą "Borycz" oraz nazwą zgermanizowaną "Boritsch". Również spis geograficzno-topograficzny miejscowości leżących w Prusach z 1835 roku notuje polską nazwę miejscowości "Borycz" oraz niemiecką "Boritsch".
Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako wcześniejszą od niemieckiej podaje polską nazwę miejscowości "Borycz". Pierwotna nazwa została później przez Niemców fonetycznie zgermanizowana na "Boritsch".
W 1936 nazwę zmieniono na "Schildbach".
Zabytki.
Do wojewódzkiego rejestru zabytków wpisana jest:

</doc>
<doc id="350996" url="https://pl.wikipedia.org/wiki?curid=350996" title="Borysik">
Borysik

Borysik – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Stanisława w Wereszczynie.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Urszulin.
Historia.
Według Słownika geograficznego Królestwa Polskiego z roku 1890 Borysik wchodził pierwotnie w skład dóbr Świerszczów mając wówczas 7 osad i 132 morgi gruntu.

</doc>
<doc id="350997" url="https://pl.wikipedia.org/wiki?curid=350997" title="Borysławice Kościelne">
Borysławice Kościelne

Borysławice Kościelne – wieś w Polsce położona w województwie wielkopolskim, w powiecie kolskim, w gminie Grzegorzew.
W latach 1954-1971 wieś należała i była siedzibą władz gromady Borysławice Kościelne, po jej zniesieniu w gromadzie Kłodawa. W latach 1975–1998 miejscowość administracyjnie należała do województwa konińskiego.
Kościół.
Drewniany kościół Wniebowzięcia NMP zbudowany został w 1759 r. z fundacji Antoniego Gorzeńskiego – ówczesnego właściciela wsi. Restaurowany czterokrotnie. Orientowany, konstrukcji zrębowej, oszalowany. Jednonawowy z węższym i nieco niższym prezbiterium, zamkniętym wielobocznie. Przy nawie od północy i zachodu dwie kruchty. Strop płaski z zaokrąglonymi narożnikami. Belka tęczowa z datą budowy, napisem fundacyjnym i krucyfiksem barokowym. Chór muzyczny wsparty na czterech słupach, w części środkowej wysunięty. Dachy dwuspadowe, gontowe z zadaszeniem od zachodu. Na nawie wieżyczka na sygnaturkę. Dwoje drzwi drewnianych z okuciami z połowy XVIII wieku. Wewnątrz trzy ołtarze o charakterze barokowym. W głównym fragmenty ołtarza z ok. 1640 r. z płaskorzeźbionymi scenami Ucieczki do Egiptu oraz Aarona ze św. Janem Chrzcicielem, w bogatych obramieniach, pochodzących z kościoła w Kłodawie. W ołtarzach bocznych obrazy osiemnastowieczne: św. Rocha, św. Krzysztofa i Wniebowzięcia NMP oraz św. Benona z 1815 r. o charakterze ludowym. Ambona i chrzcielnica rokokowe. Obrazek malowany dwustronnie na drzewie w rzeźbionej ramie rokokowej, przedstawiający świętych: Rocha i Izydora. Stacje Drogi Krzyżowej z końca XVIII wieku. Dwa feretrony z obrazami świętych o charakterze ludowym. Przy kościele dzwonnica z połowy XVIII wieku; drewniana, konstrukcji słupowej, oszalowana. Parafia Borysławice administracyjnie należy do dekanatu kłodawskiego (diecezja włocławska).
Zobacz też.
Borysławice, Borysławice Zamkowe

</doc>
<doc id="350998" url="https://pl.wikipedia.org/wiki?curid=350998" title="Borysławice Zamkowe">
Borysławice Zamkowe

Borysławice Zamkowe – wieś w Polsce położona w województwie wielkopolskim, w powiecie kolskim, w gminie Grzegorzew, nad Rgilewką.
Wieś szlachecka "Borzysławice Zamkowe" położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa konińskiego.
Zobacz też.
Borysławice, Borysławice Kościelne

</doc>
<doc id="350999" url="https://pl.wikipedia.org/wiki?curid=350999" title="Borysowszczyzna">
Borysowszczyzna

Borysowszczyzna – wieś w Polsce położona w województwie podlaskim, w powiecie siemiatyckim, w gminie Nurzec-Stacja.
W latach 1921 – 1934 wieś należała do gminy Radziwiłłowka.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwało 135 osób, wśród których 17 było wyznania rzymskokatolickiego, 102 prawosławnego a 16 mojżeszowego. Jednocześnie 85 mieszkańców zadeklarowało polską przynależność narodową, 35 białoruską a 15 żydowską. Było tu 18 budynków mieszkalnych.
Prawosławni mieszkańcy wsi należą do parafii Świętych Kosmy i Damiana w Telatyczach, a wierni kościoła rzymskokatolickiego do parafii Matki Bożej Częstochowskiej w Nurcu-Stacji.

</doc>
<doc id="351000" url="https://pl.wikipedia.org/wiki?curid=351000" title="Borysów (ujednoznacznienie)">
Borysów (ujednoznacznienie)



</doc>
<doc id="351001" url="https://pl.wikipedia.org/wiki?curid=351001" title="Borysówka">
Borysówka

Borysówka – wieś w Polsce położona w województwie podlaskim, w powiecie hajnowskim, w gminie Hajnówka.
Historia.
Wieś powstała w latach 1789–1800. W 1811 roku było tu 31 domów. Grunty wsi zajmują niemal idealną równinę. W 1861 roku w wyniku uwłaszczenia chłopów wieś otrzymała 21 nadziałów (tzw. "uczastków"). Średnia wartość "nadziału" wynosiła 17,5 hektara. W ciągu stu lat liczba gospodarstw wzrosła trzykrotnie, osiągając wartość 56, a powierzchnia większości gospodarstw wynosiła od 5 do 7,5 hektarów.
Do I wojny światowej we wsi uprawiano żyto i owies, narzędziami były socha i drewniana brona. Pług żelazny pojawił się po I wojnie światowej. Jeszcze w 1961 roku stosowano trójpolówkę.
W okresie międzywojennym stacjonowała tu strażnica Korpusu Ochrony Pogranicza.
Po II wojnie światowej w pobliskiej Puszczy Białowieskiej działały oddziały zbrojnego podziemia stanowiąc zagrożenie dla okolicznej ludności. W grudniu 1945 roku sekretarz komórki PPR w Borysówce zwrócił się do władz z prośbą o wydanie broni strzeleckiej dla obrony.
W roku 1952 weszła w skład gminy Łosinka, po wyłączeniu z gminy Narew. W latach 1975–1998 miejscowość należała do województwa białostockiego.
Demografia.
W 1847 roku stały tu 44 domy, w których mieszkało 214 osób, w 1851 w 31 domach mieszkały 263 osoby, w 1913 roku w 41 domach mieszkało ok. 320 osób, w 1939 w 51 domach mieszkały 304 osoby, w 2007 mieszkało tu 101 osób. Według stanu z 31 grudnia 2012 mieszkało tu 113 stałych mieszkańców.
Religia.
Mieszkańcy wsi są wyznania prawosławnego, należą do parafii w Łosince. Według stanu parafii z 31 grudnia 2007 roku, 101 parafian pochodziło z Borysówki.
Wierni kościoła rzymskokatolickiego należą do parafii św. Jana Chrzciciela w Narewce.

</doc>
<doc id="351002" url="https://pl.wikipedia.org/wiki?curid=351002" title="Sergiusz Piasecki">
Sergiusz Piasecki

Sergiusz Piasecki (ur. w Lachowiczach, zm. 12 września 1964 w Penley) – polski pisarz pochodzenia białoruskiego, publicysta polityczny, oficer polskiego wywiadu, żołnierz Armii Krajowej.
Piasecki pisał przede wszystkim o rzeczywistości życia na pograniczu polsko-radzieckim, ale tworzył również satyry ośmieszające „demokrację ludową”.
Życiorys.
Dzieciństwo i młodość.
Był nieślubnym dzieckiem zubożałego i zrusyfikowanego szlachcica Michała Piaseckiego oraz białoruskiej wieśniaczki Kławdii Kułakowicz (pochodziła z miejscowej schłopiałej szlachty). W dzieciństwie wychowywała go konkubina ojca Filomena Gruszewska, która maltretowała go fizycznie i psychicznie; ojciec niewiele się nim interesował. W domu rodziców rozmawiano wyłącznie po rosyjsku.
Jako kilkunastoletni chłopak trafił do więzienia z powodu bójki w szkole. Uciekł z niego i trafił do Moskwy, gdzie był świadkiem wydarzeń rewolucyjnych i śmierci swoich przyjaciół. Wtedy nabrał odrazy do ideologii bolszewików.
W trakcie rewolucji przyjechał do Mińska, gdzie związał się z lokalnym światem przestępczym. Kiedy do miasta wkroczyły oddziały białoruskie walczące o istnienie niepodległej Białorusi, Piasecki zaciągnął się do nich. Wkrótce jednak zostały one rozbite i przeszedł do polskiej Dywizji Litewsko-Białoruskiej, która w tym czasie zajęła Mińsk i podążała z ofensywą na wschód. Uczestniczył w obronie Warszawy podczas wojny 1920 roku. Od 7 kwietnia 1920 do 10 stycznia 1921, jako Białorusin był uczniem 29. klasy „Zjednoczona polsko-białoruska” Szkoły Podchorążych Piechoty. 12 maja 1921 został zdemobilizowany.
Po odejściu z armii Sergiusz Piasecki był człowiekiem bez żadnych perspektyw. Nie miał żadnego wykształcenia, a majątek ojca pozostał za granicą. Tułał się po Wileńszczyźnie, imając się najróżniejszych zajęć, by wymienić tylko szulerkę, fałszowanie czeków czy uczestnictwo w produkcji pornografii. Ten okres życia opisuje w powieści "Żywot człowieka rozbrojonego".
Praca dla wywiadu.
W sierpniu 1922 został agentem Oddziału II Sztabu Generalnego. Dobra znajomość realiów ziem wschodnich II Rzeczypospolitej, a także języków rosyjskiego i białoruskiego wraz z lokalnymi dialektami uczyniły z niego świetnego wywiadowcę. W pracy po obu stronach granicy przydawała mu się też szaleńcza odwaga i spryt nabyty wśród mińskich złodziei. Za granicą obsługiwał wiele placówek wywiadowczych, powierzano mu przekazywanie pieniędzy na działalność agentów na Wschodzie.
Jednak sam wywiad płacił mało i Piasecki zajął się przemytem przynoszącym dużo większe dochody. Bywało, że w ciągu miesiąca granicę przekraczał 30 razy (oczywiście nielegalnie). Sam podawał, że tylko w ciągu lata 1925 roku przeszedł ponad 8 tysięcy kilometrów. Za ucieczkę z pułapki zastawionej przez OGPU i uratowanie kolegi awansował do stopnia podporucznika.
Utrzymywał kontakty z radzieckimi oficerami i, aby ich pozyskać, często używał kokainy. Zarabiał też na przemycie narkotyków. Wpadł w narkomanię i został zwolniony z wywiadu. Przyczyniły się do tego również konflikty z przełożonymi i awanturnicze wyczyny nielicujące z oficerskim stopniem.
Ponownie stał się człowiekiem bez zajęcia. Próbował – bez powodzenia – wstąpić do Legii Cudzoziemskiej.
Napady i więzienie.
Będąc pod wpływem narkotyków, napadł pod Grodnem z rewolwerem na dwóch żydowskich kupców. Później wraz ze wspólnikiem napadł na pasażerów kolejki wąskotorowej. Policja, na podstawie donosu kochanki wspólnika, aresztowała ich w Wilnie, a sąd skazał (w 1926 r.) na karę śmierci (na Wileńszczyźnie sądziły wówczas sądy doraźne; stąd wymiar kary). Awanturników uratowała wywiadowcza przeszłość Piaseckiego – prezydent zamienił wyrok na 15 lat więzienia.
Początkowo karę odbywał w Lidzie, później trafił do najsroższego więzienia II Rzeczypospolitej – na Świętym Krzyżu. Był niepokornym więźniem i często zamykano go w izolatce; ogółem spędził w niej 2 lata. Zapadł na gruźlicę.
Działalność literacka.
W więzieniu czytał Biblię i tygodnik „Wiadomości Literackie”. Dopiero wtedy nauczył się literackiego języka polskiego.
Przełomem w jego życiu był moment, kiedy zauważył ogłoszenie o konkursie literackim, co spowodowało, że zaczął spisywać swoje dotychczasowe przygody na pograniczu. Pisał w niewielkim brulionie, który zapełniał wielokrotnie z braku miejsca pisząc poziomo i następnie pionowo. Pierwsze dwie książki, dotyczące wywiadu, zatrzymała cenzura więzienna. Dopiero trzecia – "Kochanek Wielkiej Niedźwiedzicy" – mogła wydostać się ze Świętego Krzyża. Zdobyła ona olbrzymią popularność i została przetłumaczona na wiele języków obcych. O uwolnienie Piaseckiego zaczął zabiegać cały panteon polskich pisarzy z Melchiorem Wańkowiczem na czele. W 1937 prezydent Ignacy Mościcki ułaskawił pisarza, w lipcu 1937 minister sprawiedliwości wydał prokuratorowi sądu apelacyjnego w Wilnie polecenie warunkowego zwolnienia S. Piaseckiego (wówczas do końca kary pozostawały mu jeszcze 4 lata), który więzienie opuścił 2 sierpnia tegoż roku.
Po leczeniu w Zakopanem przeniósł się do majątku Rohotna pod Nowogródkiem. W trakcie pobytu w górach przyjaźnił się ze śmietanką życia towarzyskiego kraju. Jego przyjacielem był m.in. Stanisław Ignacy Witkiewicz, który kilka razy go portretował.
II wojna światowa.
Po wybuchu II wojny światowej do Piaseckiego z prośbą o współpracę zgłosił się wileński oddział Związku Walki Zbrojnej. Zaproponowano mu dowodzenie oddziałem specjalnym do wykonywania wyroków śmierci wydanych przez podziemny sąd. Zgodził się na współpracę, jednak odmówił wygłoszenia przysięgi, tłumacząc się swoim indywidualizmem. Innym powodem odmowy był względnie ugodowy stosunek do Sowietów, prezentowany przez rząd londyński i Komendę Główną AK.
Mimo to Piasecki był cennym nabytkiem dla Armii Krajowej. Wiele jego akcji było niezwykle brawurowych. Najsłynniejszą jego akcją było przeprowadzone osobiście 13 czerwca 1943 włamanie do ochranianego przez Gestapo urzędu. Udało mu się wynieść dokumenty obciążające Zygmunta Andruszkiewicza, wileńskiego działacza Armii Krajowej, którego Niemcy schwytali kilka dni wcześniej. Wśród wykradzionych papierów znajdowało się też archiwum dokumentujące zbrodnię katyńską, sporządzone przez Józefa Mackiewicza oraz przekazany Andruszkiewiczowi, własnoręcznie podpisany przez Mackiewicza protest przeciwko posądzeniu o kolaborację z Gońcem Codziennym, co uchroniło go przed aresztowaniem ze strony Gestapo. Za wyczyn ten Piaseckiego uhonorowano Brązowym Krzyżem Zasługi z Mieczami. Piasecki zorganizował wykonanie wyroku na Czesławie Ancerewiczu, redaktorze gadzinowego „Gońca Codziennego” (razem z Ancerewiczem na karę śmierci został skazany Józef Mackiewicz, także redaktor „Gońca”). Ancerewicz został zastrzelony 16 marca 1943 przez Sergiusza Kościałkowskiego ps. „Fakir”.
Później jeszcze raz uratował życie Józefowi Mackiewiczowi, odmawiając wykonania na nim wyroku śmierci. Po wojnie wyrok ten został uchylony, gdyż okazało się, że wydany został bezpodstawnie.
W 1942 ożenił się z Jadwigą Waszkiewicz, przechodząc wcześniej na katolicyzm; 17 czerwca 1944 urodził im się syn Władysław.
Powojenna emigracja.
Po zajęciu przez bolszewików Kresów Wschodnich Piasecki przez rok przebywał w Polsce, ukrywając się przed Urzędem Bezpieczeństwa, który szukał go po liście, w którym bardzo krytycznie opisał sytuację, w jakiej znalazła się Polska po 1945.
W 1946 wraz ze złożoną z polskich żołnierzy w ubraniach cywilnych obsadą konwoju UNRRA wyjechał przez Cieszyn do Włoch, gdzie utrzymywał się z prac fizycznych. Próbował też z mizernym skutkiem uzyskać tantiemy z wydanych za granicą swoich książek. Znowu pomógł mu Melchior Wańkowicz, który poprosił gen. Władysława Andersa, by przyjęto Piaseckiego do II Korpusu, dzięki czemu wraz z wojskiem dostał się do Anglii.
Na emigracji dużo pisał, m.in. odtworzył swoje więzienne książki zatrzymane przez cenzurę. Zajmował się też publicystyką polityczną. Był bezkompromisowym wrogiem ustroju komunistycznego i jego współpracowników. Dał temu wyraz, m.in. krytycznie oceniając Czesława Miłosza w pamflecie "Były poputczik Miłosz". Tekst ten rozpętał burzę na łamach paryskiej Kultury. Niejednokrotnie surowo oceniał łagodną wobec ZSRR politykę państw Zachodu.
W Wielkiej Brytanii żył w niezwykle skromnych warunkach. Zmarł na raka w 1964. Został pochowany na cmentarzu w Hastings. Na nagrobku z białego marmuru umieszczono wizerunek konstelacji Wielkiej Niedźwiedzicy.
Na kanwie powieści "Kochanek Wielkiej Niedźwiedzicy" powstał w 1971 film w reżyserii Valentino Orsiniego, a w 1983 – serial w reżyserii A.G. Majano.
W Polsce w 1985 reżyser Włodzimierz Olszewski nakręcił film "Przemytnicy". "Zapiski oficera Armii Czerwonej" w adaptacji Ryszarda Krzyszychy w 1992 były wystawiane w teatrze w Częstochowie, a w reżyserii Krzysztofa Wojciechowskiego stały się spektaklem Teatru Telewizji. Na podstawie "Żywota człowieka rozbrojonego" Krzysztof Gruber wyreżyserował w 1993 trzyodcinkowy serial telewizyjny.
Wszystkie jego utwory objęte były w PRL od 1951 zapisem cenzury i podlegały natychmiastowemu wycofaniu z bibliotek.

</doc>
<doc id="351003" url="https://pl.wikipedia.org/wiki?curid=351003" title="Boryszew">
Boryszew

Boryszew – wieś w Polsce położona w województwie mazowieckim, w powiecie otwockim, w gminie Wiązowna.
W latach 1975–1998 miejscowość administracyjnie należała do województwa warszawskiego.
W Boryszewie urodził się Stanisław Kruszewski, polski samorządowiec, w latach 1998–2018 burmistrz Józefowa.
Historia.
Boryszew został założony w 1589 przed kasztelana czerskiego Wojciecha Radzimińskiego. Rozwój wsi zahamował najazd Szwedów, którzy spalili ją w 1655. W XVIII była własnością Marii Radziłłowej z rodu Lubomirskich, w 1827 stała się natomiast własnością Tadeusza hrabiego Mostowskiego. Zimą 1831 stacjonowały tam oddziały rosyjskie gen. Geismara, w 1905 natomiast miejscowi chłopi wsparli żywnością strajkującą Warszawę.

</doc>
<doc id="351004" url="https://pl.wikipedia.org/wiki?curid=351004" title="Boryszewo">
Boryszewo

Boryszewo (kaszb. Bòrëszewò do 1945 niem. "Büssow") – wieś w północnej Polsce, położona w województwie zachodniopomorskim, w powiecie sławieńskim, w gminie Darłowo.
Według danych z 28 września 2009 roku wieś miała 195 stałych mieszkańców.
W latach 1975–1998 miejscowość położona była w województwie koszalińskim.
Boryszewo leży na płaskim paśmie wzgórz o wysokości 15 metrów nad poziomem morza na zachodnim brzegu rzeki Grabowej. 

</doc>
<doc id="351005" url="https://pl.wikipedia.org/wiki?curid=351005" title="Boryszów">
Boryszów

Boryszów – wieś w Polsce położona w województwie łódzkim, w powiecie piotrkowskim, w gminie Grabica.
W latach 1954-1961 wieś należała i była siedzibą władz gromady Boryszów, po jej zniesieniu w gromadzie Grabica. W latach 1975–1998 miejscowość administracyjnie należała do województwa piotrkowskiego.

</doc>
<doc id="351006" url="https://pl.wikipedia.org/wiki?curid=351006" title="Boryszyn">
Boryszyn

Boryszyn (niem. "Burschen") – wieś w Polsce położona w województwie lubuskim, w powiecie świebodzińskim, w gminie Lubrza. W latach 1975–1998 miejscowość administracyjnie należała do województwa zielonogórskiego.
Wieś duchowna, własność komandorii joannitów w Łagowie pod koniec XVI wieku leżała w powiecie poznańskim województwa poznańskiego.
Historia.
Do 1256 roku własność biskupstwa poznańskiego, następnie wieś z powodu słabego zaludnienia przekazana pod opiekę dla templariuszy, którzy prowadzili w okolicy akcję osiedleńczą. Boryszyn znajdował się na terenach przygranicznych Brandenburgii oraz Polski i od około XIII wieku jego przynależność państwowa powodowała powstawanie sporów granicznych. Pod koniec XIII wieku król Polski Przemysł II potwierdził prawa Polski do Boryszyna. Po kasacie zakonu templariuszy w 1312 roku własność nad wsią przechodziła z rąk do rąk, aż do 1347 roku kiedy to kontrolę nad wsią przejęła komandoria joannitów z Łagowa.
Zabytki.
Do wojewódzkiego rejestru zabytków wpisane są:
Zlot Miłośników Fortyfikacji.
W latach 2003-2013 w okolicach wsi, odbywał się organizowany przez władze gminy Lubrza – Zlot Miłośników Fortyfikacji, który rokrocznie przyciągał około 20 000 gości. Impreza połączona była między innymi z Międzynarodowym Festiwalem Zespołów Rockowych, na którym w 2008 roku w charakterze jury zasiadał Marek Sierocki. W związku z decyzją władz Gminy Lubrza o wydzierżawieniu Pętli Boryszyńskiej prywatnej firmie, gmina zrezygnowała z organizacji Zlotu koncentrując się na nowej inicjatywie pt. Festiwal Piosenki Żołnierskiej w Lubrzy. W 2014 roku na terenie dawnego Zlotu Miłośników Fortyfikacji zorganizowano Wrak Race.

</doc>
<doc id="351007" url="https://pl.wikipedia.org/wiki?curid=351007" title="Boryty">
Boryty

Boryty (niem. "Boritten") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
Historia.
W 1889 r. folwark Boryty należał do majątku ziemskiego Langanki i należał do junkierskiego rodu "von Kunheim". W 1945 zamieszkał tu i prowadził indywidualne gospodarstwo rolne Franciszek Burek, działacz PPR. W 1983 r. w osadzie było 6 domów w zwartej zabudowie, mieszkało 46 osób.

</doc>
<doc id="351008" url="https://pl.wikipedia.org/wiki?curid=351008" title="Borza-Strumiany">
Borza-Strumiany

Borza-Strumiany – wieś w Polsce położona w województwie mazowieckim, w powiecie pułtuskim, w gminie Gzy.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351009" url="https://pl.wikipedia.org/wiki?curid=351009" title="Borzątew">
Borzątew

Borzątew – wieś w Polsce, położona w województwie wielkopolskim, w powiecie gnieźnieńskim, w gminie Mieleszyn.
W latach 1975–1998 miejscowość administracyjnie należała do województwa poznańskiego.
Jak podaje badacz kultury Dawid Jung, etymologicznie nazwa wsi może mieć związek z legendą, według której Borzątew był dworzaninem i kapelanem księżny Dobrawy Przemyślidki i jako pierwszy pleban Kłecka ochrzcił w tej okolicy nad jeziorem wielu Polan.

</doc>
<doc id="351010" url="https://pl.wikipedia.org/wiki?curid=351010" title="Borzechowo">
Borzechowo

Borzechowo – wieś kociewska w Polsce położona w województwie pomorskim, w powiecie starogardzkim, w gminie Zblewo.
Wieś leży na Kociewiu przy drodze wojewódzkiej nr 214. Wieś jest siedzibą sołectwa w którego skład wchodzą również miejscowości Jeziornik, Twardy Dół i Wirty. W jego skład wchodzą również zabudowania dawnej kolonii "Nowe Borzechowo" (niem. "Neues Bordzichow"), zwanej także "Borzechowo Nowe", na terenie której znajduje się ośrodek turystyczno-wypoczynkowy Neptun.
W latach 1954-1959 wieś należała i była siedzibą władz gromady Borzechowo, po jej zniesieniu w gromadzie Zblewo. W latach 1975–1998 miejscowość administracyjnie należała do województwa gdańskiego.
Wieś liczy 735 mieszkańców. Ma charakter letniskowy. Jest otoczona lasami Borów Tucholskich, położona uroczo nad jeziorami Borzechowskim Małym (20 ha) i Borzechowskim Wielkim (253 ha). W pobliskich Wirtach znajduje się arboretum i ogród dendrologiczny. W Borzechowie znajdowała się placówka Ochotniczej Straży Pożarnej (od 1927 do ok. 1990 roku)
Historia.
Wzmiankowane w XVI wieku (1541). 22.IX.1553 król Zygmunt II August nadał dobra borzechowskie swemu dworzaninowi Fabianowi Wojanowskiemu. 10.II.1581 Borzechowo staje się siedzibą samodzielnego starostwa niegrodowego (poprzednio podległo starostwu grudziądzkiemu). W okresie od 19.IX.1772 (przejęcie starostwa przez pruskich komisarzy) do 1920 w zaborze pruskim. Po powrocie do Polski na obszarze powiatu starogardzkiego. Podczas okupacji niemieckiej powstał tu obóz szkoleniowy niemieckiej dziewczęcej organizacji nazistowskiej "BDM", do którego kierowano przede wszystkim Niemki z Sudetenlandu. Na przełomie stycznia i lutego 1945 Niemcy przeprowadzili przez Borzechowo tzw. "ewakuacyjny" marsz śmierci prawie 500 Żydówek z niemieckich obozów koncentracyjnych. 

</doc>
<doc id="351011" url="https://pl.wikipedia.org/wiki?curid=351011" title="Borzechów">
Borzechów

Borzechów – wieś w Polsce położona w województwie lubelskim, w powiecie lubelskim, w gminie Borzechów.
Miejscowość jest sołectwem, siedzibą gminy Borzechów i parafii Matki Bożej Częstochowskiej. Według Narodowego Spisu Powszechnego z roku 2011 wieś liczyła 376 mieszkańców.
W czasie obowiązywania gromad, wieś była siedzibą gromady Borzechów. W latach 1975–1998 miejscowość administracyjnie należała do ówczesnego województwa lubelskiego.
Historia.
Pierwsze wzmianki o miejscowości pochodzą z 1413 roku i informują, że wieś była własnością szlachecką. Podana jest także wyrywkowa wzmianka "stara i nowa wieś zwana Borzechowe". Na podstawie tej informacji można przypuszczać, że stara oznacza osadę wcześniej założoną. Z przekazów ustnych można wnioskować, że stara to południowa część wsi, ponieważ na niej wcześniej osiedlili się ludzie. Północna, położona równolegle do południowej (dzieli je rzeka Chodelka), powstała później i nazywana była nowym Borzechowem. Obecnie jest to jedna wieś. Starsze pokolenie często używa nazwy stary Borzechów, ponieważ w sąsiedztwie powstały nowsze wsie: Borzechów Kolonia i Kępa Borzechowska.
W latach 1427-1430 Borzechowem zarządzał Grot z żoną Anną z Prus.
Następnie w latach 1451-1456 właścicielem był Grzymek z Borzechowa oraz Jan i Piotr, Wojciech i jego żona Helena, Jadwiga i Przechna z Borzechowa.
W 1462 r. Jan i Piotr dziedzice z Borzechowa sprzedają sołectwo za 18 grzywien szlachcicowi Jakubowi Synowcowi z Włostowic. Nowy właściciel posiadał dwa łany pod Kłonicą od rzeki i stawu do granic Łopiennika i jeden łan poniżej starej wsi Borzechów. Sołtys miał prawo urządzić staw nad rzeką Kłodnicą, pobierać szósty denar z czynszów i trzeci z kar w nowej i starej wsi Borzechów. Miał pozwolenie na osadzenie karczmy, zarodników, kowala, piekarza, szewca, krawca, kuśnierza. Mógł prowadzić wolny wyrąb lasu, wypas bydła, moczyć konopie i len oraz polować na ptaki i zające z tym, że połowę cietrzewi musiał oddawać dziedzicom.
W XVI w. nastąpiło skupienie sołectwa. Sołtys zobowiązany był do dwóch podróży rocznie do Lublina i Sandomierza na własnym koniu na koszt dziedziców.
W 1529 r. wymieniony jest folwark w którym szlachcic oddawał dziesięcinę w wysokości 3 grzywien plebanowi w Ratoszynie oraz dziesięcinę snopową z pewnych ról w wysokości 1 grzywny dla biskupa.
Wieś szlachecka położona była w drugiej połowie XVI wieku w powiecie lubelskim województwa lubelskiego. 
Borzechów w XVI w. rozwijał się bardzo dobrze pod względem gospodarczym. Nowe warunki polityczne, otwarcie granicy dla handlu z Litwą i Rusią, wpłynęły na rozwój osadnictwa i gospodarki wiejskiej. Ważną rolę odegrał szlak królewski i handlowy z Krakowem przez Sandomierz, Zawichost, Urzędów, Borzechów, Bełżyce, Lublin, Parczew do Wilna.
W 1530 r. dobra Borzechowskie zostały podzielone między dzieci Krzysztofa Borzechowskiego - Mikołaja, Krzysztofa i Stanisława oraz między córki zmarłego Jana Trębickiego - Elżbietę, żonę Krzysztofa Wronowskiego, a Małgorzatę, żonę Krzysztofa Borzechowskiego.
Dzieje miejscowości w okresie XVI i XVII w. nie zostały nigdzie odnotowane. Dobra w tym czasie należały do różnych właścicieli i najczęściej były dzierżawione.
Pod koniec XVIII w. właścicielem Borzechowa był Stanisław Bielski, a od 1798 r. Tomasz Dłuski.
Przełom XVIII i XIX w. odgrywał ważną rolę dla miejscowości, ponieważ Borzechów w tym czasie bardzo dobrze się rozwijał gospodarczo. Liczył 180 dorosłych mieszkańców i 8 Żydów. Powstały dwa młyny, karczma oraz zespół dworski z ogrodem.
Do czasów obecnych zachował się budynek karczmy z XIX w. oraz młyn. Dawna karczma usytuowana jest w centrum Borzechowa, znajduje się w niej sklep spożywczy.
Dobra Borzechowskie w 1892 r. zostały rozparcelowane przez Towarzystwo Kredytowe Ziemskie za długi. Podczas I wojny światowej dwór został całkowicie zniszczony. Na północ od wsi znajduje się cmentarz wojenny z okresu I wojny światowej.
W czasie pierwszej i drugiej wojny światowej miejscowość nie poniosła większych strat materialnych.
Legendarna wersja nazwy wsi Borzechów.
Przekazy ustne niektórych mieszkańców informują, że okolice Borzechowa dawniej porastały bory. Twierdzą, że nazwa wsi pochodzi od wyrazu bór, jak określano najczęściej las sosnowy, lub złożony z innych drzew iglastych i żywicznych. Bór gęsty, głęboki, bez siedzib ludzkich, zwano "głuchym borem" lub "puszczą" oraz od wyrazu chować.
W czasie licznych wojen bór służył ludności jako schronienie przed najazdem wojsk i często się w nim chowano. W związku z tym uważano, że nazwa wsi pochodzi od boru i chowania. Dowodem na to, że bory porastały tereny gminy może być położona niedaleko Borzechowa wieś Borów znajdująca się w sąsiedniej gminie Chodel, w której dominują głębokie doły i duża ilość lasów, które są widoczne na dawnych mapach.

</doc>
<doc id="351012" url="https://pl.wikipedia.org/wiki?curid=351012" title="Borzechów-Kolonia">
Borzechów-Kolonia

Borzechów-Kolonia – kolonia w Polsce położona w województwie lubelskim, w powiecie lubelskim, w gminie Borzechów.
W latach 1975–1998 miejscowość administracyjnie należała do województwa lubelskiego.
Miejscowość stanowi sołectwo gminy Borzechów. Według Narodowego Spisu Powszechnego z roku 2011 wieś liczyła 378 mieszkańców.
Wieś jest przedłużeniem w kierunku wschodnim północnej części Borzechowa. Wieś jest typowo rolnicza i pod względem liczby ludności jedną z największych w gminie. W początkach XIX wieku znajdował się tu zespół dworski należący do rodziny Dłuskich. W 1892 roku dwór kupił hrabia Stanisław Brodowski i wyprzedał w latach 1909–1910 na kolonie – stąd nazwa miejscowości. We wsi działał młyn parowy – zachował się tylko budynek, który pod koniec lat siedemdziesiątych XX wieku został przerobiony na kaplicę rzymskokatolicką. Po wybudowaniu nowego kościoła w Borzechowie, kaplica jest nieczynna.

</doc>
<doc id="351013" url="https://pl.wikipedia.org/wiki?curid=351013" title="Borzejewo">
Borzejewo

Borzejewo – wieś w Polsce położona w województwie wielkopolskim, w powiecie średzkim, w gminie Dominowo.
W latach 1975–1998 miejscowość administracyjnie należała do województwa poznańskiego.

</doc>
<doc id="351014" url="https://pl.wikipedia.org/wiki?curid=351014" title="Borzeń">
Borzeń

Borzeń – wieś w Polsce położona w województwie mazowieckim, w powiecie płockim, w gminie Mała Wieś.
W latach 1975–1998 miejscowość administracyjnie należała do województwa płockiego.
W Borzeniu w 1788 urodził się Wincenty Hipolit Gawarecki.

</doc>
<doc id="351015" url="https://pl.wikipedia.org/wiki?curid=351015" title="Borzestowo">
Borzestowo

Borzestowo (dodatkowa nazwa w j. kaszub. Bòrzestowò) – wieś kaszubska w Polsce, położona w województwie pomorskim, w powiecie kartuskim, w gminie Chmielno, na Pojezierzu Kaszubskim, na obszarze Kaszubskiego Parku Krajobrazowego, nad jeziorem Długim, u podnóża wzniesienia "Garecznica". 
Wieś szlachecka Borostowo położona była w II połowie XVI wieku w powiecie mirachowskim województwa pomorskiego. W latach 1954-1961 wieś należała i była siedzibą władz gromady Borzestowo, po jej zniesieniu w gromadzie Kamienica Szlachecka. W latach 1975–1998 miejscowość administracyjnie należała do województwa gdańskiego.
Według danych z 31 grudnia 2003 roku wieś zamieszkiwało 559 osób. 
Historia.
Prefiks w nazwie Borzestowa wskazuje na pochodzenie nazwy od imienia własnego Borzest. Jest ono skrótem pełnego imienia z pierwszym członem borzy- o znaczeniu "walczyć, bojować". Historyczne nazwy wsi przedstawione zostały jako "Borzestowo", "Borzystowo" i "Borystowo".
Wieś była notowana w źródłach od końca XIV wieku jako szlachecka. W 1570 roku wymienieni tu zostali trzej Borzestowscy: Wawrzyniec, Wojciech i Grzegorz. Ród Borzestowskich zalicza się do szlachty kaszubskiej. Najstarsze wiadomości o tym rodzie pochodzą z pierwszej połowy XV wieku. W wielkiej księdze czynszów zakonu krzyżackiego pod datą 1437 wymienione jest Borzestowo jako pomorskie dobro pańskie. Jednak jako protoplastę dębu Borzestowskich uznaje się Mathiasa, który żył w latach 1510-1576. Ród utracił swoją posiadłość za życia Marcelego Borzestowskiego. Ich murowany dwór, już nieistniejący, był umiejscowiony na borzestowskich pustkach Stary Dwór, kilometr od samego Borzestowa.
W Borzestowie urodzili się działacze pomorscy Franciszek Kręcki i jego siostra Maria Lukrecja Bobrius-Kręcka.
Od końca I wojny światowej wieś znajdowała się w granicach Polski (powiat kartuski). Do 1918 roku obowiązującą nazwą niemieckiej administracji dla Borzestowa było "Borschestowo". Podczas okupacji niemieckiej nazwa "Borschestowo" została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "bardziej niemiecką" – "Borschenstein".
Współczesność.
W Borzestowie znajduje się placówka Ochotniczej Straży Pożarnej. Południowo-wschodnim krańcem wsi prowadzi turystyczny szlak "Wzgórz Szymbarskich". 
W okolicach znajduje się kilka plantacji truskawek. W Borzestowie posadzono pierwszą sadzonkę truskawki na Kaszubach, a możliwe że nawet w Polsce. Roślinę tę do Borzestowa sprowadził z Ameryki ks. Sadowski, ówczesny proboszcz parafii Wygoda.
W Borzestowie działa „Remusowy Krąg” – organizacja mająca na celu integrację wsi, zarówno młodych i starszych osób, jak i rolników z np. nauczycielami. Na comiesięcznych spotkaniach, na które może przyjść każdy, odczytywane są fragmenty książki A. Majkowskiego "Życie i przygody Remusa" oraz odbywają się spotykania z gośćmi.

</doc>
<doc id="351016" url="https://pl.wikipedia.org/wiki?curid=351016" title="Borzestowska Huta">
Borzestowska Huta

Borzestowska Huta (kaszub. "Bòrzestowskô Hëta") – wieś kaszubska w Polsce na Pojezierzu Kaszubskim położona w województwie pomorskim, w powiecie kartuskim, w gminie Chmielno. Leży nad zachodnim brzegiem jeziora Raduńskiego Dolnego na obszarze Kaszubskiego Parku Krajobrazowego, przy szlaku wodnym „Kółko Raduńskie”. Wieś jest siedzibą sołectwa Borzestowska Huta, w skład którego wchodzi również Łączyńska Huta. 
W Borzestowskiej Hucie miało swoją siedzibę dowództwo organizacji ruchu oporu Gryf Pomorski.
W latach 1975–1998 miejscowość administracyjnie należała do województwa gdańskiego.

</doc>
<doc id="351017" url="https://pl.wikipedia.org/wiki?curid=351017" title="Borzewisko (powiat poddębicki)">
Borzewisko (powiat poddębicki)

Borzewisko – wieś w Polsce w województwie łódzkim, w powiecie poddębickim, w gminie Poddębice.
W latach 1975–1998 miejscowość administracyjnie należała do województwa sieradzkiego. 
Położona na południe od Uniejowa, nad Wartą. Znana w źródłach pisanych od 1298 r., kiedy to Władysław I Łokietek nadał wieś klasztorowi sulejowskiemu w zamian za inne wsie udzielając immunitetu gospodarczego, sądowego i przywileju na prawo niemieckie. W XVI wieku wieś należała do parafii w Niemysłowie. Była własnością Borzewickich, później Milewskich, Rekowskich. W 1740 roku część wsi dziedziczyli dominikanie z Sieradza.
Na terenie Borzewiska znajdował się niegdyś murowany dwór obronny stojący na kopcu. Budowlę tę wzniesiono w końcu XVI lub w początkach XVII stulecia - inicjatorem jej budowy był prawdopodobnie Marcin Borzewicki. Budowlę tę opisywano dość często w źródłach z XVII i XVIII wieku. Najciekawszą wiadomość przynosi opis forsowania fosy na łodziach i ostrzeliwania rezydencji Borzewickich z 1648 r.
Do dnia dzisiejszego nie zachowały się żadne relikty tej budowli. Prawdopodobnie bardzo już zrujnowana, została rozebrana, wraz z wszelkimi urządzeniami obronnymi jeszcze w XIX stuleciu. Dziś nawet jej dokładna lokalizacja jest trudna do określenia.
7 września 1939 żołnierze Wehrmachtu zamordowali 6 osób, 4 ofiary mordu zostały zidentyfikowane.

</doc>
<doc id="351018" url="https://pl.wikipedia.org/wiki?curid=351018" title="Borzęcice">
Borzęcice

Borzęcice – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
Charakterystyka.
Wieś szlachecka, własność kasztelana międzyrzeckiego Andrzeja Górki, około 1580 roku leżała w powiecie pyzdrskim województwa kaliskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Borzęcice należały do okręgu koźmińskiego tego powiatu i stanowiły odrębny majątek, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 659 mieszkańców, którzy zamieszkiwali 69 dymów (domostw).
W latach 1975–1998 miejscowość administracyjnie należała do województwa kaliskiego.
W 1885 we wsi urodził się Ludwik Śniady – polski działacz socjalistyczny i związkowy, radny miasta Poznania w latach 1922–1933 z ramienia PPS (od 1930 PPS dawnej Frakcji Rewolucyjnej), dziennikarz.

</doc>
<doc id="351019" url="https://pl.wikipedia.org/wiki?curid=351019" title="Borzęciczki">
Borzęciczki

Borzęciczki – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Borzęciczki należały do okręgu borkowskiego tego powiatu i stanowiły odrębny majątek, którego właścicielem był wówczas Juliusz Radoliński. Według spisu urzędowego z 1837 roku wieś liczyła 234 mieszkańców, którzy zamieszkiwali 45 dymów (domostw). Według miejscowej legendy, podczas ll wojny światowej Niemcy zostawili skarb warty 6 milionów marek. W pałacu mieszkał hrabia. Uciekając zginął, lecz jego synowie przeżyli.
W latach 1954-1959 wieś należała i była siedzibą władz gromady Borzęciczki, po jej zniesieniu w gromadzie Koźmin-Zachód. W latach 1975–1998 miejscowość administracyjnie należała do województwa kaliskiego.

</doc>
<doc id="351020" url="https://pl.wikipedia.org/wiki?curid=351020" title="Borzęcin Duży">
Borzęcin Duży

Borzęcin Duży – wieś w Polsce położona w województwie mazowieckim, w powiecie warszawskim zachodnim, w gminie Stare Babice. Leży na Równinie Łowicko-Błońskiej, przy starym Trakcie Królewskim z Warszawy do Sochaczewa, przy drodze wojewódzkiej nr 580 Warszawa - Sochaczew.
Historia.
Pierwsze wzmianki o wsi pochodzą z roku 1254. Kościół w Borzęcinie, erygowany przez Konrada Mazowieckiego, w 1429 przekazany został kanonikom laterańskim z Czerwińska nad Wisłą. Wśród właścicieli wsi byli duchowni i świeccy, m.in. Władysław Kronenberg w XIX wieku.
Słownik geograficzny Królestwa Polskiego podaje, że w 1827 roku, wieś i folwark Borzęcin składały się z 36 domów, które zamieszkiwało 273 mieszkańców, a parafia Borzęcin miała 2850 wiernych.
Obecnie wieś liczy ok. 1400 mieszkańców.
12 września 1939 obok Borzęcina Dużego zwycięską bitwę przeciwko oddziałom niemieckim stoczyła 8 Dywizja Piechoty. 8 sierpnia 1944 miejscowość została spacyfikowana przez hitlerowców: mieszkańców wywleczono z domów, 49 osób rozstrzelano na skraju wsi, wszystkich zdolnych do pracy wywieziono na roboty do Niemiec, a całą wieś podpalono.
W latach 1954-1960 wieś należała i była siedzibą władz gromady Borzęcin Duży, po jej zniesieniu w gromadzie Zaborów. W latach 1975–1998 Borzęcin Duży administracyjnie należał do województwa warszawskiego.
Zabytki.
We wsi znajduje się kościół pw. św. Wincentego Ferreriusza, wybudowany w roku 1855. Niedaleko położony jest cmentarz z klasycystyczną kaplicą grobową Róży Zakrzewskiej-Rykowskiej z roku 1838, grobowiec lekarza Henryka Collingtona z 1840 roku oraz mogiła rozstrzelanych w czasie II wojny światowej. Borzęciński kościół pw. św. Wincentego Ferreriusza znajduje się na "lokalnym szlaku powiatu warszawskiego zachodniego" administrowanym przez Lokalną Organizację Turystyczną Skarbiec Mazowiecki. Przed kościołem postawiono tablicę informacyjną. Udostępniono też aplikację GPS prowadzącą po szlaku.

</doc>
<doc id="351021" url="https://pl.wikipedia.org/wiki?curid=351021" title="Borzęcin Mały">
Borzęcin Mały

Borzęcin Mały – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.
Według miejscowych legend, niegdysiejsze miejsce zamieszkania bohatera wojny polsko-szwedzkiej, Władysława Bekiesza.
W miejscowości znajduje się ulica posiadająca budynek o numerze powyżej 1000.

</doc>
<doc id="351022" url="https://pl.wikipedia.org/wiki?curid=351022" title="Borzęcino (województwo pomorskie)">
Borzęcino (województwo pomorskie)

Borzęcino (kaszb. "Bòrzãcëno" lub "Borzencëno") – stara wieś kaszubska w Polsce położona w województwie pomorskim, w powiecie słupskim, w gminie Dębnica Kaszubska. Wieś jest siedzibą sołectwa Brzeziniec-Borzęcinko w którego skład wchodzą również Borzęcinko i Brzeziniec.
W latach 1975–1998 miejscowość położona była w województwie słupskim.

</doc>
<doc id="351023" url="https://pl.wikipedia.org/wiki?curid=351023" title="Borzęckie">
Borzęckie

Borzęckie – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.
W skład tego sołectwa wchodzą części wsi o nazwach: Burdynówka i Kresy. W sołectwie znajduje się świetlica wiejska oraz sklep spożywczo-przemysłowy. W czasie II wojny światowej ludność wsi Borzęckie wraz z sąsiednimi miejscowościami została wysiedlona przez władze okupacyjne, a wysiedlone tereny przeznaczono na poligon wojskowy. W 1902 roku został fundowany krzyż (fundator nieznany), który w nie zmienionej formie pozostał do dnia dzisiejszego.

</doc>
<doc id="351024" url="https://pl.wikipedia.org/wiki?curid=351024" title="Borzęta">
Borzęta

Borzęta – wieś w Polsce położona w województwie małopolskim, w powiecie myślenickim, w gminie Myślenice.
W latach 1954–1960 wieś należała i była siedzibą władz gromady Borzęta, po jej zniesieniu w gromadzie Myślenice. W latach 1975–1998 miejscowość administracyjnie należała do województwa krakowskiego.
Położenie.
Pod względem geograficznym wieś znajduje się na Pogórzu Wielickim nad Jeziorem Dobczyckim. W lesie nad tym jeziorem (na przedłużeniu ulicy Kazimierza Wielkiego) znajduje się kilka piaskowcowych skał, na których uprawiana jest wspinaczka skalna i bouldering: Nowe Skały, Ruchliwa, Stare Skały, Nosek, Sąsiadka, Sąsiad.
Historia.
Wieś została założona przez wójtów myślenickich przed 1364 roku, z którego to roku pochodzą informacje o istnieniu tu sołtysostwa. Było ono w posiadaniu wójtów z Myślenic. Wieś królewska położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich.
Nazwa Borzęta pochodzi prawdopodobnie od imienia o takim brzmieniu, bardzo popularnego w średniowieczu. Pierwotna nazwa wsi brzmiała Borzanca – osada położona na górze Borzanta (obecnie Borzęcka Góra). W 1325 roku wchodziła w skład parafii w Myślenicach. Od roku 1364 była własnością Spytka Jordana, który w roku 1557 podarował ją, wraz z kilkoma innymi okolicznymi wioskami kasztelanii krakowskiej. W skład tych dóbr wchodziła do 1772 roku. W roku 1777, wraz z częścią kasztelanii krakowskiej, sprzedana została księżnie Franciszce z Krasińskich, żonie Karola, syna Augusta III Sasa.Rozwijało się rzemiosło kamieniarskie, któremu zresztą zawdzięcza wieś ocalałe pamiątki przeszłości – kamienne figury przydrożne. Najstarszy jest posąg Matki Boskiej z 1795 roku, nmiejscowa, także kamienna Pieta z początku XIX w. pochodzą natomiast posągi Matki Boskiej Różańcowej, św. Antoniego Padewskiego – dzieło słynnej w okolicy rodziny kamieniarskiej Gubałów.

</doc>
<doc id="351025" url="https://pl.wikipedia.org/wiki?curid=351025" title="Borzykówka">
Borzykówka

Borzykówka – wieś w Polsce położona w województwie łódzkim, w powiecie radomszczańskim, w gminie Żytno.
W latach 1975–1998 miejscowość administracyjnie należała do województwa częstochowskiego.

</doc>
<doc id="351026" url="https://pl.wikipedia.org/wiki?curid=351026" title="Borzym">
Borzym

Borzym – (niem. Borin), wieś w Polsce położona w województwie zachodniopomorskim, w powiecie gryfińskim, w gminie Gryfino nad Jeziorem Borzymskim. Jest to dawna posiadłość cystersów z Kołbacza.
Historia.
Pierwsza wzmianka historyczna pochodzi z 1226 r., jako jest posiadłość klasztoru Cystersów z Kołbacza. Darowiznę wsi dla klasztoru potwierdzono w 1345 r. Na Mapie Lubinusa z 1618 wieś zaznaczona jako "Borin". W 1653 r. we wsi założono folwark z opuszczonych ziem chłopskich. Na przełomie XV i XVI wieku wybudowano późnogotycki kościół, o charakterze parafialnym. Na początku XVII stulecia wieś liczyła 39 łanów. Przełom XVII i XVIII wieku stanowił dla wsi kryzys gospodarczy i demograficzny. Ponowny rozwój Borzymia nastąpił w drugiej połowie XVIII wieku. Poza istniejącą wcześniej karczmą i kuźnią wymieniana jest szkoła oraz dom dla wdów po pastorach. 9 lipca 1792 roku Borzym nawiedził wielki pożar, który zniszczył znaczną część wsi, w tym kościół, dom parafialny i szkołę. Na XIX wiecznych mapach zaznaczono we wsi: własność kościelną, dworską, chłopską, kościół, cmentarz i młyn – mapa z 1829 r.; własność chłopską, kościół i cmentarz – mapa z 1842 r. Wieś swój największy rozwój przeżyła w drugiej połowie XIX wieku, we wsi istniała kuźnia i młyn; wieś liczyła 634 mieszkańców. Po 1945 r. w Borzymiu nie działało Państwowe gospodarstwo rolne, a ziemia należała do prywatnych gospodarzy
W latach 1945–1954 siedziba gminy Borzym. W latach 1975–1998 miejscowość administracyjnie należała do województwa szczecińskiego.

</doc>
<doc id="351027" url="https://pl.wikipedia.org/wiki?curid=351027" title="Borzymie">
Borzymie

Borzymie – wieś w Polsce położona w województwie kujawsko-pomorskim, w powiecie włocławskim, w gminie Choceń.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 283 mieszkańców. Jest ósmą co do wielkości miejscowością gminy Choceń.

</doc>
<doc id="351028" url="https://pl.wikipedia.org/wiki?curid=351028" title="Borzymin">
Borzymin

Borzymin – wieś w Polsce położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 370 mieszkańców. Jest ósmą co do wielkości miejscowością gminy Rypin.

</doc>
<doc id="351029" url="https://pl.wikipedia.org/wiki?curid=351029" title="Borzymowice">
Borzymowice

Borzymowice – wieś w Polsce położona w województwie kujawsko-pomorskim, w powiecie włocławskim, w gminie Choceń.
W latach 1954-1961 wieś należała i była siedzibą władz gromady Borzymowice, po jej zniesieniu w gromadzie Choceń. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 314 mieszkańców. Jest szóstą co do wielkości miejscowością gminy Choceń.

</doc>
<doc id="351030" url="https://pl.wikipedia.org/wiki?curid=351030" title="Borzymów">
Borzymów

Borzymów – wieś w Polsce położona w województwie świętokrzyskim, w powiecie staszowskim, w gminie Oleśnica.
W latach 1954-1959 wieś należała i była siedzibą władz gromady Borzymów, po jej zniesieniu w gromadzie Oleśnica. W latach 1975–1998 miejscowość administracyjnie należała do województwa kieleckiego.
Historia.
Pochodzenie nazwy Borzymów pochodzi od słowa „Boża nowa, mowa o Bogu lub bór mowa, mowa borów, lasów”. Dlatego, że leży w sercu borów, słychać mowę niezgłębionych lasów, borów”. Nazwy zmieniały się wraz z upływem lat, były to: Borzamowa, Borzymowa Dworska, Borzymowa Kościelna. Wioska w znacznej części należała do klasztoru paulinów a później do kościoła w Beszowej oraz do dworu. Pierwszym wspomnianym w historii człowiekiem związanym z Borzymowem był Dersław z Borzymowa - doktor praw i archidiakon krakowski, którego Zbigniew Oleśnicki awansował w 1439 r. do grupy prałatów mających prawo wybierać papieża. Równie głośne było w czasach średniowiecza imię Mikołaja z Borzymowa, pierwszego przeora zakonu ojców paulinów w Pińczowie. Był to trzeci w Polsce po Częstochowie i Beszowej klasztor paulinów. Przeor Mikołaj z Borzymowa pozostawił pamięć wspaniałego gospodarza, który założył klasztor i urządził wokół niego winnice i sady, sadzawki rybne na wzór oleśnickich i borzymowskich. Świetność Borzymowa trwała dość długo. Ostatnimi pamiątkami tego okresu są dziś figury: św. Jana Nepomucena i Chrystusa Frasobliwego.
Gleby.
Na terenie miejscowości Borzymów przeważają gleby średniej jakości – klasy IV. Występują również gleby szczególnie chronione, należące do III klasy włącznie.
Lasy.
Pod względem przyrodniczym lasy występujące w rejonie miejscowości Borzymów należą do dzielnicy Miechowsko-Sandomierskiej. Porastają obszary o najsłabszych glebach. Wśród siedlisk dominuje bór świeży, bór mieszany świeży oraz bór wilgotny. W lasach przeważającym gatunkiem jest sosna, a towarzyszy jej najczęściej brzoza (z domieszką dębu, olchy i topoli). Lasy te, na ogół przedstawiają małą wartość gospodarczą, nie są również atrakcyjne dla rekreacji. Spełniają jednak istotną rolę krajobrazotwórczą i ochronną.
Ludzie stąd.
Ks. Dr Kazimierz Wójtowicz Urodzony w 1945 roku w Borzymowie, od 1961 roku jest zmartwychwstańcem, od 1970 - kapłanem, w latach 1992-1997 był prowincjałem. Postać niezwykła księdza-poety, zaliczana przez krytyków literackich, obok Wacława Oszajcy, do średniego pokolenia poetów. Wyżej, w grupie nestorów Bożena Chrząstowska plasuje nieżyjących już: Jana Twardowskiego i Karola Wojtyłę. Seniorami czyni Janusza Ihnatowicza i J. S. Pasierba. Ks. Kazimierz Wójtowicz należy do kręgu poetów - ambasadorów kultury. Publikuje poza granicami kraju. Wagą jego twórczości jest przede wszystkim etyczny wymiar tworzonej poezji. To, co kwalifikuje ją do określenia kapłańskiej, to fascynujące - acz proste rozwiązanie dylematu: prymat poety, czy prymat kapłana? Powołanie kapłańskie ma u księdza Wójtowicza bezsporny prymat nad byciem poetą, bo też i słowo ma ks. Wójtowicz podporządkowane sobie. To, co udowadnia ksiądz przewrotnie w każdym prawie wierszu, wynika z jego poetyckiego talentu. To takie jego posłannictwo naznaczone słowem. I wszystko się tu zgadza: z danymi z góry zadaniami poezji: „Jezus nachyliwszy się pisał palcem po ziemi..."Gdyby chcieć lapidarnie ująć tą niezwykłą stronę osobowości ks. Wójtowicza można powiedzieć, że Biblia jest dla Niego nie tylko źródłem myśli i wiary, ale i... poezji. Razem, tworzą piękną całość.
Gen. Zenon Bryk Urodził się 10 stycznia 1940 roku w Borzymowie. Uczęszczał do Szkoły Podstawowej w Oleśnicy, następnie do Technikum Ogrodniczego w Tarnowie. 25 września 1959 r. rozpoczął służbę wojskową jako podchorąży Oficerskiej Szkoły Piechoty we Wrocławiu, po której został promowany na stopień podporucznika i skierowany na stanowisko dowódcy plutonu piechoty w 40 pułku zmechanizowanym w Opolu. W latach 1967-1970 studiował w Akademii Sztabu Generalnego WP w Warszawie, awansując podczas ich trwania w 1969 r. na stopień kapitana. Po studiach objął funkcję oficera oddziału operacyjnego w Sztabie Śląskiego Okręgu Wojskowego we Wrocławiu. W 1972 r. awansował na stopień majora a potem na dowódcę 42 Pułku Zmechanizowanego w śarach. W 1974 r. awansował na stopień podpułkownika. W latach 1975-1976 był szefem sztabu 5 Dywizji Pancernej w Gubinie. Lata 1976-1978 to czas studiów w Moskwie w Akademii Sztabu Generalnego Sił Zbrojnych ZSRR. Po powrocie do kraju został wyznaczony na dowódcę 20 Dywizji Pancernej w Szczecinku i awansowany na stopień pułkownika. Pod koniec 1979 r. objął dowództwo 4 Dywizji Zmechanizowanej w Krośnie Odrzańskim. W roku 1983 awansował na stopień generała brygady. Od 1984 r. był zastępcą dowódcy Śląskiego Okręgu Wojskowego we Wrocławiu, a od 1989 r. szefem sztabu, zastępcą dowódcy

</doc>
<doc id="351031" url="https://pl.wikipedia.org/wiki?curid=351031" title="Borzymówka">
Borzymówka

Borzymówka – wieś w Polsce położona w województwie mazowieckim, w powiecie sochaczewskim, w gminie Nowa Sucha.
W latach 1975–1998 miejscowość administracyjnie należała do województwa skierniewickiego.

</doc>
<doc id="351032" url="https://pl.wikipedia.org/wiki?curid=351032" title="Borzysławice">
Borzysławice

Borzysławice (dodatkowa nazwa w j. ) – wieś (dawniej miasto) w Polsce położona w województwie opolskim, w powiecie kędzierzyńsko-kozielskim, w gminie Pawłowiczki. w roku 2011 liczba mieszkańców we wsi Borzysławice wynosiła 165.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Borislavitz" we fragmencie "Borislavitz solvitur decima more polonico" jako wieś lokowana na prawie polskim "iure polonico".
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod polską nazwą "Borszeslawice" oraz nazwą zgermanizowaną "Borislawitz". Również spis geograficzno-topograficzny miejscowości leżących w Prusach z 1835 roku notuje polską nazwę miejscowości "Borszeslawice" oraz niemiecką "Borislawitz".
Ze względu na polskie pochodzenie nazwy w 1935 nazistowska administracja III Rzeszy zmieniła zgermanizowaną nazwę na nową, całkowicie niemiecką – "Saßstädt".
Historia.
W 1783 we wsi Borzyslawitz żyło 148 mieszkańców.
Zabytki.
Do wojewódzkiego rejestru zabytków wpisane są:

</doc>
<doc id="351033" url="https://pl.wikipedia.org/wiki?curid=351033" title="Borzyszewo (województwo zachodniopomorskie)">
Borzyszewo (województwo zachodniopomorskie)

Borzyszewo – wieś w północno-zachodniej Polsce położona w województwie zachodniopomorskim, w powiecie gryfickim, w północno-zachodniej części gminy Gryfice.
Na północ od wsi znajduje się wzniesienie Kamieniec.
Dzieci z miejscowości są dowożone do Szkoły Podstawowej Nr 4 w Gryficach i do Gimnazjum Nr 2 w Gryficach. We wsi są trzy studnie przydomowe z których korzysta 13 gospodarstw domowych do celów spożywczych i bytowych.
Rys historyczny.
Wieś założył w 1845 roku Boeder – mistrz szewski z ulicy Mariackiej w Gryficach. Od miasta Gryfice otrzymał on łąki oraz nieużytki. W 1881 roku jego syn Friedrich Boeder rozpoczął wytyczanie i budowę osady, nazwanej swoim imieniem "Friedrichswill". W 1928 roku właścicielem miejscowości był Heinrich Boeder zaś w 1945 Fritz Boeder. Powojenna nazwa przejściowa wsi to "Bernardowo". Ziemię i zabudowania rozparcelowano pomiędzy rolników indywidualnych. Układ czworoboczny, budynki gospodarcze ustawione w formie podkowy otwartej w kierunku wschodnim, gdzie założenie zamykał dwór. Przy odchodzącej w kierunku północnym drodze do szosy Gryfice- Świerzno po jej zachodniej stronie zlokalizowana zabudowa czworaczna. Współczesny układ w dużej części zatarty, wprowadzona zabudowa dwudziestowieczna, brak dworu.
W latach 1975–1998 miejscowość administracyjnie należała do województwa szczecińskiego.

</doc>
<doc id="351034" url="https://pl.wikipedia.org/wiki?curid=351034" title="Borzyszkowo (województwo kujawsko-pomorskie)">
Borzyszkowo (województwo kujawsko-pomorskie)

Borzyszkowo – wieś w Polsce położona w województwie kujawsko-pomorskim, w powiecie sępoleńskim, w gminie Więcbork.
Pierwszy znany zapis dotyczący istnienia Borzyszkowa pochodzi z 1443 roku i dotyczy ponownego osiedlania opuszczonych osad. Jest tu też szkoła podstawowa i stacja kolejowa PKP. Wieś położona przy jeziorze Głęboczek Mały.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 62 mieszkańców. Jest najmniejszą miejscowością gminy Więcbork.

</doc>
<doc id="351035" url="https://pl.wikipedia.org/wiki?curid=351035" title="Borzyszkowy">
Borzyszkowy

Borzyszkowy (dodatkowa nazwa w j. kaszub. Bòrzëszkòwë; niem. "Borczyskowo", dawniej "Borriskowo") – wieś kaszubska w Polsce, położona w województwie pomorskim, w powiecie bytowskim, w gminie Lipnica, nad Jeziorem Borzyszkowskim, w części Kaszub zwanej Gochami. Wieś jest siedzibą sołectwa Borzyszkowy, w którego skład wchodzą również Biedolewo, Brzósk, Głodowo i Holandia.
W latach 1954-1959 wieś należała i była siedzibą władz gromady Borzyszkowy, po jej zniesieniu w gromadzie Lipnice. W latach 1975–1998 wieś administracyjnie należała do województwa słupskiego.
Wieś jest placówką Ochotniczej Straży Pożarnej. W centrum miejscowości znajduje się oryginalny drewniany kościół.
Historia.
Borzyszkowy są starym siedliskiem kaszubskiej szlachty zagrodowej, swoje korzenie ma tu ród Borzyszkowskich. Wieś królewska starostwa człuchowskiego w województwie pomorskim w drugiej połowie XVI wieku.
Do 1919 roku miejscowość nosiła "oficjalną niemiecką nazwę administracyjną Borczyskowo". Od zakończenia I wojny światowej ponownie należy do Polski. W okresie 20-lecia międzywojennego należała do ówczesnego powiatu chojnickiego. Na miejscowym cmentarzu jest pochowany komendant Gryfa Pomorskiego Józef Gierszewski. Podczas okupacji nazistowscy propagandyści niemieccy (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowali nazwę jako zbyt "kaszubską" lub nawet "polską" i przemianowali ją na "nowo wymyśloną i bardziej niemiecką" – "Bergfried".
W okresie międzywojennym stacjonował w miejscowości komisariat Straży Granicznej.
Zabytki.
Według rejestru zabytków NID na listę zabytków wpisany jest drewniany kościół parafialny pw. św. Marcina z 1721, nr rej.: 5/16 z 13.07.1936. Świątynia o konstrukcji zrębowej o wydłużonej nawie, długim prezbiterium, masywnej wieży i pozostałościach barokowej donacji.

</doc>
<doc id="351036" url="https://pl.wikipedia.org/wiki?curid=351036" title="Borzytuchom">
Borzytuchom

Borzytuchom (kaszb. "Bòrzëtëchòmie" lub też "Bòrzitëchòm", "Bòrzetëchòmié", niem. "Borntuchen") – wieś w Polsce położona w województwie pomorskim, w powiecie bytowskim, w gminie Borzytuchom, na Kaszubach, nad wschodnim brzegiem Dużego Jeziora, przy trasie zawieszonej obecnie linii kolejowej Bytów-Korzybie. 
W latach 1954–1972 wieś należała i była siedzibą władz gromady Borzytuchom. W latach 1975–1998 miejscowość administracyjnie należała do województwa słupskiego.
Etymologia nazwy wsi.
W wieku XIV jak podaje nota "Barbary Czopek" w publikacji „Nazwy miejscowe Polski” – pod redakcją Kazimierza Rymuta, były trzy wsie o nazwie Tuchom. Jedna z nich została wtórnie nazwana została w języku niemieckim jako Borntuchen. Do nazwy Tuchom dodano człon pierwszy, z niemiecka Born- w języku polskim Borzy- zapewne (zdaniem autorki noty) od słowiańskiej nazwy osady Borza, w formie przymiotnikowej Borzy-.
Miejscowość jest siedzibą gminy Borzytuchom.
Inne miejscowości z prefiksem Tuchom: Tuchom, Tuchomie, Tuchomko

</doc>
<doc id="351037" url="https://pl.wikipedia.org/wiki?curid=351037" title="Bosse (województwo podlaskie)">
Bosse (województwo podlaskie)

Bosse – wieś w Polsce położona w województwie podlaskim, w powiecie sejneńskim, w gminie Sejny.
Wieś królewska położona była w końcu XVIII wieku w starostwie niegrodowym berżnickim w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="351038" url="https://pl.wikipedia.org/wiki?curid=351038" title="Boska Wola">
Boska Wola

Boska Wola – wieś w Polsce położona w województwie mazowieckim, w powiecie białobrzeskim, w gminie Stromiec.
Wieś szlachecka Wola Boska w drugiej połowie XVI wieku należała do powiatu wareckiego ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Częstochowskiej w Bożem.

</doc>
<doc id="351039" url="https://pl.wikipedia.org/wiki?curid=351039" title="Bosowice">
Bosowice

Bosowice – wieś w Polsce położona w województwie świętokrzyskim, w powiecie buskim, w gminie Stopnica. Przez wieś przepływają dwie rzeki, Sanica oraz Bród.
W latach 1975–1998 miejscowość administracyjnie należała do województwa kieleckiego.
Historia.
Bossowice, alias Bosowice u Długosza w wieku XV „Bosszowicze”, wieś, w ówczesnym powiecie stopnickim, parafii Kargów.
W roku 1255 w Osieku, Bolesław Wstydliwy, książę krakowski nadaje wieś Bossowice (w ówczesnym powiecie wiślickim) Falkonowi synowi Dzierzka (Dirsconis).
W XV w. wieś stanowi własność Feliksa z Oleśnicy herbu Dębno. Łany kmiece karczma i zagrodnicy, dawały dziesięcinę (do 6 grzywien) biskupowi krakowskiemu. Natomiast folwark rycerski oddawał dziesięciny plebanowi w Kargowie. (Jan Długosz L. B. t.II, s.448). 
Z rejestrów poborowych wiadomo że w r. 1579 płaci tu wojewoda krakowski pobór od 8 osad na 4 łanach i od 3 ubogich.
Zabytki.
Znajduje się tu rozległy zespół dworski z pozostałościami parku, obecnie w słabym stanie. Fundamenty pochodzą z XVI wieku, obecna budowla z 1840 r. 
W 1915 r. na noc zatrzymał się tu Józef Piłsudski. Dwór oraz park zostały wpisane do rejestru zabytków nieruchomych (nr rej.: A.71/1-2 z 3.04.1991).

</doc>
<doc id="351040" url="https://pl.wikipedia.org/wiki?curid=351040" title="Bosutów">
Bosutów

Bosutów – wieś w Polsce położona w województwie małopolskim, w powiecie krakowskim, w gminie Zielonki. Wraz z wsią Boleń tworzy sołectwo "Bosutów-Boleń". Integralna część miejscowości: Czekaj.
Położenie.
Bosutów według regionalizacji fizycznogeograficznej położony jest w zachodniej części Płaskowyżu Proszowickiego (342.23), należącego do makroregionu Niecka Nidziańska (342.2) w podprowincji Wyżyna Małopolska (342), z wyjątkiem północno-wschodniego krańca miejscowości położonego na Wyżynie Olkuskiej (341.32), należącej do makroregionu Wyżyna Krakowsko-Częstochowska (341.3) w podprowincji Wyżyna Śląsko-Krakowska. Miejscowość usytuowana jest ponadto nad Sudołem Dominikańskim, lewym dopływem Białuchy (Prądnika), płynącym początkowo w kierunku południowo-wschodnim wzdłuż ul. Tadeusza Kościuszki, a następnie na południe wzdłuż granicy Bosutowa z Węgrzcami. Zachodnim skrajem Bosutowa przebiega droga krajowa nr 7.
Północno-wschodnia część miejscowości położona jest na terenie Dłubniańskiego Parku Krajobrazowego, a pozostała w otulinie tegoż parku.
Pod względem administracyjnym wieś zlokalizowana jest w województwie małopolskim, w powiecie krakowskim, w gminie Zielonki, w jej wschodniej części, około 8 km w linii prostej na północ od centrum Krakowa. Graniczy z następującymi jednostkami:
Powierzchnia sołectwa Bosutów-Boleń wynosi 339,41 ha, natomiast powierzchnia samego Bosutowa to szacunkowo około 238 ha, co sprawia, że jest on szóstą pod względem wielkości miejscowością gminy Zielonki, zajmującą około 4,9% jej obszaru.
Najwyżej położone obszary wsi stanowią wyniesienia we wschodniej i północnej części miejscowości (w okolicy ul. Akacjowej oraz ul. Leśnej), sięgające wysokości około 298 m n.p.m., a najniższy znajduje się na krańcu południowo-zachodnim, w dolinie potoku Sudół Dominikański przy granicy z Węgrzcami, na wysokości około 236 m n.p.m.
W latach 1975–1998 wieś należała administracyjnie do województwa krakowskiego.
Etymologia.
Nazwa Bosutów to nazwa o charakterze osobowym, od średniowiecznego imienia Boruta. Według innej koncepcji pochodzi natomiast od węgierskiego słowa "bozszu", czyli zemsta. Przemawia za tym prawdopodobna obecność w tych okolicach osadników lub jeńców węgierskich, co znalazło odzwierciedlenie w nazwach kilku innych, okolicznych wsi, wywodzących się, jak się przypuszcza, z języka węgierskiego (por.: Węgrzce, dawniej "Vengerce" – dosł. "wieś Węgrów", Batowice od "batja" – stryj, Bibice od "bibic" – czajka, Boleń od "bleny" – tur, żubr).
W źródłach z okresu średniowiecza wieś wzmiankowana była jako "Bozutow, Bossuthow, Bossothow, Bostow, Bosschutow, Bosczithow, Bossutow".
Historia.
Na obszarze wsi odkryto pozostałości kultury ceramiki sznurowej (4 miejsca pochówku z naczyniami, kamiennymi toporkami i siekierkami), a także natrafiono na znaleziska kultury przeworskiej (miedziane kółko i żelazny gwóźdź) pochodzące z późnego okresu lateńskiego.
Pierwsza wzmianka o miejscowości pochodzi z roku 1230. Wieś była wówczas własnością szlachecką i należała do rycerza Hermana z Bosutowa.
Kolejne wzmianki dotyczące Bosutowa pochodzą dopiero z połowy XIV w. Wynika z nich, że wieś została przed rokiem 1350 podzielona na kilka części, a następnie stopniowo przechodziła w ręce kościelne. Prepozyt krakowski i kanclerz łęczycki Florian nabył dwie części Bosutowa, łącznie za 180 grzywien, w roku 1350, a kolejną, za 80 grzywien, w roku 1358. Ostatnia część została nabyta przez kapitułę krakowską dopiero po roku 1471. Jednocześnie w roku 1350 Kazimierz III Wielki nadał częściom wsi zakupionym przez prepozyta Floriana pełny immunitet, przysługujący wówczas dobrom kapituły krakowskiej.
W roku 1464 Kazimierz IV Jagiellończyk przeniósł Bosutów (podobnie jak inne wsie należące do kapituły krakowskiej) z prawa polskiego na prawo niemieckie magdeburskie. W drugiej połowie XV w. we wsi stał piękny dwór z sadami i polami, funkcjonowała karczma oraz folwark z gospodarką trójpolową. Nie było młyna, ale wykorzystywano 2 lub 3 stawy. Wieś dóbr prestymonialnych kapituły katedralnej krakowskiej w powiecie proszowickim województwa krakowskiego w końcu XVI wieku.
Przebywając w Bosutowie, Tadeusz Kościuszko wydał 7 czerwca 1794 roku uniwersał zmniejszający chłopom wymiar pańszczyzny o połowę.
Demografia.
Liczba mieszkańców wsi w okresie ostatniego dziesięciolecia zwiększała się w umiarkowanym tempie, osiągając poziom 600 osób w roku 2022.
Ponieważ Boleń tworzy sołectwo wraz z Bosutowem poniżej zamieszczono również dane demograficzne dla sołectwa.
Zabytki.
Po zwycięstwie pod Racławicami Tadeusz Kościuszko na polach tej wsi założył obóz warowny. Fakt ten uwiecznił na swoim obrazie Michał Stachowicz.
Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która to jest odzwierciedleniem dawnej średniowiecznej drogi do Santiago de Compostela.
Oświata.
Na obszarze miejscowości brak placówek zarejestrowanych w Rejestrze Szkół i Placówek Oświatowych.
Szkołą podstawową obejmującą swym obwodem Bosutów jest Szkoła Podstawowa im. Stanisława Wyspiańskiego w Bibicach.

</doc>
<doc id="351041" url="https://pl.wikipedia.org/wiki?curid=351041" title="Boszczynek">
Boszczynek

Boszczynek – wieś sołecka w Polsce, położona w województwie świętokrzyskim, w powiecie kazimierskim, w gminie Skalbmierz.
W latach 1975–1998 miejscowość należała administracyjnie do województwa kieleckiego.
Do 1954 roku siedziba gminy Boszczynek. W latach 1954–1972 wieś należała i była siedzibą władz gromady Boszczynek.

</doc>
<doc id="351042" url="https://pl.wikipedia.org/wiki?curid=351042" title="Botkuny">
Botkuny

Botkuny (niem. "Buttkuhnen") – osada w Polsce położona w województwie warmińsko-mazurskim, w powiecie gołdapskim, w gminie Gołdap.
W latach 1975–1998 miejscowość administracyjnie należała do województwa suwalskiego.
Podczas akcji germanizacyjnej nazw miejscowych i fizjograficznych (tzw. "chrzty hitlerowskie") utrwalona historycznie nazwa niemiecka "Buttkuhnen" została w 1938 r. zastąpiona przez administrację nazistowską sztuczną formą "Bodenhausen". Obecną nazwę wsi zatwierdzono administracyjnie 12 listopada 1946.
W pobliżu wsi pochodzące z początku XX w. wiadukty na nieczynnej linii kolejowej nad rzeką Jarką. 

</doc>
<doc id="351043" url="https://pl.wikipedia.org/wiki?curid=351043" title="Botowo">
Botowo

Botowo (niem. "Bottowen", 1938–1945 "Bottau") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec. W latach 1975–1998 miejscowość należała administracyjnie do województwa olsztyńskiego.
W Botowie znajduje się obelisk poświęcony poległym w czasie I wojny światowej mieszkańcom wsi.
W miejscowości naturalne miejsce widokowe ze wzgórza (ok. 200 m n.p.m.) na najbliższą okolicę.

</doc>
<doc id="351044" url="https://pl.wikipedia.org/wiki?curid=351044" title="Bowętów">
Bowętów

Bowętów – wieś w Polsce, położona w województwie łódzkim, w powiecie łęczyckim, w gminie Grabów.
W latach 1975–1998 wieś administracyjnie należała do województwa konińskiego.

</doc>
<doc id="351045" url="https://pl.wikipedia.org/wiki?curid=351045" title="Bowyczyny">
Bowyczyny

Bowyczyny – wieś w Polsce położona w województwie wielkopolskim, w powiecie kolskim, w gminie Chodów.
Linki zewnętrzne.
W latach 1975–1998 miejscowość administracyjnie należała do województwa konińskiego.

</doc>
<doc id="351046" url="https://pl.wikipedia.org/wiki?curid=351046" title="Bożanka">
Bożanka

Bożanka (kaszb. "Bòżanka", dawniej: niem. "Friedrichshuld") – wieś w Polsce położona w województwie pomorskim, w powiecie bytowskim, w gminie Trzebielino.
Miejscowość jest siedzibą sołectwa 'Bożanka, w którego skład wchodzą również Broczyna, Czarnkowo, Dretyniec, Grądki Dolne i Popielewo.
W latach 1975–1998 miejscowość administracyjnie należała do województwa słupskiego.

</doc>
<doc id="351047" url="https://pl.wikipedia.org/wiki?curid=351047" title="Bożanów">
Bożanów

Bożanów (niem. "Eckersdorf") – wieś w Polsce położona w województwie dolnośląskim, w powiecie świdnickim, w gminie Żarów. W latach 1975–1998 miejscowość administracyjnie należała do województwa wałbrzyskiego.
Nazwy.
"Eckehardesdorf" (1307 r.), "Ekardi villa" (1308 r.), "Eckehardi villa" (1318 r.), "Eckirsdorf" (1356 r.), "Eckersdorff" (1543, 1564), "Eckersdorf" (1479, 1550, 1594, 1658).
Początki wsi.
Niemiecka nazwa wsi sugeruje, że jej założycielem-zasadźcą był Ekard. L. Radler identyfikuje go z rycerzem o tym imieniu pojawiającym się w dokumentach z 1274 i 1285 r. W 1285 r. jako "Ekkehard z Wierzbnej" co świadczy o jego bliskich związkach z rodem Wierzbnów, którego albo był członkiem (z urodzenia lub adopcji), albo też rycerzem służebnym Andrzeja z Wierzbnej. T. Jurek uważa, że Ekhard był burgrabią w Wierzbnej. Bożanów powstał na ziemiach sąsiadujących z główną siedzibą rodu, można więc domniemywać, że należał do Wierzbnów. Ekard jeżeli nie był członkiem rodu, to mógł otrzymać od Andrzeja jako lenno dziedziczne sołectwo lub całą wieś w nagrodę za wierną służbę.
Właściciele wsi.
W drugiej połowie XIV w. właścicielami części Bożanowa, Pankowa i Wierzbnej byli panowie von Rohnau (Ronau, Ronaw). W sierpniu 1373 r., jeden z nich, Hentschil piszący się z Pankowa żonie Małgorzacie całość swych dóbr pankowskich i bożanowskich zapisał jako dożywocie. W 1385 r. współwłaścicielami Bożanowa byli Konrad von Rohnau z Pankowa oraz spadkobiercy Hansa von Seidlitz z Siedlimowic: wdowa Anna i syn Heinrich. Konrad sprzedał w tym roku Hansowi i Alexandrowi Hanemann prawo poboru w Bożanowie czynszu pieniężnego (3 i 1/2 grzywny) i w naturze (6 korcy zboża i 1 funt pieprzu). Natomiast Anna i Heinrich von Seidlitz odstąpili za 30 grzywien czynsz roczny w wysokości 3 grzywien z dóbr bożanowskich Konradowi von Watzenrode. Kolejnym znanym właścicielem Bożanowa był Hans von Kalkreuth z Pastuchowa wymieniony w dokumencie z 1458 r. Przynajmniej od końca XV w. do połowy XVI w. wsią władali panowie von Bock z Pankowa: Christoph, a następnie Wolfgang (wymieniony w 1549 r.). W 1503 r. pierwszy z nich wiódł spór z opatem klasztoru cystersów w Krzeszowie o 4 "sztuki" pola w Bożanowie. Nie można wykluczyć, że Christoph i jego spadkobiercy byli właścicielami tylko części wsi z prawami sądowymi i przywilejem na prowadzenie karczmy. W 1549 r. Wolfgang von Bock zu Haeslicht odstąpił Bożanów Sigmundowi von Seidlitz ze Śmiałowic, największemu właścicielowi ziemskiemu w weichbildzie świdnickim w połowie XVI w. Przed 1579 r. dobra bożanowskie odziedziczył Daniel von Seidlitz ze Śmiałowic, który władał nimi jeszcze w 1596 r. Kolejnymi ich właścicielami byli Georg i Peter von Seidlitz, którzy w 1610 r. pożyczyli na rok od Kaspra Müllera 2000 talarów pod zastaw Bożanowa. W drugiej połowie XVI w. kilka gospodarstw było własnością innych osób. Właścicielem przynajmniej dwóch gospodarstw zagrodniczych zakupionych w 1543 i 1564 r. był Dominik Malditz zwany Rothlach. W 1564 r. jedno gospodarstwo zagrodnicze nabył Simon Hornewaldt, który w 1593 r. pisał się z "Eckersdorf und Nothen Virben". Przed 1618 r. Bożanów odkupił od Seidlitzów Melchior von Redern z Kłonicy i władał niemal całkowicie zniszczoną w trakcie wojny trzydziestoletniej wsią jeszcze w 1648 r. Następnie przez kilka lat dobra bożanowskie należały do Antoniusa Tanner von Löwenthal (około 1652 r. - przed 1658 r.). W 1658 r. Bożanów wciąż był zrujnowany i niezamieszkany – nazywano go "wüste Eckersdorf". Kolejnych właścicieli nie było stać ani na odbudowę wsi, ani na uiszczanie należnych państwu podatków oraz świadczeń kościelnych. Zaległości wobec państwa osiągnęły w 1658 r. kwotę 300 talarów. Doprowadziło to do przejęcia Bożanowa przez aparat fiskalny i wystawienia go na sprzedaż. Wartość wsi Izba Rozrachunkowa oszacowała na 771 talarów. Bożanowem zainteresował się klasztor cystersów w Krzeszowie, który po długich negocjacjach uzyskał w 1658 r. zgodę władz cesarskich na jego zakup. Zapłacił za dobra bożanowskie 1071 talarów płatnych w 3 ratach do 1661 r. Klasztor w Krzeszowie był właścicielem Bożanowa do 1810 r.
Cystersi szybko odbudowali zniszczoną wieś. Zmienili przy tej okazji dotychczasowy podział ziemi tworząc w Bożanowie folwark. Od 1683 r. dobra podlegały pod przeorat w Wierzbnej. W 1685 r. cesarz Leopold I nałożył jednorazowy podatek na dobra nabyte przez instytucje kościelne w ciągu ostatnich 60 lat. Klasztor krzeszowski musiał uiścić 1596 florenów za Bożanów oraz zakupione w trzeciej ćwierci XVII w. Kruków i Zastruże. W 1698 r. cystersi wykupili anulowane rozporządzeniem cesarskim z 1650 r. przywileje warzenia piwa i produkcji słodu. W przypadku Bożanowa kosztowało ich to 900 florenów. W roku 1720 kolejnych 25 florenów zapłacili za prawo wolnej sprzedaży soli. Polityka gospodarcza cystersów przyniosły wymierne rezultaty w postaci wzrostu wartości wsi. W 1765 r. pruskie władze fiskalne oceniły ją na 5247 talarów. Po włączeniu Śląska do państwa pruskiego wzrosły świadczenia podatkowe. O ile w 1722 r. cystersi uiszczali z Bożanowa 226, to w już 1748 r. 326, a w 1756 r. 340 talarów. W trakcie wojny siedmioletniej (1756-1763) świadczenia państwowe jeszcze bardziej wzrosły, a po jej zakończeniu władze pruskie zastosowały wobec instytucji kościelnych represyjną, 50% stawkę podatkową.
Oblicze wsi i jej mieszkańcy.
Wielkość wsi w chwili powstania przybliżają dokumenty z lat 1308-1318, w których Bożanów wymieniono wśród miejscowości opłacających dziesięcinę proboszczowi z Wierzbnej. Mieszkańcy Bożanowa uiszczali ją ze wszystkich zagospodarowanych gruntów, których obszar wynosił 16 łanów. L. Radler porównując to z powierzchnią gruntów bożanowskich w drugiej połowie XIX w., zakwalifikował łany jako flamandzkie. Podjął także próbę odtworzenia podziału ziemi w XIV w.: 3 łany przydzielono dziedzicznemu sołectwu, a 13 zostało rozdzielonych między chłopów. Gospodarstwa kmiece miały prawdopodobne powierzchnie większą ni 1 łan, czyli było ich mniej niż 13. Do sołectwa przypisane były niższe prawa sądownicze, karczma oraz przywilej produkcji i sprzedaży piwa. Jak sądzi Radler z tego ostatniego przywileju korzystano tylko częściowo, gdyż warzenie piwa było w tak małej wsi nieopłacalne. Uważał natomiast za pewne istnienie od średniowiecza w Bożanowie karczmy. Jednak pierwsze wzmianki źródłowe o niej pochodzą dopiero z lat 20. XVIII w. W 1441 r. w Bożanowie mieszkało 8 kmieci. Byli oni w ograniczonym stopniu współwłaścicielami ziemi, którą posiadali w dziedzicznej dzierżawie z prawem dokonywania transakcji kupna-sprzedaży. Zachowało się kilka wzmianek o sprzedaży ziemi przez chłopów bożanowskich. W 1434 r. sołtys Bożanowa Nickel Aust odstąpił część folwarku wierzbneńskiego opatowi klasztoru krzeszowskiego. W 1458 r. Anton Varster sprzedał 7-8 morgów ziemi karczmarzowi z Wierzbnej. Kmiecy charakter wsi uległ z czasem zmianie. W 1549 r. mieszkali we wsi zagrodnicy. Nie było natomiast folwarku i całość dochodów właściciela wsi stanowiły czynsze płacone przez ludność chłopską oraz hodowla ryb. W połowie XVI w. z niewielkiego stawu uzyskiwano 8 kop ryb rocznie. Wartość dóbr szacowano w 1550 r. na 288, w 1594 r. na 300 florenów, a w 1621 r. na 1654 talarów. Według opisu z 1648 r. przedstawiającego podział gruntów (ale teoretyczny, gdyż Bożanów był w tym czasie wyludniony) we wsi było 11 działów. Siedem kmiecych - trzy dwułanowe i cztery półtorałanowe, oraz cztery zagrodnicze - trzy półłanowe i jedno 1/8 łanowe. Do 16 łanów brakuje 2 i 3/8 łana - sołectwo, które prawdopodobnie należało do pana wsi. Cystersi przystępując do odbudowy Bożanowa po jego przejęciu w 1658 r. skorygowali podział ziemi. Wydzielili działkę o nieznanej wielkości, może dawne sołectwo, którą przyłączyli do folwarku wierzbneńskiego. Pozostałą ziemie rozdzielili pomiędzy chłopów, których wspomogli w odbudowie budynków mieszkalnych i gospodarczych, a także wyposażyli w inwentarz żywy i sprzęt. Osadnicy musieli być katolikami. Ustalono nową wysokość renty feudalnej: pieniężnej, w naturze (tusze świńskie, żyto, owies, pakuły lub przędza lniana) oraz odrobkowej. Rocznie chłopi bożanowscy płacili klasztorowi 30 talarów, 16 groszy i 3 halerze czynszu; dostarczali po 1 małdracie i 2 garncach żyta oraz owsa, a także po 9 półtusz świńskich i kur. Cystersi posiadali pełną władzę sądowniczą na poddanymi. Od 1683 r. sprawował ją przeorat wierzbneński. W 1722 r. w Bożanowie było 7 gospodarstw kmiecych i 5 zagrodniczych. Liczba działów kmiecych nie uległa zmianie w drugiej połowie XVIII w. Przybyło natomiast zagrodników i komorników: około 1765 r. 10 i 2 (w tym 1 rzemieślnik), a w 1785 r. po 7. Część z nich mogło jednak tylko mieszkać w Bożanowie, a działki zagrodnicze mieć wydzielone z gruntów folwarku wierzbneńskiego.
W uprawie roli obowiązywała trójpolówka. Wszystkich chłopów obowiązywał przymus polowy, czyli obowiązek obsiewania graniczących pól tymi samymi zbożami. Wszystkie grunty orne podzielone były na trzy kompleksy, na zmianę ugorujące lub obsiewane zbożem jarym i ozimym. W uprawach zbożowych największy udział miały żyto i owies, a to przesądzało o niskich plonach. Zwierzęta hodowano na własne potrzeby. Po przejęciu Bożanowa przez cystersów dużego znaczenia nabrała uprawa lnu, mieszkańcy wsi zobowiązani byli dostarczać w ramach renty feudalnej pakuły (kmiecie i zagrodnicy) lub przędzę lnianą (komornicy). Wzrosło znaczenie hodowli, przede wszystkim owiec. Zachowały się dane o stanie hodowli zwierzęcej w 1722 r.: 325 owiec, 31 świń, 62 kozy i 40 kur. Spore znaczenie miała gospodarka rybna. W XVI w. uzyskiwano z niej rocznie 8 kop ryb. W latach 20. XVIII w. były w Bożanowie 2 stawy, w których odławiano 5 kop karpi rocznie. W karczmie sprzedawano w latach 20. XVIII w. 70-80 beczek piwa z browaru klasztornego w Wierzbnej. Nie posiadała uprawnień gorzelniczych, a jej dzierżawcą był w 1726 r. Abraham Lensch. Okres wojen był szczególnie uciążliwy dla mieszkańców wsi, gdyż oprócz płacenia wyższych podatków, pociągani byli też do innych świadczeń, takich jak utrzymywanie przemaszerowujących oraz zimujących wojsk własnych i nieprzyjacielskich, a także kontrybucje. W trakcie wojny trzydziestoletniej wieś została niemal doszczętnie zniszczona i wyludniona, a to za sprawą rozbojów żołnierskich i epidemii nękających kilkakrotnie Księstwo Świdnickie. W okresie wojny siedmioletniej w Bożanowie kwaterowały i zaopatrywały się wojska prowadzące działania zbrojne pod Świdnicą (czterokrotnie obleganej). Zachowały się informacje dotyczące losów Bożanowa w trakcie wojen napoleońskich. W latach 1807-1808 we wsi kwaterowały oddziały napoleońskie, kilkakrotnie nakładając na mieszkańców wsi kontrybucje. Administrator kompleksu wierzbneńskiego donosił w tych latach opatowi krzeszowskiemu o całkowitym wyniszczeniu podległych mu dóbr. W 1813 r. mieszkańcy Bożanowa dostarczali do Legnicy i Świdnicy prowiant dla wojsk koalicji antynapoleońskiej, a latem tego roku w czasie obowiązywania pielaszkowickiego układu o zawieszeniu broni we wsi stacjonowały oddziały rosyjskie.
Właściciele dóbr na prawie rycerskim.
W 1811 r. zsekularyzowane majątki kościelne Bożanów, Kalno i Wierzbną nabył od skarbu państwa August Friedrich von der Goltz. Około 1830 r. chłopi bożanowscy wykupili gospodarstwa oraz zniesienie świadczeń feudalnych. W ich posiadaniu znalazło się większość gruntów - 255 ha. Obszar wydzielonych dóbr na prawie rycerskich wynosił 70 ha, a włączone zostały do majątku wierzbneńskiego. W tej sytuacji w latach 50. XIX w. nie wydzielono w Bożanowie okręgu dominialnego. Kolejnymi właścicielami dóbr wierzbneńsko-bożanowskich byli:
Gmina wiejska.
Większość ziemi należącej do gminy wiejskiej stanowiły grunty orne - około 212 ha, łąki zajmowały 35 ha. Od drugiej połowy XIX w. dużego znaczenia nabrała uprawa ziemniaków i buraków cukrowych. Odbiorcami tych ostatnich były cukrownie w Pastuchowie i Pszennie. Chów owiec i kóz zaniknął w pierwszej połowie XIX w. Popularna stała się hodowla bydła ras szlachetnych. W 1939 r. było w Bożanowie 6 dużych gospodarstw chłopskich o powierzchni powyżej 14 ha oraz 8 średnich. Najzamożniejszym gospodarzami byli od chwili uwłaszczenia członkowie rodziny Klose. W 1939 r. Alfred Klose był właścicielem zmechanizowanej gorzelni o zdolności produkcyjnej 23 tys. litrów spirytusu rocznie; 58,5 ha gospodarstwa rolnego specjalizującego się w uprawie buraków, ziemniaków i hodowli bydła rasy fryzyjskiej, a także gospody w Kalnie-Wostówce. Do rodziny Klose należało także drugie co do wielkości gospodarstwo rolnicze w Bożanowie o powierzchni 31 ha.
Kopalnia Torfu.
W XIX w. na granicy Kalna i Bożanowa wydobywano torf używany do ogrzewania domów, jako nawóz i ściółka w hodowli. W 1841 r. pozyskano 1200 kop cegieł torfowych. W drugiej połowie XIX w. wyczerpały się zasoby tego surowca.
Handel i usługi.
Do początków XIX w. przestała istnieć stara karczma. Przez cały XIX w. działała we wsi niewielka gorzelnia oraz lokal gastronomiczny, nazywany zapewne ze względu na niską jakość usług szynkiem (kantyną). W 1904 r. młynarz z Mrowiny Alfred Gerstmann zakupił w Kalnie 2 morgi ziemi i wybudował przy rozwidleniu dróg do Piotrowic oraz Żarowa gospodę "Zum Feldschloss". Wykupił dla niej pełną koncesję wraz z prawem produkcji i wyszynku wódki. W 1939 r. mieszkało w Bożanowie 4 rzemieślników: szewc, kowal, murarz i malarz porcelany. Część mieszkańców zatrudnionych było w okolicznych ośrodkach przemysłowych, przede wszystkim w Żarowie.
Zabudowa i ludność.
Bożanów był niewielką wsią. Liczba domów mieszkalnych - przed 1830: 24, w 1895: 26, a w 1907: 27. Liczba mieszkańców - 1785: 125; 1830: 150; 1845: 175; 1895: 222; 1905: 243; 1925: 229; 1928: 199; 1939: 190.
Od chwili zakupienia Bożanowa przez cystersów do sekularyzacji dóbr kościelnych w 1810 r. we wsi mogli mieszkać tylko katolicy. Pierwsi ewangelicy osiedlili się w Bożanowie w drugiej połowie XIX w. i aż do 1945 r. było ich dużo mniej niż katolików. Wieś zamieszkiwało w 1885 r. 19, a w 1925 i 1928 r. 46 protestantów.
Szkoła.
Do pierwszej połowy XIX w. dzieci z Bożanowa uczęszczały do szkoły w Wierzbnej. W 1838 r. utworzono we wsi szkołę. Lekcje prowadzone przez nauczyciela z Kalna odbywały się w izbie wynajętej w jednej z chałup chłopskich. Dopiero w 1894 r. wybudowano przy drodze do Kalna skromny budynek szkolny i zatrudniono „własnego” nauczyciela. W szkole bożanowskiej uczyło się w 1885 r. 55, a w 1929 r. 18 dzieci. Na początku lat 30. szkoła została zlikwidowana.
Pierwsze lata powojenne.
Zabudowa Bożanowa nie ucierpiała w trakcie działań wojennych zimą-wiosną 1945 r. (tylko 2 uszkodzone budynki). Po zakończeniu wojny do wsi powróciło część jej dawnych mieszkańców. Jesienią 1945 r. mieszkało w Bożanowie 106, zimą-latem 1946 r. 105 - 122, a według obliczeń miejscowego sołtysa tylko 88 Niemców. Większość wysiedlono 27 VII 1946 r. Po przemaszerowaniu do Świdnicy-Kraszowic 4 dni spędzili punkcie zborczym w oczekiwaniu na transport. W końcu kolej podstawiła skład, który 31 VII wyruszył do Węglińca. Następnie Niemców bożanowskich przewieziono do brytyjskiej strefy okupacyjne. Większość osiedliła się w Oldenburgu. Ostatnich mieszkańców Bożanowa narodowości niemieckiej wysiedlono 6 X 1946 r. Polacy zaczęli się osiedlać w Bożanowie w lipcu 1945 r. Jako pierwszy przybył 7 VII Franciszek Cichoń, późniejszy wieloletni sołtys wsi. Kolejne polskie rodziny osiedliły się we wsi 10 i 20 VII. W dniu 31 VIII mieszkało w Bożanowie już 39 Polaków i nie uległo to zmianie do końca 1945 r. Osadnicy ci pochodzili z powiatów Bochnia, Wadowice i Olkusz. W porównaniu z innymi wsiami w miarę przyzwoicie prezentował się stan inwentarza żywego - w listopadzie 1945 r. 8 koni, 12 sztuk bydła, 10 jagniąt. W 1946 r. osiedlali się we wsi zarówno przesiedleńcy z Polski centralnej, jak i z terenów wschodnich - głównie z powiatu samborskiego. Do końca 1946 r. wszystkie gospodarstwa rolnicze zostały obsadzone przez Polaków.
Polska nazwa wsi.
Niemiecka nazwa wsi utrzymała się oficjalnie do początków 1946 r. W grudniu 1945 r. władze gminne proponowały nazwać ją "Dołoszyce", ale władze wyższego szczebla zdecydowały się na "Rogowo". W 1948 r. zmieniono nazwę na "Bożanów".
Liczba mieszkańców.
Po zakończeniu II wojny światowej: I 1948 r. 119; X 1948 r. 175; IV 1949 r. 146; 1970 r. 160; 1985 r. 147; 1989 r. 149; 1992 r. 14l; 2004 r. 118.
Stosunki własnościowe w rolnictwie.
Gospodarstwa państwowe nie użytkowały ziemi w granicach wsi Bożanów. Jeżeli chodzi o gospodarstwa uspołecznione to od 1950 do 1957 r. istniała spółdzielnia produkcyjna pod nazwą „Nadzieja”. Przed 1960 r. powstało Kółko Rolnicze, połączone przed 1968 r. z kalneńskim. Gospodarstw chłopskich było w 1949 r. 22, w tym 5 o powierzchni mniejszej niż 2 ha, 14 o średniej wielkości 5-10 ha i 3 duże o powierzchni 10-15 ha. W latach 80. do rolników indywidualnych należało 187,32 ha, w tym 164,6 ha gruntów ornych. Liczba gospodarstw 31; w tym 19 (1988) poniżej 5 ha i 12 powyżej 7 ha.
Infrastruktura techniczno-komunalna.
W 1969 r. założono oświetlenie uliczne. W 1974 r. wybudowano krytą kanalizację ściekowo-burzową oraz zmodernizowaną przebiegający przez wieś odcinek drogi Świdnica-Żarów, kładąc nawierzchnie bitumiczną. W latach 1998-2000 jezdnie poszerzono i położono wzdłuż niej chodnik. W latach 80. XX wieku podłączono wieś do wodociągu gminnego.
Placówki oświatowo-kulturalne.
Od końca 1957 r. do połowy lat 70. działał we wsi punkt filialny szkoły w Kalnie. Punkt biblioteczny istniał tylko w pierwszej połowie lat 60. XX wieku. Świetlica powstała do wiosny 1949 r. i działała jeszcze w latach 80. XX wieku.
Sport.
W latach 70. XX wieku krótko istniała we wsi drużyna piłkarska zrzeszona w LZS.

</doc>
<doc id="351048" url="https://pl.wikipedia.org/wiki?curid=351048" title="Bożatki">
Bożatki

Bożatki – wieś w Polsce położona w województwie wielkopolskim, w powiecie konińskim, w gminie Rzgów.

</doc>
<doc id="351049" url="https://pl.wikipedia.org/wiki?curid=351049" title="Boża Wólka">
Boża Wólka

Boża Wólka (dawniej niem. "Bosembwolka", 1938–1945 "Dreißighuben")) – wieś w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 administracyjnie należała do województwa olsztyńskiego.
Wieś leży nad Jeziorem Boskim (inna nazwa to Jezioro Łąkowe).
Historia.
Wieś wzmiankowana w XV w., ale prawdopodobnie istniała już wcześniej jako wieś lenna (służebna). W 1467 r. tutejszy lennik krzyżacki sprzedał swoich 7,5 łana Erazmowi Konopackiernu (Compaschke). Powstał tu folwark szlachecki, należący do majątku ziemskiego w Bożem. Przy folwarku powstała wieś pańszczyźniana. Folwark wraz z wsią, obejmujących łącznie 30 włók należał do kolejnych właścicieli: Schlubhutów, Komorowskich, Suchodolskich, Rogala-Biebersteinów.
W 1785 r. Boża Wólka, łącznie z należąca do niej gajówką, liczyła 11 dymów (domów). Ww 1815 r. było tu 72 mieszkańców, w 1838 r. – 98 mieszkańców i 5 domów. W 1897 r. przekazano do użytku przystanek kolei wąskotorowej Mrągowo-Kętrzyn, zlokalizowany tuż za wsią, od strony północno-wschodniej. Po pierwszej wojnie światowej założono we wsi szkołę. W 1920 r. majątek ziemski rozparcelowana na gospodarstwa chłopskie. W 1935 r. do tutejszej szkoły uczęszczało 34 dzieci (wraz z dziećmi z Witomina). W 1937 r. w Bożej Wólce, określanej jako "wieś i wybudowanie" mieszkały 174 osoby. W 1938 r., w ramach akcji germanizacyjnej ówczesne władze niemieckie zmieniły urzędową nazwę wsi z "Bosembwolka" na "Dreißighuben".
W 1973 r. do sołectwa Boża Wólka należała także osada Witomin.

</doc>
<doc id="351050" url="https://pl.wikipedia.org/wiki?curid=351050" title="Bożejewiczki">
Bożejewiczki

Bożejewiczki – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1950–1998 miejscowość należała do województwa bydgoskiego, wcześniej – do województwa poznańskiego. Według Narodowego Spisu Powszechnego (III 2011 r.) liczyła 539 mieszkańców. Jest trzecią co do wielkości miejscowością gminy Żnin.
Historia.
Historia wsi sięga swymi początkami XIX wieku. Bożejewiczki były majątkiem liczącym około 323 hektarów, obszaru składającego się z 292 hektarów ziemi ornej, 23 hektarów łąk. Roczny dochód z ziemi wynosił 4091 marek i w XIX wieku były własnością rodziny Romualda i Rozalii Zaleskich. Do Romualda Zaleskiego należał także majątek w sąsiednich Bożejewicach, który wynosił 585 hektarów z czego 490 hektarów stanowiły grunty orne, 18 hektarów łąki, 2 hektary las i 38 hektarów wody. Dochód z ziemi wynosił 5760 marek. 
W 1907 roku Bożejewiczki były własnością Stanisława Trzebińskiego. Obszar majątku wynosił 324 hektary, z czego 290 hektarów stanowiła ziemia orna, 24 hektary to łąki oraz 10 hektarów to nieużytki i wody. Około 1920 po śmierci Władysławy Zaleskiej - von Thun majątek kupiony został przez Michała Boguszewicza. W 1926 roku majątek liczył 323 hektary. Michał Boguszewicz pozostał właścicielem majątku aż do roku wybuchu II wojny światowej, czyli roku 1939. Zgodnie ze spisem Wielkopolskiego Związku Ziemian był członkiem w kole Żnin–Szubin. W okresie okupacji niemieckiej w latach 1940-1944 majątek przejęli Niemcy, a w dworku zamieszkiwał hrabia Arved Freiherr von Taube, który był między innymi założycielem Hitlerjugend w Estonii. Po reformie rolnej w 1946r., córki Boguszewicza zostały wysiedlone, a majątek zaczął funkcjonować jako Państwowe Gospodarstwo Rolne. Dworek pochodzi z początków XX wieku. Obecnie jest własnością gminy Żnin. Obok dworku znajdował się pochodzący z XIX wieku park, dzisiaj częściowo zabudowany. 
Współczesność.
Przy drodze prowadzącej przez wieś stoją trzy długie budynki, niegdyś przeznaczone dla robotników pracujących w majątku, czyli tak zwane "czworaki". Starsza część wsi podzielona jest na ulice Rolną, Cerekwicką, Dębową i Okrężną. Natomiast bliżej Żnina znajduje się znacznie młodsza część, nazywana potocznie przez mieszkańców "osiedlem". Znajduje się na gruntach podzielonych na działki i należących niegdyś do majątku, potem gminy Żnin oraz rodziny Tylki. Budynki wznoszone są tutaj do dnia dzisiejszego od niedawna, bo od 1960 roku. W tej części wsi znajdują się ulice Żnińska, Wierzbowa i Zjazdowa. Przez wieś przepływa struga Karkoszka, która jest dopływem Gąsawki i wyznaczała niegdyś granicę pomiędzy Żninem a Bożejewiczkami. 
We wsi znajduje się miasteczko kowbojskie "Silverado City", z fortem z wojny secesyjnej, więzieniem, biurem szeryfa, chatą trapera i kowala oraz strzelnicą. 

</doc>
<doc id="351052" url="https://pl.wikipedia.org/wiki?curid=351052" title="Bożejewko">
Bożejewko

Bożejewko (niem. "Hammergut") – kolonia w Polsce położona w województwie zachodniopomorskim, w powiecie choszczeńskim, w gminie Bierzwnik. W latach 1975–1998 miejscowość administracyjnie należała do województwa gorzowskiego. W roku 2007 kolonia liczyła 3 mieszkańców. Miejscowość wchodzi w skład sołectwa Górzno. Najbardziej na zachód położona miejscowość gminy. 
Geografia.
Kolonia leży ok. 1,5 km na północny wschód od Górzna, nad jeziorami Młotkowo i Stobińskie, na Pojezierzu Dobiegniewskim.

</doc>
<doc id="351053" url="https://pl.wikipedia.org/wiki?curid=351053" title="Bożejowice">
Bożejowice

Bożejowice (niem. "Eckersdorf") – wieś w Polsce, w województwie dolnośląskim, w powiecie bolesławieckim, w gminie Bolesławiec, na Pogórzu Kaczawskim w Sudetach.
W latach 1975–1998 miejscowość należała administracyjnie do województwa jeleniogórskiego.
Nazwa.
15 października 1947 r. ustalono urzędową polską nazwę miejscowości – Bożejowice, określając drugi przypadek jako Bożejowic, a przymiotnik – bożejowicki.
Historia.
Dawna osada górnicza założona w XII lub na początku XIII w. Wielu gwarków z Bożejowic poległo w 1241 roku podczas bitwy pod Legnicą. Ślady prac górniczych są zauważalne do czasów współczesnych w pobliskim lesie. W późniejszych wiekach wieś stanowiła własność miasta Bolesławiec.
We wsi kościół parafialny pw. Matki Bożej Częstochowskiej, budynek jest dawną salą taneczną z XIX w. W pobliskim lesie głaz "Kamień rozbójników" o obwodzie 5,5 m.

</doc>
<doc id="351054" url="https://pl.wikipedia.org/wiki?curid=351054" title="Bożenica">
Bożenica

Bożenica – wieś w Polsce położona w województwie podlaskim, w powiecie łomżyńskim, w gminie Łomża.
Wierni kościoła rzymskokatolickiego należą do parafii św. Jadwigi Śląskiej w Nowych Kupiskach.
Historia.
W latach 1921 – 1939 wieś leżała w województwie białostockim, w powiecie łomżyńskim, w gminie Kupiski.
Według Powszechnego Spisu Ludności z 1921 roku wieś zamieszkiwało 113 osób w 17 budynkach mieszkalnych. Miejscowość należała do parafii rzymskokatolickiej w Łomży. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="351055" url="https://pl.wikipedia.org/wiki?curid=351055" title="Bożenkowo">
Bożenkowo

Bożenkowo (za czasów II RP: "Borzenkowo") – wieś w Polsce, położona w województwie kujawsko-pomorskim, w powiecie bydgoskim, w gminie Osielsko.
Podział administracyjny.
W latach 1975–1998 miejscowość administracyjnie należała do województwa bydgoskiego. Bożenkowo obejmuje teren dawnych wsi Bożenkowo (niem. "Hammersmühle"), Łącznica (niem. "Blumwiese") – dziś Bożenkowo; Młyńsk, Ostrowo, Woliniec (niem. "Wahlberg") – Bożenkowo II oraz Bożenkowo – Zdroje w południowej części sołectwa.
Demografia.
Według danych Urzędu Gminy Osielsko (XII 2015 r.) miejscowość liczyła 435 mieszkańców.
Ogrody działkowe.
W Bożenkowie znajduje się wiele ogrodów działkowych: Rodzinny Ogród Działkowy (dawniej POD – Pracowniczy Ogród Działkowy) Energetyk, Zacisze, Wrzos, Budowlani, Wiarus, Nad Strugą, Befana – łącznie kilka tysięcy ogródków. W miejscowości Bożenkowo mieści się jednostka wojskowa, na której znajduje się pompownia paliw. Jednostka jest praktycznie nieczynna. Pomiędzy Bożenkowem a Tryszczynem mieści się stopień wodny Tryszczyn-Elektrownia.
Pomoc społeczna.
W Bożenkowie-Zdrojach na początku lat 90. XX wieku powstał Dom pomocy społecznej, w którym przebywa przeciętnie około 60 pensjonariuszy.
Drogi i turystyka.
Znajdujący się tu most na Brdzie powstał w 1987 roku (zastępując most drewniany). Obecne drogi zbudowane zostały przez wojsko, pod istniejącą masą bitumiczną kryje się bruk (Maksymilianowo-Bożenkowo-Janowo). Przez Bożenkowo przebiega droga wojewódzka nr 244 jak również szlaki turystyczne:
Elektrownia wodna.
W Bożenkowie istniały kiedyś 2 młyny wodne. Przy jednym z nich, który uległ spaleniu utworzono małą elektrownię wodną tzw. MEW. 

</doc>
<doc id="351056" url="https://pl.wikipedia.org/wiki?curid=351056" title="Bożeń">
Bożeń

Bożeń – wieś w Polsce w województwie dolnośląskim, powiecie wołowskim, gminie Wołów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
Wieś jest położona w dolinie Praodry, w obniżeniu Wołowa, nad rzeką Jezierzycą.
Historia.
Pierwsze wzmianki o miejscowości sięgają epoki brązu tj. lat 900-700 p.n.e. Osada należała do państwa Mieszka I. W XIV wieku Bożeń trafił pod władanie króla czeskiego – Jana Luksemburskiego. Niemcy nazywali miejscowość "Buschen", jednak w 1483 r. w dokumentach wymieniana jest jako "Boschenn".
We wsi powstał młyn, wiatrak, rozkwitało rolnictwo. Mieszkańcy wolny czas spędzali w karczmie. W 1841 r. we wsi zorganizowano szkołę ewangelicką i zatrudniono nauczyciela. Około 1910 roku oddano w użytkowanie nowy budynek szkoły. W 1889 r. ukończono budowę drogi łączącą Wołów i Wińsko.
Okres powojenny.
Po II wojnie światowej miejscowość pod zmienioną nazwą Bożeń zaludnili Polacy. Podczas rządów komunistycznych powstał tu PGR specjalizujący się w hodowli bydła. Znacznie przyczynił się on do rozbudowy wsi, powstało 18 bloków mieszkalnych dla osób zatrudnionych w tutejszym zakładzie rolnym. Po roku 1995 zakład został wydzierżawiony prywatnej firmie zajmującej się produkcją mleka i produkcją roślinną.
Krótki opis.
We wsi znajduje się kościół pod wezwaniem świętego Józefa Oblubieńca Najświętszej Marii Panny, należący do parafii w Moczydlnicy Klasztornej, świetlica wiejska oraz sklep. Od roku 2005 odbywa się tu coroczny festyn, organizowany przez Wołowski Ośrodek Kultury.
Demografia.
W roku 1925 wieś zamieszkiwało 236 osób, z tego 222 ewangelików i 14 katolików. W 1939 r. cała wieś liczyła 210 osób. Według Narodowego Spisu Powszechnego (III 2011 r.) posiadała 406 mieszkańców. Jest szóstą co do wielkości miejscowością gminy Wołów.

</doc>
<doc id="351058" url="https://pl.wikipedia.org/wiki?curid=351058" title="Bożepole Królewskie">
Bożepole Królewskie

Bożepole Królewskie (do 2009 "Boże Pole Królewskie") – wieś kociewska w Polsce, położona w województwie pomorskim, w powiecie starogardzkim, w gminie Skarszewy.
W latach 1975–1998 miejscowość administracyjnie należała do województwa gdańskiego.

</doc>
<doc id="351059" url="https://pl.wikipedia.org/wiki?curid=351059" title="Bożepole Małe">
Bożepole Małe

Bożepole Małe (kaszb. "Môłé Bòżépòlé" lub "Bòżépòle Môłé") – osada w Polsce położona w województwie pomorskim, w powiecie wejherowskim, w gminie Łęczyce nad Łebą. Kolejowy ruch pasażerski obsługiwany jest przez Szybką Kolej Miejską w Trójmieście.
Według danych na dzień 23 października 2019 roku wieś zamieszkuje 503 mieszkańców na powierzchni 11,44 km2.
Ok. 1 km na południowy zachód znajduje się wzgórze Kruszewie.
Historia.
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino. Po zniesieniu gmin i pozostawienie w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego. W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
11 lipca 2017 roku w Bożympolu Małym funkcjonariusze Centralnego Biura Śledczego Policji zlikwidowali znajdujące się w hali na terenie dawnego Państwowego Gospodarstwa Rolnego (PGR) laboratorium produkujące tzw. dopalacze (klefedron), według mediów jedno z największych w Europie. Ze względu na ryzyko skażenia wody chemikaliami zamknięto jej ujęcie znajdujące się w pobliżu, tym samym pozbawiając wody mieszkańców dwóch miejscowości.
Zabytki.
Według rejestru zabytków NID na listę zabytków wpisany jest pałac, k. XVIII, nr rej.: A-804 z 21.12.1973.

</doc>
<doc id="351060" url="https://pl.wikipedia.org/wiki?curid=351060" title="Bożepole Szlacheckie">
Bożepole Szlacheckie

Bożepole Szlacheckie (kaszb. "Szlachecké Bòżépòlé") – wieś w Polsce położona w województwie pomorskim, w powiecie kościerskim, w gminie Stara Kiszewa 
Miejscowość na pograniczu kaszubsko-kociewskim położona przy drodze wojewódzkiej nr .
W latach 1975–1998 miejscowość administracyjnie należała do województwa gdańskiego.
Historia.
Bożepole, "niemieckie nazwy Boschpol, Boszpol", w wieku XIX stanowiły wieś i dobra w powiecie kościerskim, najbliższa dla nich stacja pocztowa była wówczas w Starej Kiszewie. W roku 1880 było tu 967 mórg obszaru (575 mórg ziemi ornej, 50 łąk, 306 lasu). W roku 1648 właścicielem był Floryan Pawłowski. W 1880 Zalewski, przed nim Rogowski.

</doc>
<doc id="351061" url="https://pl.wikipedia.org/wiki?curid=351061" title="Bożepole Wielkie">
Bożepole Wielkie

Bożepole Wielkie (kaszb. "Bòżépòle Wiôldżé" lub "Wiôlgié Bòżépòlé", niem. "Groß Boschpol") – wieś w Polsce położona w województwie pomorskim, w powiecie wejherowskim, w gminie Łęczyce.
Wieś kaszubska leżąca nad Łebą (Pradolina Redy-Łeby).
Według danych na dzień 23 października 2019 roku wieś zamieszkuje 1956 mieszkańców na powierzchni 11,70 km2.
W latach 1954-1971 wieś należała i była siedzibą władz gromady Bożepole Wielkie, po jej zniesieniu w gromadzie Łęczyce.
Położenie.
Przez wieś przebiega DK6: Szczecin – Trójmiasto. Wieś położona jest przy linii kolejowej nr 202 Gdańsk – Stargard, ze stacją Bożepole Wielkie. Kolejowy ruch pasażerski obsługiwany jest przez trójmiejską SKM. Wieś znajduje się w odległości 20 km od Wejherowa i 16 km od Lęborka. Na północ od Bożegopola Wielkiego znajdują się połacie leśne Puszczy Wierzchucińskiej.
Historia.
Miejscowość Bożepole Wielkie po raz pierwszy w źródłach pisanych wymieniana jest w 1333; w Luzinie planowano założyć młyn i w opisie lokacji młyna jest napisane "nad rzeczką naprzeciw Bożegopola" (super rivulum contra Bosepole). Kolejne wzmianki miały miejsce w 1356 roku, gdy wymieniana jest w przywilejach lokacyjnych dla wsi Rozłazino. Nazwa Bożepole pochodzi od pierwszego właściciela osady Bożeja lub ma charakter ludowy jak "Gottswalde" - Boży Las. Bożeja można pojmować jako syna kasztelana sławieńskiego, a następnie wojewody gdańskiego Witka. Witek posiadał wieś Brzyno (zachodni brzeg jeziora Żarnowieckiego) i Godętowo przez co miał prawo do połowu ryb na jeziorze. Bożej jako dziedzic też miał takowe prawo o posiadał prawdopodobnie inne ziemie m.in. na terenie dzisiejszego Bożegopola. Do roku 1294 roku terenami tymi władał książę gdańsko-pomorski Mściwoj II, który w tym roku zmarł, po nim władze przejął książę wielkopolski Przemysł II, który wkrótce koronował się na króla Polski i ziemie w 1296 roku stały się Polskie. W 1308 roku ziemie zostały utracone na rzecz Krzyżaków, którzy zostali tam wezwani aby odeprzeć najazd Brandenburczyków.
W XV w. w miejscowości Bożepole działała średniowieczna huta żelaza, zaś rudę żelaza w postaci rudy darniowej pozyskiwano z ówczesnych bagien pradoliny rzeki Łeby. Niedługo później w trakcie wojny trzynastoletniej huta została zniszczona. Po wojnie trzynastoletniej na podstawie sojuszu króla Polskiego z wielkim mistrzem zakonu Pomorze Gdańskie zostało przyłączone do Polski (oprócz ziemi lęborskiej). W rejestrze podatkowym z okręgu lęborskiego z XV wieku nazwa Bożepole jest wśród miejscowości gdzie płaciło się trzy różne podatki, na końcu tej listy po raz pierwszy pojawia się nazwa Chmelnydal (Chmielny Dół) identyfikowana jako dzisiejszy Chmieleniec. 146 lat panowania Krzyżaków na tym terenie nie przyczyniły się do wielkiej germanizacji, widać to po nazwach dziedziców Bożegopola (Eliasz, Gasko (Gąska),Hotschitz, Konisch, Reddizlaf, Staske(Staśko), Sulicke, Tomasz, Woicech) i oprócz Tomasza i Eliasza (pochodzenie biblijne) to są to imiona słowiańskie. Dzięki małej germanizacji tereny te zachowały swoje słowiańskie (kaszubskie) oblicze do końca średniowiecza.
W XV w. w Bożympolu działała także karczma oraz tartak, karczma działała ze względu przesunięcia szlaku z Gdańska do Słupska bardziej na południe (szlak na początku szedł "górą" przez Żarnowiec, Salino i Białogardę omijając bagniste tereny pradoliny rzeki Redy-Łeby) ze względu na powstanie Lęborka.
W wieku XVI rodziną szlachecką najbardziej osadzoną w Bożympolu Wielkim, Małym i Chmieleńcu wydaje się ród Bochenów. Na mapie Księstwa Pomorskiego Lubinusa z 1618 roku widać Bożepole (Bosepoel), Chmieleniec (Smellentz) oraz karczmę Ankerholz znajdująca się na pograniczu ze Strzebielinem. Widać, że Bożepole było zaraz obok granicy z Polską. W 1534 roku tereny te zamieniły się w Prusy Książęce i poszły z nurtem reformacji (Państwo potrzebowało pieniędzy, a Luter w swoich tezach mówił o zabraniu majątków kościelnych) bo potrzebowały pieniędzy na nową najemniczą armię. W 1641 po śmierci ostatniego Gryfity ziemie zostały ponownie przyłączone do Korony, a mieszkańcy zostali zrównani z mieszkańcami Polski. Po potopie szwedzkim król Jan Kazimierz w obawie przed sojuszem szwedzko-pruskim zgodził się na traktaty welawsko-bydgoskie (1657 r.) w których Prusy Książece przestały być lennem Polskim oraz ziemie lęborsko-bydgoskie zostały nadane elektorowi brandenburskiemu Fryderykowi Wilhelmowi I.
Pierwsza kaplica została wzniesiona przed rokiem 1534 ufundowana przez ród Lantoszów mieszkający owego czasu w Bożympolu, kilka razy w roku mszę odprawiał tam ksiądz z Luzina. Bożepole było wtedy podzielone na ród Bochenów i Lantoszów i tradycja przypisuje temu drugiemu (zm. 1658) budowę pierwszej świątyni luterańskiej. W całości kościół ten został wzniesiony dopiero w połowie XVIII w. a konkretnie w 1743 r. Miejscowi katolicy należeli do parafii w Rozłazinie, zaś protestanci do zboru ewangelickiego w Dzięcielcu.
Z Bożegopola i okolic służyli; major Ernest, major Paweł Zygmunt, Bochen Chmmielińscy, rotmistrz Franciszek Albrecht i porucznik Franciszek Jerzy, podporucznik Fryderyk August von Platen ora major Henryk Eggert i kapitan Wedig Jerzy von Woedtke. W wojnach napoleońskich walczyli kolejni przedstawiciele właścicieli Bożegopola von Weiherów m.in. Ernest Karol Ludwik, rotmistrz Eugen Otton i porucznik Karol Henryk Ludwik. Jak widać bożepolskie linie starych kaszubskich rodzin Bochenów i Lantoszów stopniowo były wypierane przez niemiecką szlachtę napływową.
W spisie podatkowym z 1723 roku pisze że w Bożympolu Wielkim siedzieli panowie krokowscy których majątek wynosił 3,5 włóki wraz z chłopami (około 63 ha), jeden folwark jednowłókowy (18 ha), czterech zagrodników, tartak i kuźnię, W Bożympolu Małym gospodarowała wdowa po rotmistrzu Chmielińskim (von Bochen) mająca folwark karczmę i 7 zagrodników. Właściciele Bożegopola często się zmieniali co koniec końców skończyło się przejęciem Bożegopola przez rodzine von Weiher. Szczątki tej rodziny są pod zabytkowym kamieniem gdzie kiedyś stał kościół ewangelicki z 1743 roku (obecnie w skansenie we Wdzydzach Kiszewskich).
W tym samym czasie co kościół powstał okazały pałac mieszczący dziś mieszkania i przedszkole. Na koniec XVIII w. datuje się zaniedbany dziś park z szpalerami grabowymi i stawem z wysepką. Nieco młodsza jest siedziba pańska w Bożympolu Małym wzniesiona przez Fryderyka Augusta von Platena w latach 80. XVIII w. obecnie popadły w ruinę. Natomiast pałac w Chmieleńcu spłonął w 1945 i obecnie istnieje jedynie prawe jego skrzydło.
Miejscowość cały czas rozrastała się w związku z pobliskim traktem Gdańsk – Lębork – Szczecin. Według informacji na 1784 rok funkcjonowały tu: kuźnia, karczma, młyn wodny, zaś miejscowość liczyła 16 domów.
Ważnym czynnikiem rozwoju Bożegopola była budowa linii kolejowej ze Słupska do Gdańska, która została oddana w 1870 r. W czasie jednej ze swoich podróży, cesarz Wilhelm I wysiadł z pociągu w Bożympolu Wielkim i przywitał się z grupą okolicznych właścicieli ziemskich.
I wojna światowa zakończyła potęgę Prus, 11 mln osób wzięło broń, 7 mln poszkodowanych, 1.7 mln zabitych. W Niemczech stawiano pomniki z napisem "za króla/cesarza i ojczyznę." W Bożympolu upamiętniono ich za pomocą drewnianych tablic w miejscowym kościele ewangelickim, tablice te są w kościele we Wdzydzach gdzie wymieniono 31 poległych.
Nagle obok Bożegopola jadąc w stronę Wejherowa zaraz za karczmą była granica z Polską która odzyskała swoje ziemię i Strzebielino było już Polskie. Z tego powodu w Bożympolu Wielkim były dwa domy celne, ogromna stacja kolejowa graniczna, osiedle kolejowe duże schronisko młodzieżowe, świetlicę Hitlerjugend, większa karczma Ankerholz z restauracją hotelem i stacją benzynową. Prawdopodobnie schronisko młodzieżowe było aby dzieci przyjeżdżając z nauczycielami mogły chodzić na pobliskie wzgórza i patrzeć ku granicy i wmawiać jako by ten kawałek polski przerwał ich ziemię.
Ulrich Dorow napisał "Armia Czerwona potrzebowała zaledwie dwa dni; 9 i 10 marca, by za jednym zamachem wynieść z powiatu lęborskiego ponad 600-letnią niemiecką historię"(co jest wielkim uproszczeniem bo pomimo germanizacji wiele osób dalej nie rozumiało niemieckiego, a nazwy zostawały najczęściej słowiańskie). Armia Czerwona parła "wyzwalając" Polskę z okupacji nazistowskiej, czołgi tej armii tratowały kolumny cywilnych uciekinierów, a żołdacy mordowali i palili. Niektórzy tak bali się o swoje życie że uprzedzali fakty i popełniali samobójstwo, taki przypadek zdarzył się w Bożympolu Małym; sołtys Artur Schröder 12 marca wyprowadził całą swoją rodzinę do lasu i kilkoro uciekinierów z Prus Wschodnich (w sumie 11 osób) i popełnili samobójstwo. W Bożympolu Wielkim właściciel tutejszego majątku Eugen von Weiher (ostatni męski potomek tej linii rodu) wyprawił swoją rodzinę na zachód, a sam pozostał w pałacu w Bożympolu Wielkim gdzie został prawdopodobnie zamordowany. Właściciele majątku na Chmieleńcu stracili dwóch synów na froncie wschodnim, a trzeci zabił się na początku wojny, sami jednak uciekli na zachód ale małżeństwo ich się rozpadło, podobnie jak właściciele majątku w Bożympolu Małym - rodzina von Korff. Bezpośrednio w trakcie lub już po walkach zostały zniszczone: dworzec kolejowy, duży budynek mieszkalny pracowników kolei, dom Sołtysa Schrödera, jeden z celnych domów, gospoda Minge na terenie osiedla Ankerholz, fabryczka płatków ziemniaczanych, pałac w Chmieleńcu i inne.
Po II wojnie światowej 15 marca 1947 roku nazwa miejscowości została zmieniona z Gross Boschpol na Bożepole Wielkie.
W 1977 roku wydzielono z parafii Rozłazino i utworzono parafię Bożepole Wielkie pw. św. Piotra Apostoła. Kilka lat później, ze względu na wzrost liczby mieszkańców, wybudowano nowy kościół. Zabytkowy obiekt z XVII wieku przeniesiono do skansenu Kaszubski Park Etnograficzny we Wdzydzach Kiszewskich. W zabytkowym kościele znajdowała się krypta grzebalna rodziny Wejherów.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
W miejscowości jest Ochotnicza Straż Pożarna.
Zabytki.
Według rejestru zabytków NID na listę zabytków wpisany jest zespół pałacowy, XVIII-XX, nr rej.: A-1040 z 29.11.1983: pałac i park.
Z Bożegopola Wielkiego pochodzi murowano-szachulcowy kościół filialny pw. św. Piotra, 1743, nr rej.: A-803 z 21.12.1973, obecnie część ekspozycji Kaszubskiego Parku Etnograficznego we Wdzydzach Kiszewskich.

</doc>
<doc id="351062" url="https://pl.wikipedia.org/wiki?curid=351062" title="Bożewo Nowe">
Bożewo Nowe

Bożewo Nowe (do 31 grudnia 2002 "Nowe Bożewo") – wieś w Polsce położona w województwie mazowieckim, w powiecie sierpeckim, w gminie Mochowo.
W latach 1975–1998 miejscowość administracyjnie należała do województwa płockiego. 1 stycznia 2003 nastąpiła zmiana nazwy wsi z "Nowe Bożewo" na "Bożewo Nowe".

</doc>
<doc id="351063" url="https://pl.wikipedia.org/wiki?curid=351063" title="Bożkowice">
Bożkowice

Bożkowice (niem. "Eckersdorf") – wieś w Polsce położona w województwie dolnośląskim, w powiecie lubańskim, w gminie Olszyna. Bożkowice to niewielka wieś leżąca na północnym brzegu Kwisy, tworzącej w tym miejscu Jezioro Leśniańskie. Miejscowość znajduje się w zachodniej części Wzniesień Radoniowskich, na wysokości około 280-310 m n.p.m..
Historia.
Początki Bożkowic nie są znane, wiadomo tylko, że miejscowość została zniszczona w 1431 roku, w czasie wojen husyckich. W 1840 roku były tu 84 domy, szkoła ewangelicka, browar, 
2 gospody, 78 warsztatów bawełnianych, i 5 rzemieślników. W 1905 po utworzeniu Jeziora Leśniańskigo wieś nabrała znaczenia letniskowego. Po 1945 roku Bożkowice początkowo były wyłącznie wsią rolniczą, dopiero w latach 70. XX wieku odrodziła się funkcja letniskowa miejscowości, nad jeziorem zbudowano ośrodek wczasowy i domki kampingowe. W 1978 roku było tu 45 gospodarstw rolnych, w 1988 roku ich liczba zmalała do 26. W latach 1975–1998 miejscowość administracyjnie należała do województwa jeleniogórskiego.
Szlaki turystyczne.
Przez Bożkowice przechodzi szlak turystyczny:

</doc>
<doc id="351064" url="https://pl.wikipedia.org/wiki?curid=351064" title="Bożniewice (województwo lubelskie)">
Bożniewice (województwo lubelskie)

Bożniewice – wieś w Polsce położona w województwie lubelskim, w powiecie lubartowskim, w gminie Kock.
Wieś szlachecka "Bożniowice" położona była w drugiej połowie XVI wieku w ziemi stężyckiej. Wieś Bożniewice, wchodziła w skład klucza kockiego księżnej Anny Jabłonowskiej. 
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kock. Według Narodowego Spisu Powszechnego (III 2011 r.) wieś liczyła 97 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.

</doc>
<doc id="351066" url="https://pl.wikipedia.org/wiki?curid=351066" title="Bożnowice">
Bożnowice

Bożnowice (niem. "Berzdorf") – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisane są:
Szlaki turystyczne.
Biskupi Las - Dębowiec - Ziębice

</doc>
<doc id="351067" url="https://pl.wikipedia.org/wiki?curid=351067" title="Bożnów">
Bożnów

Bożnów (niem. "Eckersdorf") – wieś w Polsce położona w województwie lubuskim, w powiecie żagańskim, w gminie Żagań.
W latach 1954–1972 wieś należała i była siedzibą władz gromady Bożnów. W latach 1975–1998 miejscowość położona była w województwie zielonogórskim. 
Historia.
Wieś łańcuchówka założona w XIII w. Od średniowiecza część wsi należała do zakonu augustianów.
Zabytki.
Do wojewódzkiego rejestru zabytków wpisane są:
Klub sportowy.
W miejscowości działa klub sportowy KP Beskid Bożnów. Klub założony w 1956 r. mający za sobą występy w A klasie. Obecnie prowdzi rozgrywki o mistrzostwo B klasy, podokręg żagański.
Transport.
W pobliżu miejscowości znajdował się przystanek kolejowy Biestrzykowice.

</doc>
<doc id="351068" url="https://pl.wikipedia.org/wiki?curid=351068" title="Bożówka">
Bożówka

Bożówka – wieś w Polsce położona w województwie mazowieckim, w powiecie kozienickim, w gminie Magnuszew. Leży przy drodze krajowej nr 79.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jana Chrzciciela w Magnuszewie.

</doc>
<doc id="351070" url="https://pl.wikipedia.org/wiki?curid=351070" title="Bógdał">
Bógdał

Bógdał – wieś w Polsce położona w województwie śląskim, w powiecie zawierciańskim, w gminie Szczekociny. Leży w pobliżu ujścia Krztyni do Pilicy.
W latach 1975–1998 miejscowość administracyjnie należała do województwa częstochowskiego. Miejscowość położona jest nad rzeką Pilicą.
Nazwa.
Nazwa miejscowości notowana była w formach "Bogdal" (1787), "Bógdał" (1921), "Bugdał" (1933), "Bugdał" (1952). Może to być nazwa kultowa typu "Boża Wola", "Bógpomóż" lub też nazwa dzierżawcza równa nazwie osobowej "Bogdał".

</doc>
<doc id="351071" url="https://pl.wikipedia.org/wiki?curid=351071" title="Bógwidze">
Bógwidze

Bógwidze – wieś w Polsce położona w województwie wielkopolskim, w powiecie pleszewskim, w gminie Pleszew. Położona 12km od Pleszewa
W latach 1975–1998 miejscowość administracyjnie należała do województwa kaliskiego.
Miejscowość wymieniana w źródłach od 1409. W I ćw. XVI wieku należała do Bógwidzkich, w 1579 r. do Krakowskich i Chwałęckich, a około 1618 do właścicieli cząstkowych m.in. Tokarskich. Od 1789 r. była własnością Kuczkowskich. Następnie majątek, do 1839, był własnością Maksymiliana z Taczanowa, do 1876 wraz z Kotarbami i Józefiną, jego syna, Juliana Taczanowskiego. W 1876 majątek Bógwidze (na mocy testamentu z 1863) wszedł w skład ordynacji Taczanowskiej i znajdował się w niej do 1946 r. 
W 1768 w Bógwidzach znajdował się m.in. dwór. Obecnie w tym miejscu znajduje się jedynie wzgórze z pozstałościami po dawnej świetności pałacu. W 1789 wieś z majątkiem liczyła 18 domów i 102 mieszkańców, a w 1846 – 11 domów i 141 mieszkańców. W 1858 obszar majątku obejmował 2591 mórg, a do 1864 wzrósł do 2624 mórg. W 1881 powierzchnia dóbr wynosiła 670 ha. 
Zachowany zespół folwarczny składa się z podwórza gospodarczego i domu robotników folwarcznych. Dwór rozebrano w 1974. We wsi istnieje również park krajobrazowy z II połowy XIX wieku zachowany częściowo, o pierwotnej powierzchni 2,21 ha.
Wieś w roku 2011 liczyła 330 mieszkańców.

</doc>
<doc id="351072" url="https://pl.wikipedia.org/wiki?curid=351072" title="Bójki">
Bójki

Bójki – wieś w Polsce położona w województwie lubelskim, w powiecie lubartowskim, w gminie Ostrów Lubelski.
Wieś stanowi sołectwo gminy Ostrów Lubelski. Według Narodowego Spisu Powszechnego (III 2011 r.) wieś liczyła 61 mieszkańców.
Wierni Kościoła rzymskokatolickiego należą do parafii Parafia Niepokalanego Poczęcia NMP w Ostrowie Lubelskim.
Historia.
Uchwałą Sejmu Ustawodawczego z 22 lipca 1919 roku, przywracającą prawa miejskie Ostrowowi Lubelskiemu, Bójki wraz z sąsiednimi Jamami otrzymały status przedmieścia Ostrowa Lubelskiego. 31 grudnia 1961 wyłączone je ponownie z Ostrowa i włączono jako samodzielne wsie do nowo utworzonej gromady Ostrów Lubelski.
W 1946 odznaczona Orderem Krzyża Grunwaldu III klasy.
W latach 1975–1998 miejscowość należała administracyjnie do województwa lubelskiego.
Wierni Kościoła rzymskokatolickiego należą do parafii Parafia Niepokalanego Poczęcia NMP w Ostrowie Lubelskim.

</doc>
<doc id="351073" url="https://pl.wikipedia.org/wiki?curid=351073" title="Bór Kunowski">
Bór Kunowski

Bór Kunowski – wieś w Polsce, położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość administracyjnie należała do województwa kieleckiego.
Miejscowość leży na trasie zielonego szlaku rowerowego im. Witolda Gombrowicza.
Historia.
W nocy z 3 na 4 lipca 1943 roku niemiecka policja i żandarmeria spacyfikowały wieś, której mieszkańców podejrzewali o sprzyjanie partyzantom. Zamordowano wtedy 43 osoby, w tym siedem kobiet i dziewięcioro dzieci. Blisko połowę ofiar spalono żywcem w stodole. W listopadzie 1967 roku we wsi odsłonięto pomnik ku czci ofiar pacyfikacji. 7 lipca 1985 roku Bór Kunowski odznaczono Krzyżem Partyzanckim.
Urodzeni w Borze Kunowskim.
Tadeusz Ludwik Piskor – (ur. 1 lutego 1889, zm. 22 marca 1951 w Londynie), generał dywizji Wojska Polskiego, szef Sztabu Głównego (1926–1931), dowódca Armii „Lublin” w kampanii wrześniowej 1939 roku.

</doc>
<doc id="351074" url="https://pl.wikipedia.org/wiki?curid=351074" title="Bór Zajaciński">
Bór Zajaciński

Bór Zajaciński – wieś w Polsce, położona w województwie śląskim, w powiecie kłobuckim, w gminie Przystajń.
W latach 1975–1998 wieś administracyjnie należała do województwa częstochowskiego.

</doc>
<doc id="351075" url="https://pl.wikipedia.org/wiki?curid=351075" title="Bór Zapilski">
Bór Zapilski

Bór Zapilski – wieś w Polsce położona w województwie śląskim, w powiecie kłobuckim, w gminie Wręczyca Wielka.
W latach 1975–1998 miejscowość administracyjnie należała do województwa częstochowskiego.
We wsi znajduje się drewniany kościół pw. św. Jacka z 1921 roku. Kościół znajduje się na Szlaku Architektury Drewnianej województwa śląskiego.
Wieś położona jest na zachód od Wręczycy Wielkiej, należy do obwodu szkolnego Zespołu Szkół w Węglowicach. Nazwa wsi sugeruje niegdysiejsze zalesienie oraz wskazuje na położenie za Piłą (na północny zachód).
Historia.
Pierwsza wzmianka o Borze Zapilskim pochodzi z 1748 roku (nazwa miejscowości wymieniona jest w księgach parafii w Truskolasach.
W czasie I wojny światowej na terenie wsi miała miejsce tzw. "bitwa ziemniaczana". Plac, na miejscu którego stoi obecnie kościół parafialny był punktem zbornym – okoliczni gospodarze mieli obowiązek w to miejsce dostarczać Niemcom płody rolne. W listopadzie 1917 roku rolnicy zebrali się na placu uzbrojeni w kosy i widły, aby stawić opór okupantom. Doszło do potyczki, w trakcie której Niemcy użyli karabinów maszynowych. W wyniku strzelaniny zginęło 8 Polaków, a 30 zostało rannych. W miejscu tego zdarzenia, na drzewie, znajduje się tablica pamiątkowa.
26 sierpnia 1946 roku w Borze Zapilskim oddział częstochowskiego Obwodu Konspiracyjnego Wojska Polskiego kryptonim „Napęd” stoczył nierówny bój z siłami komunistycznymi(z grupą operacyjną KBW-UB-MO). W wyniku walki zginęło siedmiu żołnierzy KWP: Stanisław Lisiecki „Jaguar”, Piotr Lisiecki „Śmigły", Antoni Rubik „Wicher”, Włodzimierz Gorzelak „Cholewa”, Bolesław Rogalski, Stefan Jelonek oraz nieznany z nazwiska „Świstak”. Siły komunistyczne straciły 8 ludzi. Potyczka rozegrała się w gospodarstwie rodziny Płazów, w którym oddział Jaguara schronił się po potyczce pod Bieżeniem. Ofiarą cywilną, zabitą strzałem w plecy przez oddział pacyfikacyjny była także, córka gospodarza Maria Płaza. Zginęła na samym początku walki, gdy próbowała schować się przed otaczającymi gospodarstwo komunistami. Jest pochowana na miejscowym cmentarzu. Miejsce pochówku Żołnierzy "Jaguara" nie jest znane.
Historia kościoła parafialnego.
Parafia w Borze Zapilskim została erygowana 1 września 1919 roku po wydzieleniu jej z parafii Truskolasy. 19 czerwca 1920 dołączono do niej część wsi Długi Kąt (tzw. Kopskie). Początkowo msze odprawiano w wypożyczonej szopie strażackiej w Węglowicach. Staraniem pierwszego proboszcza ks. Michała Marczewskiego wybudowano drewniany kościół, według projektu architektonicznego Stefana Szyllera. Został on poświęcony 1 października 1921 roku. W skład wyposażenia świątyni wszedł m.in. barokowy relikwiarz św. Jacka z drugiej połowy XVIII wieku. Parafia truskolaska przekazała nowo powstałemu kościołowi Stacje Męki Pańskiej z 1795 roku. W kolejnych latach zbudowano plebanię oraz drewnianą organistówkę. Zakupiono dzwony, które umieszczono w zewnętrznej dzwonnicy o konstrukcji stalowej i organy oraz ufundowano nowy ołtarz główny i chrzcielnicę. W roku 1937 na cmentarzu parafialnym zbudowano kaplicę. Na początku lat 70. XX w. ciężkie pokrycie dachu z dachówki cementowej zmieniono na płaską blachę ocynkowaną.

</doc>
<doc id="351076" url="https://pl.wikipedia.org/wiki?curid=351076" title="Brachlewo">
Brachlewo

Brachlewo (niem. "Rachelshof") – wieś w Polsce położona w województwie pomorskim, w powiecie kwidzyńskim, w gminie Kwidzyn przy drodze krajowej nr 55 z drogą wojewódzką nr 524.
W latach 1975–1998 miejscowość administracyjnie należała do województwa elbląskiego. We wsi znajduje się przystanek kolejowy, otwarty 1 grudnia 1916.

</doc>
<doc id="351077" url="https://pl.wikipedia.org/wiki?curid=351077" title="Bracholin">
Bracholin

Bracholin – wieś w Polsce położona w województwie wielkopolskim, w powiecie wągrowieckim, w gminie Wągrowiec.
Historia.
Wieś duchowna "Bracholino", własność opata cystersów w Wągrowcu pod koniec XVI wieku leżała w powiecie kcyńskim województwa kaliskiego. W styczniu 1919 mieszkańcy wzięli udział w powstaniu wielkopolskim, walcząc pod Nakłem nad Notecią. W latach 1975–1998 miejscowość administracyjnie należała do województwa pilskiego.
Przyroda.
Jezioro Bracholińskie i otaczające je podmokłe łąki stanowią ostoję ptactwa (m.in. czapli, żurawi i gęgaw). Spotkać tu można około 140 gatunków ptaków. Zbudowano tu ośrodek edukacji ekologicznej i wyznaczono ścieżkę przyrodniczą "Bracholińska Ostoja" z 23 tablicami i lunetą.

</doc>
<doc id="351078" url="https://pl.wikipedia.org/wiki?curid=351078" title="Braciejowa">
Braciejowa

Braciejowa – wieś w Polsce położona w województwie podkarpackim, w powiecie dębickim, w gminie Dębica.
W latach 1975–1998 miejscowość administracyjnie należała do województwa tarnowskiego.
Zabytki.
Grodziska:

</doc>
<doc id="351079" url="https://pl.wikipedia.org/wiki?curid=351079" title="Braciejowice">
Braciejowice

Braciejowice – wieś w Polsce położona w województwie lubelskim, w powiecie opolskim, w gminie Łaziska.
Były wsią benedyktynów świętokrzyskich w województwie sandomierskim w ostatniej ćwierci XVI wieku.
W latach 1954-1968 wieś należała i była siedzibą władz gromady Braciejowice, po jej zniesieniu w gromadzie Łaziska. W latach 1975–1998 miejscowość należała administracyjnie do województwa lubelskiego.
Historia.
Wieś z metryką historyczną sięgająca wieku XIII. Od roku 1270 własność klasztoru świętokrzyskiego.
W tymże roku 1270 Bolesław Wstydliwy nadaje posiadłościom klasztoru świętokrzyskiego immunitety między innymi zwalniając mieszkańców Braciejowic, Głodna, Ciepłej i Koniemłotów od obowiązku podejmowania bobrowników.
W roku 1286 Leszek Czarny potwierdza z pewnymi zmianami powyższe przywileje, między innymi zwalniając mieszkańców Braciejowic, Głodna i Ciepłej od wyżej wymienionych powinności.
W roku 1351 Kazimierz Wielki przenosi na prawo średzkie imiennie wymienione posiadłości klasztoru świętokrzyskiego, w tym Braciejowice, Głodno i Zakrzów.
Następnie w roku 1374 sąd ziemski sandomierski uznaje prawa klasztoru świętokrzyskiego do wsi Broniewice przeciw opartym na sfałszowanym dokumencie roszczeniom kanonika Mikołaja syna „Hebostasii”.
Kalendarium historyczne wsi w osobnym artykule:

</doc>
<doc id="351080" url="https://pl.wikipedia.org/wiki?curid=351080" title="Braciejówka">
Braciejówka

Braciejówka – wieś w Polsce położona w województwie małopolskim, w powiecie olkuskim, w gminie Olkusz.
Wieś położona w końcu XVI wieku w powiecie proszowskim województwa krakowskiego była własnością klasztoru norbertanek na Zwierzyńcu w Krakowie.
W latach 1954-1959 wieś należała i była siedzibą władz gromady Braciejówka, po jej zniesieniu w gromadzie Rabsztyn. W latach 1975–1998 miejscowość administracyjnie należała do województwa katowickiego.

</doc>
<doc id="351081" url="https://pl.wikipedia.org/wiki?curid=351081" title="Braciszewo">
Braciszewo

Braciszewo – wieś w Polsce położona w województwie wielkopolskim, w powiecie gnieźnieńskim, w gminie Gniezno. We wsi dwór z przełomu XIX/XX w.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.

</doc>
<doc id="351082" url="https://pl.wikipedia.org/wiki?curid=351082" title="Braciszów">
Braciszów

Braciszów (, ) – wieś w Polsce położona w województwie opolskim, w powiecie głubczyckim, w gminie Głubczyce.
Miejscowość położona jest w Górach Opawskich na pograniczu z Płaskowyżem Głubczyckim.
Miejscowość znajduje się w Obszarze Chronionego Krajobrazu Rejon Mokre – Lewice. Leży na terenie Nadleśnictwa Prudnik (obręb Prudnik).
Historia.
Braciszów założony został w XIII w. w pobliżu wzgórza Huhlberg (433 m n.p.m.). Od najdawniejszych czasów na wzgórzu tym palono „świętojańskie ognie” i rzucano w powietrze płonące gałęzie.
Do głosowania podczas plebiscytu na Górnym Śląsku uprawnionych było w Braciszowie 788 osób, z czego 522, ok. 66,2%, stanowili mieszkańcy (w tym 505, ok. 64,1% całości, mieszkańcy urodzeni w miejscowości). Oddano 781 głosów (ok. 99,1% uprawnionych), w tym 781 (100%) ważnych; za Niemcami głosowało 781 osób (100%), a za Polską 0 osób (0,0%).
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="351083" url="https://pl.wikipedia.org/wiki?curid=351083" title="Brajczewo-Sierzputy">
Brajczewo-Sierzputy

Brajczewo-Sierzputy – wieś w Polsce położona w województwie podlaskim, w powiecie zambrowskim, w gminie Zambrów.
Obok miejscowości przepływa niewielka rzeka Brok Mały, dopływ Broku.
Wierni kościoła rzymskokatolickiego należą do parafii św. Maksymiliana Marii Kolbego w Starym Skarżynie.
Historia.
W latach 1921–1939 wieś leżała w województwie białostockim (od 1 kwietnia 1939 w woj. warszawskim), w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwały 62 osoby, 61 było wyznania rzymskokatolickiego, 1 prawosławnego. Jednocześnie 61 mieszkańców zadeklarowali polską przynależność narodową, a 1 rosyjską. Było tu 8 budynków mieszkalnych. Miejscowość należała do parafii rzymskokatolickiej w m. Rosochate. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="351084" url="https://pl.wikipedia.org/wiki?curid=351084" title="Brajniki">
Brajniki

Brajniki (niem. "Braynicken") – wieś w Polsce, w województwie warmińsko-mazurskim, w powiecie szczycieńskim, w gminie Jedwabno.
W latach 1975–1998 miejscowość należała administracyjnie do województwa olsztyńskiego.
Nazwa.
12 lutego 1948 r. ustalono urzędową polską nazwę miejscowości – Brajniki, określając drugi przypadek jako Brajnik, a przymiotnik – brajnicki.

</doc>
<doc id="351085" url="https://pl.wikipedia.org/wiki?curid=351085" title="Braki">
Braki

Braki – wieś w Polsce, położona w województwie mazowieckim, w powiecie sochaczewskim, w gminie Nowa Sucha.
W latach 1954-1959 wieś była siedzibą gromady Braki. W latach 1975–1998 miejscowość administracyjnie należała do województwa skierniewickiego.

</doc>
<doc id="351086" url="https://pl.wikipedia.org/wiki?curid=351086" title="Bralęcin">
Bralęcin

Bralęcin (niem. "Brallentin") – wieś w Polsce położona w województwie zachodniopomorskim, w powiecie stargardzkim, w gminie Dolice, położona 6 km na północny wschód od Dolic (siedziby gminy) i 16 km na południowy wschód od Stargardu (siedziby powiatu).
W latach 1975–1998 miejscowość administracyjnie należała do województwa szczecińskiego.
Po raz pierwszy miejscowość wzmiankowana została w 1278 roku. W centralnej części wsi znajduje się gotycki kościół z 1493 roku. Zbudowany jest z kamieni i cegieł. W czasie II wojny światowej znacznie ucierpiał wskutek działań wojennych. Odbudowany został w latach 1993-1995. W pobliżu kościoła położony jest cmentarz grzebalny, ogrodzony murem z dwiema bramkami w stylu gotyckim.
Przy głównej ulicy, po południowej stronie, znajduje się kilka stawów, za nimi rozciąga się zabytkowy park pałacowy z bramą wjazdową do pałacu ozdobioną wazami. W parku są stare aleje, wyniosłe lipy, modrzewie, świerki, jodła balsamiczna i inne.
Z Bralęcina w kierunku Lipki prowadzi aleja lipowa z 377 drzewami.

</doc>
<doc id="351087" url="https://pl.wikipedia.org/wiki?curid=351087" title="Bralin (wieś w województwie wielkopolskim)">
Bralin (wieś w województwie wielkopolskim)

Bralin – wieś w Polsce położona 7 km na zachód od Kępna, w województwie wielkopolskim, w powiecie kępińskim, w gminie Bralin. Po raz pierwszy wzmiankowana w roku 1136. Ośrodek usługowy, rzemieślniczy, zakład metalowy.
Bralin uzyskał lokację miejską w 1540 roku, zdegradowany w 1742 roku. W latach 1975–1998 miejscowość administracyjnie należała do województwa kaliskiego.
Miejscowość jest siedzibą gminy.
Nazwa.
Jak wynika z dokumentacji źródłowej, wieś istniała już w XIII wieku (notowana jako "Bralin" w 1288, "Brelino" w 1310). Nazwa miejscowości oznacza „należąca do Brala”, Bral zaś stanowi zdrobnienie Bratosława; nazwa jest archaiczna podobnie jak Berlin (z dawniejszego Bralina) lub Bralice z bulli gnieźnieńskiej 1136.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bralinum". Szwajcarski kartograf i geograf Matthäus Merian w swoim dziele "Topographia" wydanym w roku 1650 podaje nazwę miejscowości: "Bralin".
Historia.
Od początków swego istnienia miejscowość należała do Śląska. W XVIII wieku przez Bralin przebiegał szlak Królewskiej Poczty Polskiej łączący Warszawę i Drezno. 
W listopadzie 1918 liderzy polskiej ludności z tych stron wzięli udział w Sejmie Dzielnicowym, który obradował w Poznaniu, wśród nich byli: Branicki z Rypina-Ligoty, Edward Dyrbach z Bralina, Władysław Szułczyński z Bralina, Franciszek Hazulski z Mąkoszyc, Jan Maciejewski z Pasowychgór, Stefan Muller z Dziadowej Kłody, Józef Skotnik z Dziadowej Kłody, Jan Noskowicz z Międzyborza, Bronisława Przykutowa z Międzyborza, Ratajczak z Honig (Chojnik) oraz Józef Stenzel z Morawsi. W 1919 r. Bralin wraz z tzw. Krajem Rychtalskim został obsadzony przez wojsko polskie, a następnie, na mocy Traktatu Wersalskiego (10 stycznia 1920 r.) bez plebiscytu, wyłączony z niemieckiej Prowincji Śląskiej (powiatu sycowskiego) i włączony (w wyniku prac Międzysojuszniczej Komisji Granicznej – 19 stycznia 1920 r.) do województwa poznańskiego. W dokonanej nieco później (17 lipca 1920 r.) korekcie, część tego terenu (Dziadowa Kłoda i Ślizów) w zamian za tereny w okolicach Żarnowca na Pomorzu, powróciły do Niemiec. 
Do roku 1925 pozostawał w granicach diecezji wrocławskiej. 
W Bralinie znajduje się nieczynny przystanek kolejowy na trasie kolejowej Wieluń–Oleśnica, na którym do 2002 roku zatrzymywały się pociągi osobowe.
W okresie międzywojennym stacjonował w miejscowości komisariat Straży Granicznej.
Ludność.
Starsza ludność Bralina (miejscowości, która w lutym 2011 roku liczyła niemal 2800 osób), a także najbliższych okolic posługuje się gwarą sycowską, należącą do istniejących już dziś tylko szczątkowo polskich gwar dolnośląskich będących częścią polskiego etnolektu śląskiego. Ślązacy – mieszkańcy dawnego „Kraju Rychtalskiego” zachowują poczucie odrębności w stosunku do ludności „polskiej” dawnego powiatu kępińskiego. Napływ ludności z sąsiedniego okręgu kępińskiego, a po drugiej wojnie światowej z kresów, a także odpływ rdzennych mieszkańców Bralina po zakończeniu działań wojennych, szczególnie do Wrocławia, spowodował dalszy zanik lokalnej gwary. Mimo to nadal można go usłyszeć w części tutejszych domów.

</doc>
<doc id="351088" url="https://pl.wikipedia.org/wiki?curid=351088" title="Brandwica">
Brandwica

Brandwica – wieś w Polsce położona w województwie podkarpackim, w powiecie stalowowolskim, w gminie Pysznica.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="351089" url="https://pl.wikipedia.org/wiki?curid=351089" title="Branew">
Branew

Branew – zniesiona nazwa wsi w Polsce położona w województwie lubelskim, w powiecie janowskim, w gminie Dzwola.
Miejscowość została zniesiona z dniem 1 stycznia 2015 z jednoczesną zmianą statusu dotychczasowych części wsi Branew na wsie: Branew Ordynacka i Branew Szlachecka.
W latach 1975–1998 miejscowość administracyjnie należała do województwa tarnobrzeskiego. Wieś należy do Parafii pw. św. Anny w Branwi.
W Branwi urodził się Jan Krawczyk – żołnierz Batalionów Chłopskich. Z Branwi pochodził też powstaniec styczniowy, dowódca oddziału kosynierów, Paweł Parada. Brał on udział w kilku bitwach na Lubelszczyźnie. Po aresztowaniu przez Rosjan zbiegł do Galicji.
Wieś Branew dzieliła się na dwa sołectwa: Branew Ordynacka i Branew Szlachecka. Ponadto istnieje część wsi o nazwie: Sapy która powstała w 1852 r. wskutek karczunku lasu, wcześniej istniała na tym terenie cegielnia. W II połowie XIX w. były tutaj zabudowania należące do folwarku Chrzanów Szlachecki. W 1921 r. Sapy liczyły 5 domów i 28 mieszkańców.
Historia.
Powstanie wsi wiązało się z osadzeniem na gruntach wsi "Brenwicza" (Branewka) osadników wołoskich i ruskich. Pierwsza wzmianka o Branwi pochodzi z 1464 r. Początkowo zwano ją Brenwiczą (Branwią) Wołoską, Dużą, Większą, a w późniejszym okresie Ordynacką i Szlachecką. Miejscowość z rąk Gorajskich przeszła w 1508 r. na własność Mikołaja Firleja, wojewody lubelskiego. 
W 1517 r. nastąpił trwały podział wsi na dwie części. Jedną z nich zakupił Wiktoryn Sienieński, druga wróciła do Gorajskich. W 1540 r. część Sienieńskich przejął ród Górków. Z kolei w 1596 r. część tę zakupił Jan Zamoyski i włączył do swojej ordynacji. Jednak przez kilka lat toczył się konflikt z Gorajskimi o sporne udziały we wsi. Również w 1596 r., wraz z zawarciem unii brzeskiej, prawosławni zamieszkujący wieś stali się katolikami obrządku wschodniego.
W 1626 r. obie części wsi liczyły 10,5 łana ziemi, 5 zagród i 8 komornic. Wojny w XVII wieku (kozackie, potop szwedzki) przyniosły Branwi duże zniszczenia. W 1665 r., w wyniku podziału dóbr, "Branew Szlachecką" otrzymała Teofila z Gorajskich Rejowa. Od niej odkupił wieś Stanisław Szczuka, referendarz koronny. Później przeszła ona w ręce Potockich. 
Na przestrzeni XVIII i XIX w. część szlachecka wielokrotnie zmieniała właścicieli (Karśniccy, Grzębscy, Kuczkowscy, Stoińscy, Skibińscy, Łukowscy). Podczas wojny północnej przemarsze wojsk wyrządziły we wsi znaczne szkody.
Na początku XIX wieku chłopi, oprócz uprawy roli, zajmowali się hodowlą, sadownictwem i pszczelarstwem. W I połowie XIX wieku. kilkunastu gospodarzy z części szlacheckiej wyrugowano z ziemi, którą włączono do folwarku. Proces polonizacji ludności ruskiej, trwający od XVII wieku, szczególnie zintensyfikował się w XIX wieku, kiedy to kilkadziesiąt osób przeszło na obrządek łaciński.
W wyniku uwłaszczenia 44 gospodarzy otrzymało tytuł własności do 1389 mórg ziemi. Po zniesieniu unii w 1875 r. grekokatolicy zostali zmuszeni do przyjęcia prawosławia.
Jednak większość z nich opierała się temu nie uczęszczając na nabożeństwa cerkiewne.
W 1887 r. powstała szkoła powszechna będąca narzędziem rusyfikacji. Mieszkańcy wsi domagali się nauczania w języku polskim. Te dążenia były główną przyczyną wybuchu dwuletniego strajku szkolnego w 1905 r. W wyniku ukazu tolerancyjnego (1905 r.) wszyscy byli unici przeszli na obrządek łaciński porzucając prawosławie, w wyniku czego parafia upadła.
W 1921 roku wieś liczyła 104 domy i 577 mieszkańców. W okresie międzywojennym erygowano parafię obrządku łacińskiego (1919 r.), zbudowano nową szkołę (1929 r.), a dzięki inicjatywie Koła Młodzieży Wiejskiej "Siew" dom ludowy (1936 r.).
W okresie II wojny światowej Branew była silnym ośrodkiem Batalionów Chłopskich.
Prowadzono tajne nauczanie. W 1944 r. w wyniku walk frontowych spłonęło 21 zagród.
Po wojnie nastąpiła elektryfikacja (1954 r.), powstała jednostka OSP (1956 r.), kółko rolnicze (1965 r.). W latach sześćdziesiątych zbudowano bitą drogę, dzięki czemu uruchomiono komunikację PKS. W latach dziewięćdziesiątych oddano do użytku nowy budynek szkolny i remizę strażacką.

</doc>
<doc id="351090" url="https://pl.wikipedia.org/wiki?curid=351090" title="Branewka">
Branewka

Branewka – wieś w Polsce położona w województwie lubelskim, w powiecie janowskim, w gminie Dzwola.
Opis.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) liczyła 217 mieszkańców i była jedenastą co do wielkości miejscowością gminy Dzwola. Należy do Parafii św. Anny w Branwi. W miejscowości wypływa Branew, niewielka rzeka dorzecza Sanu, dopływ Bukowej. Najważniejszy obiekt użyteczności publicznej w Branewce to Budynek Ochotniczej Straży Pożarnej w Branewce.
Historia.
Pierwsza wzmianka o Branewce pochodzi z 1377 roku. Kiedy to król Ludwik Węgierski darował wieś Dymitrowi z Goraja. Pierwotnie nosiła ona nazwy: Branwica, Branew, Branew Mała, a od 1543 r. Branewka. W połowie XV wieku na jej gruntach osiedlono osadników wołoskich i ruskich. Wieś należała do Gorajskich, a w 1508 r. przeszła na własność Mikołaja Firleja, wojewody lubelskiego. Następnie władał nią pleban gorajski. W 1531 r. posiadała 2 łany kmiece i młyn. W 1596 roku wieś zakupił Jan Zamojski, który w pięć lat później przeznaczył ją na uposażenie kustosza kapituły zamojskiej. W 1626 roku we wsi znajdowały się 4 półłanki, 4 zagrody, 3 komornice bez bydła i młyn. W 1711 roku duże straty wśród mieszkańców wyrządziła grasująca epidemia. W 1784 roku po kasacie kapituły zamojskiej Branewka przeszła w ręce państwowe. Sześć lat później od Skarbu Koronnego nabył ją dla ordynacji Andrzej Zamojski za sumę 40 tys. zł. Na początku XIX wieku we wsi znajdowała się karczma i folwark z zabudowaniami dworskimi. W wyniku reformy uwłaszczeniowej 1864 r. 32 gospodarzy otrzymało na własność 684 mórg ziemi. Na przestrzeni XIX wieku mieszkali w Branewce unici, którzy napłynęli z sąsiednich wsi (Branew, Otrocz). W 1921 roku wieś liczyła 58 domów i 352 mieszkańców. W latach trzydziestych rozparcelowano folwark ordynacki. W 1934 r. odnotowano dużą powódź. W 1944 roku w wyniku walk frontowych spłonęło 29 zagród. W 1948 r. powstała jednostka straży pożarnej.

</doc>
<doc id="351091" url="https://pl.wikipedia.org/wiki?curid=351091" title="Branewka-Kolonia">
Branewka-Kolonia

Branewka-Kolonia – wieś w Polsce położona w województwie lubelskim, w powiecie janowskim, w gminie Dzwola. Przez miejscowość przepływa Branew, niewielka rzeka dorzecza Sanu, dopływ Bukowej.
W latach 1975–1998 miejscowość administracyjnie należała do województwa tarnobrzeskiego. Według Narodowego Spisu Powszechnego (III 2011 r.) wieś liczyła 165 mieszkańców.
Należy do Parafii św. Anny w Branwi. 
Historia.
Wieś powstała przed II wojną światową. W 1928 r. mieszkańcy dwóch wsi: Momoty Jakubowe i Momoty Nowa Osada zawarli z ordynacją układ o zamianę posiadanych gruntów na inne, z powodu ich niskiej wartości gospodarczej. Nowe grunty wydzielono im z folwarku Branewka. Rok później gospodarze otrzymali rzeczone działki przenosząc się na nie wraz z budynkami. Obie te wsie położone były w lasach między Łążkiem a Momotami Dolnymi. Momoty Jakubowe powstały w XVIII w. (pierwsza wzmianka w 1781 r.), zaś Momoty Nowa Osada ok. 1830 r. w wyniku regulacji gruntów w kluczu janowskim. W 1921 roku liczyły, Momoty Jakubowe 19 domów i 118 mieszkańców, a Momoty Nowa Osada 9 domów i 49 mieszkańców. W wyniku walk frontowych w 1944 r. na Kolonii zginęło kilka osób, a 15 zagród spłonęło.

</doc>
<doc id="351092" url="https://pl.wikipedia.org/wiki?curid=351092" title="Branica Radzyńska">
Branica Radzyńska

Branica Radzyńska – wieś w Polsce położona w województwie lubelskim, w powiecie radzyńskim, w gminie Radzyń Podlaski. Nieopodal znajduje się wieś Branica Radzyńska-Kolonia licząca 456 mieszkańców (2009).
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Matki Bożej Nieustającej Pomocy w Radzyniu Podlaskim.

</doc>
<doc id="351093" url="https://pl.wikipedia.org/wiki?curid=351093" title="Branica Radzyńska-Kolonia">
Branica Radzyńska-Kolonia

Branica Radzyńska-Kolonia – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="351094" url="https://pl.wikipedia.org/wiki?curid=351094" title="Branica Suchowolska">
Branica Suchowolska

Branica Suchowolska – wieś w Polsce położona w województwie lubelskim, w powiecie radzyńskim, w gminie Wohyń.
W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Wohyń.
Historia.
Branica (obecnie Branica Suchowolska) w wieku XIX wieś i folwark w powiecie radzyńskim, gminie Suchowola, parafii Czemierniki.
W 1827 r. było tu 20 domów i 169 mieszkańców, w 1882 roku 29 domów 317 mieszkańców i 525 mórg ziemi. Leży w pobliżu większej wsi tej nazwy (obecnie Branica Radzyńska), nad strugą wpadającą do Tyśmienicy.

</doc>
<doc id="351095" url="https://pl.wikipedia.org/wiki?curid=351095" title="Branice (województwo opolskie)">
Branice (województwo opolskie)

Branice (, ) – wieś w Polsce położona w województwie opolskim, w powiecie głubczyckim, w gminie Branice, której jest siedzibą, na Płaskowyżu Głubczyckim (wchodzącym w skład Niziny Śląskiej) u podnóża południowo-wschodniej części Gór Opawskich (Sudety Wschodnie).
W Branicach znajduje się m.in. szpital psychiatryczny założony przez biskupa Józefa Natana.
Geografia.
Między miejscowościami Branice i Boboluszki znajduje się wzniesienie Plechowa Góra (328 m n.p.m.; niem. Plechowa Berg albo Blechberg), najwyższa góra Płaskowyżu Głubczyckiego, na której wcześniej stała wieża triangulacyjna.
Leży na terenie Nadleśnictwa Prudnik (obręb Prudnik).
Nazwa.
Na przestrzeni lat praktycznie zmieniał się jedynie zapis nazwy (Branicz, Brenicz, Branitz itd.). Nazwa jest patronimiczna i może pochodzić od imienia Bran, ale też od czeskiego słowa "brana" (polskie "brama"), lub od czasownika braniti, czyli bronić.
Historia.
Historycznie miejscowość leży na tzw. "polskich Morawach", czyli na obszarze dawnego wikariatu generalnego branickiego. Po raz pierwszy wzmiankowane zostały w 1278 roku jako "Branicz", kiedy to należało do wydzielonego w 1269 z Margrabstwa Moraw czeskiego księstwa opawskiego, które to co najmniej od końca XV wieku było już uważane za część Górnego Śląska.
Po wojnach śląskich znalazła się w granicach Prus i powiatu głubczyckiego. Pierwotnie była zamieszkała przez tzw. Morawców, z czasem coraz większa część mieszkańców była niemieckojęzyczna. W 1910 już tylko 18% mieszkańców posługiwało się czeskimi gwarami laskimi.
Do głosowania podczas plebiscytu na Górnym Śląsku uprawnione były w Branicach 2072 osoby, z czego 1540, ok. 74,3%, stanowili mieszkańcy (w tym 1454, ok. 70,2% całości, mieszkańcy urodzeni w miejscowości). Oddano 2037 głosów (ok. 98,3% uprawnionych), w tym 2037 (100%) ważnych; za Niemcami głosowały 2032 osoby (ok. 99,8%), a za Polską 5 osób (ok. 0,2%).
W granicach Polski od końca II wojny światowej. Obecna nazwa została administracyjnie zatwierdzona 12 listopada 1946. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
Demografia.
Branice podlegają pod Urząd Statystyczny w Opolu, oddział w Prudniku.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="351096" url="https://pl.wikipedia.org/wiki?curid=351096" title="Branków">
Branków

Branków – wieś w Polsce położona w województwie mazowieckim, w powiecie grójeckim, w gminie Warka.
Wieś szlachecka Brankowo położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
W Brankowie ma swoją siedzibę jednostka straży pożarnej, "OSP Branków".
Przez miejscowość przebiega droga wojewódzka nr 731.

</doc>
<doc id="351097" url="https://pl.wikipedia.org/wiki?curid=351097" title="Brankówka">
Brankówka

Brankówka – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1975–1998 miejscowość administracyjnie należała do województwa toruńskiego. Wchodzi w skład sołectwa Sosnówka-Brankówka.
Demografia.
Według Narodowego Spisu Powszechnego (III 2011 r.) wieś liczyła 108 mieszkańców. Jest 27. co do wielkości miejscowością gminy Grudziądz.

</doc>
<doc id="351098" url="https://pl.wikipedia.org/wiki?curid=351098" title="Brańszczyk">
Brańszczyk

Brańszczyk – wieś w Polsce położona nad rzeką Bug w województwie mazowieckim, w powiecie wyszkowskim, w gminie Brańszczyk. 
Miejscowość jest siedzibą gminy Brańszczyk.
Historia.
Dawniej wieś i folwark. 
Prywatna wieś duchowna Brańsk położona była w drugiej połowie XVI wieku w powiecie kamienieckim ziemi nurskiej województwa mazowieckiego. 
Po 1869 na obszarach Królestwa Polskiego utworzono gminy wiejskie i z tego powodu powstały budynki administracyjne. Jednym z nich był stary budynek urzędu gminy w Brańszczyku. Był to budynek drewniany parterowy z pokoikami na poddaszu a w części parterowej składał się z części kancelaryjnej i mieszkalnej, które były oddzielone od siebie sienią. Budynek był usytuowany na rzucie prostokąta ze ścianami konstrukcjiryglowej, boniowane na węgłach z ganeczkiem na słupach u wejścia. Przekryty był dachem naczółkowym pokrytym gontem.
W latach 1921–1931 wieś i folwark leżał w województwie białostockim, w powiecie ostrołęckim, w gminie Brańszczyk. 
Według Powszechnego Spisu Ludności z 1921 roku zamieszkiwało:
Miejscowość należała do miejscowej parafii rzymskokatolickiej. Podlegała pod Sąd Grodzki w Ostrowie i Okręgowy w Łomży; mieścił się tu urząd pocztowy który obsługiwał większość terenu gminy.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1954–1972 wieś należała i była siedzibą władz gromady Brańszczyk. W latach 1975–1998 miejscowość administracyjnie należała do województwa ostrołęckiego.
31 grudnia 2013 roku sołectwo liczyło 1119 mieszkańców zameldowanych na pobyt stały, a 31 grudnia 2019 roku liczyło 1125 mieszkańców.
W miejscowości znajduje się kościół Wniebowzięcia NMP zbudowany w 1833, który jest siedzibą parafii św. Jana Chrzciciela oraz skansen im. Marii Żywirskiej. 

</doc>
<doc id="351099" url="https://pl.wikipedia.org/wiki?curid=351099" title="Braszowice">
Braszowice

Braszowice (niem. "Baumgarten") – wieś w Polsce, położona w województwie dolnośląskim, w powiecie ząbkowickim, w gminie Ząbkowice Śląskie, nad rzeką Braszówką.
Podział administracyjny.
W latach 1954-1959 wieś należała i była siedzibą władz gromady Braszowice, po jej zniesieniu w gromadzie Sadlno. W latach 1975–1998 miejscowość należała administracyjnie do województwa wałbrzyskiego.
Demografia.
W 1885 w miejscowości mieszkały 1172 osoby, w 1933 – 1086 osób, a w 1939 – 1022 osoby. W 2009 było ich 876, natomiast 2 lata później (III 2011) liczba ta nieznacznie wzrosła, do 882 osób. Obecnie jest drugą co do wielkości miejscowością gminy Ząbkowice Śląskie.
Nazwa.
12 listopada 1946 nadano miejscowości polską nazwę Braszowice.
Historia.
W 1253 została po raz pierwszy pisemnie wspomniana miejscowość "Bomgart" (tj. Braszowice). Później przekształciła się ta nazwa w "Baumgarten" (niem. „sad”), która to figurowała w dokumentach aż do końca II wojny światowej. W 1270 była ona w posiadaniu hrabiego Mrocko i jego syna Przecława ze śląskiego rodu szlacheckiego Pogorzelów, którzy chętnie zasiedlali swe włości niemieckimi osadnikami. Z tegoż roku pochodzi pierwsza wzmianka o istnieniu probostwa wraz z niejakim „proboszczem Henrykiem”. W 1321 Braszowice znalazło się w składzie księstwa ziębickiego na skutek podziału księstwa świdnickiego i w 1336 stało się czeskim lennem.
W okresie reformacji mieszkańcy Braszowic stali się luteranami. Jednakże podczas kontrreformacji za panowania cesarza Ferdynanda III kościół farny został oddany katolikom. W 1663 roku cała wieś znalazła się w posiadaniu klasztoru cystersów w Kamieńcu Ząbkowickim. 27 lutego 1741 w okolicach wsi miała miejsce potyczka między wojskami pruskimi i austriackimi. Od 1742 Braszowice znajdowały się w obrębie Prus. Po sekularyzacji klasztoru w Kamieńcu Ząbkowickim w 1810, wieś przeszła w posiadanie rodu Oranje-Nassau, a później Hohenzollernów. W 1894 odnotowano w miejscowości parafialny kościół katolicki, fabrykę maszyn gospodarskich oraz miejsca występowania chryzoprazu i magnezytu.
Po II wojnie światowej wieś Braszowice znalazła się w obrębie Polski, a dotychczasowa ludność została wysiedlona i zastąpiona repatriantami.
Zabytki.
Do rejestru zabytków Narodowego Instytutu Dziedzictwa wpisane są:

</doc>
<doc id="351100" url="https://pl.wikipedia.org/wiki?curid=351100" title="Bratian">
Bratian

Bratian – wieś w Polsce położona w województwie warmińsko-mazurskim, w powiecie nowomiejskim, w gminie Nowe Miasto Lubawskie, przy ujściu rzeki Wel do Drwęcy. W latach 1975–1998 miejscowość administracyjnie należała do województwa toruńskiego.
Nazwa wsi Bratian, według kronikarza Kacpra Hennebergera, wywodzi się od brata Jana z Sandomierza, który w nagrodę za służbę w wojskach krzyżackich otrzymał dobra bratiańskie; najstarsza udokumentowana wzmianka o miejscowości pochodzi z roku 1343. Na terenie wsi znajdują się ruiny średniowiecznego zamku krzyżackiego.
Miejscowość znajduje się na trasie czerwonego Szlaku Grunwaldzkiego w województwie warmińsko-mazurskim.

</doc>
<doc id="351101" url="https://pl.wikipedia.org/wiki?curid=351101" title="Bratkowice">
Bratkowice

Bratkowice – wieś w Polsce, położona w województwie podkarpackim, w powiecie rzeszowskim, w gminie Świlcza.
W latach 1954–1972 wieś należała i była siedzibą władz gromady Bratkowice. W latach 1975–1998 wieś administracyjnie należała do województwa rzeszowskiego.
Były wsią królewską tenuty bratkowickiej w województwie sandomierskim w 1629 roku
Wieś jest siedzibą parafii pod wezwaniem św. Jana Chrzciciela, należącej do dekanatu Rzeszów Zachód, diecezji rzeszowskiej.
Edukacja.
W Bratkowicach znajdują się trzy szkoły podstawowe, gimnazjum oraz publiczne przedszkole.
Sąsiednie miejscowości.
Budy Głogowskie, Czarna Sędziszowska, Dąbrowa, Klęczany, Krzywa, Lipie, Mrowla, Poręby Kupieńskie, Świlcza, Trzciana

</doc>
<doc id="351102" url="https://pl.wikipedia.org/wiki?curid=351102" title="Bratków Dolny">
Bratków Dolny

Bratków Dolny – wieś w Polsce położona w województwie łódzkim, w powiecie poddębickim, w gminie Zadzim. W latach 1975–1998 miejscowość administracyjnie należała do województwa sieradzkiego. 
W skład sołectwa Bratków Dolny wchodzi także wieś Bratków Górny.

</doc>
<doc id="351104" url="https://pl.wikipedia.org/wiki?curid=351104" title="Bratnik">
Bratnik

Bratnik – wieś w Polsce położona w województwie lubelskim, w powiecie lubartowskim, w gminie Kamionka.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Kamionka. Według Narodowego Spisu Powszechnego (III 2011 r.) wieś liczyła mieszkańców.

</doc>
<doc id="351105" url="https://pl.wikipedia.org/wiki?curid=351105" title="Bratowice">
Bratowice

Bratowice – wieś w Polsce położona w województwie dolnośląskim, w powiecie wrocławskim, w gminie Żórawina, należąca do sołectwa Bratowice-Zagródki.
Nazwa.
Pierwsza zachowana wzmianka na temat wsi pochodzi z łacińskiego dokumentu z 1337 roku notująca pierwotną nazwę "Barotowicz". Później notowana również w 1360 "Barothowicz", 1372 "Baratow", 1669 "Barutwitz", 1736 "Parothwitz".
Nazwa wywodzona jest od staropolskiego określenia "brata" lub imienia "Bartłomiej". Oba wywody podaje Paul Hefftner w swojej pracy o nazwach miejscowości ziemi wrocławskiej pt. "Ursprung und Bedeutung der Ortsnamen im Stadt und Landkreise Breslau".
W XIX wieku nazwa została zgermanizowana przez Niemców początkowo na "Barothwitz", a później "Barottwitz". Ze względu na polskie pochodzenie po dojściu do władzy w Niemczech nazistów 26 stycznia 1937 roku zmieniona przez władze III Rzeszy na "Schmücken" (od nazwy karczmy jaka stała przy wiązowskiej drodze). 
Historia.
Od średniowiecza do 1810 roku wieś pozostawała w rękach właścicieli prywatnych. Wieś wymieniona w kościelnej ankiecie z 1814 roku jako wieś z ludnością mówiącą po polsku (w kościele językiem kazań był język polski i niemiecki). W latach 1975–1998 miejscowość administracyjnie należała do województwa wrocławskiego.

</doc>
<doc id="351106" url="https://pl.wikipedia.org/wiki?curid=351106" title="Bratucice">
Bratucice

Bratucice – wieś w Polsce położona w województwie małopolskim, w powiecie bocheńskim, w gminie Rzezawa.
Wieś królewska w tenucie niepołomickiej w powiecie szczyrzyckim województwa krakowskiego w końcu XVI wieku. W latach 1954-1961 wieś należała i była siedzibą gromady Bratucice. W latach 1975–1998 miejscowość administracyjnie należała do województwa tarnowskiego. Integralne części miejscowości: Bródek, Łazek, Mole, Podlesie, Radziejów.
Położenie.
Bratucice są największą pod względem obszaru i najbardziej na północ wysuniętą częścią gminy. Od zachodu graniczą z gminą Bochnia, od północy z gminą Szczurowa, a od wschodu z gminą Brzesko. W swojej gminie sąsiadują od południa z sołectwami:
Nazwy obiektów fizjograficznych.
Biały Ług, Błonie, Boconek, Browarzysko, Chłopia góra, Dębicz, Gliniki, Górki, Grabina, Koszuca, Kościelne Górki, Łaty, Młynarskie, Odnogi, Osiek, Ośprót, Pasternik, Piaski, Pławie, Podsłońce, Podgórze, Poręby, Pustki, Sicina, Staw, Studzienica, Wilczy Grunt, Zagumnie, Zamoście.
Historia.
Wzmianka o założeniu wsi datowana jest na rok 1389. Początkowa była własnością szlachecką Wilczków herbu Poraj, którzy po roku 1408 sprzedali ją Leliwitom Melsztyńskim, razem z Dębowym Działem. Między rokiem 1527 a 1564 Bratucice stopniowo weszły do starostwa niepołomickiego, będącego własnością królewską. Pozostały w nim aż do utraty niepodległości. Bratucice weszły pod panowanie Austrii już podczas I rozbioru. Później należały do dominium niepołomickiego i były pod bezpośrednim zarządem cesarza. W Bratucicach urodził się generał Leopold Okulicki. Funkcjonuje też Izba Pamięci Gen. Leopolda Okulickiego w Bratucicach.
12 czerwca 1945 roku do lasu bratucickiego przybył oddział WIN „OP ŚCIGACZ”. Celem założenia obozu i szkolenia żołnierzy w terenie nizinnym. Dowódcą był plut. pchor. Stefan Kaczmarczyk „Baca”. W nocy z 19 na 20 czerwca 1945 roku, liczne oddziały ekspedycji karnej na miejsce akcji w Bratucicach zostały dowiezione autami. Bezgłośna operacja okrążenia i zaskoczenia partyzantów nie udała się. Z okrążenia wyszło łącznie 35 osób w dwóch grupach. Na skraju lasu ubowcy zamordowali 4 młodych ochotników zdążających do obozu. Zostali pochowani na cmentarzu w Cerekwi z różnymi datami zgonów.
Zabytki.
Obiekty wpisane do rejestru zabytków nieruchomych województwa małopolskiego.
Na terenie wsi, w przysiółku Radziejów cmentarz z okresu I wojny światowej z numerem 318 (nr. rej.: A-92/M z 23.05.2007). Jest tam podana jego lokalizacja jako Wrzępia, zakwalifikowany do IX okręgu Bochnia. Na cmentarzu jest pochowanych 51 Austriaków z 32 pułku piechoty landwery i 32 pułku strzelców. Są to dwie mogiły zbiorowe. Projektantem cmentarza był Franz Stark. Wieść gminna powiada, że część pochowanych tu żołnierzy to ofiary krwawej kłótni przy grze w karty, z której skorzystali Rosjanie, dokonując wypadu i ostrzeliwując bijących się między sobą Austriaków z broni maszynowej.
43 żołnierzy jest pochowanych jako bezimienni, wśród nich jest jeden porucznik. Imiennie wymieniono: plutonowy Jan Gawliński, plutonowy Wojciech Madura, szer. Alojz Weiss, szer. Franciszek Żurawski, szer. Jan Sikora, szer. Władysław Kołodziej, porucznik Siegfrid Wechsberg, szer. Emil Antl.
Obiekty inżynieryjne.
W lipcu 2012 przestał istnieć fragment jednego z wałów stawu rybnego. Ziemia z jego rozbiórki trafiła na cmentarz parafialny w Bratucicach. Jednoznacznie nie można stwierdzić, czy ta część wału liczyła parę wieków, bo źródła nie określają dokładnego położenia.
Oto fragment sprawozdania, po przeprowadzonej lustracji w roku 1564: "„[...] Gdy tam rewizorowie wyjechali, pokazał pan starosta niepołomicki Grzegorz Branicki z poddanymi JKM ten las i łąkę, na której łące i lesie jest teraz staw zbudowany, i powiadali poddani, że potok ten z krzeczowskiego imienia przez ten las idzie, na którem ten staw jest zastawiony i graniczy Czerekiew od Bratucic. Item skarżyli się poddani bratuciccy, że ten staw woda zbytnia przez wierzchowiska wypiera podle grobli na łąki i na pola bratucickie. Snać się i folwarkowi, i kmieciom wielka szkoda dzieje, bo powiedali, że tego roku dwakroć siali pole, że się pierwsze wysiewki wytopiły. [...]”"
Środowisko przyrodnicze.
Wieś leży na terenie Bratucickiego Obszaru Chronionego Krajobrazu.
Osoby związane z Bratucicami.
Leopold Okulicki urodził się 12 XI 1898 r. Okuliccy mieszkali w Bratucicach przez 6 lat, tu urodził się Leopold. Następnie wrócili do Okulic. Przodkowie nosili nazwisko Kicka. Ojciec Leopolda, Błażej być może za przykładem swego stryja (profesora w seminarium duchownym we Lwowie) zdecydował się na zmianę nazwiska.
Jan Okulicki urodził się w 1896 roku. Przez 1,5 roku pracował w Ameryce, po powrocie brał udział w wojnie polsko-bolszewickiej. był kilkakrotnie ranny, dosłużył się rangi sierżanta. Został wójtem w Bratucicach, społecznik, działacz OSP, Kółka rolniczego, ZSL we władzach powiatowych sekretarzem (1926). Kandydował do sejmu. Został pierwszym wójtem gminy Zbiorowej w Bogucicach. Zmarł 3 VI 1936 roku.
Por. dr Andrzej Bieniek urodził się w Bratucicach 17 X 1895 r. i ukończył tam szkołę podstawową.
Instytucje.
4 maja 2008 otwarto w Bratucicach Izbę Pamięci generała Leopolda Okulickiego.

</doc>
<doc id="351107" url="https://pl.wikipedia.org/wiki?curid=351107" title="Bratuszewo">
Bratuszewo

Bratuszewo – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik. W latach 1975–1998 miejscowość administracyjnie należała do województwa toruńskiego. W latach 1945-54 Bratuszewo było siedzibą gromady, natomiast od roku 1961 – sołectwem.
We wsi działa Ochotnicza Staż Pożarna. Na uwagę zasługuje piękna aleja z drzewami przy drodze Bratuszewo-Sugajenko-Mroczno. Zachowała się także droga, którą wywożono zmarłych w czasie epidemii cholery. We wsi znajduje się zabytkowa chałupa wiejska, pochodząca z pierwszej połowy XIX w. Bratuszewo to wieś sołecka. Powierzchnia sołectwa wynosi 546,2 ha, znajduje się tu 39 gospodarstw rolnych, mieszka 209 osób (dane z 2007 r.)
Historia.
Wieś należała do dóbr biskupa chełmińskiego, w roku 1523 bp Konopacki przekazał Bratuszewo (vel Bratoszewo vel Bratyszewo) kapitule chełmińskiej. W 1605 r. wieś posiadała 40 włok, w tym dwie sołtysa i 36 czynszowych (szarwarkowych), dwie były najemne. W tym czasie we wsi mieszkali: Domagała, Przybel, Dyka, Kankowski, Iwankowski, Sęk, Szwinka, Pysz, Czerwonka, Kowal, Kuchnik, Lach, Sczepan, Kolodziey, Szpernal, Dudek, Słomka.
Pod koniec XIX w., jak zawarto w Słowniku geograficznym Królestwa Polskiego Bratuszewo było wsią włościańską w gminie Brzozie Niemieckie, mieszkało w nim 637 osób, w tym 634 katolików. Po 1920 r. we wsi pozostał tylko jeden Niemiec, gospodarujący na 40 ha. Szkołę wybudowano w XIX w. (budynek jeszcze istnieje). Przed II wojną światową nauczycielem był Józef Liszewski. Po 1945 r. w trzyklasowej szkole kierownikiem był Jan Klonowski.
W 1939 r., po wkroczeniu wojsk niemieckich rozpoczęły się represje w stosunku do ludności polskiej. Najpierw kilkanaście młodych osób wysłano na roboty do Niemiec. W listopadzie 1939 r. u Franciszka Piotrowicza znalazł schronienie, cudem ocalony z egzekucji w Bratianie, Józef Baczewski (działacz spółdzielczy, brat byłego posła na sejm pruski – Jana Baczewskiego). Baczewski, ur. w 1904 w Gryźlinach, został napadnięty w dniu 3 października 1939 roku w swoim mieszkaniu. Dwóch volksdeutschów: "Hartwig" z Nowego Miasta Lubawskiego i "Papst" z Gryźlin, wyprowadzili Baczewskiego w pole, skatowali do nieprzytomności i pozostali leżącego. Po tym zdarzeniu przez miesiąc Baczewski kurował się, leżąc w łóżku. 7 listopada wieczorem przybyło gestapo i wywiozło go do Nowego Miasta Lubawskiego. Tego samego dnia, wraz z innym więźniem został wywieziony do lasu bratiańskiego, w eskorcie "Erwina Acheliusa" i "Reinholda Hartwiga". W lesie zdjęto więźniom kajdanki i kazano wysiąść z samochodu. Współwięzień Baczewskiego zaczął uciekać i został zastrzelony przez Niemców. Do Baczewskiego strzelono z pistoletu w tył głowy, ale strzał nie był celny i tylko ranił go w głowę. Baczewski upadł na ziemię ale nie stracił przytomności. Oprawcy wyrwali złote zęby z ust poprzednio zastrzelonego więźnia i zaczęli zdejmować z niego futro oraz marynarkę. Korzystając z tej sytuacji Józef Baczewski zerwał się i uciekł. Strzały, oddane w kierunku uciekającego nie były celne. Lasem dotarł do znajomych Filipkowskich, gdzie opatrzono mu ranę. Baczewski ruszył dalej i schronił się u Franciszka Piotrowicza w Bratuszewie, gdzie pozostawał do 19 lutego 1940 r. (później udał się do rodziny, zamieszkałej w Szwarcenowie).
Od 1941 r. hitlerowskie władze zaczęły wysiedlać bogatszych rolników do Potulic (łącznie 13 gospodarzy). W Potulicach dwoje dzieci Józefa Fetkowskiego zmarło.
Po 1945 r. powstała Rolnicza Spółdzielnia Produkcyjna w Bratuszewie, która rozwiązano w 1956 r. Rolnicy, którzy nie oddawali w terminie obowiązkowych dostaw, trafiali do więzienia. Do ZSL zapisało się 45 rolników z Bratuszewa. Inne organizacje partyjne w tym czasie praktycznie nie istniały w tej wsi.
Sołectwo istnieje od 1961 r. W 1970 r. wieś liczyła 243 mieszkańców, w tym 128 mieszkańców, zatrudnionych w rolnictwie, W tym czasie było 57 gospodarstw rolnych o przeciętnej powierzchni ok. 9 ha.
Sołtysi (XX w.):

</doc>
<doc id="351108" url="https://pl.wikipedia.org/wiki?curid=351108" title="Bratuszyn">
Bratuszyn

Bratuszyn – wieś w Polsce położona w województwie wielkopolskim, w powiecie tureckim, w gminie Brudzew.
Wieś położona jest nad rzeką Kiełbaską. Jest jednym z mniejszych sołectw gminy Brudzew. Jest to wieś typowo rolnicza. Ma powierzchnię 359 ha. W 2004 roku miejscowość zamieszkiwały 164 osoby.
Historia.
W 1827 roku Bratuszyn liczył 126 mieszkańców, zamieszkujących 13 domostw.
W latach 1975–1998 miejscowość administracyjnie należała do województwa konińskiego.

</doc>
<doc id="351109" url="https://pl.wikipedia.org/wiki?curid=351109" title="Bratwin">
Bratwin

Bratwin – wieś w Polsce położona w województwie kujawsko-pomorskim, w powiecie świeckim, w gminie Dragacz.
Bratwin jest najstarszą wsią położoną w powiecie świeckim. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 430 mieszkańców. Jest szóstą co do wielkości miejscowością gminy Dragacz.
Mennonici.
Prawdopodobnie w 1596 roku w miejscowości osiedlili się mennonici. Mieli oni za zadanie zagospodarować obszary w dolinie Wisły, która dotąd często była zalewana przez rzekę. Osiedlali się oni na tych ziemiach na prawie holenderskim. Oznacza to, że mogli oni czerpać zyski z tytułu dzierżawy, ale bez prawa do własności ziemi i bez możliwości nabycia jej przez zasiedzenie. Pozostałością tego osadnictwa jest nieczynny cmentarz protestancki.
Zabytki.
Według rejestru zabytków NID na listę zabytków wpisana jest drewniana chata nr 38, dawniej nr 29 (holenderska), z roku 1859, nr rej.: 330 z 20.02.1964.

</doc>
<doc id="351110" url="https://pl.wikipedia.org/wiki?curid=351110" title="Brąchnówko">
Brąchnówko

Brąchnówko – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 264 mieszkańców. Jest czternastą co do wielkości miejscowością gminy Chełmża.
Zabytki.
We wsi znajduje się zabytkowy zespół dworski z pałacem i parkiem, z przewagą drzew bukowych. 
Pałac w Brąchnówku, zbudowany przez Emila Czarlińskiego w 1866, został odrestaurowany w 1994 roku. Obecnie właścicielem budynku jest Gmina Chełmża. Na parterze znajduje się hol i sale przeznaczone pod działalność Stowarzyszenia Kulturalno–Oświatowego „Edukacja i Przyszłość”, które prowadzi szkołę; na piętrze znajdują się pomieszczenia biurowe Centrum Inicjatyw Kulturalnych Gminy Chełmża, Fundacji Ziemia Gotyku i dwa mieszkania prywatne.
W pałacu znajdowała się m.in. bogata biblioteka, którą przez jakiś czas opiekował się Wojciech Kętrzyński. W 1910 roku dokonano przebudowy pałacu, w czasie której powstały wtedy m.in. schody i taras (weranda) od strony Browiny (niezachowane). Przed 1939 na parterze znajdował się salon z obrazami i fortepianem, biblioteka z wyjściem na werandę, jadalnia, tzw. kredens (pomieszczenie z magazynem podręcznym i małą windą kuchenną transportującą posiłki przygotowywane w kuchni znajdującej się w piwnicy), spiżarnia, 2 pokoje biurowe i łazienka. Piętro zajmowały sypialnie, łazienki, garderoba, pokoje dziecinne, pokoik kucharki i służącej, pokoje bawialne (z wyjściem na taras nad wejściem) i pokój nauczycielki. 
Otaczające dawniej pałac budynki gospodarcze nie zachowały się.
Równocześnie z zakończeniem budowy klasycystycznego pałacu wytyczono ostatecznie obszar parku, a drogę Browina-Brąchnówko poprowadzono łukiem wokoło parku (wcześniej, kiedy właściciele mieszkali w starym dworze, droga szła bezpośrednio przy nim). Niektórym ze znajdujących się w parku pomnikom przyrody w 2008 Rada Gminy nadała nazwy - imiona osób związanych i zasłużonych dla wsi. Znajduje się tu m.in. platan klonolistny "Platanus hispanica" „Stefan” (od urodzonego tu pierwszego wojewody pomorskiego Stefana Łaszewskiego) o obwodzie 460 cm.

</doc>
<doc id="351111" url="https://pl.wikipedia.org/wiki?curid=351111" title="Brąswałd">
Brąswałd

Brąswałd (dawniej niem. "Braunswalde") – wieś w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego.
Wieś na Warmii położona około 8 km na północ od Olsztyna, w pobliżu jeziora Mosąg oraz rzeki Łyny. Usytuowana w pagórkowatym krajobrazie polodowcowym z licznymi małymi zbiornikami wodnymi. Od wschodu rozciągają się lasy, z pozostałych stron otoczona jest gruntami rolnymi z licznymi śródpolnymi kępami zieleni. W pobliżu (około 0,5km na zachód) znajduje się elektrownia wodna na rzece Łyna. We wsi znajduje się kościół parafialny, szkoła podstawowa (filia szkoły w Dywitach), Ochotnicza Straż Pożarna z remizą, sklepy spożywcze.
Na architekturę wsi składają się budynki jednokondygnacyjne mieszkalne z dachami dwuspadowymi, pokrytymi dachówką ceramiczną. Charakterystyczny jest symetryczny układ budynków, gdzie oś symetrii przebiega przez komin i drzwi wejściowe. Występują okna (najczęściej drewniane) o podłużnym kształcie, usytuowane symetrycznie względem siebie. Budynki gospodarcze zbudowane są z czerwonej cegły oraz ze szczytami z drewnianych desek. Dachy są dwuspadowe, pokryte dachówką ceramiczną. Fundamenty zbudowane są z kamienia naturalnego, krokwie wysunięte poza ściany. W centralnej ich części umieszczone są duże drewniane drzwi zakończone łukiem. Po bokach symetrycznie względem siebie umieszczone są węższe drewniane drzwi zakończone łukiem. W architekturę wsi dobrze wkomponowany jest kościół, zbudowany na wzgórzu, liczne kapliczny oraz zadbane skwery, pomniki oraz kamienie pamiątkowe.
Miejsca kulturalno-rekreacyjne:
Historia.
Wieś założona w 1337 r. na 8 włókach, na prawie chełmińskim, w pobliżu pruskiego grodziska, przywilej lokacyjny pochodzi z 29 marca 1337 r., (Inne źródła podają rok lokowania 1338) i nadany był przez wójta warmińskiego Henryka Lutra. Zasadźcą wsi był niejaki Mikołaj. Historyczne warianty nazewnicze miejscowości: "Brunswald" (1363), "Branswald" (1517), "Bruszwałd" i "Brunswałt". Wkrótce po założeniu wieś została zniszczona w czasie najazdu litewskiego, a później w czasie wojny polsko-krzyżackiej (1519-1521).
Parafia w Brąswałdzie powstała w XIV w. Pierwotny kościół zniszczyli Litwini, a nowy wystawiono około 1500 roku, a konsekrował go biskup warmiński Marcin Kromer w 1580 r.
W latach 1517-18 osadnictwo na tych terenach nadzorował Mikołaj Kopernik. W czasie wojny polsko-krzyżackiej 1519-1521 wieś została częściowo zniszczona, a już w połowie XVI w. odbudowano ją i zaczęli się tu osiedlać osadnicy z Mazowsza. W połowie XVI w., był tu kościół i karczma, uprawiano 27 włók ziemi. Na początku XVII spłonął kościół. Odbudowaną po pożarze świątynie konsekrował pw. św. Katarzyny i św.św. Apostołów Szymona i Tadeusza, w 1617 r. bp Szymon Rudnicki. W 1634 r. była to wieś sołecka, natomiast w 1789 Brąswałd był wsią królewską z kościołem i 31 "dymami" (gospodarstwami domowymi). W XVIII w. chłopi miejscowi pracowali głównie przy spławianiu drewna Łyną. W 1887 r. założono bibliotekę Towarzystwa Czytelni Ludowych.
Pierwsza szkoła w Brąswałdzie – jako parafialna – powstała w XVII w. W 1825 r. uczył w niej Jan Thiel (uczył już 35 rok), a uczęszczało 31 dzieci. W protokole wizytacyjnym z tego roku zaznaczono, że tylko nieliczne dzieci czytało po niemiecku, wszystkie natomiast umiały czytać po polsku. W latach 1845-71 ks. Franciszek Kaupowicz odprawiał nabożeństwa w języku polskim oraz posiadał pierwsza na Warmii bibliotekę polskich książek. W 1887 r. we wsi powstała biblioteka Towarzystwa Czytelni Ludowych, założona przez Piotra Elbinga. Kolektorami tej biblioteki, która przetrwała do 1891 r., byli Klimek i Jan Skibowski. Z tej biblioteki korzystali także mieszkańcy Dywit i Sętala. Kolejna polska biblioteka powstała w 1920 r. (istniała do 1926 r.), a prowadził ją Walenty Sosnowski – mąż zaufania w plebiscycie z 1920 r., korespondent Gazety Olsztyńskiej. Natomiast w latach 1929-1933 działała biblioteka Towarzystwa Młodzieży, bibliotekarzem której był niejaki Zientara. W latach 1934-39 kolejną bibliotekę z polskimi książkami prowadzili: Robert Hallmann, Stefania Żurawska i Jan Zientara.
W okresie międzywojennym we wsi działało koło Związku Polaków w Niemczech, którym kierował Augustyn Zientara. Członkami Związku m.in. byli: Anna Bartnik, Józef Barnik, Anna Broch, Michał Broch, Augustyn Zientara, Jan Hallmann, Józef Hallmann, Franciszka, Barbara Kisiel, Józef Kisiel, Marianna Lenkiewicz, Franciszka Kwiatkowska, Anna Taplik, Franciszek Porbadnik, Andrzej Wippich. W tym czasie działała też we wsi drużyna ZHP w Niemczech (Hufiec Wschodniopruski).
W XIX w. do parafii brąswałdzkiej należały następujące wsie: Brąswałd, Bukwałd, Barkweda, Kajny, Redykajny oraz Mątki (obecnie należy do parafii w Jonkowie). W 1917 r. parafia liczyła 2213 osób, z których dwie trzecie stanowili Polacy. Na początku XX w. wieś obejmowała 1061 ha ziemi, było tu 72 domy, zamieszkane przez 111 rodzin. W 1925 r. było 71 domów z 99 rodzinami i 474 mieszkańcami (w tym 473 katolików, 1 ewangelik). W 1933 roku we wsi mieszkało 511 osób, a w 1939 – 503 osoby.
W latach 1931-38 we wsi działała prywatna szkoła polska. Kościół wzniesiono w latach 1894-96 w miejscu zburzonej w 1895 r. średniowiecznej budowli (pochodzącej z 1500 r.), która spłonęła jeszcze na początku XVII w. W kościele zachowała się polichromia wykonana w 1912 r. przez malarzy Zeptera i Brandta z Berlina) ze scenami dotyczącymi dziejów Polski i Warmii, zamówiona przez ks. W. Barczewskiego.
Po roku 1945 Brąswałd został wsią sołecką.
W 1970 r. w Brąswałdzie było 409 mieszkańców, w 1978 – 320. W 1993 r. we wsi mieszkało 272 osoby (łącznie z Wopami i Lipniakiem).
Obecnie do parafii w Brąswałdzie należy kościół pw. św. Józefa w Bukwałdzie (wzniesiony w 1858, rozbudowany w 1930) oraz Dom Mniszek Bosych Zakonu Najświętszej Maryi Panny z Góry Karmel w Spręcowie
Miejscowość opisała Maria Zientara-Malewska w swoich wspomnieniach pt. "Wieś nad łąkami Brąswałd" (Wydawnictwo Pojezierze, Olsztyn 1988).
Zabytki.
W ołtarzu głównym znajdują się płaskorzeźby Chrystusa, niosącego krzyż oraz zdjęcie Chrystusa z krzyża. Barokowy ołtarz (boczny prawy) św. Trójcy z 1741 r., pochodzący z poprzedniego kościoła. Na ołtarzu umieszczony jest herb biskupa warmińskiego Krzysztofa Jana Szembeka. W ołtarzu bocznym lewym znajduje się obraz Matki Boskiej Ubogiej oraz rzeźby św. Barbary i św. Marii Magdaleny.
W kościele znajduje się kamienna kropielnica z 1744 roku. Kościół usytuowany na wzgórzu i jest otoczony starymi drzewami.

</doc>
<doc id="351112" url="https://pl.wikipedia.org/wiki?curid=351112" title="Brdów">
Brdów

Brdów – wieś w Polsce, administracyjnie w województwie wielkopolskim, w powiecie kolskim, w gminie Babiak. Kulturowo Brdów położony jest na pograniczu Kujaw i Wielkopolski; leży na Pojezierzu Kujawskim, na tzw. Kujawach Borowych, nad Jeziorem Brdowskim. Dawniej miasto: siedziba władz miejskich oraz wójtostwa brdowskiego. Prawa miejskie w latach 1436-1870; Miasto Królewskie Korony Królestwa Polskiego. W 1827 roku jako miasto rządowe Królestwa Kongresowego położone było w powiecie brzeskim, obwodzie kujawskim województwa mazowieckiego. 
Pierwszy raz Brdów wymieniony został w bulli papieskiej w 1136 roku jako "Brdovo". W 1863 roku doszło do bitwy pod Brdowem. W 1870 roku, w wyniku reformy carskiej, miasto zostało zdegradowane do rangi osady. 
W latach 1975–1998 administracyjnie Brdów należał do województwa konińskiego.
Lokalny ośrodek kultu religijnego i turystyki. Znajduje się tu kościół i klasztor oo. Paulinów – sanktuarium Matki Bożej Zwycięskiej.
Transport i komunikacja.
Miejscowość położona jest 20 km na północny wschód od Koła.
W Brdowie krzyżują się następujące drogi:
Najbliższa stacja kolejowa mieści się w Babiaku, ok. 4 km na zachód od Brdowa.
Demografia.
Źródła
"1946*" – Dane szacunkowe
W skład sołectwa Brdów zaliczane są także przyległe kolonie: Ostrowy Brdowskie, Grądy Brdowskie, Kolonia od Bugaja, Kolonia od Babiaka. W 2021 podjęto działania na rzecz włączenia ich do Brdowa nadając nazwy ulic.
Klimat.
Brdów położony jest w centrum wielkopolskiej dzielnicy klimatycznej. Jest obszarem o bardzo małym opadzie rocznym ok. 502 mm, leży w krainie wiecznych wiatrów. Liczba dni z przymrozkami waha się od 50 do 75, temperatura całkowita 8,7 °C. Średnie miesięczne zachmurzenie wynosi 66%, najmniejsze w sierpniu 50% i w czerwcu 52%, a największe w listopadzie 82%.
Dane uzyskane ze stacji meteorologicznej w Kole wynosiły:
Toponimia.
Nazwa miejscowości zapewne wywodzi się od czasownika "brodzić", związane jest to z położeniem osady na terenach podmokłych. W dawnych czasach Brdów otoczony był mokradłami do tego stopnia, że należało brodzić w wodzie, by dostać się do miasta. Takie położenie pełniło też funkcje obronne. Inne założenie sugeruje, że nazwa miejscowości może wywodzić się od starosłowiańskiego słowa "brda", które w V wieku oznaczało wyżynę. Brdów jest położony na terenie polodowcowym, gdzie w krajobrazie dominują niewysokie wzgórza.
Pierwsze pisane źródła z 1136 roku określają miejscowość jako "Brdovo" lub "Brdouo". Na Kujawach nazwy miejscowości kończyły się zazwyczaj na "-owo".
W XIX wieku funkcjonuje nazwa "Brdów", a także "Brdowsk", czy w lokalnej gwarze kujawskiej "Brudowo". W czasie okupacji niemieckiej w latach 1939–1945 nazwa miejscowości została zmieniona na "Seestetten". Po II wojnie światowej wrócono do nazwy "Brdów".
Historia.
Kalendarium Brdowa:
Brdów w Słowniku Geograficznym Królestwa Polskiego.
W 1880 r. w Słowniku geograficznym Królestwa Polskiego tak pisano o Brdowie:
Legendy.
Z Brdowem związanych jest wiele legend:
Kościół i klasztor oo. paulinów.
Parafię św. Wojciecha w Brdowie wzmiankowano po raz pierwszy w 1326 r. Prawdopodobnie już wcześniej na terenie obecnej świątyni istniał drewniany kościół bądź kaplica. Jedna z teorii mówi, że na terenie obecnej świątyni istniał zamek warowny, połączony tunelem pod jeziorem z dworem w Radoszewicach. W miejscu samego kościoła miał istnieć pałac biskupi. Teorię tą potwierdzałby fakt istnienia starej piwnicy, pod kościołem brdowskim, z XIV wieku. Pewną datą jest rok 1399, gdy w Brdowie istniał już murowany kościół parafialny. W późniejszych wiekach wielokrotnie rozbudowywany i remontowany po pożarach. W 1436 r. król Władysław Warneńczyk istniejącą parafię przekazał pod opiekę ojcom paulinom, według woli swego ojca – Władysława Jagiełły. Ojcowie paulini opiekowali się parafią z przerwami do 1870 r., ponownie wrócili do klasztoru w 1952 roku.
Kościół św. Wojciecha, położony na wysokim brzegu Jeziora Brdowskiego to kościół orientowany, pierwotnie gotycki, zbarokizowany i rozbudowany w XVII i XVIII w. Ostatni raz odnowiony w latach 1748–1758 być może według projektu architekta Cochilego. Założony na planie prostokątnym, jednonawowy, z wyodrębnionym prezbiterium. Zbudowany z cegły i otynkowany. Korpus nawowy oskarpowany, przykryty prostym sufitem, połączony z prezbiterium ostrołukiem. Prezbiterium również oskarpowane zachowało gotycką formę, zamknięte wielobocznie, nakryte sklepieniem gwiaździstym. Okna w korpusie nawowym prostokątne zakończone łukiem półkolistym, w prezbiterium – ostrołukowe. Przy prezbiterium od północy stara zakrystia, od południa – nowa. Wewnątrz nowej zakrystii sufit z fasetą, w starej zakrystii – sklepienie kolebkowo-krzyżowe. Dachy świątyni dwuspadowe, kryte blachą miedzianą. Pomiędzy kościołem a klasztorem wieża czterokondygnacyjna wybudowana w 1790, ze ściętymi narożami, ujętymi w pilastry, kryta hełmem z 1877 r. Na wieży także zegar z 1769 r. W latach 1913–1914 do południowej ściany korpusu nawowego dobudowano neobarokową kaplicę według projektu Józefa Dziekońskiego, połączona z nawą główną łukiem półkolistym, kryta kopułą z latarnią.
Wewnątrz świątyni trzy ołtarze z drugiej połowy XVIII wieku. Ołtarz główny z figurami świętych zakonników i ojców Kościoła oraz obrazem Matki Boskiej z Dzieciątkiem z przełomu XV/XVI wieku, zakryty srebrną sukienką z XVIII wieku. W bocznych ołtarzach obrazy: św. Pawła I Pustelnika, Chrystusa Ukrzyżowanego z Matką Bożą i Świętym Janem – wszystkie z przełomu XVII i XVIII wieku. Ambona rokokowa z rzeźbą Chrystusa na baldachimie. Organy w kościele nowe, sprowadzone po pożarze w 1983 roku. Wnętrze bogato zdobione freskami, odnowione ostatni raz po pożarze w 1983 r., nową polichromię wykonał artysta malarz z Krakowa – Zdzisław Pabisiak. Ponadto w kościele zabytkowa chrzcielnica z 1635, płaskorzeźba przedstawiająca chrzest Pana Jezusa w Jordanie oraz epitafium z popiersiem ks. Bronisława Kochanowicza, który został zamordowany w obozie koncentracyjnym w Dachau w 1942 roku. Na ścianach świątyni w gablotach umieszczone liczne wota, wśród nich gablota z szablami z okresu powstania styczniowego.
Na ścianach zewnętrznych kościoła umieszczono kilka tablic pamiątkowych, m.in. tablicę upamiętniającą prawa miejskie Brdowa, czy pochowanego w Brdowie Jakuba Krzyżanowskiego – dziadka Fryderyka Chopina.
Barokowy klasztor, zbudowany w końcu XVII w., usytuowany jest prostopadle od zachodu orientowanego kościoła, połączony z nim przejściem na wysokości pierwszego piętra.
Klasztor spalony w 1748 r., odbudowany w 1758 r. Barokowy, dwukondygnacyjny. Wewnątrz w trakcie środkowym, korytarz sklepiony w przyziemiu kolebką na gurtach, na piętrze – kolebką krzyżową. Na osi elewacji wschodniej, brama wejściowa zamknięta łukiem odcinkowym. Szczyty północne i południowe ujęte w spływy wolutowe, zwieńczone trójkątnymi przyczółkami. Dach dwuspadowy, kryty dachówką.
W 1790 r. cmentarz przykościelny został zamknięty, a kościół otoczono murem z dwiema bramami, ujętymi w zdwojone pilastry, ozdobione przerywanymi szczytami.
Cmentarz.
Cmentarz parafialny założono poza granicami miasta w 1790 r.
Cmentarz jest miejscem spoczynku rodziny Poli Negri – jej dziadka oraz wujów. Znajduje się tu również symboliczny nagrobek Jakuba Krzyżanowskigo – dziadka Fryderyka Chopina. Został on pochowany w Brdowie w 1805 roku. W 1863 r. w zbiorowej mogile pochowano 70 powstańców styczniowych, którzy polegli w bitwie pod Brdowem, w osobnych mogiłach pochowani zostali Karol Libelt – syna poznańskiego działacza i filozofa o tym samym imieniu oraz Léon Young de Blankenheim – dowódca polskich oddziałów powstańczych pod Brdowem.
Cmentarz w 1995 roku został wpisany do rejestru zabytków. Zachowały się na nim nagrobki z XIX i początku XX wieku.
Pomniki i upamiętnienia.
Na terenie Brdowa wiele miejsc, związanych z historią miejscowości, zostało upamiętnionych formą tablicy pamiątkowej bądź pomnika. Na samym rynku, prócz popiersia Fryderyka Chopina, znajdują się głaz z wyrytymi dwiema czaszkami, upamiętniający legendę o pojedynku dwóch braci oraz głaz upamiętniający rocznicę chrztu Polski. Tablice pamiątkowe umieszczone na ścianach kościoła upamiętniają m.in.: Jakuba Krzyżanowskiego, prawa miejskie i koronację obrazu Matki Boskiej przez Jana Pawła II. Na ścianie domu, w którym mieszkała Pola Negri również została umieszczona tablica pamiątkowa przypominająca ten fakt.
Przy remizie OSP postawiono pomnik św. Floriana. Na rozwidleniu ul. Cmentarnej i ul. Mickiewicza znajduje się z kolei figura Matki Bożej, ufundowana w początku XX wieku przez doktorową Helenę Mysłowską z Kłodawy. Na skwerze w centrum Brdowa natomiast postawiono drewniane rzeźby bóstw słowiańskich.
Pomniki przyrody.
Na rynku w Brdowie rośnie lipa, posadzona 3 maja 1919 roku na pamiątkę odzyskania przez Polskę niepodległości, została wpisana do rejestru pomników przyrody w 1991 r.
Szkolnictwo.
W Brdowie od około 1450 roku działa szkoła. Prowadzili ją ojcowie paulini, którzy byli jej rektorami.
W 1907 roku staraniem księdza Gniazdowskiego i parafian oddano do użytku nowy budynek szkoły, który służył mieszkańcom Brdowa do 2009 r. jako przedszkole.
Budynek szkoły, przy ul. A. Mickiewicza, zbudowano w 1938 r. Na przestrzeni lat był rozbudowywany dwukrotnie (ostatni raz w 2006 r.). W 1999 r. Zespół Szkół w Brdowie nawiązał współpracę ze szkołą podstawową w Ojranach na Litwie. W okresie wakacji grupa nauczycieli i młodzieży z Litwy przyjeżdżała do Brdowa, co było możliwe dzięki wsparciu finansowemu „Wspólnota Polska”. Dzięki współpracy uczniowie z polskiej szkoły na Wileńszczyźnie mogli zwiedzić Polskę i zapoznać się bliżej z polską kulturą.
Przed reformą szkolnictwa w 2017 w skład Zespołu Szkół w Brdowie wchodziła: szkoła podstawowa, gimnazjum i przedszkole. Obecnie na terenie miejscowości swą działalność prowadzi Szkoła Podstawowa im. Powstańców Styczniowych w Brdowie oraz Przedszkole Samorządowe w Brdowie.
Sport.
Przy Szkole Podstawowej w Brdowie działa Uczniowski Klub Sportowy o specjalności wioślarskiej, który korzysta z naturalnej bazy sportowej, jaką jest, znajdujące się w odległości 300 m od szkoły, Jezioro Brdowskie. Uczniowie biorą udział w licznych zawodach wioślarskich odbywających się na terenie całego kraju (m.in. w Warszawie, w Płocku, w Kaliszu, czy we Włocławku). Baza sportowa klubu pozwala od wielu lat organizować na Jeziorze Brdowskim regaty wioślarskie o zasięgu krajowym.
Ponadto w miejscowości działa „Młodzieżowy Klub Sportowy – Brdów”, który reprezentuje Brdów w różnych dyscyplinach oraz organizuje wydarzenia sportowe na terenie miejscowości: rajdy rowerowe, marsze nordic-walking, czy biegi.
Kultura.
W „Karczmie pod Jesionem” zorganizowana została wystawa poświęcona Poli Negri, prezentująca pamiątki z nią związane.
W Brdowie co roku odbywa się kilka imprez kulturalnych bądź sportowych m.in.: bieg im. Poli Negri (od 2008), czy konkurs fotograficzny (od 2011), których organizatorami są Towarzystwo Przyjaciół Ziemi Brdowskiej oraz Stowarzyszenie MKS „Brdów”.
Towarzystwo Przyjaciół Ziemi Brdowskiej organizuje również festyny i pikniki dla mieszkańców Brdowa i okolicy.
Służba zdrowia.
Pierwszy szpital i przysiółek dla bezdomnych istniał w Brdowie już w XV w., prowadzili go ojcowie paulini. W okresie wojennym w obecnym budynku szkoły mieścił się szpital, gdzie pracowali polscy lekarze. Służył on pomocą medyczną wielu rannym podczas II wojny światowej.
Obecnie w miejscowości działa ośrodek zdrowia – Niepubliczny Zakład Opieki Zdrowtnej „Eskulap”, a przy nim apteka. Swoją działalność przy ośrodku zdrowia prowadzi także „Med-Vita Rehabilitacja i Masaż” z gabinetem fizjoterapii.
Straż pożarna.
W miejscowości znajduje się remiza strażacka, a przy niej działa Ochotnicza Straż Pożarna w Brdowie, powołana w 1912 roku.
Handel i usługi.
Brdów to lokalny ośrodek handlu i usług dla pobliskich wsi. Znajduje się tu kilka sklepów spożywczych i przemysłowych, kwiaciarnia, mini-market Groszek, market Dino, działają małe zakłady usługowe, m.in. zakład fryzjerski, zakład pogrzebowy. Swoją siedzibę ma tu także Agencja Pocztowa oraz Bank Spółdzielczy.
W Brdowie mieszczą się dwie restauracje: „Karczma pod Jesionem” i pizzeria „Capri”.
Stacja paliw znajduje się przed wjazdem do miejscowości od strony Koła.

</doc>
<doc id="351113" url="https://pl.wikipedia.org/wiki?curid=351113" title="Bredynki">
Bredynki

Bredynki (dawniej "Bredynek", niem. "Bredinken") – wieś w Polsce położona w województwie warmińsko-mazurskim, w powiecie olsztyńskim, w gminie Biskupiec. Wieś znajduje się w historycznym regionie Warmia.
Przez Bredynki biegnie trasa linii autobusowej z Biskupca, przez Łężany do Reszla. Jest to odcinek drogi wojewódzkiej nr 590. We wsi działa ochotnicza staż pożarna oraz znajdują się gospodarstwa agroturystyczne. Działa też klub sportowy „Żubr Bredynki”, skupiający mieszkańców Bredynek i Stanclewa. W miejscowości znajduje się Leśnictwo Bredynki (Nadleśnictwo Mrągowo).
Historia.
Nazwy wsi: "Bredig" – 1587, od 1755 "Bredinken", obecna nazwa została administracyjnie zatwierdzona 12 listopada 1946. W pobliżu wsi było jezioro (osuszone) o nazwie Bredyn. Nazwa wsi wiąże się ze słowem łoś – prus. "braydis".
Wieś lokował w 1599 r. biskup warmiński Stanisław Hozjusz. Zasadźcą wsi o powierzchni 55 włók, na prawie chełmińskim był Serafin Zaręba, który kupił pięć włók sołeckich za 450 grzywien. W 1605 biskup Szymon Rudnicki zezwolił na zbudowanie we wsi młyna. Przywilej lokacyjny wsi odnowił w 1684 biskup Radziejowski. W 1755 była to wieś szlachecka, a jej właścicielem był Joachim Sawuski. W 1783 r. Bredynki zapisano jako majątek szlachecki z młynem wodnym. W tym czasie we wsi było 47 domów. W 1820 r. we wsi mieszkało 371 osób,
W 1841 r. we wsi powstała Ochotnicza Straż Pożarna. W 1848 r. miejscowy gospodarz o nazwisku Jan Skupski postawił kaplicę pw. św. Rocha. Msze odprawia tu proboszcz z parafii w Stanclewie. W tym czasie we wsi mieszkało 546 osób.
W czasie plebicytu w 1920 z a Prusami oddano tu 506 głosów, a za Polską 132. W okresie międzywojennym we wsi działało koło Związku Polaków w Niemczech, koło Związku Towarzystw Młodzieży oraz polska biblioteka. W czasie wyborów do sejmu pruskiego w 1924 r. na listę Polskiej Partii Ludowej oddano 143 głosy, uzyskując względna większość.
W latach 50. we wsi działał warmiński zespół ludowy „Bredyniacy jadą”, odnosząc sukcesu na arenie ogólnopolskiej, śpiewając i tańcząc szota, szewca, żabulinkę i pofajdoka. W 2007 r. mieszkańcy wsi, skupieni wokół sołtysa uporządkowali zapuszczoną i zarośniętą chwastami część wsi. W tej akcji radami wspierał ich Janusz Radziszewskiego, radny powiatowy i wieloletni sołtys Biesowa. W 2009 r. zgłoszono wieś konkursu wojewódzkiego „Czysta i piękna zagroda – estetyczna wieś”. Do konkursu zgłosiło się ponad 60 wsi, a Bredynki uzyskały druga nagrodę i czek opiewający na 20 tys. zł., odebrana z rąk marszałka Jacka Protasa. W 2012 w plebiscycie Gazety Olsztyńskiej, Bredynki zostały laureatem konkursu „Najfajniejsza wieś powiatu olsztyńskiego (wyprzedzając wsie: Cerkiewnik z gminy Dobre Miasto, Biesowo z gminy Biskupiec, Wójtowo z gminy Barczew), Ługwałd z gminy Dywity, Węgój z gminy Biskupiec, Giławy z gminy Purda, Swobodna z gminy Dobre Miasto, Podleśna z gminy Dobre Miasto), Różnowo z gminy Dywity, Stawiguda z gminy Stawiguda).
W latach 1954-1960 wieś należała i była siedzibą władz gromady Bredynki, po jej zniesieniu w gromadzie Biskupiec. W latach 1975–1998 miejscowość należała administracyjnie do województwa olsztyńskiego.
Oświata.
W 1827 była tu szkoła z polskim językiem nauczania, do której uczęszczało 41 dzieci. Szkoła w 1853 miała 119 uczniów z Bredynek i Zawady. Uczono w niej po polsku i po niemiecku. Naukę religii prowadzono po polsku. Nauczycielem religii był Franciszek Schirrmmacher. W latach 1879–1881 nauczycielem był tu Jan Liszewski, założyciel Gazety Olsztyńskiej. Po 1928 r. podjęto próbę utworzenia szkoły polskiej. Próba się nie powiodła, a dzieci chodziły do polskiej szkoły w Stanclewie. W 1937 r. ponownie podjęto próby utworzenia szkoły polskiej w Bredynkach, również bezskutecznie. W celu nauki języka polskiego mieszkańcy wysyłali swoje dzieci na wakacje do Polski. Chęć wyjazdu – jak relacjonował w 1937 r. landrat reszelski placówce gestapo w Olsztynie – wyraziły dzieci: Helena Nerkowska (córka Jana Nerkowskiego), Paweł i Franciszek Wiewióra (synowie Pawła Wiewióry), Maria Birhhan (córka Bernarda Birkhana), Antoni Trampenau (syn Jana Trampenau). Wszystkie te dzieci uczęszczały do szkoły niemieckiej w Bredynku. Ówczesne władze hitlerowskie takim wyjazdom ostro się sprzeciwiały i przeszkadzały w ich realizacji. Ówczesne władze niemieckie przeprowadzały częste rewizje w bibliotece polskiej, szukając książek o tematyce antypaństwowej, aby oskarżyć polskie organizacji i instytucje o działalność antyrządową i antyniemiecką.
W 1935 szkoła miała 4 nauczycieli i 198 uczniów.
W Bredynkach funkcjonowała polska biblioteka. W latach 1934-1939 bibliotekarką była Paulina Pliszkówna.
Po II wojnie światowej szkołę podstawową w Berdynkach uruchomiono 28 lipca 1945 roku.
Od 2006 roku działa w Bredynkach Społeczna Szkoła Podstawowa, którego organem prowadzącym jest Stowarzyszenie Rozwoju Wsi Bredynki i Stanclewo z siedzibą w Bredynkach. Przy szkole funkcjonuje przedszkole.
Inne.
Mieszkańcy: w 1820 – 371 osób, w 1848 – 546, w 1939 – 994, w 1998 – 459.
„Wojna o wodę” czyli „wojny w Bredynku”.
W maju i czerwcu 1863 r. doszło do tzw. wojny o wodę, w wyniku sporu o osuszone jeziorko we wsi. Młynarz i jednocześnie karczmarz (o nazwisku "Gross"), który osiedlił się w starych zabudowaniach nad Jeziorem Bredyńskim (o powierzchni 20 morgów, w środku wsi, obecnie nie istnieje – znajduje się tam łąka), postanowił spuścić wodę z zabagnionego i zarastającego jeziorka, znajdującego się w centrum wsi, celem zamiany na łąki. Mieszkańcy wsi owo jeziorko uważali za swoje i ważne dla użytkowania gospodarczego: korzystali z wody pojąc zwierzęta, łowili ryby, korzystały ze zbiornika ich kaczki i gęsi. Zimą korzystano z lodu, a dzieci wykorzystywały zamarznięte bajoro do zabawy. Na jednym końcu jeziorka był młyn wodny. Wnioskować można, że jeziorko było zbiornikiem przepływowym. Przy młynie stała karczma. Nowy młynarz zdecydował zrezygnować z młyna, bowiem niewielki przepływ wody nie gwarantował zyskownej pracy młyna. W karczmie namówił chłopów ze wsi do podpisania dokumentu, z którego wynikało, że woda należy do wsi, ale grunt rolny pod nią należy do karczmarza. Mieszkańcy wsi zrozumieli swój błąd i zaczęli sprzeciwiać się osuszeniu bajora. Wybudowali nawet tamę, zatrzymującą wodę. Aby złamać czynny opór mieszkańców Bredynki, karczmarz sprowadził oddział żołnierzy. Do sprzeciwiających się mieszkańców wsi, uzbrojonych w grabie, widły, kije i cepy oddano salwę, w wyniku której na miejscu zginęło 5 osób, a 5 kolejnych ciężko raniono i zmarły w ciągu najbliższych dni. Żołnierze strzelali do uciekających ludzi i użyli bagnetów. Zginęły nawet zupełnie postronne osoby, np. Anna Pliszkówka, która wyjrzała z domu. Od strzałów i pchnięć bagnetem zginęło łącznie 17 osób, a ponad 30 innych było rannych.
Zajścia i tzw. „wojnę o wodę” w swojej książce pt. „Kiermasy na Warmii” obszernie opisał ks. Walenty Barczewski. W 1923 r. relacjonował ją także dawny mieszkaniec wsi – niejaki Kantel.
20 lat po tych wydarzeniach we wsi zbudowano kaplicę ku czci pomordowanych przez pruskich żołnierzy. W 1884 r. Jan Skupski zbudował kaplicę (wcześniej mieszkańcy – jeszcze w roku masakry – postawili tam krzyż), w której jeszcze przez długi czas odbywało się po Wielkanocy coroczne nabożeństwo ku pamięci zabitych. W opisywanych zajściach zginęła także jego żona, 28-letnia Elżbieta Skupski.

</doc>
<doc id="351114" url="https://pl.wikipedia.org/wiki?curid=351114" title="Breginie">
Breginie

Breginie – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351115" url="https://pl.wikipedia.org/wiki?curid=351115" title="Brejdyny">
Brejdyny

Brejdyny (niem. "Brödienen") – wieś w Polsce położona w województwie warmińsko-mazurskim, w powiecie mrągowskim, w gminie Piecki. 
W latach 1954-1957 wieś należała i była siedzibą władz gromady Brejdyny, po jej zniesieniu w gromadzie Piecki. W latach 1975–1998 miejscowość administracyjnie należała do województwa olsztyńskiego.
Wieś mazurska położona nad Jeziorem Brejdyńskim. Nazwa pochodzi z języka staropruskiego ("Preden" od sosna, "Wreyden" od "braydis" - łoś).
Historia.
Wieś czynszowa "Preden" wzmiankowana była w dokumentach już w 1419 r. W rejestrze czynszowym z 1437 r. wymieniana jest pod nazwą "Wreyden", jako wieś należąca do wolnych, z obowiązkiem sześciu służb zbrojnych. Około 1470 r. wielki mistrz Henryk von Richtenberg przekazał dwór w Brejdynach na prawie magdeburskim "Jerzemu Hauendreinowi". Dwór w Brajedynach wcześniej należał do niejakiego "Bartołta". W 1476 r. wielki mistrz Henryk von Richtenberg nadał 73 włók na prawie magdeburskim "Fryderykowi von Schätzlowi". W okresie późniejszym wielki mistrz Fryderyk książę saski (1498-1510) nadał dobra brejdyńksie Arnoldowi Reichenau. W 1551 r. majątek ziemski w Brejdynach należał do Jerzego Schätzla i Fabiana z Brejdyn (von Broedin), którzy otrzymali te dobra na prawie lennym z obowiązkiem jednej służby zbrojnej i posługi na łowach od księcia Albrechta.
W 1785 r. dwór szlachecki i wieś pańszczyźniana liczyły łącznie 20 domów. W tym czasie powstała szkoła wiejska. W 1818 r. w tutejszej szkole uczyło 35 dzieci. Około 1900 roku do dworu należało 65 włók ziemi. Gospodarka dworu nastawiona była na produkcję zbóż, chów bydła i owiec (400 sztuk). Działała także gorzelnia, młyn parowy, cegielnia oraz wytwórnia brykietów torfowych. Po 1918 roku dwór w Brejdynach rozparcelowano na mniejsze gospodarstwa chłopskie.
W 1934 r. Brejdyny włączono do nowo powstałej parafii w Pieckach (razem ze wsiami Dłużec, Dobry Lasek, Czaszkowo, Szklarnię i Pieresławek. W 1935 r. w dwuklasowej szkole, zatrudniającej dwóch nauczycieli, uczyło się 96 dzieci. W tym czasie Brejdyny należały do parafii w Nawiadach. W 1939 r. we wsi mieszkały 522 osoby.
W lutym 2013 r. niewielki kawałek ziemi w Brejdynach, graniczący z drogą i posesją dwóch rodzin, podzielił mieszkańców wsi. Rodziny chciały wykupić gminną działkę, ale część mieszkańców sprzeciwiła się temu podkreślając, że tylko na tym fragmencie mogą parkować i zawracać samochody, w tym karetki pogotowia i straży pożarnej. Spór próbowała rozwiązać Agnieszka Kurczewska, wójt Gminy Piecki. 

</doc>
<doc id="351116" url="https://pl.wikipedia.org/wiki?curid=351116" title="Brelików">
Brelików

Brelików dawniej też Brylików – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne w dolinie potoku Wańkówki.
W latach 1975–1998 miejscowość administracyjnie należała do województwa krośnieńskiego.
Wierni kościoła rzymskokatolickiego należą do parafii Matki Bożej Różańcowej w Wańkowej..

</doc>
<doc id="351117" url="https://pl.wikipedia.org/wiki?curid=351117" title="Brelki">
Brelki

Brelki – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="351118" url="https://pl.wikipedia.org/wiki?curid=351118" title="Brenica (Polska)">
Brenica (Polska)

Brenica – wieś w Polsce położona w województwie łódzkim, w powiecie tomaszowskim, w gminie Lubochnia.
Wieś królewska w tenucie inowłodzkiej w powiecie brzezińskim województwa łęczyckiego w końcu XVI wieku. W latach 1975–1998 miejscowość administracyjnie należała do województwa piotrkowskiego.

</doc>
<doc id="351119" url="https://pl.wikipedia.org/wiki?curid=351119" title="Brenik">
Brenik

Brenik – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351120" url="https://pl.wikipedia.org/wiki?curid=351120" title="Breń Osuchowski">
Breń Osuchowski

Breń Osuchowski – wieś w Polsce, położona w województwie podkarpackim, w powiecie mieleckim, w gminie Czermin.
Wieś wzmiankowana w 1465 r. Szkoła istnieje tu od 1853 r. W październiku 1932 r. we wsi Breń Osuchowski i Dąbrówka Osuchowska doszło do starć pomiędzy miejscową ludnością a policją. Zginął wówczas 17 letni Stanisław Borowiec z Brnia Osuchowskiego, a 42 osoby zostały ranne.
W latach 1954-1961 wieś należała i była siedzibą władz gromady Breń Osuchowski, po jej zniesieniu w gromadzie Czermin.

</doc>
<doc id="351121" url="https://pl.wikipedia.org/wiki?curid=351121" title="Brnik">
Brnik

Brnik – wieś w Polsce położona w województwie małopolskim, w powiecie dąbrowskim, w gminie Dąbrowa Tarnowska.
Wieś w powiecie pilzneńskim w województwie sandomierskim w XVI wieku była własnością kasztelana zawichojskiego Mikołaja Ligęzy.
W latach 1954-1961 wieś należała i była siedzibą władz gromady Brnik, po jej zniesieniu w gromadzie Dąbrowa Tarnowska. W latach 1975–1998 miejscowość administracyjnie należała do województwa tarnowskiego.

</doc>
<doc id="351122" url="https://pl.wikipedia.org/wiki?curid=351122" title="Brochów">
Brochów



</doc>
<doc id="351123" url="https://pl.wikipedia.org/wiki?curid=351123" title="Brochów-Kolonia">
Brochów-Kolonia

Brochów-Kolonia – wieś w Polsce położona w województwie mazowieckim, w powiecie sochaczewskim, w gminie Brochów.
W latach 1975–1998 miejscowość administracyjnie należała do województwa warszawskiego.

</doc>
<doc id="351124" url="https://pl.wikipedia.org/wiki?curid=351124" title="Broczyno">
Broczyno

Broczyno (niem. "Brotzen") – wieś sołecka w Polsce położona w województwie zachodniopomorskim, w powiecie drawskim, w gminie Czaplinek. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 471 mieszkańców i jest największą wsią gminy.
W skład sołectwa wchodzi osada Dobrzyca Mała, do 2021 także Miłkowo (które zostało następnie odrębnym sołectwem).
Geografia.
Wieś leży ok. 6 km na południowy wschód od Czaplinka, przy drodze wojewódzkiej nr 163, nad jeziorem Broczyno, między Czaplinkiem a Wałczem.
Zabytki.
Do wojewódzkiego rejestru zabytków wpisane są:
inne obiekty:
Gospodarka.
W latach 50. XX wieku na zachód od wsi, a tym samym od jeziora Broczyno, wybudowano awaryjne lotnisko 6 Pułku Lotnictwa Myśliwsko-Bombowego w Pile. Obecnie na terenie dawnego lotniska funkcjonuje lądowisko Czaplinek-Broczyno, należące do Stowarzyszenia Lotniczego w Czaplinku.
Edukacja i kultura.
W Broczynie znajduje się szkoła podstawowa i przedszkole, a także świetlica, do której uczęszczają dzieci i młodzież.

</doc>
<doc id="351125" url="https://pl.wikipedia.org/wiki?curid=351125" title="Brodacze (powiat sokołowski)">
Brodacze (powiat sokołowski)

Brodacze – wieś w Polsce położona w województwie mazowieckim, w powiecie sokołowskim, w gminie Bielany.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wawrzyńca w Kożuchówku

</doc>
<doc id="351126" url="https://pl.wikipedia.org/wiki?curid=351126" title="Brodki (województwo mazowieckie)">
Brodki (województwo mazowieckie)

Brodki – wieś w Polsce, położona w województwie mazowieckim, w powiecie siedleckim, w gminie Wodynie.
W latach 1975–1998 wieś administracyjnie należała do województwa siedleckiego.
Wierni Kościoła rzymskokatolickiego należą do parafii Świętych Apostołów Piotra i Pawła w Wodyniach.
Wieś szlachecka drugiej połowie XVI wieku była położona w powiecie garwolińskim ziemi czerskiej województwa mazowieckiego. 
W miejscowości działa założona w 1947 roku jednostka ochotniczej straży pożarnej. Jednostka jest w posiadaniu lekkiego samochodu specjalnego SLOp Suzuki z 1990 roku. 

</doc>
<doc id="351127" url="https://pl.wikipedia.org/wiki?curid=351127" title="Brodła (wieś)">
Brodła (wieś)

Brodła – wieś w Polsce położona w województwie małopolskim, w powiecie chrzanowskim, w gminie Alwernia.
Przez wieś przebiega droga wojewódzka nr 780 Kraków – Chełm Śląski.
W 1595 roku wieś położona w powiecie proszowskim województwa krakowskiego była własnością Aleksandra Myszkowskiego. Wieś wchodziła wraz z folwarkiem w 1662 roku w skład majętności spytkowickiej Łukasza Opalińskiego. W latach 1975–1998 miejscowość położona była w województwie krakowskim.
We wsi stoi zabytkowa figura św. Jana Nepomucena z 1783 wykonana w stylu barokowym.
W Brodłach znajduje się kaplica mszalna im. Serca Jezusowego.
Na północ od centrum wsi znajduje się wzgórze Prześnice.
W miejscowości działa klub piłkarski LKS Zryw Brodła.

</doc>
<doc id="351128" url="https://pl.wikipedia.org/wiki?curid=351128" title="Brodna (województwo wielkopolskie)">
Brodna (województwo wielkopolskie)

Brodna – wieś w Polsce położona w województwie wielkopolskim, w powiecie pilskim, w gminie Kaczory.
Wieś królewska należała do starostwa ujskiego, pod koniec XVI wieku leżała w powiecie nakielskim województwa kaliskiego. W latach 1975–1998 miejscowość administracyjnie należała do województwa pilskiego.

</doc>
<doc id="351129" url="https://pl.wikipedia.org/wiki?curid=351129" title="Brodne-Józefów">
Brodne-Józefów

Brodne-Józefów – wieś w Polsce położona w województwie łódzkim, w powiecie łowickim, w gminie Kiernozia.
W latach 1975–1998 miejscowość administracyjnie należała do województwa płockiego.

</doc>
<doc id="351130" url="https://pl.wikipedia.org/wiki?curid=351130" title="Brodne-Towarzystwo">
Brodne-Towarzystwo

Brodne-Towarzystwo – wieś w Polsce położona w województwie łódzkim, w powiecie łowickim, w gminie Kiernozia.
W latach 1975–1998 miejscowość administracyjnie należała do województwa płockiego.

</doc>
<doc id="351131" url="https://pl.wikipedia.org/wiki?curid=351131" title="Brodnia">
Brodnia

Brodnia – wieś sołecka w Polsce położona w województwie łódzkim, w powiecie poddębickim, w gminie Pęczniew. Leży na wschodnim brzegu zbiornika Jeziorsko. 
Wieś królewska w starostwie sieradzkim w powiecie sieradzkim województwa sieradzkiego w końcu XVI wieku. 
Historia.
Na terenie Brodni ślady osadnictwa sięgają neolitu, co potwierdzają badania archeologiczne. Pierwsza wzmianka o miejscowości pochodzi z 1298, kiedy to Władysław Łokietek w zamian za Brodnię nadał kasztelanowi rudzkiemu Stoigniewowi wieś Niemojów. Od tego czasu wieś należała do starostwa sieradzkiego. W okolicach Niedzieli Palmowej król Władysław Jagiełło przy okazji polowania na grubego zwierza odprawiał w Brodni roki sądowe. W latach 1401-1433 król Jagiełło z reguły w okresie Niedzieli Palmowej był w Brodni 20 razy. W 1450 i w 1460 roku w celu odbycia sądu nadwornego (in curia domini regis) w Brodni przebywał król Kazimierz Jagiellończyk. Od poł. XVII w. wieś była częścią starostwa szadkowskiego. Po II rozbiorze Polski wieś przeszła na własność króla pruskiego i była dzierżawą rządową. Za czasów Księstwa Warszawskiego Brodnia jako dobra narodowe stanowiła najmniejszą ekonomię w departamencie kaliskim. W latach 1807–1819 była dzierżawą Ignacego Jabłkowskiego. 
W 1827 wieś liczyła 70 domów i 439 mieszkańców. Po Jabłkowskim naddzierżawcą Brodni został sędzia pokoju Wincenty Czartkowski (teść Franciszka Patka, późniejszego dowódcy 1 Pułku Strzelców Konnych w powstaniu listopadowym). Okres rządów naddzierżawców to czasy bezwzględnego ucisku chłopów i braku poszanowania prawa. Doprowadzało to do ciągłych skarg i konfliktów. Jedną z ofiar tej sytuacji był miejscowy nauczyciel Kazimierz (Deka) Deczyński, autor pamiętnika "Opis życia wieśniaka polskiego" i bohater powieści Leona Kruczkowskiego "Kordian i cham", który występował w obronie ciemiężonych chłopów (o czym świadczy okolicznościowa tablica na budynku szkoły). Ukazem carskim z 29 sierpnia 1836 majorat Brodnia wraz z przyległościami przeszedł w posiadanie gen. mjr. Iwana Noskowa. W 1864 car Aleksander II Romanow wydał dekret o uwłaszczeniu włościan w Królestwie Polskim. Na mocy tego dekretu zniesiono pańszczyznę, a wieś Brodnia stała się własnością jej mieszkańców.
W latach 1975–1998 miejscowość administracyjnie należała do województwa sieradzkiego.
We wsi istnieje Ochotnicza Straż Pożarna oraz działa Ludowy Zespół Śpiewaczy „Sobótki”.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Na ścianie szkoły umieszczono tablicę upamiętniającą Kazimierza Deczyńskiego.
Około 200 m na północny zachód od kościoła znajduje się kopiec ziemny kryjący relikty folwarku i stacji królewskiej Władysława Jagiełły. Również w pobliżu kopca zbadano pozostałości dużego folwarku istniejącego od początku XIV wieku do przełomu wieków XIX i XX. W czasie badań archeologicznych kopca przeprowadzonych w latach 1986 i 1987 odkryto ślady drewnianego budynku w kształcie wieży o konstrukcji zrębowej. Budynek był pokryty warstwą gliny i miał ogrzewanie piecowe. Wyniki prac datują powstanie obiektu na drugą połowę XIV wieku, a jego zniszczenie na wiek XVI. Pozostałością po zabudowaniach dworskich był do niedawna XIX-wieczny murowany dwór; zachowały się po nim tylko relikty.
W Brodni usytuowany był wiatrak typu koźlak, czynny do roku 1956; resztki wiatraka istniały jeszcze na początku XXI wieku.
Turystyka.
W Brodni znajduje się park krajobrazowy o powierzchni 3,3 ha. Południowa część zbiornika „Jeziorsko” stanowi rezerwat przyrody będący ostoją ptaków wodno-błotnych.
Na brzegu zbiornika „Jeziorsko” wytworzyły się trzy kilkusetmetrowej długości odcinki klifów, dochodzące do ponad 7 metrów wysokości.
Przez tereny wsi przebiega trasa szlaku turystycznego im. Kazimierza Deczyńskiego („żółty szlak” – pieszy, dostępny dla rowerzystów). Na rzece Warcie wytyczony jest szlak kajakowy biegnący od Częstochowy przez zbiornik Jeziorsko do Uniejowa.

</doc>
<doc id="351132" url="https://pl.wikipedia.org/wiki?curid=351132" title="Brodnia Dolna">
Brodnia Dolna

Brodnia Dolna – wieś w Polsce położona w województwie łódzkim, w powiecie łaskim, w gminie Buczek.
W latach 1975–1998 miejscowość administracyjnie należała do województwa sieradzkiego.

</doc>
<doc id="351133" url="https://pl.wikipedia.org/wiki?curid=351133" title="Brodnia Górna">
Brodnia Górna

Brodnia Górna – wieś w Polsce położona w województwie łódzkim, w powiecie łaskim, w gminie Buczek.
W latach 1975–1998 miejscowość administracyjnie należała do województwa sieradzkiego.

</doc>
<doc id="351134" url="https://pl.wikipedia.org/wiki?curid=351134" title="Brodnia-Kolonia">
Brodnia-Kolonia

Brodnia-Kolonia – wieś w Polsce położona w województwie łódzkim, w powiecie poddębickim, w gminie Pęczniew.
W latach 1975–1998 miejscowość administracyjnie należała do województwa sieradzkiego.

</doc>
<doc id="351136" url="https://pl.wikipedia.org/wiki?curid=351136" title="Brodnica Górna">
Brodnica Górna

Brodnica Górna (dodatkowa nazwa w j. kaszub. Górnô Brodnica) – wieś kaszubska w Polsce, położona w województwie pomorskim, w powiecie kartuskim, w gminie Kartuzy.
Wieś położona jest na Pojezierzu Kaszubskim na terenie Kaszubskiego Parku Krajobrazowego przy drodze wojewódzkiej nr 228.
Jest to stara wioska rycerska, a następnie szlachecka, która przez kilka wieków stanowiła własność dwóch znanych kaszubskich rodów: Lniskich oraz Ustarbowskich. Wieś początkowo była związana z parafią chmieleńską we wsi Chmielno, od której uniezależniła się w 1905 r., kiedy to w Brodnicy Górnej wybudowano kościół i założono parafię. Brodnica Górna jest siedzibą sołectwa, w którego skład wchodzi miejscowość Kamionka – dawny folwark Brodnicy Górnej. Doroczny festyn kaszubski zwany Truskawkobraniem odbywa się na przełomie czerwca i lipca u podnóża pobliskiej Złotej Góry (235,1 m n.p.m.). W pobliżu Brodnicy Górnej poprzez punkt widokowy Złota Góra przebiega Droga Kaszubska.
W 1749 podzielono wieś na Brodnicę Górną i Brodnicę Dolną.
Przed 1920 miejscowość nosiła nazwę niemiecką "Ober Brodnitz". W latach 1975–1998 miejscowość administracyjnie należała do województwa gdańskiego.
W latach 1954-1968 miejscowość była siedzibą gromady Brodnica Górna.

</doc>
<doc id="351137" url="https://pl.wikipedia.org/wiki?curid=351137" title="Brodniki">
Brodniki

Brodniki – osada w Polsce położona w województwie zachodniopomorskim, w powiecie gryfickim, w gminie Gryfice.
Na południowy zachód od osady znajduje się wzniesienie Gołogóra. 
Od 2014 roku miejscowość jest siedzibą sołectwa, obejmującego także miejscowości Grębocin i Lubin.
W latach 1975–1998 miejscowość administracyjnie należała do województwa szczecińskiego.

</doc>
<doc id="351138" url="https://pl.wikipedia.org/wiki?curid=351138" title="Brodno">
Brodno

Brodno (niem. "Breitenau") – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego.
Obiekty sakralne.
W Brodnie znajduje się kościół (filia parafii Szczepanów) pw. św. Maksymiliana Marii Kolbego – wzniesiony przez mieszkańców wsi. Wyświęcenie patrona – św. Maksymiliana w Rzymie i oddanie kościoła do użytku mają wspólną datę. Jest to pierwszy kościół pod wezwaniem tego patrona.
Środowisko naturalne.
W Brodnie są 3 jeziora, w tym jedno starorzecze – stare koryto rzeki Odry. Dawniej w okolicach tej wsi można było spotkać bielika, który gniazdował pomiędzy wsiami Brodno i Rzeczyca. Z wykopalisk w okolicach Brodna wydobyto wiele kamieni i kruszców, które można podziwiać w Muzeum Średzkim.
Powodzie i podtopienia.
W 1997 roku wioskę nawiedziła powódź, która zalała ją z czterech stron. W 2010 roku woda nie przedostała się poza granicę wałów, jednak dla wioski był ogłoszony stan wyjątkowy oraz zalecana była ewakuacja. 
Krótki opis.
We wsi znajduje się także remiza Ochotniczej Straży Pożarnej (OSP) oraz świetlica wiejska należąca do Domu Kultury w Środzie Śląskiej. Niedawno przy remizie OSP został oddany do użytku ośrodek socjalno-szkoleniowy oddany na potrzeby mieszkańców wsi.

</doc>
<doc id="351139" url="https://pl.wikipedia.org/wiki?curid=351139" title="Brodowe Łąki">
Brodowe Łąki

Brodowe Łąki – wieś w Polsce położona w województwie mazowieckim, w powiecie ostrołęckim, w gminie Baranowo.
Historia.
W latach 1975–1998 miejscowość administracyjnie należała do województwa ostrołęckiego.
W miejscowości znajduje się kościół, który jest siedzibą parafii pw. św. Michała Archanioła. W strukturze kościoła rzymskokatolickiego parafia należy do metropolii białostockiej, diecezji łomżyńskiej, dekanatu Chorzele.

</doc>
<doc id="351140" url="https://pl.wikipedia.org/wiki?curid=351140" title="Brodowice">
Brodowice

Brodowice – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:

</doc>
<doc id="351141" url="https://pl.wikipedia.org/wiki?curid=351141" title="Brodowo-Bąboły">
Brodowo-Bąboły

Brodowo-Bąboły – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351142" url="https://pl.wikipedia.org/wiki?curid=351142" title="Brodowo-Wity">
Brodowo-Wity

Brodowo-Wity – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351143" url="https://pl.wikipedia.org/wiki?curid=351143" title="Brodów">
Brodów

Brodów – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="351144" url="https://pl.wikipedia.org/wiki?curid=351144" title="Brody Małe (województwo lubelskie)">
Brody Małe (województwo lubelskie)

Brody Małe – wieś w Polsce położona w województwie lubelskim, w powiecie zamojskim, w gminie Szczebrzeszyn.
Przez miejscowość przebiega droga wojewódzka nr 858.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Szczebrzeszyn.
Sport.
W Brodach Małych funkcjonuje Klub Sportowy Alwa Brody Małe – amatorski klub piłkarski, założony w 1965 roku. Obecnie drużyna seniorów gra w grupie I zamojskiej klasy B. Alwa rozgrywa mecze na stadionie miejskim znajdującym się w Brodach Małych.

</doc>
<doc id="351145" url="https://pl.wikipedia.org/wiki?curid=351145" title="Brody Młockie">
Brody Młockie

Brody Młockie – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość administracyjnie należała do województwa ciechanowskiego.
Brody Młockie powstały przez wydzielenie wsi z obszarów Młocka.

</doc>
<doc id="351146" url="https://pl.wikipedia.org/wiki?curid=351146" title="Brody-Parcele">
Brody-Parcele

Brody-Parcele – część wsi Pomiechówek w Polsce, położona w województwie mazowieckim, w powiecie nowodworskim, w gminie Pomiechówek. 
W latach 1975–1998 Brody-Parcele administracyjnie należały do województwa warszawskiego.
Dawniej część wsi Brody, 1 stycznia 2012 wieś Brody wraz z jej częścią Brody-Parcele została włączona do sąsiedniej wsi Pomiechówek. Administracyjnie na terenie obu części jest utworzone sołectwo "Brody Brody-Parcele".

</doc>
<doc id="351147" url="https://pl.wikipedia.org/wiki?curid=351147" title="Brodziaki">
Brodziaki

Brodziaki – wieś w Polsce położona w województwie lubelskim, w powiecie biłgorajskim, w gminie Biłgoraj. Według Narodowego Spisu Powszechnego (III 2011 r.) liczyła 92 mieszkańców i była 27. co do wielkości miejscowością gminy Biłgoraj.
Brodziaki położone są na Biłgorajszyczyźnie, otoczone lasami Puszczy Solskiej, nad rzeką Czarną Ładą. Sąsiednimi miejscowościami są Edwardów i Smólsko Małe. 
We wsi znajdują się liczne chałupy biłgorajskie oraz słupowa kapliczka z 1840 r. z rzeźbionym w drzewie Jezusem Frasobliwym. W miejscowości znajduje się również remiza Ochotniczej Straży Pożarnej oraz gospodarstwo agroturystyczne. 
Historia.
Nazwa Brodziaki pojawia się w księgach metrykalnych parafii Puszcza Solska z roku 1760. Wieś pojawia się na mapie de Partheesa z końca XVIII wieku oraz na mapie Królestwa Galicji i Lodomerii, tzw. mapie Miega z lat 1779-1783. Nazwa pochodzi od pobliskich brodów na rzece Ładzie. Ówcześni mieszkańcy tej wsi byli nazywani odmiejscowo „Brodziakami”. W przeszłości w XVI wieku miejsce to było nazywane „u kniehyniego mostu”. Spotykana też była nazwa „Dębowe”. Tędy też biegła granica między włością gorajską a Ordynacją Zamojską, a jednocześnie województwa ruskiego z lubelskim. W przeszłości Brodziaki wchodziły w skład Ordynacji Zamojskiej, pierwsze wzmianki o przynależności wsi Brodziaki do Ordynacji pojawiają się w akcie cesarza Józefa II z roku 1786 potwierdzającego Ordynację Zamojską. W akcie tym Brodziaki przynależą do księżpolskiego klucza dóbr Ordynacji.
W końcu czerwca 1943 roku były wysiedlone w ramach operacji Wehrwolf. W lesie otaczającym wieś w jesieni 1943 roku utworzony został oddział partyzancki grupujący żołnierzy AK z rejonu biłgorajskiego i żołnierzy Szarych Szeregów. Oddziałem dowodził por. Józef Stegliński „Cord”.
W latach 1975–1998 miejscowość należała administracyjnie do województwa zamojskiego.

</doc>
<doc id="351148" url="https://pl.wikipedia.org/wiki?curid=351148" title="Brodzica">
Brodzica

Brodzica, dawniej także Bohorodyca – wieś sołeckaw Polsce położona w województwie lubelskim, w powiecie hrubieszowskim, w gminie Hrubieszów.
Wieś starostwa hrubieszowskiego położona była w XVIII wieku w ziemi chełmskiej. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 315 mieszkańców i była szesnastą co do wielkości miejscowością gminy Hrubieszów.
Znane osoby.
16 czerwca 1902 roku w Brodzicy urodził się rotmistrz Włodzimierz Białoszewicz.
Obiekty sakralne.
We wsi w latach 1815–1875 znajdowała się cerkiew unicka, przemianowana w 1875 na prawosławną, w latach 1898–1915 parafialna. Została ona zniszczona podczas akcji polonizacyjno-rewindykacyjnej w 1938. We wsi zachował się natomiast cmentarz prawosławny.
Atrakcje turystyczne.
We wsi zachował się zabytkowy most kolejki wąskotorowej na Huczwie. Atrakcją turystyczną jest zegar słoneczny, oficjalnie odsłonięty 11 czerwca 2009 r. podczas obchodów 600-lecia Brodzicy. Zegar pełni jednocześnie funkcję pomnika 600-lecia Brodzicy.

</doc>
<doc id="351149" url="https://pl.wikipedia.org/wiki?curid=351149" title="Brodzięcin">
Brodzięcin

Brodzięcin (niem. Brodsjentzin) – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351150" url="https://pl.wikipedia.org/wiki?curid=351150" title="Brodziszewo">
Brodziszewo

Brodziszewo – wieś w Polsce położona w województwie wielkopolskim, w powiecie szamotulskim, w gminie Szamotuły.
Brodziszewo jest wsią sołecką położoną 7 km na południowy zachód od Szamotuł, na południe od drogi wojewódzkiej nr 187 do Pniew.
Historia.
Nazwa jest związana z błotami i moczarami
Pierwsza wzmianka źródłowa pochodzi z 1389 r. Wtedy właścicielem wsi był Bodzęta Brodziszewski.
Wieś szlachecka położona była w 1580 roku w powiecie poznańskim województwa poznańskiego.
Wieś szlachecka i majątek Brodziszewo liczyły pod koniec XIX wieku 13 domostw i 204 mieszkańców, z czego 154 katolików. Niewielki kościół pw. Chrystusa Króla wzniesiono w 1937 r. – należy on do parafii Wszystkich Świętych w Otorowie. W latach 1975–1998 miejscowość administracyjnie należała do województwa poznańskiego.
Zabytki i inne atrakcje.
W rejestrze zabytków Narodowego Instytutu Dziedzictwa nie umieszczono obiektów z Brodziszewa.
W północno-zachodniej części wsi stoi parterowy dom – dworek z drugiej połowy XIX w., obok którego rośnie cis pospolity o czterech pniach o obw. 80 cm, 125 cm, 68 cm i 130 cm – pomnik przyrody. Obok dworku, w pobliżu skrzyżowania dróg, stoi dworska chlewnia z 1886 r. Opodal szkoły rośnie dąb szypułkowy o obw. ponad 520 cm – pomnik przyrody.
W Brodziszewie kończy się czerwony znakowany szlak pieszy z Otorowa.
Gospodarka.
W miejscowości znajdują się zakłady drobiarskie i zakład wytwarzający farby.

</doc>
<doc id="351151" url="https://pl.wikipedia.org/wiki?curid=351151" title="Brodziszów">
Brodziszów

Brodziszów (niem. "Dittmannsdorf") – wieś w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
Podział administracyjny.
W latach 1954-1959 wieś należała i była siedzibą władz gromady Brodziszów, po jej zniesieniu w gromadzie Zwrócona. W latach 1975–1998 miejscowość administracyjnie należała do województwa wałbrzyskiego.
Historia.
Od roku 1373 do XVI w. właścicielem części wsi byli Haugwitzowie.
Zabytki.
Do wojewódzkiego rejestru zabytków wpisane są:

</doc>
<doc id="351152" url="https://pl.wikipedia.org/wiki?curid=351152" title="Brogowa">
Brogowa

Brogowa – wieś w Polsce położona w województwie mazowieckim, w powiecie przysuskim, w gminie Rusinów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Wojciecha w Skrzyńsku.

</doc>
<doc id="351153" url="https://pl.wikipedia.org/wiki?curid=351153" title="Brojce">
Brojce

Brojce () – wieś gminna w Polsce położona w północnej części województwa zachodniopomorskiego, w powiecie gryfickim, w gminie Brojce.
Miejscowość jest siedzibą gminy Brojce. 2 września 2013 r. wieś miała 1287 mieszkańców.
Brojce leżą na Równinie Gryfickiej, we wschodniej części Pobrzeża Szczecińskiego.
W latach 1954–1972 wieś należała i była siedzibą władz gromady Brojce. W latach 1975–1998 miejscowość administracyjnie należała do województwa szczecińskiego.
Toponimika nazwy miejscowości.
Brojce, jako duża wieś o rodowodzie średniowiecznym, była zaznaczana na wielu mapach. Na jednej z pierwszych map Pomorza, Wielkiej Mapie Księstwa Pomorskiego wieś funkcjonuje pod nazwą Broitzen. Na początku XX w. nazwa wsi brzmi Broitz. Nazwa ta obowiązuje do maja 1945 r. W okresie powojennym, od czerwca 1945 do 1946 r. wieś nazywała się Broniszewo.
Komunikacja.
Przez Brojce przebiega droga wojewódzka nr 105 (trasa: Świerzno→ Gryfice→ Brojce → Rzesznikowo), która łączy wieś w odległości 9 km z drogą wojewódzką nr 112.
Orientacyjny czas dojazdu drogami do okolicznych miast i miejscowości wypoczynkowych: Gryfice ≈ 10 minut, Płoty ≈ 20 minut, Trzebiatów ≈ 20 minut, Mrzeżyno ≈ 35 minut, Kołobrzeg ≈ 55 minut, Koszalin 1 godzina i 10 minut, Szczecin ≈ 2 godziny.
Znajdują się tu trzy przystanki autobusowe PKS. Brojce mają bezpośrednie połączenie autobusowe z Gryficami, Trzebiatowem i Szczecinem.
Najbliższy przystanek kolejowy znajduje się w Gąbinie (8 km). Pociągiem można dojechać do miejscowości położonych na trasie Kołobrzeg – Szczecin.
Sport.
Miejscowa drużyna piłki nożnej to Ludowy Zespół Sportowy "Wicher" Brojce. Klub założony został w 1968 r., posiada barwy biało-zielone. Obecnie (sezon 2012/2013) uczestniczy w rozgrywkach Klasy Okręgowej grupy: Szczecin Północ. Zespół rozgrywa mecze na stadionie przy ul. Długiej.
Przyroda.
W centrum wsi, na tzw. nawsiu znajduje się park. Poza tym rośnie kilka drzew o charakterze pomnikowym:
Rzeka Mołstowa oraz Brodziec przepływające przez miejscowość Brojce (oraz okolice) należą do europejskiej sieci Natura 2000. Od 2011 roku należą do obszaru specjalnej ochrony siedlisk "Dorzecze Regi", spełniającego kryteria obszarów o znaczeniu wspólnotowym.
Turystyka.
Przez wieś wiodą dwa szlaki rowerowe wytyczone w ramach powiatowego projektu "Gryfland":
Szlaki rowerowe we wsi przebiegają po drodze asfaltowej i drogach polnych (gruntowych).
Zabytki.
Architektura.
W centrum wsi znajduje się późnogotycki kościół parafialny pw. Najświętszego Serca Pana Jezusa – datowany na 2. połowę XV w. Świątynia orientowana, pierwotnie salowa (jednoprzestrzenna), założona na rzucie prostokąta zamknięta trójbocznym prezbiterium. Nawa oraz prezbiterium przekryta stropem drewnianym. Kościół zbudowany z kamieni polnych i ciosów oraz cegły (szczyt zachodni, oboknia). W 1619 r. wzniesiono przy szczycie zachodnim drewnianą dzwonnicę. Rozbudowany w 1866 r. Dostawiono wówczas prostopadle, do elewacji północnej, ramię transeptu (pod nim krypta). W latach 80. XX w. kościół ponownie rozbudowano. Dostawiono prostopadle do elewacji południowej ramię transeptu. Korpus nawowy i transept nakryte dachami siodłowymi. Wewnątrz znajduje się renesansowa chrzcielnica z 1. ćwierci XVII w., ufundowana przez rodzinę von Manteuffel. W prezbiterium stoi barokowy ołtarz z XVIII w. Na emporze zachodniej znajdują się organy (nr 606). Zbudowane zostały w 1910 r. przez szczecińską firmę Grüneberg.
Kościół wraz z przykościelnym cmentarzem zostały wpisane do rejestru zabytków (nr rej.: A-1100 z 22.02.1958 i z 13.07.2012).
W centrum wsi, na południe od kościoła, znajduje się murowany dworek. Wzniesiony został na przełomie XIX i XX w. Posiada cechy neogotyku angielskiego, francuskiego i willi szwajcarskiej. Obecnie w budynku znajduje się oddział banku spółdzielczego, ośrodek zdrowia oraz rewir dzielnicowych.
Miejsca pamięci.
Na cmentarzu komunalnym znajduje się pomnik poświęcony mieszkańcom Brojc, którzy polegli na frontach I wojny światowej. Ufundowany został w latach 20–30. XX w. Wykonany jest ze sztucznego kamienia (lub piaskowca), ma formę obelisku trójczłonowego. Na cokole umieszczone są nazwiska 26 poległych.
Na skraju parku znajduje się pomnik poświęcony wyzwolicielom ziemi brojeckiej. Ufundowany został w 1984 r. Pomnik wykonany z dużego głazu narzutowego umieszczonego na dwustopniowym cokole.
W maju 2009 roku uczniowie miejscowego gimnazjum posadzili w parku „Dąb Pamięci”. Drzewo poświęcone jest pamięci ppłk. dypl. Rudolfa Jagielskiego dowódcy 11 Karpackiego Pułku Artylerii Lekkiej. Oficer został zamordowany w 1940 roku w Charkowie.
Gospodarka.
Gospodarka Brojc związana jest ściśle z rolniczo-leśnym charakterem regionu. Ziemie orne przeznaczone są pod uprawy zbóż (przede wszystkim pszenicy, żyta, kukurydzy) oraz bylin (ziemniaków). We wsi znajduje się piekarnia, zakład przerobu drewna (tartak) oraz zakłady produkcyjno-usługowe branży budowlanej i stolarskiej.
Infrastruktura.
Wieś posiada wodociąg (ujęcie wody w Cieszycach) i jest w całości skanalizowana. Ścieki oczyszczane są w oczyszczalni ścieków znajdującej się na obrzeżach wsi. Prowadzona jest selektywna zbiórka odpadów, szkła, plastiku, makulatury i odpadów biodegradowalnych. Śmieci komunalne wywożone są przez ATF SP. Z O.O. SP.K – Zakład Zagospodarowania Odpadów z Mirosławca.
We wsi znajduje się Urząd Gminy, Gminna Biblioteka Publiczna, ośrodek zdrowia, punkt apteczny, urząd pocztowy, Izba Muzealna, rewir dzielnicowych, filia Banku Spółdzielczego w Gryficach, bankomat, remiza Ochotniczej Straży Pożarnej, szkoła podstawowa wraz z gimnazjum publicznym.

</doc>
<doc id="351155" url="https://pl.wikipedia.org/wiki?curid=351155" title="Brokęcino">
Brokęcino

Brokęcino – wieś w Polsce położona w województwie wielkopolskim, w powiecie złotowskim, w gminie Okonek, przy trasie linii kolejowej Piła Główna – Ustka, z przystankiem Brokęcino.
Administracja.
W latach 1975–1998 miejscowość administracyjnie należała do województwa pilskiego.
Kościół.
Kościół poewangelicki pw. Świętego Kazimierza z końca XVI wieku. Drewniany, konstrukcji zrębowej. Salowy, bez wyodrębnionego prezbiterium.

</doc>
<doc id="351156" url="https://pl.wikipedia.org/wiki?curid=351156" title="Brokowo">
Brokowo

Brokowo – wieś w Polsce położona w województwie pomorskim, w powiecie kwidzyńskim, w gminie Kwidzyn.
W latach 1945-1954 roku miejscowość była siedzibą gminy Brokowo. W latach 1975–1998 administracyjnie należała do województwa elbląskiego.

</doc>
<doc id="351157" url="https://pl.wikipedia.org/wiki?curid=351157" title="Bromierz (województwo mazowieckie)">
Bromierz (województwo mazowieckie)

Bromierz – wieś w Polsce położona w województwie mazowieckim, w powiecie płockim, w gminie Staroźreby. Nazwa wsi pochodzi od imienia Bromir.
W latach 1975–1998 miejscowość administracyjnie należała do województwa płockiego.

</doc>
<doc id="351158" url="https://pl.wikipedia.org/wiki?curid=351158" title="Bronaki-Olki">
Bronaki-Olki

Bronaki-Olki – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Prywatna wieś szlachecka "Brunaki-Olki" położona była w drugiej połowie XVI wieku w powiecie wiskim ziemi wiskiej województwa mazowieckiego. W czasach zaborów w granicach Imperium Rosyjskiego. W latach 1921–1939 ówczesna kolonia leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwały tu 83 osoby w 14 budynkach. Miejscowość należała do parafii rzymskokatolickiej w m. Burzyn. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="351159" url="https://pl.wikipedia.org/wiki?curid=351159" title="Bronaki-Pietrasze">
Bronaki-Pietrasze

Bronaki-Pietrasze – wieś w Polsce położona w województwie podlaskim, w powiecie łomżyńskim, w gminie Jedwabne.
Wierni kościoła rzymskokatolickiego należą do parafii św. Jakuba Apostoła w Jedwabnem.
Historia.
Prywatna wieś szlachecka "Brunaki-Pietrasze" położona była w drugiej połowie XVI wieku w powiecie wiskim ziemi wiskiej województwa mazowieckiego. W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Jedwabne.
Według Powszechnego Spisu Ludności z 1921 roku zamieszkiwało tu 160 osób w 22 budynkach mieszkalnych. Miejscowość należała do parafii rzymskokatolickiej w m. Burzyn. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w Jedwabnem.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="351160" url="https://pl.wikipedia.org/wiki?curid=351160" title="Broncin">
Broncin

Broncin – wieś w Polsce położona w województwie mazowieckim, w powiecie kozienickim, w gminie Grabów nad Pilicą.
W latach 1975–1998 miejscowość administracyjnie należała do województwa radomskiego. 15 lutego 2002 częścią wsi Broncin stała się ówczesna wieś Nowe Cychry.
Wierni kościoła rzymskokatolickiego należą do parafii Świętej Trójcy w Grabowie nad Pilicą.

</doc>
<doc id="351161" url="https://pl.wikipedia.org/wiki?curid=351161" title="Brończany">
Brończany

Brończany – wieś w Polsce położona w województwie podlaskim, w powiecie białostockim, w gminie Juchnowiec Kościelny.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Juchnowcu.
Historia.
Od początku XVI wieku dobra ziemskie Koplany były własnością Siestrzewitowskich. Siedziba dworska zbudowana była w miejscu zwanym obecnie Koplany-Dwór, zaś wieś chłopska to obecna wieś Koplany.
Po roku 1580 doszło do podziału dóbr. Wówczas obok starej siedziby powstała nowa, położona na wzgórzu, gdzie obecnie jest siedziba Wawreszuków. Od roku 1622 nową siedzibę nazywano "Koplany-Bronczany" - przy czym wieś chłopską tego działu tylko "Bronczany".
W 1790 wieś liczyła 10 dymów.
W r. 1900 wieś miała 103 dziesięciny chłopskie, dobra Brzozowskich liczyły 70 dziesięcin, Dyzych 240, Szamotułłów 150 .
W 1938 rozpoczęto prace zmierzające do komasacji gruntów. Scalenie było konieczne, ponieważ na skutek podziałów, przeciętne gospodarstwo składało się z trzynastu działek o wydłużeniu przeciętnym 1:600.
W 2004 po przeprowadzonych konsultacjach z mieszkańcami zmieniono nazwę urzędową z Bronczany na Brończany.

</doc>
<doc id="351162" url="https://pl.wikipedia.org/wiki?curid=351162" title="Bronice-Kolonia">
Bronice-Kolonia

Bronice-Kolonia – kolonia w Polsce położona w województwie lubelskim, w powiecie puławskim, w gminie Nałęczów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="351163" url="https://pl.wikipedia.org/wiki?curid=351163" title="Broniec">
Broniec

Broniec (niem. "Bronietz", 1936–1945 "Wehrenfelde") – wieś w Polsce położona w województwie opolskim, w powiecie oleskim, w gminie Olesno.
W latach 1975–1998 miejscowość położona była w województwie częstochowskim.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod obecnie używaną, polską nazwą "Broniec" oraz nazwą zgermanizowaną "Bronietz". Topograficzny słownik Prus z 1835 roku notuje wieś pod obecną, polską nazwą "Broniec", a także niemiecką "Bronietz".
Ze względu na polskie pochodzenie w 1936 roku hitlerowska administracja III Rzeszy przemianowały ją ze zgermanizowanej na nową, całkowicie niemiecką nazwę "Wehrenfelde"

</doc>
<doc id="351164" url="https://pl.wikipedia.org/wiki?curid=351164" title="Broniew">
Broniew

Broniew – wieś w Polsce położona w województwie łódzkim, w powiecie rawskim, w gminie Sadkowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="351165" url="https://pl.wikipedia.org/wiki?curid=351165" title="Broniewek">
Broniewek

Broniewek – wieś w Polsce położona w województwie kujawsko-pomorskim, w powiecie radziejowskim, w gminie Radziejów.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Radziejów w BIP.
Demografia.
Według Narodowego Spisu Powszechnego (III 2011 r.) liczyła 224 mieszkańców. Jest dziesiątą co do wielkości miejscowością gminy Radziejów.

</doc>
<doc id="351166" url="https://pl.wikipedia.org/wiki?curid=351166" title="Broniewice">
Broniewice

Broniewice – wieś w Polsce, położona w województwie kujawsko-pomorskim, w powiecie inowrocławskim, w gminie Janikowo.
W latach 1975–1998 miejscowość administracyjnie należała do województwa bydgoskiego.
W 2010 roku ustanowiono pomnikiem przyrody dąb szypułkowy o obwodzie 462 cm rosnący w parku dworskim.
W XVIII w. były to dobra szlacheckie, a zarazem dominium. Należały do rodu Złotnickich aż do roku 1840.
Zabytki.
Według rejestru zabytków NID na listę zabytków wpisany jest zespół pałacowy, nr rej.: 194/A z 15.01.1986: pałac i park.
Pałac wybudowany został w roku 1880 przez Ferdynanda Tscheppe. Obecnie mieści się w nim szkoła podstawowa.

</doc>
<doc id="351167" url="https://pl.wikipedia.org/wiki?curid=351167" title="Broników (powiat wieluński)">
Broników (powiat wieluński)

Broników – wieś w Polsce położona w województwie łódzkim, w powiecie wieluńskim, w gminie Wierzchlas.
W latach 1975–1998 miejscowość administracyjnie należała do województwa sieradzkiego.
Mała wioska (ok. 30 zagród) w pn.-wsch., zalesionym cyplu gminy, w odległości 2 km od Krzeczowa. Nazwa wsi pochodzi od Bronikowskich, po których zostały zabudowania dworskie z resztkami parku.

</doc>
<doc id="351168" url="https://pl.wikipedia.org/wiki?curid=351168" title="Bronimierz Wielki">
Bronimierz Wielki

Bronimierz Wielki – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.

</doc>
<doc id="351169" url="https://pl.wikipedia.org/wiki?curid=351169" title="Bronina">
Bronina

Bronina – wieś w Polsce, położona w województwie świętokrzyskim, w powiecie buskim, w gminie Busko-Zdrój. Leży przy drodze krajowej DK73.
W latach 1954-1959 wieś należała i była siedzibą władz gromady Bronina, siedzibę gromady przeniesiono do miasta Busko-Zdrój, a w 1961 zmieniono nazwę gromady na Busko-Zdrój. W latach 1975–1998 miejscowość administracyjnie należała do województwa kieleckiego.
W 1827 r. wieś liczyła 25 domów i 116 mieszkańców. Natomiast według ówczesnego podziału administracyjnego leżała w gminie Busko ,w powiecie stopnickim, w województwie krakowskim. 
We wsi, przy skrzyżowaniu drogi Kielce-Tarnów z drogą do Widuchowy, znajduje się pomnik upamiętniający ofiarę żołnierzy poległych podczas kampanii wrześniowej w rozegranej tu krwawej bitwie.
W Broninie znajduje się jaskinia Sawickiego.

</doc>
<doc id="351170" url="https://pl.wikipedia.org/wiki?curid=351170" title="Broniów">
Broniów

Broniów – wieś w Polsce położona w województwie mazowieckim, w powiecie szydłowieckim, w gminie Chlewiska.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wieś była własnością Jakuba Chlewickiego w latach 1576-1577.
Wierni Kościoła rzymskokatolickiego należą do parafii św. Stanisława w Chlewiskach.

</doc>
<doc id="351171" url="https://pl.wikipedia.org/wiki?curid=351171" title="Bronisin Dworski">
Bronisin Dworski

Bronisin Dworski – wieś w Polsce położona w województwie łódzkim, w powiecie łódzkim wschodnim, w gminie Rzgów.
Miejscowość założona na dobrach wiskickich w XIX wieku przez rodzinę Szerszeńskich (nazwa pochodzi od imienia jednego z członków rodziny). Do 1954 roku wieś wchodziła w skład gminy Wiskitno. W 1954 weszła w skład Gromadzkiej Rady Narodowej Wiskitno. Od 1 stycznia 1973 w gminie Rzgów. W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="351172" url="https://pl.wikipedia.org/wiki?curid=351172" title="Bronisławie">
Bronisławie

Bronisławie (niem. Bronißlaw) – wieś w Polsce położona w województwie mazowieckim, w powiecie ciechanowskim, w gminie Ojrzeń.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351173" url="https://pl.wikipedia.org/wiki?curid=351173" title="Bronisławowo (Polska)">
Bronisławowo (Polska)

Bronisławowo – wieś w Polsce położona w województwie pomorskim, w powiecie kwidzyńskim, w gminie Sadlinki przy drodze wojewódzkiej nr 611.
W latach 1975–1998 miejscowość administracyjnie należała do województwa elbląskiego.

</doc>
<doc id="351174" url="https://pl.wikipedia.org/wiki?curid=351174" title="Bronisławów Duży">
Bronisławów Duży

Bronisławów Duży – wieś w Polsce położona w województwie lubelskim, w powiecie łukowskim, w gminie Serokomla.
14 kwietnia 1940 niemiecka ekspedycja karna dokonała pacyfikacji wsi Józefów, Bronisławów Mały i Duży, Zakępie, Hordzież, Serokomla, Bielany i Ruda, mordując 191 osób. W czasie pacyfikacji Niemcy spalili w tych wsiach 27 gospodarstw. Ustalono 170 nazwisk ofiar zbrodni w tym 45 z wsi Bronisławów.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława w Serokomli.

</doc>
<doc id="351175" url="https://pl.wikipedia.org/wiki?curid=351175" title="Bronisławów Mały">
Bronisławów Mały

Bronisławów Mały – wieś w Polsce położona w województwie lubelskim, w powiecie łukowskim, w gminie Serokomla.
Wierni Kościoła rzymskokatolickiego należą do parafii św. Stanisława w Serokomli.
W latach 1975–1998 miejscowość administracyjnie należała do województwa siedleckiego.

</doc>
<doc id="351176" url="https://pl.wikipedia.org/wiki?curid=351176" title="Bronisławka (powiat żyrardowski)">
Bronisławka (powiat żyrardowski)

Bronisławka (do 2008 "Bronisławów Osuchowski") - wieś w Polsce położona w województwie mazowieckim, w powiecie żyrardowskim, w gminie Mszczonów. Mieszkańcy zajmują się głównie sadownictwem.
W latach 1975–1998 miejscowość administracyjnie należała do województwa skierniewickiego. Formalnie do 2008 nosiła nazwę Bronisławów Osuchowski.

</doc>
<doc id="351177" url="https://pl.wikipedia.org/wiki?curid=351177" title="Broniszew">
Broniszew

Broniszew – wieś w Polsce położona w województwie mazowieckim, w powiecie białobrzeskim, w gminie Promna. Leży nad Borówką.
Wieś duchowna położona była w drugiej połowie XVI wieku w powiecie grójeckim ziemi czerskiej województwa mazowieckiego. 
W latach 1975–1998 miejscowość administracyjnie należała do województwa radomskiego.
Miejscowość leży przy drodze ekspresowej S7.
Geneza tej wsi sięgaj początku XVI wieku. Nazwa pochodzi od starego imienia „Bronisz”. Wieś należała do plebana z Goszczyna. W 1576 wieś obejmowała 10 włók ziemi. Była to własność kolejnych plebanów z Goszczyna 
W 1827 Broniszew liczył 11 domów i 114 mieszkańców. 
W końcu XIX wieku wieś należała do gminy Rykały i parafii Goszczyn. W 1864 Broniszew jako własność parafialna została uwłaszczona a ziemia przeszła na własność miejscowej ludności. 
W 1921 Broniszew dzielił się na Broniszew wieś i Broniszew kolonię. Broniszew wieś liczył 22 domy i 158 mieszkańców. Broniszew kolonia liczył 20 domów i 143 mieszkańców. 
W okresie międzywojennym i do 1954 wieś należała nadal do gminy Rykały. Cieślą we wsi był F. Rzepka, kowalem był P. Pietrusiński, stelmachem M. Wielgus a szewcem P. Rzepka. Sklep z artykułami spożywczymi posiadał A. Radecki. W Broniszewie był też wiatrak J. Jasiorowskiego.
W latach 1954-56 siedziba gromady Broniszew.

</doc>
<doc id="351178" url="https://pl.wikipedia.org/wiki?curid=351178" title="Broniszewice">
Broniszewice

Broniszewice – wieś w Polsce położona w województwie wielkopolskim, w powiecie pleszewskim, w gminie Czermin, nad Prosną. 
Wieś składa się z trzech odrębnych założeń urbanistycznych: zespołu folwarcznego Marianin na południu, założenia pałacowego w centralnej części oraz zespołu folwarcznego w przysiółku Polskie na północnym wschodzie. 
W latach 1954-1968 wieś należała i była siedzibą władz gromady Broniszewice, po jej zniesieniu w gromadzie Czermin.
Historia.
Rzeczka Modłowa była zapewne miejscem kultu jeszcze pogańskich Słowian. Takie miejsca kultowe były często przekształcane w miejsca kultowe chrześcijańskie.
Nazwa Broniszewic pochodzi od jej późniejszego właściciela Bronisza, zapewne pochodzenia czeskiego. Okoliczne dobra były własnością księcia Mieszka Starego. Okolice przyszłych Broniszewic, Grodziska i kilka innych osad dał Mieszko jako wiano drugiej żonie Eudoksji, która nadała owe dobra w 1160 sprowadzonym do Polski Bożogrobowcom. 12 zakonników z siedzibą w Grodzisku gospodarowało majątkiem niezbyt zręcznie. Dobra były sprzedawane lub dzierżawione. W Broniszewicach, w rozwidleniu rzek Kijowca i Modłowy powstał gródek rycerski, spełniający także rolę zajazdu dla kupców i wędrowców przed przeprawą na drugą stronę Prosny. Grodek był otoczony sześciometrowej szerokości fosą. Był własnością biskupa gnieźnieńskiego. Znamy ostatniego dowódcę, rycerza Grzegorza, jak podaje Jan Długosz bardzo zacnego i dzielnego.
Gródek biskupi i okoliczne dobra bożogrobowców zostały nabyte przez Bronisza na początku XV w. Pierwej zapewne już te majętności dzierżawił, jako że nazwa Broniszewice pojawiła się już przed nabyciem przez owego tych ziem i osad. Dawna nazwa rzeki i osady Modłowa przetrwała jeszcze prawie jeden wiek. Jak podaje Długosz był tu pierwszy kościółek, zapewne rodzaj rotundy w grodzisku rycerskim, pod wezwaniem Najświętszej Marii Panny. Nowy kościół wystawiono na początku XV w, konsekrowany przez pierwszego prymasa Polski Mikołaja Trąbę w 1422.
Broniszewice po raz pierwszy były wzmiankowane w 1393 lub pomiędzy 1406 a 1412 rokiem, gdy były gniazdem rodu Broniszów herbu Pomian. Parafię utworzono w 1411 r. dzięki staraniom kanonika kujawskiego Mikołaja Broniszewskiego. Wieś w średniowieczu była ośrodkiem dóbr rycerskich. Na znajdującym się w pobliżu pałacu kopcu odkryto pozostałości murowanej wieży mieszkalnej. Do dzisiaj widoczne jest niewielkie wzniesienie otoczone pozostałościami fosy. 
W 1446 Stanisław Bronisz przekazał bądź sprzedał wieś swojemu pasierbowi, Janowi Rusockiemu i jego synom, Janowi i Bartłomiejowi z Suchorzewa. Wieś pozostała własnością rodu Suchorzewskich herbu Zaremba do początków XVII wieku: w 1618 są oni wzmiankowani jako właściciele części wsi). Jeszcze w XVI wieku ród ten dołączył do braci czeskich i tej wspólnocie przekazał lokalny kościół, który jednak wrócił do katolików przed śmiercią Stanisława Suchorzewskiego w 1615 roku. Ministrami zboru w Broniszewicach byli Adam Mollerus, a po nim Jan Wiglef. Z biegiem lat wieś podupadła, już w drugiej połowie XVI wieku nie była wymieniana w rejestrach poborowych.
W 1637 wieś odziedziczył Świętosław Lipski, proboszcz kolegiaty w Choczu. W 1713 właścicielem dworu, folwarku i dóbr wsi był miejscowy pleban Łukasz Wielowiejski. W połowie XVIII wieku (ok. 1750 roku) dobra te przeszły na własność Józefa Wężyka, kasztelana konarskiego i sieradzkiego. W rękach jego spadkobierców wieś pozostała do 1858 roku.
W roku 1907 została rozparcelowana przez niemiecką Komisję Kolonizacyjną.
W okresie powojennym w pałacu w stylu eklektycznym powstał Dom Pomocy Społecznej, który jest prowadzony przez siostry dominikanki. W 2018 otwarto przy nim Dom Chłopaków przeznaczony dla 56 chłopców niepełnosprawnych intelektualnie. W otwarciu udział wzięli m.in. Jan Pospieszalski i Małgorzata Pieńkowska.
Podział.
We wsi wyróżnia się następujące historyczne przysiółkiː Stare Polskie, Nowe Polskie, Stara Wieś, Mazury, Podwórze, Marianin, Górka.
Osoby.
Sołtysem Broniszewic był Jan Błaszczak, wybrany na posła Sejmu II RP. Z Broniszewic pochodziła pisarka Józefa Kisielnicka.
Transport.
We wsi znajdował się przystanek zdemontowanego odcinka Krotoszyńskiej Kolei Dojazdowej, Krotoszyn - Pleszew. Linia jest nieeksploatowana od 1978.

</doc>
<doc id="351179" url="https://pl.wikipedia.org/wiki?curid=351179" title="Bronka">
Bronka

Bronka – wieś w Polsce położona w województwie podlaskim, w powiecie bielskim, w gminie Brańsk. Leży na lewym brzegu Bronki.
Wieś duchowna, własność probostwa brańskiego, położona była w 1575 roku w powiecie brańskim w ziemi bielskiej województwa podlaskiego. W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwały 234 osoby, wśród których 228 było wyznania rzymskokatolickiego, a 6 mojżeszowego. Jednocześnie 228 mieszkańców zadeklarowało polską przynależność narodową, a 6 żydowską. Było tu 41 budynków mieszkalnych.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Brańsku.

</doc>
<doc id="351180" url="https://pl.wikipedia.org/wiki?curid=351180" title="Bronki">
Bronki

Bronki (niem. "Breunken") – wieś w Polsce, w województwie warmińsko-mazurskim, w powiecie braniewskim, w gminie Wilczęta.
Nazwa.
12 lutego 1948 r. ustalono urzędową polską nazwę miejscowości – Bronki, określając drugi przypadek jako Bronek, a przymiotnik – bronecki.
Podział administracyjny.
W latach 1975–1998 miejscowość należała administracyjnie do województwa elbląskiego.

</doc>
<doc id="351181" url="https://pl.wikipedia.org/wiki?curid=351181" title="Bronkowice">
Bronkowice

Bronkowice – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1975–1998 miejscowość administracyjnie należała do województwa kieleckiego.
Przez wieś przechodzi zielony szlak turystyczny ze Starachowic do Łącznej.
Historia.
Bronkowice wieś z XIV wieku u Długosza "Bronykowicze" w parafii Tarczek prepozytury kieleckiej.
W roku 1337 Jan Grot biskup krakowski daje Witalisowi z Tarczka las zwany "„Bronykowicze”" dla osadzenia na 20 łanach wsi na prawie sredzkiem.
W roku 1343 tenże Witalis z Tarczka sprzedaje to sołtystwo Wilczkowi z Opatowa (Kod. kat. krak. II, 10, 12).
W XV wieku wieś jest własnością biskupów krakowskich, ma 8 łanów kmiecych dających dziesięcinę (do 10 grzyw.) biskupom.
Karczma z rolą i sołtystwo na 2 łany dają dziesięcinę plebanowi w Tarczku.
W wieku XIX
Bronkowice, wieś w powiecie kieleckim, parafii Tarczek.
W sierpniu 1944 roku znajdowało się tu dowództwo i baza oddziałów AL Obwodu Kieleckiego.

</doc>
<doc id="351182" url="https://pl.wikipedia.org/wiki?curid=351182" title="Bronno">
Bronno

Bronno – wieś w Polsce położona w województwie łódzkim,kilka kilometrów na zachód od Łęczycy w powiecie łęczyckim, w gminie Łęczyca.
W Bronnie znajdują się zakłady produkcyjne firmy Ekopol - producenta przydomowych oczyszczalni ścieków, oraz zakład produkujący kostkę brukową. 
Znajduje się tutaj ujęcie wody zaopatrujące południową część gminy Łęczyca. Na ujęcie wody pitnej Bronno składają się dwie studnie głębinowe o łącznej wydajności 170 m³/h. 
W miejscowości Bronno znajduje się Stacja Uzdatniania Wody:
W latach 1975–1998 miejscowość administracyjnie należała do województwa płockiego.

</doc>
<doc id="351183" url="https://pl.wikipedia.org/wiki?curid=351183" title="Bronocice">
Bronocice

Bronocice – wieś w Polsce położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
Historia.
W wieku XIX opisano Bronocice jako wieś, nad rzeką Nidzicą, w powiecie pińczowskim, gminie Drożejowice, parafii Skalbmierz.
Według spisu miast, wsi, osad Królestwa Polskiego z roku 1827 w Bronocicach było 29 domów, 197 mieszkańców, a także młyn wodny, od Skalbmierza odległe wiorst 3, od Pińczowa wiorst 21, od Działoszyc wiorst 3, od rzeki Nidy wiorst 21.
Spis z roku 1880 pokazał rozległości 359 mórg. Wieś graniczyła z Podgajam, Szczotkowicami, Prokocicami, Szarbiją, Rosiejowem i Dziekanowicami.
Na terenie Bronocic odkryto pozostałości po pradawnej osadzie z okresu kultury pucharów lejkowatych, datowanej na okres 3770–3540 lat p.n.e. Szczególnie ważne okazało się odkrycie wazy z Bronocic, sprzed ponad 5500 lat, z wizerunkiem czterokołowego wozu. Waza została odkryta w 1976.

</doc>
<doc id="351184" url="https://pl.wikipedia.org/wiki?curid=351184" title="Bronoszewice">
Bronoszewice

Bronoszewice – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.
Pierwotnie ta miejscowość miała zupełnie inną nazwę, zwała się Koskowo lub Kuskowo. Powstała jeszcze w średniowieczu. Pierwsze dane źródłowe pochodzą z 1405 roku. Miejscowi rycerze herbu Dołęga przyjęli z czasem nazwisko Koskowscy (Kuskowscy). Dosyć popularne wśród nich było imię Bronisz. Już w początkach XV wieku wymienia się Bronisza z Kuskowa. 
Ród był dosyć liczny i wieś uległa podziałowi. Od imion poszczególnych rycerzy powstały mniejsze osady zwane Bogusządy (Bogusądy), Trojany (do Trojana żyjącego w końcu XV wieku), Stradzewo oraz Bronisze od imienia Bronisz. W XVI wieku ten podział był już bardzo wyraźny i został usankcjonowany przez ówczesne spisy podatkowe. 
Tabella miast i wsi Królestwa Polskiego z 1827 roku wymienia następujące wioski w tej okolicy: Kuskowo bogusędy, Kuskowo bronoszewice (6 domów i 40 mieszkańców), Kuskowo bzury, Kuskowo glinki, Kuskowo kmiece i Kuskowo stradzewo. Każda z nich miała od 3 do 12 domów. 
Wieś ta była typową osadą zamieszkałą przez drobną szlachtę pełną niewielkich, drewnianych dworów. Budownictwo szlacheckie było głównie drewniane, poszyte słomą, jednak obszernością i wyposażeniem wyróżniało się od chat chłopskich. W środku zazwyczaj znajdowała się sień, a po bokach dwie izby, z których jedna była alkierzem. Wyposażenie w sprzęty było ubogie. Całość ogradzano płotem z chrustu lub żerdzi. W pobliżu takiego dworu stały zazwyczaj chałupy o czterech izbach, zwane czworakami. Mieszkali tam poddani chłopi i służba. Oto jak opisuje chaty ubogiej szlachty XVIII-wieczny pamiętnikarz J. Kitowicz: „Małej szlachty mieszkania nie różniły się od chłopskich chałup, snopkami częstokroć poszywane. W tym tylko różnica była, iż przed szlacheckim dworkiem musiały być koniecznie wrota wysokie, choć podwórze całe było płotem chruścianym ogrodzone, i druga, że dworek szlachcica miał dwie izby po rogach a sień w środku, gdy przeciwnie u chałupy chłopskiej sień jest z czoła a za nią izba, a w tyle komora”.
Przez wieki mieszkali tu głównie Kuskowscy, dziedziczyli tu również: Męczyńscy, Strusińscy, Janczewscy i Myszewscy. W pierwszej połowie XIX wieku jeden z Koskowskich, Jan Bronisz Koskowski (zm. 1830) zdołał wykupić więcej działów ziemi i utworzył tu większy folwark. Po jego śmierci te dobra przejęła córka Koskowskiego, która przekazała je Józefie z Koskowskich, żonie Józefa Myślińskiego. W 1849 roku nastąpiła licytacja tych dóbr, kupił je Teofil Cieszewski. Cieszewski w 1855 roku sprzedał Bronoszowice Pawłowi Starorypińskiemu, żonatemu z Józefą z Koskowskich. Majątek liczył wtedy około 150 ha. Tak więc, obok kilku dworów drobnoszlacheckich powstał tu większy majątek zamieszkały przez chłopów. W czasie uwłaszczenia powstało 8 gospodarstw na 14 morgach ziemi. W końcu XIX wieku było tu 5 domów i 75 mieszkańców. W sumie uprawiano w tej miejscowości 334 morgi, z czego miejscowy folwark zajmował 250 mórg (należała do niego również pusta osada Trojany).
Jak wspomniano folwark Bronoszewice często zmieniał właścicieli i nie był to koniec zmian własnościowych. W 1875 roku Koskowo-Bronisze kupił Franciszek Żółtowski, który sprzedał go Aleksandrowi Zabłockiemu w 1884 roku. W 1894 roku właścicielem został Antoni Gościcki, który rok później sprzedał go Teodorowi Lasockiemu. W 1899 roku majątek odziedziczył brat Lasockiego, Franciszek. W 1911 roku kolejnym właścicielem został Józef Machciński, syn Jana. W tym czasie za długi folwark został przejęty przez Towarzystwo Kredytowe Ziemskie. W 1929 roku majątek został zlicytowany, kupił go Jan Miachczyński i w 1939 roku sprzedał braciom Brudnickim, Teodozjuszowi i Bronisławowi. Byli to ostatni właściciele folwarku Koskowo-Bronoszewice. 
Przed II wojną światową używano nazwy Kuskowo-Bronoszewice. Miejscowość dzieliła się na wieś i folwark. We wsi naliczono w 1921 roku 2 domy i 15 mieszkańców. W folwarku natomiast 4 domy i 78 mieszkańców. Miejscowość należała do gminy Lelice w powiecie płockim.

</doc>
<doc id="351185" url="https://pl.wikipedia.org/wiki?curid=351185" title="Bronowiec">
Bronowiec

Bronowiec – wieś w Polsce położona w województwie dolnośląskim, w powiecie bolesławieckim, w gminie Osiecznica.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Demografia.
Najmniejsza wieś gminy Osiecznica. Według ostatniego Narodowego Spisu Powszechnego liczyła 62 mieszkańców (31 III 2011 r.).

</doc>
<doc id="351186" url="https://pl.wikipedia.org/wiki?curid=351186" title="Bronowo-Zalesie">
Bronowo-Zalesie

Bronowo-Zalesie – wieś w Polsce położona w województwie mazowieckim, w powiecie płockim, w gminie Stara Biała.
W latach 1975–1998 miejscowość administracyjnie należała do województwa płockiego.

</doc>
<doc id="351187" url="https://pl.wikipedia.org/wiki?curid=351187" title="Bronówek (województwo łódzkie)">
Bronówek (województwo łódzkie)

Bronówek – osada w Polsce położona w województwie łódzkim, w powiecie poddębickim, w gminie Wartkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="351188" url="https://pl.wikipedia.org/wiki?curid=351188" title="Brończyn">
Brończyn

Brończyn – wieś w Polsce położona w województwie łódzkim, w powiecie sieradzkim, w gminie Błaszki.
W latach 1954-1958 wieś należała i była siedzibą władz gromady Brończyn, po jej zniesieniu w gromadzie Borysławice. W latach 1975–1998 miejscowość administracyjnie należała do województwa sieradzkiego.
Położenie.
Brończyn leży na skraju Wysoczyzny Złoczewskiej, przy szosie Błaszki-Ostrzeszów, 4 km od Błaszek. Granica tych dóbr, podobnie jak sąsiednich dóbr Kamienna, do II rozbioru Polski była granicą pomiędzy województwami: sieradzkim i kaliskim. 
Historia.
Informacje na temat siedlisk ludzkich, które mogły dać początek wsi Brończyn są skąpe i pochodzą głównie z danych archeologicznych. W miejscowości Gzików położonej około 2 km w kierunku północnym od wsi znajduje się tzw. grodzisko świadczące o istnieniu w dawnych czasach osady warownej. Na terenie dzisiejszego Brończyna odkryto w 1925 roku cmentarzysko z epoki łużyckiej okresu halsztackiego (800-450 lata p.n.e., na którym odnaleziono naszyjnik i szczątki naszyjnika z brązu. Zbiory znajdują się w Muzeum w Poznaniu (1925 – 469/470). 
Początki Brończyna.
Wieś powstała najprawdopodobniej na przełomie XIII i XIV wieku, lokowana za czasów średniowiecza. Pierwsza pochodzi wzmianka z 1319 r., kiedy wieś była własnością Filipa z rodu Zarębów, później 
Kościoła. Biskup poznański Jan Lubrański 26 stycznia 1506 r. przekazał ją kapitule katedralnej poznańskiej, co zostało potwierdzone 5 lutego 1506 r. przez starostę Łukasza Górkę, przy ustalaniu granicy między Brończynem a Kamienną, wsią dziedziców z Iwanowic. W 1509 r. kapituła poznańska dokonała sprzedaży Brończyna Stanisławowi Choludowskiemu (Kołdowskiemu). W 1565 r. właścicielem został Falibowski, w 1642 r. Jan Wawrowski, który zapisał na dobra Brończyn legat dla kościoła w Zdieszu. 
XVIII wiek.
W 2 poł. XVIII w. właścicielem wsi był Piotr Łubienski, którego sukcesorzy sprzedali Brończyn gen. Józefowi Lipskiemu z Błaszek. Właścicielem Brończyna z tego okresu był także Michał Lipski h. Grabie, ojciec Józefa Lipskiego, który zbudował w 1750 roku kaplicę pw. NMP Królowej Świata w owej wsi.
XIX wiek.
"Słownik geograficzny Królestwa Polskiego i innych krajów słowiańskich" Tom I podaje "Brończyn, wś, pow. kaliski, gm, i par Błaszki. W 1827 r. liczył 21 dm., 241 mk." 
Po przymusowym wywłaszczeniu spadkobierców Lipskiego, na publicznej licytacji 29 maja/10 czerwca 1840 r. Brończyn kupił Jan Stożek vel Stożkowski. J. Stożek wydzielił część majątku na folwark, który nazwał Stożków. Po jego śmierci, na mocy testamentu właścicielem Brończyna został jego syn Tomasz Stożkowski, który sprzedał majątek Porębińskim, a ci z kolei w 1858 r. Józefowi i Anieli Kęszyckim. W 1872 r. Brończyn kupił za 76 tys. rubli Józef Ildefons Grodzicki, któremu dobra te posłużyły w 1879 r. do rozliczeń majątkowych z siostrą Nepomuceną Węgierską, żoną Adama, która była współsukcesorką dóbr Wrząca. Na mocy ugody zawartej 9/21 czerwca 1879 roku Brończyn przeszedł na własność Nepomuceny Węgierskiej. Węgierscy byli właścicielami Brończyna do września 1939 r. Ostatnim właścicielem był Józef Węgierski (6 marca 1892-22 lutego 1950). 
Okupacja niemiecka.
Niemcy z Wehrmachtu wkroczyli do wsi 3 września 1939 roku od strony Ostrzeszowa, mordując ludność wsi, która nie zdążyła przed nimi uciec. To tragiczne wydarzenie upamiętnia pomnik przy szosie do Ostrzeszowa z napisem:
"W dniu 3 września 1939 roku hitlerowscy żołnierze z oddziałów frontowych bestialsko zamordowali mieszkańców Brończyna:"
"Józefa Poaseckiego, Antoniego Włodarka, Wacława Pawlaka, Tomasza Nowaka, Tomasza Grabowskiego, Łucję Nowacką i Władysława Nowackiego."
"Cześć ich pamięci. Mieszkańcy Ziemi Kaliskiej. Kalisz 1974 rok."
Okupanci, jak w każdym miejscu w Polsce, zamknęli działającą w dwudziestoleciu międzywojennym szkołę podstawową (po dwóch tygodniach) i ustanowili nową nazwę wsi – "Rolfsroden". Podczas II wojny światowej ustanowionym właścicielem przez władze niemieckie został niejaki "Zalbah" (ostatnim był Waimann), mający rozebrać tutejszą kaplicę z 1750 roku. Z tym etapem wiąże się poniższe opowiadanie:
"Właściciel ustanowiony przez władze okupacyjne, niejaki Zalbah miał kapliczkę rozebrać. Tylko dziwna okoliczność pozwoliła przetrwać tej kaplicy. Do Brończyna przyjechała kuzynka Zalbaha. Spacerując z dziećmi po parku została zaatakowana przez pasącego się byka. Podczas ucieczki schroniła się w kaplicy i to uratowało jej życie. Po powrocie do domu poprosiła swego męża (wysokiego rangą oficera) aby wstawił się u władz niemieckich- i kaplicę pozostawiono nienaruszoną." 
Podczas wyzwalania ziem polskich przez Rosjan, Niemcy nakazywali ludności polskiej kopać rowy przeciwczołgowe. W Brończynie powstały trzy o głębokości 3,5 m i szerokości 7 m.
Współczesność.
Po II wojnie światowej majątek został rozparcelowany a we dworze umieszczono szkołę podstawową. Dziś dwór niezbyt przypomina dawną rezydencję – przeprowadzane remonty pozwoliły budynkowi przetrwać, ale zatarły to, co stanowiło o jego uroku. W otoczeniu zachował się park z pięknym drzewostanem i kaplicą, która została zbudowana w 1750 roku przez Michała Lipskiego.

</doc>
<doc id="351189" url="https://pl.wikipedia.org/wiki?curid=351189" title="Brońsko">
Brońsko

Brońsko – wieś w Polsce położona w województwie wielkopolskim, w powiecie kościańskim, w gminie Śmigiel.
Wieś Bronsko położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Brońsko należała do wsi większych w ówczesnym powiecie kościańskim rejencji poznańskiej. Brońsko należało do okręgu kościańskiego tego powiatu i stanowiło część majątku Białcz (niem. Balsch), który należał wówczas do Zbijewki. Według spisu urzędowego z 1837 roku Brońsko liczyło 185 mieszkańców, którzy zamieszkiwali 21 dymów (domostw).
W pobliżu ślady grodziska wczesnośredniowiecznego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="351190" url="https://pl.wikipedia.org/wiki?curid=351190" title="Broszęcin">
Broszęcin

Broszęcin – wieś sołecka w Polsce położona w województwie łódzkim, w powiecie pajęczańskim, w gminie Rząśnia.Należy do parafii Rząśnia, kościół filialny pw. św. Brata Alberta Chmielowskiego w Broszęcinie-Kodraniu.
Historia.
Historia wsi sięga czasów piastowskich. Kasper Niesiecki i Paprocki wymieniają Broszęcin wśród włości, które Bolesław III Krzywousty nadał Wrszowcom – swoim stronnikom, uchodźcom z Czech.
Nazwa Broszęcin pochodzi od starosłowiańskiego imienia "Broszęta" - założyciela bądź właściciela osady. W materiałach źródłowych spotyka się inne formy zapisu: "Brozanczyn" (1511), "Brzoszewycze" (1518), "Broschaczyn" (1511- 1523), "Broszczyn" (1520), "Brossęczin" (1564-1565), "Broszęcin" (1880). 
W 1552 Broszęcin należał do parafii Rząśnia w archidiecezji gnieźnieńskiej. Osada liczyła wówczas trzy 1 – łanowe zagrody kmiece. Wg regestrów podatkowych z tego okresu dobra "Broszczyn" należały do "Zamosczkich" i "Zaleskich".
We wsi istniał dwór i folwark szlachecki. Mieszkańcy do dziś, część miejscowości nazywają Czworaki – od nazwy zabudowań dworskich. Właścicielami Broszęcina byli m.in. Radoszewscy herbu Oksza i Walewscy herbu Kolumna.
W XIX wieku jak podaje Słownik geograficzny Królestwa Polskiego i innych krajów słowiańskich wieś należała do gminy Dzbanki, parafii Rusiec, w powiecie łaskim. W 1827 było w niej 25 domów (zagród) i 125 mieszkańców.
10 kwietnia 1863 doszło w Broszęcinie do potyczki powstańców z wojskami rosyjskimi. 28 osobowy konny oddział pułkownika Teodora Cieszkowskiego, który miał być zalążkiem większej formacji powstańczej, został zaskoczony przez wojska rosyjskie dowodzone przez majora Pisankę, w sile ponad 500 żołnierzy (sotnia kozaków i 2 roty piechoty). Powstańcy podjęli próbę przebicia się. Podczas starcia z Rosjanami kilku z nich zginęło. Ciężko ranny został Cieszkowski a jego oddział poszedł w rozsypkę. Kilku powstańców wraz z rannym dowódcą schroniło się w dworze Kozłowskich w Leśniakach Chabielskich. Tam dopadł ich rosyjski pościg. Leżący w łóżku, ranny Cieszkowski został dobity pchnięciami lanc i strzałami z pistoletu. Kozacy zabili też kilku jego towarzyszy, w tym syna dziedzica – Hipolita Kozłowskiego oraz Tomasza Witkowskiego i Józefa Bykowskiego – studenta Szkoły Głównej. Dwór splądrowano i spalono.
W Broszęcinie zginęli studenci Bek i Piotrkowski. W pobliskim Stanisławowie zostali zabici przez kozaków: major Polikarp Krąkowski, Stefan Szymański i Jan Imielski.
Po I wojnie światowej, w czasach II Rzeczypospolitej wieś terytorialnie należała do gminy Dzbanki (od 1930 do gminy Szczerców) w powiecie łaskim, w województwie łódzkim. Podlegała pod sąd pokoju w Widawie i sąd okręgowy w Łodzi. W 1928 wieś i kolonia liczyły 584 mieszkańców. Sklepy spożywcze prowadzili "Stępnik Józef, Wlaźlik K. i Zieliński H."
W latach 1975–1998 miejscowość administracyjnie należała do województwa piotrkowskiego.
Informacje ogólne.
We wsi znajduje się kapliczka oraz krzyż przydrożny z drugiej połowy XIX wieku 
z 
inskrypcją:
Na południe od wsi znajduje się zwałowisko zewnętrzne odkrywki Szczerców, część Kopalni Węgla Brunatnego Bełchatów SA. Na północnym stoku zwałowiska wyprofilowane są narciarskie trasy zjazdowe. W przyszłości ma tam powstać ośrodek narciarski.

</doc>
<doc id="351191" url="https://pl.wikipedia.org/wiki?curid=351191" title="Kolonia Broszęcin">
Kolonia Broszęcin

Kolonia Broszęcin – kolonia w Polsce położona w województwie łódzkim, w powiecie pajęczańskim, w gminie Rząśnia.
W latach 1975–1998 miejscowość administracyjnie należała do województwa piotrkowskiego. Do 1 stycznia 2014 roku wieś nosiła urzędową nazwę "Broszęcin-Kolonia".

</doc>
<doc id="351192" url="https://pl.wikipedia.org/wiki?curid=351192" title="Broszki">
Broszki

Broszki – wieś w Polsce, położona w województwie łódzkim, w powiecie sieradzkim, w gminie Złoczew.
W 2023 r. zmieniono części wsi Broszki na miejscowości podstawowe typu kolonia, jednocześnie dodano do ich nazwy słowo "Kolonia".
W latach 1954-1957 wieś należała i była siedzibą władz gromady Broszki, po jej zniesieniu w gromadzie Złoczew. W latach 1975–1998 miejscowość administracyjnie należała do województwa sieradzkiego.

</doc>
<doc id="351193" url="https://pl.wikipedia.org/wiki?curid=351193" title="Broszkowice">
Broszkowice

Broszkowice – wieś w Polsce położona w województwie małopolskim, w powiecie oświęcimskim, w gminie Oświęcim.
Historia.
Początkowo wieś Broszkowice (pierwotnie "Zbroschkowice") należała do zamku oświęcimskiego, a następnie do mieszczan oświęcimskich. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Sbroszkowicze". Na podstawie istniejących dokumentów wiadomo, iż w 1427 r. została odkupiona od mieszczanina Marcina Cyny przez klasztor Dominikanów w Oświęcimiu. Po kasacji klasztoru w 1782 r. przez cesarza Józefa II, wieś została wcielona do rządowego funduszu religijnego. W 1816 r. zakupił ją na licytacji proboszcz oświęcimski, Idzi Rusocki i darował swojemu bratankowi, Kajetanowi. W 1842 r. w spadku po ojcu Broszkowice otrzymała Leokadia Dębska, której spadkobiercy rozsprzedali majątek.
Podczas okupacji, w związku z założeniem oraz rozbudową obozu koncentracyjnego w Oświęcimiu wiosną 1941 roku, wieś Broszkowice podobnie jak pobliskie Babice, Rajsko, Brzezinka, Pławy i Harmęże została przez Niemców wysiedlona.
W latach 1975–1998 miejscowość administracyjnie należała do województwa bielskiego.
Na terenie sołectwa działa jednostka Ochotniczej Straży Pożarnej, Ludowy Klub Sportowy "Puls" oraz Koło Gospodyń Wiejskich.

</doc>
<doc id="351194" url="https://pl.wikipedia.org/wiki?curid=351194" title="Broszków">
Broszków

Broszków – wieś w Polsce położona w województwie mazowieckim, w powiecie siedleckim, w gminie Kotuń.
Wierni Kościoła rzymskokatolickiego należą do parafii św. Antoniego w Kotuniu.
W latach 1975–1998 miejscowość administracyjnie należała do województwa siedleckiego.
Dane ogólne.
Wieś jest położona 12 kilometrów od Siedlec i 90 kilometrów od Warszawy. W Broszkowie znajduje się remiza strażacka (OSP Broszków) i XIX-wieczny park oraz Rezerwat przyrody Stawy Broszkowskie. Przebiega tędy droga krajowa nr 2, będąca polską częścią międzynarodowego szlaku komunikacyjnego E30 z Cork (Irlandia) do Omska (Rosja).
Historia.
Najstarsze znane zapiski o Broszkowie pochodzą z dokumentu z 1428 r., w którym jest on wymieniony jako majątek będący w posiadaniu rodziny należącej do szlachty mazowieckiej, pochodzącej z Prusów. Od Broszkowa wzięła swe nazwisko rodzina Broszkowskich, pieczętująca się najpierw herbem Prus, potem herbem Brochwicz.
Średniowiecze.
W dokumentach znajdujących się w Instytucie Historii PAN w Warszawie istnieje zapis, że w roku 1428 "Mikołaj z Broszkowa, wraz z dziećmi Prejtorem, Anną, Dorotą i Małgorzatą sprzedał szlachcicowi Siemionowi z Bliznego swoje udziały w Broszkowie za kwotę 100 kop groszy praskich". Suma którą zapłacono za Broszkowo była znaczna.
Z zapisu tego można wywnioskować, że po pierwsze, Mikołaj, mając dzieci na tyle duże, że uczestniczyły w akcie prawnym, urodzony był z pewnością jeszcze w XIV wieku. Po drugie, imię syna Preythor wskazuje na niewątpliwe pochodzenie pruskie. Siemion z Bliznego również pochodził z nobili pruskich, którzy schronili się na Mazowszu przed krzyżakami – a zatem można sądzić, że transakcja odbyła się w rodzinie (rodzie), a jej przedmiotem była włość pozostająca we władaniu rodziny już od około stu lat. Dokument nie wymienia żony Mikołaja, a więc była ona zapewne posiadaczką innych włości stanowiących jej wiano.
Postać Siemiona z Bliznego – nowego właściciela Broszkowa – jest znana z innych dostępnych źródeł. Siemion był synem możnego rycerza Piotra z Wierzuchowa. Dobra Wierzuchów były książęcym nadaniem dla Prusów. Piotr pozostawił trzech synów i pięć córek – wszyscy znani z imienia i wiadomo również jakie majątki im przypadły. Siemion był drugim synem Piotra. W ramach działów rodzinnych otrzymał od ojca Blizne wraz z lasem przy granicy Babic oraz wieś Borakowo. Dziś Wieruchów, Blizne, Babice, Buraków to osiedla k. Warszawy, sąsiadujące z dzielnicą Wolą.
W tym czasie nazwisko Broszkowski nie było jeszcze w użyciu, a właściciele Broszkowa występowali pod godłem rodu heraldycznego Prusów.
Siemion z Broszkowa w dalszych latach powiększał swój stan posiadania: w roku 1435 wykupił od braci Jakusza i Piotra ze Świętochowa resztę udziałów w Broszkowie, a w roku 1443 od Tomasza Ciołka z Zalesia i jego brata Febrona kupił posiadłość Siana (dziś Sionna w gminie Kotuń) położoną na zachód od Broszkowa.
Można zatem przyjąć, że to Siemion z Bliznego, a następnie piszący się już z Broszkowa, miejsca jego nowej rezydencji, stał się protoplastą Broszkowskich.
W dokumencie z roku 1476 po raz pierwszy wystąpiło słowo Broszkowski użyte w nazwie wsi Wola Sbroszkowska. Jest to akt księcia mazowieckiego Konrada III Rudego, który "zwalnia Mikołaja ze Sbroszkowa i jego wsie Sbroszkowo i Wola Sbroszkowska w powiecie liwskim, wraz z mieszkańcami i kmieciami zamieszkałymi w rzeczonych wsiach, od wszelkich prac przy budowie nowych zamków i fortyfikacji". W tym czasie bowiem nadal budowano zamek w Liwie. Budowę rozpoczął jeszcze w roku 1429 książę warszawski Janusz I, który w tym samym roku zmarł.
XVI-XVII wiek.
Panowie na Broszkowie rozradzali się zyskując dobrą pozycję społeczną. Sprawowali różne urzędy w rodzinnej ziemi Liwskiej, dbali też o wykształcenie swoich synów. Trzech młodzieńców z Broszkowa było w różnym czasie studentami uniwersytetu krakowskiego: w roku 1459 Maciej Mikołaj z Broszkowa (Mathias Nicolaus de Broskovo), w roku 1519 Jerzy Stanisław z Broszkowa (Georgius Stanislav de Broskovo), a w roku 1545 jego syn – Jan Jerzy (Johannes Georgius).
Broszkowo położone jest w parafii Niwiski (XVI-wieczna mapa Mazowsza podaje nazwę Niwiska), na południowy zachód od Niwisk i na zachód od Siedlec. Rodzina Broszkowskich powiększała się – na mapie, oprócz Broszkowa, znajdujemy takie oto nazwy: Gręzowo, Piróg-Broszkowo, Cisie-Broszkowo, Nowaki-Broszkowo. Wsie te powstały dzięki oddziaływaniu dworu w Broszkowie. Cisie wzmiankowane było już w roku 1524, Piróg (Pieróg) i Nowaki wymienione były w roku 1563. Nie ma już Woli Broszkowskiej, występującej we wcześniejszych dokumentach.
W XVI wieku jednym z najwybitniejszych przedstawicieli rodu Broszkowskich był Jerzy, który był synem Stanisława, a prawdopodobnie wnukiem Mikołaja wymienionego w dokumencie z roku 1476. Jerzy, ożeniony z Margaretą córką Jakuba z Czerniejewa, miał z nią dwóch synów - wspomnianego Jana Jerzego i Kacpra. W 1538 został wybrany sędzią liwskim, spośród czterech kandydatów. Urząd zwolnił się wraz ze śmiercią N. Woysławskiego). Jerzy był następnie podstarościm liwskim i poborcą podatków, posłem na Sejm. Sędzią ziemskim liwskim był do roku 1575.
Posłem na Sejm był również jego syn Kacper, który był poborcą podatków, a w roku 1590 cześnikiem liwskim. Podobnie kilku innych Broszkowskich: w latach 1556 i 1557 Hieronim, a w r. 1609 Jan (podstarości w latach 1608 - 1612). W dokumentach czytamy również, że w roku 1609 Jan Broszkowski był podwojewodzym Liwskim.
W latach 1584 – 1620 Mikołaj Broszkowski był pisarzem ziemskim, zaś jego brat Melchior poborcą liwskim w r. 1609. W r. 1612 Samuel Broszkowski był stolnikiem liwskim. Piotr był podstarościm bielskim – żonatym z Heleną, 1580.
Wojciech był skarbnikiem liwskim i miał dzieci Macieja i Annę, żonę Serafina Grzybowskiego. W roku 1618 kiedy Wojciech już nie żył, skwitowała swego brata z 3 000 zł, jako połowy swego posagu.
Ostatnim właścicielem Broszkowa z rodziny Broszkowskich był Kacper, ożeniony z Anną Chojecką. W 1620 r. wraz z synami: Janem, podstarościm liwskim (1612) oraz Stanisławem i Bartłomiejem sprzedał Broszkowo Gostomskiemu – prawdopodobnie chodzi tu o kasztelana liwskiego Anzelma (zm. 1621), potomka wojewody rawskiego Anzelma Gostomskiego h. Nałęcz) – i przeniósł się na Ukrainę, osiedlając się w powiecie Starokonstantynowskim (obecnie Starokonstantyniw, obl. Chmielnicka).
Broszkowscy pozostali w ziemi liwskiej innych miejscowościach. M.in. elekcję króla Władysława IV (1632) podpisało sześciu Broszkowskich: Aleksander, Jan i Jan II oraz Maciej z Nowaków – skarbnik oraz Wojciech i Wojciech II. Należeli oni do sześćdziesięciu ośmiu wyborców z ziemi liwskiej.
XVII-XX wiek.
W ciągu swej dalszej historii Broszków kilkakrotnie zmieniał właścicieli. Przez ponad sto lat, do 1925 należał do rodziny Buynów herbu Ślepowron. Za ich czasów XIX w. dwór w Broszkowie został przebudowywany przez Henryka Marconiego, a potem jego syna Władysława. Ostatnim właścicielem z tej rodziny był Franciszek Buyno. Majątek Broszków należał następnie do Wojtasiewiczów i Dreckich. Zachowała się przy tym jedność dóbr Broszków i Sionna, która przetrwała aż do końca II wojny światowej, kiedy to przyniesiony przez Armię Czerwoną nowy system polityczny unicestwił wielką własność ziemską. 
W lipcu 1944 roku w okolicach miejscowości miała miejsce bitwa pod Siedlcami.
Po wojnie, na terenie dóbr Broszków funkcjonowało rybackie PGR, a w roku 1984 utworzono tu rezerwat ptaków "Stawy Broszkowskie".

</doc>
<doc id="351196" url="https://pl.wikipedia.org/wiki?curid=351196" title="Browiniec Polski">
Browiniec Polski

Browiniec Polski (dodatkowa nazwa w j. niem. Probnitz, przed 1918 r. "Polnisch Probnitz") – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 139 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 5 km od granicy z Czechami, na Wysoczyźnie Bialskiej, tuż przy granicy gminy Biała z gminą Lubrza. Należy do Euroregionu Pradziad. Leży na obszarze 405,97 ha. Ma charakter rolniczy. Głównymi uprawami są tutaj buraki cukrowe, rzepak i pszenica. Leży na terenie Nadleśnictwa Prudnik (obręb Prudnik).
Środowisko naturalne.
W Browińcu Polskim panuje klimat umiarkowany ciepły. Średnia temperatura roczna wynosi +8,2 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Browińca Polskiego wynoszą 625 mm. Dominują wiatry zachodnie.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod niemiecką nazwą "Polnisch Probnitz".
Topograficzny opis Górnego Śląska z 1865 roku notuje wieś pod niemiecką nazwą "Polnisch Probnitz", a także wymienia nazwy wynotowane z historycznych dokumentów we fragmencie "„Das Dorf Polnisch-Probnitz (1379 Polonical Profencz, 1534 Polnisch-Brownitz)".
W "Spisie miejscowości województwa śląsko-dąbrowskiego łącznie z obszarem ziem odzyskanych Śląska Opolskiego" wydanym w Katowicach w 1946 wieś wymieniona jest pod polską nazwą "Browinek". 9 września 1947 nadano miejscowości polską nazwę "Browiniec Polski". 24 listopada 2008 wprowadzono dodatkową nazwę wsi w języku niemieckim – "Probnitz".
Historia.
Pierwsza wzmianka o Browińcu Polskim pochodzi z 1374. Został odnotowany w 1534 roku jako własność feudała.
Według spisu ludności z 1 grudnia 1910, na 289 mieszkańców Browińca Polskiego 1 posługiwał się językiem niemieckim, a 288 językiem polskim.
W latach 1945–1950 Browiniec Polski należał do województwa śląskiego, a od 1950 do województwa opolskiego. W latach 1945–1954 wieś należała do gminy Gostomia, a w latach 1954–1972 do gromady Gostomia. Podlegała urzędowi pocztowemu w Białej.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Goloki".
Zabytki.
Do wojewódzkiego rejestru zabytków wpisana jest:
Zgodnie z gminną ewidencją zabytków w Browińcu Polskim chroniona jest ponadto:
Kultura.
W Browińcu Polskim działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="351197" url="https://pl.wikipedia.org/wiki?curid=351197" title="Brożek (wieś)">
Brożek (wieś)

Brożek (niem. "Scheuno") – wieś w Polsce położona w województwie lubuskim, w powiecie żarskim, w gminie Brody.
W latach 1975–1998 miejscowość administracyjnie należała do województwa zielonogórskiego.
W okolicznych lasach pozostałości dużej poniemieckiej fabryki amunicji.
14 lutego 2017 wybuchł pożar składowiska odpadów położonego 3 kilometry od wsi. Ogień objął wysypisko o powierzchni 1,5 hektara. Pożar gasiło 29 jednostek straży pożarnej.

</doc>
<doc id="351198" url="https://pl.wikipedia.org/wiki?curid=351198" title="Brożówka">
Brożówka

Brożówka (niem. "Gansenstein") – wieś w Polsce, położona w województwie warmińsko-mazurskim, w powiecie giżyckim, w gminie Kruklanki. Leży nad jeziorem Brożówka,
W latach 1975–1998 miejscowość administracyjnie należała do województwa suwalskiego.
Powstanie wsi.
9 grudnia 1562 książę Albrecht nadał tu swojemu sekretarzowi Baltazarowi Gansowi 60 włók lasu. Na terenie dawnego lasu powstały dwie wsie Brożówka i Regułówka. Ostatni potomkowie rodu von Gansen zmarli podczas epidemii dżumy wraz z większą częścią wsi w 1710 roku, a ich grobowiec znajduje się w kościele w Kruklankach. Po tych wydarzeniach Brożówkę wydzierżawiła rodzina Załuskich należąca do braci polskich osiadłych w Prusach. W XIX w. Brożówka należała do rodziny Werner. W 1858 mieszkało tu 237 osób.
Szkoła.
W Brożówce stosunkowo wcześnie 1737 powstała szkoła luterańska, podobnie jak w Rudówce, jako przeciwwaga dla szkoły elementarnej braci polskich. Szkoła w Brożówce funkcjonowała do końca XIX w., w 1853 miała 35 uczniów. W 1958 w Brożówce utworzono szkołę o czterech klasach, która już nie istnieje.
W XX wieku.
W początkach XX w. właścicielem majątku w Brożówce był Walter Uhse. W czasie II wojny światowej wybudowany w połowie XIX w. dwór nad jeziorem Brożówka miał służyć jako rezydencja Himmlera, który swoją kwaterę polową o kryptonimie "Hochwald" miał w lesie koło Pozezdrza. Istnieje też wersja, że Himmler miał tego typu rezydencję w miejscowości Dejguny (spalona w 1945) położonej nad Jeziorem Dejguny. Fakt istnienia rezydencji Himmlera gdzieś nad jeziorem wynika z pamiętnika Felixa Kerstena – m.in. osobistego masażysty (współcześnie raczej bioenergoterapeuty) Himmlera.
W okresie II wojny światowej, w zabudowaniach na terenie majątku, przez pewien czas był tu przetrzymywany przez Niemców Komendant Główny Armii Krajowej – Stefan Rowecki "Grot".
Po 1945 w Brożówce funkcjonował PGR, a majątek obecnie jest własnością prywatną, w pałacyku są kwatery agroturystyczne.

</doc>
<doc id="351199" url="https://pl.wikipedia.org/wiki?curid=351199" title="Bródek">
Bródek

Bródek – wieś w Polsce położona w województwie lubelskim, w powiecie zamojskim, w gminie Łabunie.
W latach 1975–1998 miejscowość administracyjnie należała do województwa zamojskiego.
Na terenie Bródka znajduje się pomnik poświęcony mieszkańcom, którzy zginęli w czasie II wojny światowej.
Wieś stanowi sołectwo gminy Łabunie.

</doc>
<doc id="351200" url="https://pl.wikipedia.org/wiki?curid=351200" title="Bródzki">
Bródzki

Bródzki – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 87 mieszkańców. Jest 42. co do wielkości miejscowością gminy Kruszwica.

</doc>
<doc id="351201" url="https://pl.wikipedia.org/wiki?curid=351201" title="Bruczków">
Bruczków

Bruczków – wieś w Polsce położona w województwie wielkopolskim, w powiecie gostyńskim, w gminie Borek Wielkopolski.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Bruczków należał do okręgu borkowskiego tego powiatu i stanowił odrębny majątek, którego właścicielem był wówczas Karol Gräve. Według spisu urzędowego z 1837 roku wieś liczyła 278 mieszkańców, którzy zamieszkiwali 35 dymów (domostw).
W latach 1975–1998 miejscowość administracyjnie należała do województwa leszczyńskiego.

</doc>
<doc id="351202" url="https://pl.wikipedia.org/wiki?curid=351202" title="Brudki Nowe">
Brudki Nowe

Brudki Nowe – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.

</doc>
<doc id="351203" url="https://pl.wikipedia.org/wiki?curid=351203" title="Brudki Stare">
Brudki Stare

Brudki Stare – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.

</doc>
<doc id="351204" url="https://pl.wikipedia.org/wiki?curid=351204" title="Brudnia">
Brudnia

Brudnia – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 183 mieszkańców. Jest dwunastą co do wielkości miejscowością gminy Dąbrowa Biskupia.

</doc>
<doc id="351205" url="https://pl.wikipedia.org/wiki?curid=351205" title="Brudnice">
Brudnice

Brudnice – wieś w Polsce położona w województwie mazowieckim, w powiecie żuromińskim, w gminie Żuromin.
W latach 1975–1998 miejscowość administracyjnie należała do województwa ciechanowskiego. Istnieje tu stara elektrownia wodna oraz tama.

</doc>
<doc id="351206" url="https://pl.wikipedia.org/wiki?curid=351206" title="Brudno (województwo lubelskie)">
Brudno (województwo lubelskie)

Brudno – wieś w Polsce położona w województwie lubelskim, w powiecie parczewskim, w gminie Parczew.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do województwa bialskopodlaskiego.
Wieś stanowi sołectwo gminy Parczew.
Wierni Kościoła rzymskokatolickiego należą do parafii Opatrzności Bożej w Parczewie.

</doc>
<doc id="351207" url="https://pl.wikipedia.org/wiki?curid=351207" title="Brudnowo">
Brudnowo

Brudnowo – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Waganiec w BIP.
Demografia.
W roku 2009 liczyło 229 mieszkańców. Według Narodowego Spisu Powszechnego (III 2011 r.) ich liczba nie uległa zmianie. Jest siódmą co do wielkości miejscowością gminy Waganiec.
Położenie.
Wieś położona przy autostradzie A1

</doc>
<doc id="351208" url="https://pl.wikipedia.org/wiki?curid=351208" title="Brudzawki">
Brudzawki

Brudzawki – wieś w Polsce położona w województwie kujawsko-pomorskim, w powiecie wąbrzeskim, w gminie Książki. 
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 187 mieszkańców. Jest szóstą co do wielkości miejscowością gminy Książki.

</doc>
<doc id="351209" url="https://pl.wikipedia.org/wiki?curid=351209" title="Brudzawy">
Brudzawy

Brudzawy – wieś w Polsce położona w województwie kujawsko-pomorskim, w powiecie brodnickim, w gminie Bobrowo.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyły 310 mieszkańców. Są dziewiątą co do wielkości miejscowością gminy Bobrowo.
Zabytki.
Według rejestru zabytków NID na listę zabytków wpisany jest kościół parafialny pw. św. Andrzeja Apostoła, XIV w., 1645, nr rej.: A/372 z 8.11.1931.

</doc>
<doc id="351210" url="https://pl.wikipedia.org/wiki?curid=351210" title="Brudzewek">
Brudzewek

Brudzewek – wieś w Polsce położona w województwie wielkopolskim, w powiecie pleszewskim, w gminie Chocz.
W latach 1975–1998 miejscowość administracyjnie należała do województwa kaliskiego.

</doc>
<doc id="351211" url="https://pl.wikipedia.org/wiki?curid=351211" title="Brudzewice-Kolonia">
Brudzewice-Kolonia

Brudzewice-Kolonia – wieś w Polsce położona w województwie łódzkim, w powiecie opoczyńskim, w gminie Poświętne.
W latach 1975–1998 miejscowość należała administracyjnie do województwa piotrkowskiego.

</doc>
<doc id="351212" url="https://pl.wikipedia.org/wiki?curid=351212" title="Brudzędy">
Brudzędy

Brudzędy – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich.
W latach 1975–1998 miejscowość administracyjnie należała do województwa elbląskiego.

</doc>
<doc id="351213" url="https://pl.wikipedia.org/wiki?curid=351213" title="Brudzice">
Brudzice

Brudzice – wieś w Polsce położona w województwie łódzkim, w powiecie radomszczańskim, w gminie Lgota Wielka. Liczy około 800 mieszkańców. Znajduje się tutaj: Publiczna Szkoła Podstawowa, kościół pod wezwaniem św. Maksymiliana Marii Kolbe oraz Ochotnicza Straż Pożarna. Jest tu również sklep spożywczo – przemysłowy oraz działają tu niewielkie przedsiębiorstwa. Niektórzy mieszkańcy zajmują się rolnictwem. Do wsi przylegają lasy.
W centrum Brudzic położony jest park, a tuż obok niego rondo. W Brudzicach można odwiedzić następujące ulice: Wieluńską, Radomszczańską, Łódzką, Leśną, Źródlaną, Zieloną, Glinianą, Podgórną, Plac 3-go Maja, Ogrodową, Poprzeczną, Sadową, Lipową, Brzozową. Przy głównej ulicy stoi budynek, w którym dawniej mieściła się poczta.
Do 1954 roku istniała gmina Brudzice, następnie do 1959 roku gromada Brudzice. W latach 1975–1998 miejscowość administracyjnie należała do województwa piotrkowskiego.
Historia.
Nazwa Brudzice pochodzi od słowa Brudzic, czyli pierwszego mieszkańca wioski. Osiedlający się tu ludzie przybyli z okolic Kielc oraz ze wschodu.
Opowieści.
W Brudzicach znajdował się dwór, w którym mieszkał Szweizar ze swoją rodziną. Oprócz tego majątku posiadał również dwór w Łasku. Majątek w Brudzicach był dość duży, pałacyk był zewsząd otoczony fosą z wodą. Dwór otoczony był także murem zbudowanym z kamieni. Do pałacu można było dostać się mostem, a potem przez bramę, która zamykana była wieczorem na noc.
100 metrów od dworu znajdowała się kaplica – miejsce modlitwy wiernych w Brudzicach. Msze święte odprawiał ksiądz proboszcz, który przyjeżdżał z Lgoty Wielkiej. Obraz, który znajdował się w kaplicy obecnie jest w kościele pod wezwaniem św. Klemensa w Lgocie Wielkiej.
Z inicjatywy dziedzica została wybudowana w 1905 r. szkoła. Szweizar przeznaczył na ten cel pieniądze i dał teren pod budowę. Szkoła miała trzy klasy, w niej mieściła się ówczesna rada gminy.
Każdy dobrze prowadzony dwór miał młyn, a że Brudzice nie narzekały na brak wody – był to młyn wodny. Oprócz niego usypane były tzw. groble, które oddzielały sztuczne, ogromne stawy pełne ryb i raków.
Służby i parobkowie pracujący we dworze nocleg otrzymywała w jednej z dwóch karczm.
Według wiarygodnych źródeł w Brudzicach bądź okolicy istniał w XVII w. klasztor bądź inna sakralna budowla. Źródła podają, że Paulini mieli majątki w okolicznych miejscowościach (Brudzice, Wiewiórów i Wiewiec).
Można również znaleźć informacje o szlachcie mieszkającej w wiosce.
Rozbiory.
Podczas rozbiorów Polski Brudzice trafiły do ziem zaboru rosyjskiego. Zostały tutaj wyznaczone m.in. oddział pocztowy i punkt poborowy. Urząd pocztowy znajdował się w Radomsku, a od 1905 r. także w Gidlach, w którym korespondencję można było odbierać w niedziele, wtorki, czwartki i piątki. Naczelnicy powiatów mieli w 1895 r. wyznaczyć miejscowości na oddziały pocztowe: Garnek, Rząśnia, Pajęczno, Brudzice, Gidle, Kobiele, Przerąb. Rozwijała się sieć telegraficzna. W 1873 r. na terenie powiatu były 24 punkty poborowe do wojska (służbie wojskowej podlegali mężczyźni w wieku 20 – 30 lat). Były to: Nowo-Radomsk, Rząśnia, Brzeźnica, Pajęczno, Rzeki, Radziechowice, Sulmierzyce, Konary, Zamoście, Dąbrowa, Garnek, Gidle, Dmenin, Maluszyn, Kobiele, Dobryszyce, Wielgomłyny, Brudzice, Kruszyna, Żytno, Gosławice, Koniecpol, Masłowice i Przerąb. W 1884 r. z guberni piotrkowskiej pobór miał wynieść 2761 osób, z tego z powiatu radomszczańskiego (odbył się 10 grudnia) 405 mężczyzn (prawie 15%).
Historia (ciąg dalszy).
Do XIX w. Brudzice były majątkiem, którego właścicielem był pan Brudzewski. Od początku XX wieku właścicielem tegoż majątku był Maks Rotberg, a administratorem Bronisław Rogowski, aż do II wojny światowej. W latach 1939–1945 Brudzice należały do Generalnego Gubernatorstwa, którego gubernatorem był Hans Frank i dystryktu (województwa) Radom. W tym czasie każdy obywatel w wiosce posiadał kenkartę – odpowiednik dowodu osobistego. W okresie międzywojennym szkoła mieściła się w chałupach u pana Walentego Jarosa oraz Wojciecha Ślęzaka. Ciekawostką może być informacja, że na terenie miejscowości Brudzice urodził się 4 stycznia 1903 r. dowódca batalionu Stefan Golędzinowski – pseudonim Golski. Był uczestnikiem I i II wojny światowej. Walczył w Powstaniu Warszawskim, po upadku którego trafił do niewoli niemieckiej. Został odznaczony Krzyżem Walecznych we wrześniu 1944 r. Dawniej Brudzice wyglądały inaczej niż obecnie. Domy i budynki gospodarcze były drewniane i kryte słomą. Drogi były piaszczyste i wyłożone kamieniem. Częste pożary przyczyniły się do tego, że wielu gospodarzy odbudowało stodoły na gruncie po przeciwnej stronie drogi. Mniej zwarta zabudowa zabezpieczała przed szybkim rozprzestrzenianiem się ognia. Inne były także warunki mieszkalne. Izby były niskie i ciemne, a podłogi gliniane. Wiejskie chaty pozbawione były urządzeń sanitarnych. Głównym oświetleniem były lampy naftowe. Dopiero w latach 60. XX wieku wieś została zelektryfikowana. Do 1954 r. w Brudzicach mieściła się siedziba władz gminy. Gmina Brudzice należała do powiatu radomszczańskiego i województwa łódzkiego. Według stanu na dzień 1 lipca 1952 roku gmina składała się z piętnastu gromad: Aleksandrów, Bieliki, Bogumiłów, Brudzice, Chorzenice, Dąbrówka Lgocka, Faustynów, Janów, Karolów, Krzywanice, Lgota Wielka, Marcinów, Wiewiórów prywatny, Wiewiórów Szlachecki i Wola Blakowa. Jednostka została zniesiona 29 września 1954 roku wraz z reformą wprowadzającą gromady w miejsce gmin. Po reaktywowaniu gmin z dniem 1 stycznia 1973 roku gminy Brudzice nie przywrócono, utworzono jej terytorialny odpowiednik, gminę Lgota Wielka.
Teraźniejszość.
Brudzice posiadają ośmioklasową szkołę podstawową. Budynek ten został pobudowany w 1914 r. Początkowo mieściła się w nim gmina. W czasie II wojny światowej w budynku szkoły mieściła się żandarmeria niemiecka. W latach 60. kierownikiem szkoły był pan Jan Bednarczyk, po nim Alina Jeziak, następnie pan Mirosław Nita. W 1976 roku ponownie dyrektorem została pani Alina Jeziak, w 1994 roku stanowisko dyrektora objęła pani Zofia Sikorska, a w 2004 roku pani mgr Irena Bednarek. Od 2007 r. funkcję tę sprawowała pani Małgorzata Rudzka. W 2015 r. stanowisku objęła pani Agnieszka Szymańska. Obecnie dyrektorem szkoły jest pani Elżbieta Białek. W 2014 roku, dzięki funduszom pozyskanym z Unii Europejskiej, przy szkole podstawowej powstał plac zabaw. W 2010 roku rozpoczęto budowo Hali Sportowej. Prace trwały 4 lata. Obecnie hala cieszy się dużym zainteresowaniem ze strony dzieci i młodzieży. Warto wspomnieć, że ten obiekt by nie powstał gdyby nie wsparcie finansowe Gminy Kleszczów. Ochotnicza Straż Pożarna powstała 30 grudnia 1921 roku. W jej budynku mieściła się świetlica wiejska, teraz jest to miejsce w którym są organizowane różne wydarzenia. W 2010 roku remiza strażacka została zaopatrzona w centralne ogrzewanie, a w 2016 r. zmieniono pokrycie dachowe na budynku oraz odnowiono elewację zewnętrzną. W latach 1981–1989 staraniem księdza Mirosława Przybyłowicza, proboszcza parafii w Lgocie Wielkiej, do której Brudzice wówczas należały, został pobudowany kościół, który początkowo miał pełnić funkcję punktu filialnego. Kamień węgielny został poświęcony przez Jana Pawła II podczas wizyty na Jasnej Górze. Parafię erygował biskup Stanisław Nowak 18 czerwca 1989 roku wyłączając jej teren z parafii Lgota Wielka. Pierwszym proboszczem został ks. Tadeusz Łachut, który zamieszkał w niewielkim pomieszczeniu nowo wybudowanego kościoła. Tegoż samego roku została ukończona budowa domu katechetycznego i oddano go do użytku 4 września 1989 roku. W nim do 1993 r. mieszkał proboszcz. Wkrótce został urządzony cmentarz grzebalny. W 1992 r. ukończono budowę plebanii. W 1995 r. ks. Andrzej Kacperczyk przy pomocy Wójta Gminy Lgota Wielka Jerzego Kotlewskiego w domu Katechetycznym zorganizował świetlicę parafialną. Staraniem księdza proboszcza wybudowano dzwonnicę i zakupiono dzwony. Jeden z dzwonów nosi imię Andrzej i upamiętnia zmarłego proboszcza. Dotychczasowi proboszczowie: ks. Tadeusz Łachut, ks. Andrzej Kacperczyk, ks. Janusz Wielgos, ks. Jarosław Binek, ks. Sylwester Tronina.
Rolnictwo.
Brudzice były kiedyś miejscowością typowo rolniczą. Na początku lat 90. ubiegłego wieku zaczęło się to diametralnie zmieniać. Dziś pozostał tylko niewielki procent gospodarstw, z których większość to małe gospodarstwa przeznaczające produkcję głównie na potrzeby własne. Największy gospodarz w okolicy ma 280 ha ziemi i zajmuje się produkcją zarówno rolną, jak i zwierzęcą. W okolicy uprawia się głównie zboża: owies, żyto, pszenicę czy jęczmień, a także rzepak i kukurydzę. Coraz więcej rolników zaczęło siać grykę czy łubin, zostały też podjęte próby siania soi, ale uprawy nie są opłacalne. W okolicach miejscowości znajdują się lasy, tzw. "lasy brudzkie".
 przez wieś biegnie Łódzka Magistrala Rowerowa N-S

</doc>
<doc id="351214" url="https://pl.wikipedia.org/wiki?curid=351214" title="Brudzowice">
Brudzowice

Brudzowice – wieś w Polsce, położona w województwie śląskim w powiecie będzińskim, w gminie Siewierz.
Historia.
Miejscowość ma metrykę średniowieczną i istnieje co najmniej od XIV wieku. Wymieniona po raz pierwszy w 1357 w dokumencie zapisanym w języku łacińskim jako "Bruczowicze", 1426 "Budzowicze", 1529 "Brvdzowicze".
Wieś od 1357 należała do biskupstwa krakowskiego i leżała w biskupim księstwie siewierskim w Koronie Królestwa Polskiego, a od unii lubelskiej z 1569 w Rzeczypospolitej Obojga Narodów.
Po rozbiorach Polski miejscowość znalazła się w zaborze rosyjskim i leżała w Królestwie Polskim. W XIX-wiecznym Słowniku geograficznym Królestwa Polskiego wymieniona jest pod dwiema nazwami "Brudzowice" i "Bruczowice"; jako wieś leżąca w powiecie będzińskim w gminie Sulików i parafii Siewierz. W 1827 w miejscowości znajdowało się 67 domów zamieszkiwanych przez 446 mieszkańców. W 1882 stały 92 domy z 830 mieszkańcami. Wieś liczyła w sumie 1523 mórg powierzchni, które w całości należały do włościan. W miejscowości znajdowały się także 2. dwory.
W latach 1954−1972 wieś należała i była siedzibą władz gromady Brudzowice. W latach 1975–1998 miejscowość administracyjnie należała do województwa katowickiego.
We wsi znajduje się kościół, szkoła podstawowa, przychodnia i szpital. Siedzibę ma tu klub piłkarski KS Niwy Brudzowice.

</doc>
<doc id="351215" url="https://pl.wikipedia.org/wiki?curid=351215" title="Brudzów">
Brudzów

Brudzów – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.
Historia.
W wieku XIX miejscowość jest opisana jako :

</doc>
<doc id="351216" url="https://pl.wikipedia.org/wiki?curid=351216" title="Brudzyno">
Brudzyno

Brudzyno – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="351217" url="https://pl.wikipedia.org/wiki?curid=351217" title="Bruk (wieś)">
Bruk (wieś)

Bruk – wieś w Polsce, w województwie pomorskim, w powiecie sztumskim, w gminie Dzierzgoń. Wieś jest siedzibą sołectwa w którego skład wchodzą również Pawłowo i Piaski Sztumskie.
W latach 1975–1998 miejscowość administracyjnie należała do województwa elbląskiego. Według danych GUS (Narodowy Spis Powszechny 2011) liczba ludności wynosiła 520 osób, w tym 246 kobiet.
Zabytki.
Według rejestru zabytków NID na listę zabytków wpisany jest zespół dworski, poł. XIX w.:
Parterowy dwór z przełomu XVIII i XIX wieku, z mansardowym dachem i facjatką, posiada formę barokową oraz klasycystyczny detal ozdobny. Ponadto w Bruku znajduje się kościół pod wezwaniem Matki Bożej Częstochowskiej, będący filią parafii w Bągarcie.

</doc>
<doc id="351218" url="https://pl.wikipedia.org/wiki?curid=351218" title="Brukalice">
Brukalice

Brukalice (niem. "Taschenberg") – wieś w Polsce położona w województwie dolnośląskim, w powiecie ząbkowickim, w gminie Ziębice.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Według Narodowego Spisu Powszechnego (marzec 2011 r.) liczyły 99 mieszkańców. Są jedną z czterech najmniejszych miejscowości gminy Ziębice (każda z nich ma mniej niż 100 mieszkańców).
Historia.
Początek wsi związany jest z akcją osadniczą prowadzoną w ostatniej ćwierci XII w. przez Bolesława I Wysokiego. Książę w tym okresie nadał stosunkowo niewielkie gospodarstwo rycerzowi Boguchwałowi z Czech, który karczując lasy dał początek dzisiejszej wsi. Jej nazwę w zlatynizowanych formach "Brucaliz", "Brucalicz" oraz "Brukaliz" notuje wraz z sąsiednimi wsiami spisana po łacinie w latach 1269–1273 Księga henrykowska.

</doc>
<doc id="351219" url="https://pl.wikipedia.org/wiki?curid=351219" title="Bruki Kokocka">
Bruki Kokocka

Bruki Kokocka – wieś w Polsce położona w województwie kujawsko-pomorskim, w powiecie chełmińskim, w gminie Unisław.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 93 mieszkańców. Jest najmniejszą miejscowością gminy Unisław.
Dawne cmentarze.
Na terenie wsi zlokalizowany jest nieczynny cmentarz ewangelicki.

</doc>
<doc id="351220" url="https://pl.wikipedia.org/wiki?curid=351220" title="Bruki Unisławskie">
Bruki Unisławskie

Bruki Unisławskie – wieś w Polsce położona w województwie kujawsko-pomorskim, w powiecie chełmińskim, w gminie Unisław.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 451 mieszkańców. Jest piątą co do wielkości miejscowością gminy Unisław.
Dawne cmentarze.
Na terenie wsi zlokalizowany jest nieczynny cmentarz ewangelicki.

</doc>
<doc id="351221" url="https://pl.wikipedia.org/wiki?curid=351221" title="Brukowo">
Brukowo

Brukowo – wieś w Polsce położona w województwie podlaskim, w powiecie sokólskim, w gminie Suchowola.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="351222" url="https://pl.wikipedia.org/wiki?curid=351222" title="Brulin">
Brulin

Brulin – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
Wieś szlachecka "Brolino" położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 98 osób w 19 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="351223" url="https://pl.wikipedia.org/wiki?curid=351223" title="Brulino-Lipskie">
Brulino-Lipskie

Brulino-Lipskie – wieś w Polsce położona w województwie mazowieckim, w powiecie ostrowskim, w gminie Szulborze Wielkie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.

</doc>
<doc id="351224" url="https://pl.wikipedia.org/wiki?curid=351224" title="Brulino-Piwki">
Brulino-Piwki

Brulino-Piwki – wieś w Polsce położona w województwie podlaskim, w powiecie wysokomazowieckim, w gminie Czyżew. Leży przy drodze krajowej nr 63.
W latach 1975–1998 miejscowość administracyjnie należała do województwa łomżyńskiego. Do 31 grudnia 2003 wieś należała do gminy Nur w województwie mazowieckim.
Wierni kościoła rzymskokatolickiego należą do parafii św. Apostołów Piotra i Pawła w Czyżewie.
Historia.
"Brulino" założone na początku wieku XV przez Brulińskich herbu Pierzchała, przybyłych z ziemi zakroczymskiej.
W roku 1576 powierzchnia użytków rolnych wynosiła 7 łanów.
Pod koniec XIX w. w składzie okolicy szlacheckiej "Brulino" w powiecie "ostrowskim", gmina Szulborze-Koty, parafia "Czyżewo". 
Okolicę tworzyły:

</doc>
<doc id="351225" url="https://pl.wikipedia.org/wiki?curid=351225" title="Bruliny">
Bruliny

Bruliny – wieś w Polsce położona w województwie mazowieckim, w powiecie pułtuskim, w gminie Świercze.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351226" url="https://pl.wikipedia.org/wiki?curid=351226" title="Brunary">
Brunary

Brunary (łemkow. Брунары) – wieś w Polsce położona w województwie małopolskim, w powiecie gorlickim, w gminie Uście Gorlickie nad Białą dopływem Dunajca. Integralne części miejscowości: Brunary Niżne, Brunary Wyżne, Jaszkowa, Wierszki.
Brunary zostały założone w XIV wieku przez króla Kazimierza III Wielkiego. Brunary Wyżne i Brunary Niżne były wsiami biskupstwa krakowskiego w powiecie sądeckim w województwie krakowskim w końcu XVI wieku. W latach 1975–1998 miejscowość administracyjnie należała do województwa nowosądeckiego.
W miejscowości znajduje się szkoła podstawowa imienia założyciela osady, a także gimnazjum. Na terenie wsi działa m.in. OSP Brunary, LKS „Biała” Brunary oraz koło gospodyń wiejskich.
16 września 1934 Brunary Niżne, Brunary Wyżne i Jaszkową połączono w jedną wieś.
Zabytki.
Obiekty wpisane do rejestru zabytków nieruchomych województwa małopolskiego:
Cerkiew z XVIII wieku w 2013 roku została wpisana na Listę Światowego Dziedzictwa UNESCO wraz z innymi drewnianymi cerkwiami w Polsce i na Ukrainie. Świątynia pełni rolę kościoła parafialnego parafii Najświętszej Maryi Panny Wniebowziętej należącej do dekanatu Ropa diecezji tarnowskiej.

</doc>
<doc id="351227" url="https://pl.wikipedia.org/wiki?curid=351227" title="Brunki">
Brunki

Brunki – osada w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego.
Niewielka osada położona ok. 4 km na południowy zachód od Barlinka. We wsi zachował się pałac z XIX w. otoczony parkiem z ciekawym drzewostanem m.in. żywotniki olbrzymie, klon srebrzysty i wierzby białe.

</doc>
<doc id="351228" url="https://pl.wikipedia.org/wiki?curid=351228" title="Bruny">
Bruny

Bruny (niem. "Brune")– wieś w Polsce, położona w województwie opolskim, w powiecie kluczborskim, w gminie Wołczyn.
W latach 1975–1998 miejscowość należała administracyjnie do województwa opolskiego.
Nazwa.
Według Heinricha Adamy'ego nazwa wywodzi się od polskiej nazwy urządzenia rolniczego - brony. W swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę "Bruny, Brona" podając jej znaczenie "Eggendorf" czyli po polsku "Wieś bron". Niemcy fonetycznie zgermanizowali nazwę na "Brune" w wyniku czego utraciła ona swoje znaczenie.

</doc>
<doc id="351229" url="https://pl.wikipedia.org/wiki?curid=351229" title="Brus (województwo świętokrzyskie)">
Brus (województwo świętokrzyskie)

Brus – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.
Etymologia.
Brus – według słownika oznacza w krakowskim kamień do ostrzenia narzędzi (osełka), natomiast w handlu drzewnym duże sosny obrobione do kantu. Być może że miejsca gdzie przy wyrębie lasów obrabiano drzewo na budulec otrzymywały takie miano. Wywód to zresztą według słownika niepewny.
Historia.
W r. 1581 istniały trzy części wsi Brus, a w nich 9 łanów kmiecych, 4 komorników.
W wieku XVIII wieś stanowiła własność Dembińskich herbu herbu Nieczuja. w roku 1769 Marianna córka Franciszka wniosła Brus w posagu do Piotra Dembińskiego herbu Rawicz.
W wieku XIX opisano Brus jako wieś w powiecie jędrzejowskim gminie Raków, parafii Mokrsko.
Według spisu miast, wsi, osad Królestwa Polskiego z roku 1827 było 19 domów 109 mieszkańców.
W początkach wieku XX Brus pisany jako Bruss podlegał administracyjnie gminie Raków (wieś i folwark)
Według spisu powszechnego z roku 1921 było tu 49 domów i 320 mieszkańców, folwark spisano razem ze wsią.
Zabytki.
Zespół dworski (dwór i park z ogrodem) z przełomu XIX/XX w., wpisany do rejestru zabytków nieruchomych (nr rej.: A-95/1-2 z 26.04.1977).

</doc>
<doc id="351230" url="https://pl.wikipedia.org/wiki?curid=351230" title="Brusiny">
Brusiny

Brusiny – wieś w Polsce położona w województwie warmińsko-mazurskim, w powiecie iławskim, w gminie Susz, na Pojezierzu Iławskim.
W latach 1975–1998 miejscowość administracyjnie należała do województwa elbląskiego.

</doc>
<doc id="351231" url="https://pl.wikipedia.org/wiki?curid=351231" title="Bruskowo Małe">
Bruskowo Małe

Bruskowo Małe (kaszb. "Môłé Brëskòwò", niem. "Klein Brüskow") – wieś w Polsce położona w województwie pomorskim, w powiecie słupskim, w gminie SłupskLeży o 11 km na północny zachód od centrum Słupska. 500 m na południe od granic wsi przepływa rzeka Moszczeniczka. 
W latach 1975–1998 miejscowość administracyjnie należała do województwa słupskiego.

</doc>
<doc id="351232" url="https://pl.wikipedia.org/wiki?curid=351232" title="Bruskowo Wielkie">
Bruskowo Wielkie

Bruskowo Wielkie (kaszb. "Wieldżé Brëskòwò", niem. "Groß Brüskow") – wieś w Polsce położona w województwie pomorskim, w powiecie słupskim, w gminie Słupsk (przejściowo funkcjonowała nazwa Brzostowo)
W latach 1945–1954 i 1973–1976 miejscowość należała i była siedzibą gminy Bruskowo Wielkie. W latach 1954-1972 wieś należała i była siedzibą gromady Bruskowo Wielkie. W latach 1975–1998 miejscowość administracyjnie należała do województwa słupskiego.
Kościół.
Pierwsza wzmianka o kościele w Bruskowie pochodzi z 1490 roku. Od 1522 wchodzi w skład parafii w Swołowie (do 1586). Nowy, neogotycki kościół wybudowano w latach 1854-1863, następnie wyburzono starą świątynię. Obecny kościół od południowego zachodu posiada wieżę zwieńczoną narożnymi sterczynami oraz wyniosły, ceglany hełm ostrosłupowy. Przy wschodniej ścianie trzy trójboczne absydy.
3 listopada 1945 kościół został na nowo poświęcony jako parafialny, rzymskokatolicki, w parafii Niepokalanego Poczęcia Najświętszej Maryi Panny w Bruskowie Wielkim.

</doc>
<doc id="351233" url="https://pl.wikipedia.org/wiki?curid=351233" title="Brusno (województwo zachodniopomorskie)">
Brusno (województwo zachodniopomorskie)

Brusno (niem. "Brutzen") – wieś w Polsce położona w województwie zachodniopomorskim, w powiecie świdwińskim, w gminie Połczyn-Zdrój. Przez wieś przepływa struga Brusna. W 2011 roku liczba mieszkańców we wsi Brusno wynosiła 319.
Obszar wsi został objęty obszarem specjalnej ochrony ptaków „Ostoja Drawska”.
Około 1,3 km na północ od wsi znajduje się wzniesienie Skąpa Góra.

</doc>
<doc id="351234" url="https://pl.wikipedia.org/wiki?curid=351234" title="Brusów">
Brusów

Brusów – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ryki.
Wierni Kościoła rzymskokatolickiego należą do parafii św. Maksymiliana Kolbego w Starym Bazanowie.
Historia.
Wieś notowana w wieku XVI, w roku 1564 taką nazwę nosił folwark Brusow. Nazwa miejscowości według noty „Nazwy miejscowe Polski – historia, pochodzenie, zmiany.” pochodzi od nazwy osobowej Brus, lub apelatywu brus oznaczającej kamień.
W wieku XIX Brussów (z wsiami: Ogonów i Oszczywilk) stanowił wieś i dobra w powiecie garwolińskim, gminie i parafii Ryki, od stacji drogi żelaznej w Rososzu odległy 2 wiorsty, od rzeki Wieprz 5 wiorst. Rozległość dominalna gruntów wynosiła 1814 mórg, w czym ziemi folwarcznej było 1028 mórg, wieś Ogonów posiadała 197 mórg, osad 10, dymów 8, wieś Oszczywilk osad 49, dymów 33, morgów 591. Gospodarstwo folwarczne 7 i 13. polowe. We wsi młyn wodny o 3 gankach.

</doc>
<doc id="351235" url="https://pl.wikipedia.org/wiki?curid=351235" title="Bruszczewo">
Bruszczewo

Bruszczewo – wieś w Polsce położona w województwie wielkopolskim, w powiecie kościańskim, w gminie Śmigiel.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako Bruszczewo należała do wsi mniejszych w ówczesnym pruskim powiecie Kosten rejencji poznańskiej. Bruszczewo należało do okręgu śmigielskiego tego powiatu i stanowiło część majątku Koszanowo ("niem. Kuschen"), który należał wówczas do księżnej Joanny Katarzyny Acerenza Pignatelli. Według spisu urzędowego z 1837 roku Bruszczewo liczyło 68 mieszkańców, którzy zamieszkiwali 7 dymów (domostw).
W latach 1975–1998 miejscowość administracyjnie należała do województwa leszczyńskiego.
Grodzisko - stanowisko archeologiczne.
W Bruszczewie znajduje się stanowisko archeologiczne, które zostało odkryte w 1943 roku.
Według badań archeologicznych, w epoce funkcjonowania kultury unietyckiej w okolicy Bruszczewa znajdował się gród tamtejszej ludności, będący ośrodkiem władzy. Badania wykazały, że w miejscu tym znajdował się także wielki ośrodek wytwarzania brązu, prawdopodobnie największy na terenach położonych na północ od Alp, w pozostałościach grodu odkryto bowiem dużo zmagazynowanych gotowych wyrobów. Warowna osada prawdopodobnie była grodem hutników, którzy z racji magicznego postrzegania ich profesji - wg autorów tezy - władali również przyległymi terenami.
Gród ten funkcjonował także na przełomie IX/X lub w początkach X wieku. Chronologię obiektu doprecyzowały badania dendrochronologiczne drewna. Upadek grodu nastąpił około połowy X wieku najprawdopodobniej w wyniku najazdu. Świadczą o nim ślady pożaru, które obserwowalne są zarówno w mieszkalnej oraz wewnętrznej partii obiektu i porzucony w popłochu dobytek mieszkańców.
Pierwsze wykopaliska przeprowadzili w latach 1964-1968 pracownicy Muzeum Archeologicznego w Poznaniu pod kierownictwem Zbigniewa Pieczyńskiego.
W 1995 roku powrócili na stanowisko archeolodzy z Instytutu Prahistorii Uniwersytetu im. A. Mickiewicza w Poznaniu. W 1999 roku projekt badawczy nabrał charakteru międzynarodowego i stał się projektem polsko-niemieckim.
Partnerem naukowym Uniwersytetu im. A. Mickiewicza jest Uniwersytet Christiana-Albrechta w Kilonii.
Projektem badawczym kierują dwie osoby: prof. dr hab. Johannes Müller z Kilonii i prof. UAM dr hab. Janusz Czebreszuk z UAM. Ma on charakter interdyscyplinarny i skupia ponad 20 specjalistów z Polski, Niemiec, Austrii i Danii.

</doc>
<doc id="351236" url="https://pl.wikipedia.org/wiki?curid=351236" title="Bruszewo">
Bruszewo

Bruszewo – wieś sołecka w Polsce położona w województwie podlaskim, w powiecie wysokomazowieckim, w gminie Sokoły. Leży nad rzeczką Śliną.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Wieś wzmiankowana w dokumentach z roku 1444.
Księgi metrykalne parafii Sokoły z lat 1808-1816 wymieniają męskich mieszkańców wsi w liczbie:
W 1827 r. "Bruszewo" liczyło 48 domów i 352 mieszkańców.
Pod koniec XIX w. 30 włościan posiadało 142formula_1 morgów ziemi. Folwark o obszarze 935 morgów. Miejscowość należała do gminy i parafii Sokoły.
W roku 1921 wyszczególniono wieś "Bruszewo" i osadę "Borkowizna". Było tu łącznie 80 budynków z przeznaczeniem mieszkalnym oraz 423 mieszkańców (204 mężczyzn i 219 kobiet). Narodowość polską podały 422 osoby, a 1 "inną".
W czasie II wojny światowej wieś była pod okupacją sowiecką i III Rzeszy.
W latach 1954-1959 wieś należała i była siedzibą władz gromady Bruszewo, po jej zniesieniu w gromadzie Ruś Stara. W latach 1975–1998 miejscowość administracyjnie należała do województwa łomżyńskiego.
Komunikacja.
Bruszewo leży przy drogach:
Najbliższymi miejscowościami są: Sokoły, Bruszewo-Borkowizna, Stara Ruś, Jamiołki-Piotrowięta, Faszcze, Stare Kalinowo i Sokoły-Jaźwiny.
Tradycyjny podział wsi.
Kozi Rynek, Leśnik, Zastruże, Paciejewo.

</doc>
<doc id="351237" url="https://pl.wikipedia.org/wiki?curid=351237" title="Bruszewo-Borkowizna">
Bruszewo-Borkowizna

Bruszewo-Borkowizna – wieś sołecka w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W roku 1921 wyszczególniono wieś "Bruszewo" i osadę "Borkowizna". Było tu łącznie 80 budynków z przeznaczeniem mieszkalnym oraz 423 mieszkańców (204 mężczyzn i 219 kobiet). Narodowość polską podały 422 osoby, a 1 "inną".
Tranzyt.
Przez wieś prowadzi droga wojewódzka nr 678 (Wysokie Mazowieckie - Białystok). Miejscowość położona 2 km od Sokół - stolicy gminy Sokoły oraz 13 km od Wysokiego Mazowieckiego. W pobliżu znajduje się też droga Bruszewo - Bujny.

</doc>
<doc id="351238" url="https://pl.wikipedia.org/wiki?curid=351238" title="Bruśnik (wieś)">
Bruśnik (wieś)

Bruśnik – wieś w Polsce położona w województwie małopolskim, w powiecie tarnowskim, w gminie Ciężkowice, na Pogórzu Rożnowskim, na grzbiecie i stokach wzgórza oddzielającego dolinę rzeki Białej od doliny potoku Siekierczanki.
W latach 1975–1998 miejscowość administracyjnie należała do województwa tarnowskiego.
W okresie reformacji wieś była drugim pod względem wielkości lokalnym ośrodkiem braci polskich.
Podanie o pieczarze w Bruśniku spisał Lucjan Siemieński.
Zabytki.
Do zabytkowych obiektów w Bruśniku należy kościół wraz z przyległymi obiektami które wpisane są do rejestru zabytków nieruchomych w województwie małopolskim:
Kościół ten zbudowany został w latach 1903-04 według projektu architekta Jana Sas Zubrzyckiego pod kierunkiem Michała Serafina.

</doc>
<doc id="351239" url="https://pl.wikipedia.org/wiki?curid=351239" title="Brużyczka Mała">
Brużyczka Mała

Brużyczka Mała – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="351240" url="https://pl.wikipedia.org/wiki?curid=351240" title="Brwice">
Brwice

Brwice (niem. "Blankenfelde") – wieś w Polsce położona w województwie zachodniopomorskim, w powiecie gryfińskim, w gminie Chojna. Zamieszkuje ją 210 osób. 
We wsi znajduje się XIII-wieczny, zabytkowy kościół parafialny pod wezwaniem św. Antoniego (Kl.V.-0/101/56 z dnia 27 lipca 1956). Budowla prostego kształtu otoczona zabytkowym, kamiennym murem. Do rejestru zabytków wpisany został również park podworski (KL.I.5340/35/80, KL.I.5340/36/80 z dnia 12 grudnia 1980), pozostałość po dworze, na którego skraju rośnie największy w Polsce okaz mamutowca wysokości 27 m, a jego wiek w 1983 r. określono na (około) 88 lat, więc rośnie od 1895 roku. Drzewo posiada pień o obwodzie 375 cm, a pierwsze konary zaczynają się na wysokości około 10 m. Jest on pomnikiem przyrody.
Brwice posiadają własną szkołę podstawową im. Przyrodników Polskich.
W latach 1975–1998 miejscowość administracyjnie należała do województwa szczecińskiego.

</doc>
<doc id="351241" url="https://pl.wikipedia.org/wiki?curid=351241" title="Brwilno Dolne">
Brwilno Dolne

Brwilno Dolne – wieś w Polsce położona w województwie mazowieckim, w powiecie płockim, w gminie Nowy Duninów.
W latach 1975–1998 miejscowość administracyjnie należała do województwa płockiego.

</doc>
<doc id="351242" url="https://pl.wikipedia.org/wiki?curid=351242" title="Brychy">
Brychy

Brychy – wieś w Polsce położona w województwie podlaskim, w powiecie grajewskim, w gminie Radziłów.
Wierni kościoła rzymskokatolickiego należą do parafii św. Jadwigi w Łojach-Awissach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku zamieszkiwało tu 178 osób w 30 budynkach mieszkalnych. Miejscowość należała do parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="351243" url="https://pl.wikipedia.org/wiki?curid=351243" title="Brygidów">
Brygidów

Brygidów – wieś sołecka w Polsce położona w województwie świętokrzyskim, w powiecie włoszczowskim, w gminie Krasocin.
W latach 1975–1998 miejscowość administracyjnie należała do województwa kieleckiego.
Historia.
Miejscowość odnotowana w XIX wieku. Nota Słownika geograficznego Królestwa Polskiego z roku 1880 mylnie umieszcza wieś w powiecie władysławowskim, podczas gdy wskazanie podległości administracyjnej gminy i parafii w Krasocinie, odpowiada położeniu geograficznemu miejscowości.
Według spisu powszechnego z roku 1921 miejscowość Brygidów posiadała 35 domów i 224 mieszkańców

</doc>
<doc id="351244" url="https://pl.wikipedia.org/wiki?curid=351244" title="Gleby górskie">
Gleby górskie

Gleby górskie – zajmują około 16% powierzchni lądowej Ziemi. Ze względu na urzeźbienie terenu, na którym występują, większość z nich znajduje się w stanie inicjalnym. Silna erozja glebowa, związana ze zmywaniem wierzchniej warstwy, nie pozwala na dojrzałe wykształcenie gleby. Gleby górskie wykazują ogromne zróżnicowanie, będąc zależne od typu podłoża, nachylenia stoków, warunków klimatycznych, charakteru roślinności. Gleby te cechuje piętrowość (strefowość pionowa), będąca konsekwencją wysokości nad poziomem morza.

</doc>
<doc id="351245" url="https://pl.wikipedia.org/wiki?curid=351245" title="Brylińce">
Brylińce

Brylińce (w latach 1977–1981 Tomczyków) – wieś w Polsce położona w województwie podkarpackim, w powiecie przemyskim, w gminie Krasiczyn, nad Brylińskim Potokiem dopływem Olszanki.
W latach 1975–1998 miejscowość administracyjnie należała do województwa przemyskiego.
Części wsi.
6 marca 1508 roku król Zygmunt I Stary wydał dokument osadzenia wsi Brylińce i Cisowa na prawie wołoskim.
2 marca 1537 król polski Zygmunt I Stary potwierdził nadanie kniaziom Steczkowi, Onaszkowi i Hawryle przywileju osadniczego na prawie wołoskim miejscowości Brylińce i Cisowa.
Wołoska wieś królewska Brylince położona była w 1589 roku w starostwie przemyskim w ziemi przemyskiej województwa ruskiego. Wieś położona w powiecie przemyskim została spustoszona w czasie najazdu tatarskiego w 1672 roku.
Na terenie wsi działalność duszpasterską prowadzi rzymskokatolicka parafia pw. Narodzenia NMP Olszanach należąca do dekanatu Bircza, oraz Kościół Zielonoświątkowy – protestancka wspólnota o charakterze ewangelicznym.
W Brylińcach urodził się Aleksander Rewerowski (1897–1958), major piechoty Wojska Polskiego, dowódca 64 Pułku Piechoty w kampanii wrześniowej 1939.

</doc>
<doc id="351246" url="https://pl.wikipedia.org/wiki?curid=351246" title="Bryłów">
Bryłów

Bryłów (niem. "Breile") – wieś w Polsce, w województwie dolnośląskim, w powiecie strzelińskim, w gminie Wiązów.
Nazwa.
Nazwa miejscowości wywodzi się od polskiej nazwy – "bryła". Heinrich Adamy w swoim skorowidzie nazw miejscowości na Śląsku, wydanym w 1888 roku we Wrocławiu, wymienia jako pierwotną nazwę miejscowości Brylow podając jej znaczenie "Schollendorf (Klumpen)" (pol. wieś brył (bryła). Nazwa miejscowości została później fonetycznie zgermanizowana na Breile i utraciła swoje pierwotne znaczenie.
W roku 1295, w kronice łacińskiej "Liber fundationis episcopatus Vratislaviensis" miejscowość wymieniona jest jako "villa polonicali Brilow" jako wieś założona na prawie polskim ("iure polonico").
W alfabetycznym spisie miejscowości na terenie Śląska, wydanym w 1830 roku we Wrocławiu przez Johanna Knie, miejscowość występuje pod niemiecką nazwą Polnisch Breile. Topograficzny słownik Prus z 1835 roku notuje miejscowość pod niemiecką nazwą Polnisch Breile. Słownik geograficzny Królestwa Polskiego podaje zgermanizowaną nazwę Polnisch Breile.
Dawna niemiecka nazwa miejscowości to "Polnisch Breile". 12 lutego 1948 r. ustalono urzędową polską nazwę miejscowości – Bryłów, określając drugi przypadek jako Bryłowa, a przymiotnik – bryłowski.
Podział administracyjny.
W latach 1975–1998 miejscowość należała administracyjnie do województwa wrocławskiego.

</doc>
<doc id="351247" url="https://pl.wikipedia.org/wiki?curid=351247" title="Bryłówek">
Bryłówek

Bryłówek – wieś w Polsce położona w województwie dolnośląskim, w powiecie strzelińskim, w gminie Wiązów.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="351248" url="https://pl.wikipedia.org/wiki?curid=351248" title="Brynek">
Brynek

Brynek (niem. "Brynnek") – wieś sołecka w Polsce położona w województwie śląskim, w powiecie tarnogórskim, w gminie Tworóg. W dawnych czasach stanowiła posiadłość Donnersmarcków. 
W miejscowości znajduje się ogród botaniczny oraz Zespół Szkół Leśnych i Ekologicznych im. Stanisława Morawskiego. W latach 1975–1998 miejscowość należała administracyjnie do województwa katowickiego. W okresie hitlerowskiego reżimu, w latach 1936–1945, miejscowość nosiła nazwę "Brunneck". Obecna nazwa została administracyjnie zatwierdzona 12 listopada 1946.
Według prof. Jana Miodka nazwa wsi, podobnie jak nazwa katowickiego Brynowa czy mazowieckiego Brwinowa, pochodzi od słowa "bierwiono", "bierzwa", oznaczającego tram, kłodę drzewną, drewno, kładkę.
W 2013 na terenie Nadleśnictwa Brynek oddano do użytku śmigłowcowe lądowisko Brynek.
Historia.
Jako miejscowość Brynek powstał na początku XVI wieku (około roku 1530) i do końca XVIII wieku był własnością rodziny Verdugo. Z biegiem lat zmieniali się jego właściciele. W roku 1825 stał się własnością Bernharda Rosenthala. W 1872 tutejszy pałac został rozbudowany o dwa boczne skrzydła. 7 kwietnia 1889 roku zmarł dr Hugo von Rosenthal, dziedzic Brynka, pozostawiając siedmioletnią córkę Barbarę. Do czasu uzyskania przez nią pełnoletniości opiekę nad majątkiem i nią samą sprawował wyznaczony opiekun prawny. Tymczasem od pewnego już czasu dobrami brynkowskimi interesował się graf Hugo II Karol Łazarz Eugeniusz Fryderyk Henckel von Donnersmarck z linii bytomsko-siemianowickiej (katolickiej). Choć Brynek nie był jeszcze jego własnością, hrabia przymierzał się, na razie teoretycznie do przebudowy pałacu. Wynajął nawet znanego architekta Karla Grossera, który ukończył tę samą Akademię Budowlaną w Berlinie, co projektant pracujący dla księcia Hohenlohe. Około 1900 Grosser wykonał makietę przebudowanego pałacu. Cztery lata później Brynek nabyła ostatecznie rodzina Donnersmarcków. Do przebudowy przystąpiono w 1905 roku. Główny budynek starego pałacu został w 90 procentach rozebrany i częściowo na starych fundamentach postawiono nowy gmach. Był on szerszy i wyższy od poprzedniego, rozbudowano również skrzydła boczne i dobudowano neobarokową kaplicę połączoną z zachodnim skrzydłem poprzez oszklony korytarz. Na frontowej ścianie przeczytać można, że budowa głównej części nowego pałacu trwała jeden rok.
Przy jej okazji w okolicach Brynka odkryto złoża gliny nadającej się do produkcji cegły klinkierowej. Całość została zaprojektowana w stylu eklektycznym, z elementami neobaroku. Nowa posiadłość hrabiego stała się okazałą, dwukondygnacyjną budowlą o korpusie flankowym od frontu. Pałac posiadł dwie wieże, zwieńczone cebulastymi hełmami. Graf Hugo II nie nacieszył się przebudowanym pałacem, gdyż jak podają źródła 2 kwietnia 1908 roku o godzinie 12.15 zakończył życie. Po zmarłym, rodzinne włości objął jego syn - graf Edgar H.L.M. Henckel von Donnersmarck. 22 maja zakończono w Brynku ostateczne prace budowlane, o czym informuje inskrypcja umieszczona na tarasie po zachodniej stronie. Całość kosztowała rodzinę Donnersmarcków 3 miliony marek w złocie. Hrabia Edgar sprowadził do Brynka Aleksandra Vlahovitisa von Dragomiresta wraz z jego rodzicami i zatrudnił go w charakterze zarządcy dóbr. Sam zmarł 14 maja 1939 roku. Po Edgarze panem na Brynku został jego syn - Karl Henckel von Donnersmarck, który przeżył ojca tylko o 8 miesięcy. 26 stycznia 1940 roku zginął na wojnie, a dobra przeszły w ręce jego trzech córek. Wszystkie miały, na cześć matki na pierwsze imię Maria, lecz posługiwały się drugimi imionami: Wilhelmina, Zofia i Karolina. Ta ostatnia była najbardziej znana w okolicach Brynka. 17 lipca 1944 roku Maria Karoline Walerie Gabriele Josephine Elizabeth Anna von Donnersmarck wyszła za mąż za majora wojsk pancernych, Clemensa, Heinricha, Karla, Hubertusa, grafa von Kagenecka. Z początkiem wojny siostry wraz z matką zostały zmuszone do opuszczenia pałacu, gdyż rodzina nie kryła niechęci do narodowego socjalizmu.
Hrabianki zamieszkały w „domu ogrodnika” nieopodal kotłowni. W opustoszałym pałacu otwarto szkołę dla członków Hitlerjugend, a później Seminarium Nauczycielskie im. Adolfa Hitlera. Również kaplica pałacowa została zamknięta i przerobiona na nazistowską bibliotekę. Natomiast prochy czterech potomków rodu, spoczywających w krypcie kaplicy, zostały pod koniec lat 30 przeniesione do rodzinnej krypty mieszczącej się w kościele Wniebowzięcia Najświętszej Maryi Panny w Bytomiu, gdzie spoczywają do dnia dzisiejszego. 19 stycznia 1945, gdy Armia Czerwona zbliżała się w okolice Brynka, Donnersmarckowie uciekli w stronę Westfalii. Czerwonoarmiści wkroczyli w ten rejon 21 stycznia. Działania wojenne łaskawie obeszły się z pałacem.
Po wojnie utworzono w Brynku Gimnazjum Leśne, które uległo przekształceniu w Liceum, a następnie Technikum Leśne. Jego organizacji podjął się pierwszy dyrektor, mgr inż. Stanisław Morawski, od 1990 roku patron szkoły. Dziś pałac nadal służy młodzieży - mieści się w nim internat Zespołu Szkół Leśnych i Ekologicznych. Pałac po przebudowie w latach 1904-1905 stał się luksusową, eklektyczną rezydencją z wieloma elementami neobarokowymi. Istnieje po dziś dzień zewnętrznie praktycznie niezmieniony, wpisany do rejestru zabytków pod numerem 658/66. Fasadę północną pałacu, oprócz kamiennych kolumn i kartuszu herbowego umieszczonego w portyku, zdobią cztery ponad 2-metrowe rzeźby, które przedstawiają żywicieli narodu: rolnika, leśnika, rybaka i hutnika. Pod front prowadzi podjazd. Pałac posiada również dwie narożne, ośmioboczne, trzykondygnacyjne, wieże, zwieńczone cebulastymi hełmami. Wznoszą się one na styku skrzydeł z korpusem od południowej strony. Jedno z dwóch skrzydeł budowli, to po stronie zachodniej, połączone jest oszklonym pasażem, zdobionym pierwotnie berlińskimi witrażami z kaplicą pw. św. Franciszka z Asyżu i św. Huberta (hrabiowskiego patrona kaplicy) należącą do parafii św. Antoniego w Tworogu. Jej front zdobi owalna płaskorzeźba, medalion przedstawiający Matkę Bożą z Dzieciątkiem. Z przedwojennego wystroju wnętrza zachowało się niewiele. Oryginalny jest jedynie witraż główny z prezbiterium, przedstawiający pokłon Trzech Króli. Reszta witraży została zdewastowana lub zakryta wraz z polichromią. Czas i historia nie oszczędziły również wnętrz samego pałacu. Z chwilą wkroczenia na teren Brynka Armii Czerwonej, został on ogołocony z większości obrazów, dywanów i innych wartościowych sprzętów.
W 1949 przybył do miejscowości Aleksander Zawadzki, który w 1952 został przewodniczącym Rady Państwa.
Dziś istnieją podniszczone nieco przez użytkowanie resztki niegdysiejszej elegancji. Ściany wewnątrz pałacu zdobione są marmurowym stiukiem, posadzki wykładane marmurowymi płytami, a w niektórych pokojach parkietem. Schody, w większości granitowe, w holu głównym posiadają stiukowe balustrady z ozdobnymi tralkami. Sufity sieni pałacowych i niektórych pomieszczeń zdobią plafony. Drzwi głównego wejścia są ciężkie i drewniane, bogato zdobione. Z pierwotnych elementów zachowały się zabytkowe żyrandole i kominki oraz rokokowe wazony na marmurowych postumentach. Pierwotny wystrój częściowo prezentują pomieszczenia takie jak biblioteka, sala balowa z kominkiem (dzisiejsza aula), klatka schodowa i hol. W dwóch dawnych komnatach mieści się założona przez nauczycieli Technikum Leśnego, Izba Pamięci Narodowej. Zgromadzone przez lata, liczne zbiory przyrodnicze (owady, wypchane ptaki i ssaki, zbiory liści, zielniki) stanowią ekspozycję sali myśliwskiej oraz zdobią inne pomieszczenia. Na wielu pałacowych ścianach wiszą tabla upamiętniające nauczycieli i absolwentów najstarszej szkoły leśnej w Polsce. Dwa górne piętra użytkowane są przez mieszkających w internacie uczniów.
Po przebudowie pałacu rodzina Donnersmarcków starała się o zaproszenie do Brynka cesarza Niemiec, Wilhelma II, który parokrotnie gościł w niedalekim Świerklańcu - siedzibie ewangelickiej linii rodu. Cesarz nigdy tam nie przyjechał. Dopiero 31 lipca 1994 roku potomkowie hrabiów von Donnersmarck powrócili do Brynka, gdzie odbywały się uroczystości pięćdziesiątej rocznicy ślubu Marii Karoliny i Clemensa von Kagenecka. Byli zadowoleni, że pałac istnieje i służy młodzieży.
W maju 2003 pałac posłużył jako scenografia do jednego z odcinków „Sensacji XX wieku”. "To, z naszego punktu widzenia, jest uniwersalny budynek i sam ma bardzo ciekawą historię" - tak wypowiadał się sam Bogusław Wołoszański. W odcinku noszącym tytuł „Zabójcy” zagrali między innymi: Tadeusz Dedek, Dorota Chotecka, Antoni Gryzik, Robert Talarczyk, Rafał Mohr, Piotr Grabowski i Artur Dziurman. 
Pałac otoczony jest parkiem zaprojektowanym zgodnie z zasadami angielskiej sztuki ogrodniczej, której głównym założeniem były rozległe polany widokowe. Park ten został założony w 1829 roku. Jego powierzchnia wynosi 36 hektarów. Wśród licznych gatunków drzew i krzewów rosną tu m.in.: choiny kanadyjskie, daglezje, buki, świerki serbskie i kłujące, różne odmiany cyprysików i żywotników. Godne uwagi są pomnikowe wiązy i lipy oraz trzystuletnie dęby szypułkowe. 
Do parku prowadzą dwie główne bramy wjazdowe z kordegardami. Wśród wielu zabudowań gospodarczych na szczególną uwagę zasługują: okrągła wieża ciśnień z 1905 roku, oranżeria, ujeżdżalnia koni (dzisiejsza sala gimnastyczna) oraz oficyny mieszkalne. W parku mieści się również zupełnie odmienny architektonicznie budynek szkolny, który oddany został do użytku w 1964 roku. W 1946 r. równolegle z utworzeniem szkoły leśnej, z inicjatywy wybitnego dendrologa, inż. Henryka Edera w parku pałacowym powstał ogrodzony, 5 hektarowy ogród przyszkolny. Na jego terenie znajdują się między innymi: alpinarium, torfowisko z florą bagienną, pergola z pnączami, trzy stawy prezentujące ekosystemy wodne. Pozostałą powierzchnię wypełniają drzewa i krzewy, wśród których nie brak gatunków egzotycznych, takich jak: grujecznik japoński, orzesznik gorzki, metasekwoja chińska, choina kanadyjska, kasztan jadalny, surmie, tulipanowce, magnolie, korkowiec amurski, azalie gandawskie, kielichowiec wonny, różanecznik katawbijski w odmianach, klony, oriksa japońska, dereń kwiecisty. 
Dzięki badaniom entomologicznym mgr inż. Henryka Szołtysa na terenie parku stwierdzono bytowanie ponad 400 gatunków chrząszczy. Z ciekawostek ornitologicznych na uwagę zasługuje występowanie kilkudziesięciu gatunków ptaków leśnych, wodnych, błotnych w tym wielu gatunków chronionych.

</doc>
<doc id="351249" url="https://pl.wikipedia.org/wiki?curid=351249" title="Brynica Mokra">
Brynica Mokra

Brynica Mokra – wieś sołecka w Polsce położona w województwie świętokrzyskim, w powiecie jędrzejowskim, w gminie Nagłowice.
W latach 1975–1998 miejscowość administracyjnie należała do województwa kieleckiego.

</doc>
<doc id="351250" url="https://pl.wikipedia.org/wiki?curid=351250" title="Brynica Sucha">
Brynica Sucha

Brynica Sucha – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.
Historia.
Pierwsze zapisy dotyczące wsi lub osób z nią związanych, pochodzą z XII wieku. W latach 1166–1167 biskup krakowski Giedko nadał klasztorowi cystersów w Jędrzejowie dziesięciny z szeregu wsi, między innymi z Brynicy. W roku 1210 biskup krakowski Wincenty potwierdza to nadanie klasztorowi Jędrzejowskiemu. Dokument, jak się okazało podczas badań dokumentów z końca XIII wieku, był falsyfikatem, potwierdziły to wykonane studia nad dokumentami Katedry Krakowskiej.
W roku 1256 Bolesław Wstydliwy uwalnia od stanu mieszkańców wsi klasztornych w Jędrzejowie, między innymi Brynicy. W roku 1341 Kazimierz Wielki zaświadcza, że bracia Marek i Andrzej z Rakoszyna sprzedali za 23 grzywny klasztorowi jędrzejowskiemu swe prawa do młyna w Brynicy, polegające na prawie do przemiału dla swego dworu oraz części sadzawki w Brynicy (Mp. 1, 215). Brynica Sucha nazywana była także Brynicą mniejszą, Brynica Mokra – większą.
Kościół i parafia.
Od 1983 roku wierni kościoła rzymskokatolickiego należą do parafii pw. św. Maksymiliana w Skroniowie.

</doc>
<doc id="351251" url="https://pl.wikipedia.org/wiki?curid=351251" title="Bryski-Kolonia">
Bryski-Kolonia

Bryski-Kolonia – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty.
W latach 1975–1998 miejscowość administracyjnie należała do województwa płockiego.

</doc>
<doc id="351252" url="https://pl.wikipedia.org/wiki?curid=351252" title="Bryszki">
Bryszki

Bryszki – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351253" url="https://pl.wikipedia.org/wiki?curid=351253" title="Bryzdzyn">
Bryzdzyn

Bryzdzyn – wieś w Polsce położona w województwie małopolskim, w powiecie miechowskim, w gminie Kozłów.
Podział administracyjny.
W latach 1954-1959 wieś należała i była siedzibą gromady Bryzdzyń. W latach 1975–1998 miejscowość administracyjnie należała do województwa kieleckiego. Integralne części miejscowości to: Nowy Bryzdzyn, Stary Bryzdzyn.
Wieś leży w centralnej części gminy, na wschód od Kozłowa. Na północ od niej rozciągają się podmokłe łąki z licznymi strumieniami, które są dopływami rzeki Mierzawa.
Historia.
Co najmniej do końca XVII wieku na terenach obecnej wsi znajdował się las noszący nazwę Bryzdzyń. Należał on do Kozłowa. Pośrodku lasu znajdowała się polana z łąkami zwanymi Czarna Rogoża. W roku 1381 Mszczuj uposażył plebana kościoła w Kozłowie częścią tego lasu, jak i wspomnianą łąką. W roku 1437 Jarosław z Kozłowa zezwolił klasztorowi św. Augustyna z Książa Wielkiego na wycinkę określonej liczby drzew w lesie Bryzdzyń.
Zgodnie z danymi rejestru poborowego woj. krakowskiego z roku 1581 tereny obecnej wsi należały do Stanisława Minockiego herbu Nowina. W następnych latach (od 1582/1601) tereny te znalazły się w Ordynacji Pińczowskiej należącej do Myszkowskich, a od 1727 roku do Wielopolskich. W połowie XVIII wieku lasu już praktycznie nie było, za to w źródłach pojawia się folwark Brzeździński należący do ordynacji pińczowskiej hrabiów Wielopolskich z zamku Mirów k. Książa Wielkiego.
Sama wieś powstała zapewne w XIX wieku w wyniku parcelacji istniejącego od XVIII wieku folwarku należącego do dóbr klucza kozłowskiego. W roku 1827 były tu tylko 4 zabudowania i 16 mieszkańców, a do folwarku należało 807 mórg. W roku 1878 tworzyła się już wieś, która liczyła 23 domy i 152 mieszkańców. Od początku istnienia wieś należy do parafii w Kozłowie.

</doc>
<doc id="351254" url="https://pl.wikipedia.org/wiki?curid=351254" title="Bryzgiel">
Bryzgiel

Bryzgiel – wieś w Polsce położona w województwie podlaskim, w powiecie augustowskim, w gminie Nowinka. Leży na południowym brzegu jeziora Wigry, w Wigierskim Parku Narodowym.
Wieś duchowna położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego. 
Historia.
W 1668 roku nad jezioro Wigry przybyli zakonnicy kameduli. W latach 1709-1710 w tej części Europy panowała epidemia zarazy i tereny się wyludniły. Wieś założyli na początku XVIII wieku kameduli z Wigier i zachęcali do osiedlania się nad Wigrami osadników z Mazowsza. Pierwsza wzmianka o wsi pochodzi z 1727 roku, że była to wioska rybacka. Pierwszymi osadnikami byli Bryzglowie z Tobołowa, zajmujący się smolarstwem, dlatego od rodziny Bryzglów, zaczęła się nazwa wsi Bryzgiel. 
Z powodu wycięcia lasów, upadła smolarstwo, a miejscowe wsie: Bryzgiel, Gawrych Rudę i Maćkową Rudę przekształcono we wsie rolnicze, ale z powodu niskiej jakości gleb głównym zajęciem ludności było rybołówstwo. Z powodu trudnych warunków bytowych ludności, w 1740 roku, decyzją kamedułów, miejscowość została przekształcona w wieś czynszową, czyli opłaty za korzystanie z gruntu i połowy ryb. W 1789 roku we wsi było 14 zagród chłopskich, w których zamieszkiwało 96 osób.
Po trzecim rozbiorze Polski w 1795 roku, Bryzgiel znalazł się w zaborze pruskim. Prusacy w 1796 roku skonfiskowali dobra kamedułów wigierskich tworząc w 1800 roku ekonomię królów pruskich. Na przełomie XVIII i XIX wieku, a także w I połowie XIX wieku przeprowadzono reformy społeczno-gospodarcze i agrarne na wsiach, zmieniając ich układ przestrzenny zabudowy o rzędowej zabudowie wzdłuż drogi.
W latach 1807-1815 Bryzgiel znalazł się w Księstwie Warszawskim, w departamencie łomżyńskim, powiecie wigierskim. W latach 1815-1915 wieś była w zaborze rosyjskim tzw. Królestwie Polskim. W związku z uwłaszczeniem chłopów w Królestwie Polskim w 1864 roku, doszło do zagęszczenia zabudowy wsi, a grunty zostały bardzo rozdrobnione i dlatego konieczne stało się przeprowadzenie scalania i kolejnej przebudowy wsi. W 1875 roku na Suwalszczyźnie odbywały się już scalania gruntów. W 1880 roku w Bryzglu były 33 zagrody, których mieszkało 291 osób.
W 1915 roku Suwalszczyzna została przejęta przez wojska niemieckie, które okupowały ją do 22 sierpnia 1919 roku, a opuszczając przekazały ją Litwinom. W sierpniu 1919 roku wybuchło powstanie sejneńskie przeciw administracji litewskiej, i po kilku dniach walk tereny całej Suwalszczyzny zostały opanowane przez Polaków. 
W Bryzglu komasację rozpoczęto dopiero w 1928 roku. W okresie międzywojennym istotną rolę w życiu mieszkańców pełniło rybołówstwo. Pozwalało na zdobycie pożywienia bez względu na porę roku. Niektóre z nadwigierskich miejscowości posiadały nadane ukazem carskim tzw. "brzegowe". Prawo legalizowało łowienie ryb przez mieszkańców przy swoim odcinku. W Bryzglu brzegowe dotyczyło prawdopodobnie 1350 metrów, gdzie mieszkańcy mogli legalnie łowić ryby. Po przyłączeniu tych ziem do Polski, brzegowe zostało zlikwidowane.
W jakimś czasie oprócz Bryzgla położonego nad jeziorem Wigry, powstała kolonia na zachód od wsi Monkinie, około 2 km od Bryzgla właściwego. Mieszkało tam około 10 rodzin.
W 1921 roku we wsi było 28 domów. Podczas II wojny światowej rzędowa zabudowa wsi została spalona.
Obecnie Bryzgiel jest wsią turystyczną.
Turystyka.
W Bryzglu znajdują się gospodarstwa agroturystyczne oraz wieża widokowa na jezioro Wigry z wyspami Ordów, Ostrów i Krowa.

</doc>
<doc id="351255" url="https://pl.wikipedia.org/wiki?curid=351255" title="Bryzgów">
Bryzgów

Bryzgów – wieś w Polsce położona w województwie mazowieckim, w powiecie przysuskim, w gminie Borkowice.
Prywatna wieś szlachecka "Brzyzgów", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Świętego Krzyża w Borkowicach.

</doc>
<doc id="351256" url="https://pl.wikipedia.org/wiki?curid=351256" title="Brzana Dolna">
Brzana Dolna

Brzana Dolna – dawna wieś, obecnie niestandaryzowana część wsi Brzana w Polsce, położona w województwie małopolskim, w powiecie gorlickim, w gminie Bobowa. Stanowi południową część wsi.
Historia.
Dawniej samodzielna wieś i gmina jednostkowa w powiecie grybowskim (okręg sądowy Ciężkowice). W II RP w województwie krakowskim, początkowo w powiecie grybowskim, a od 1 kwietnia 1932 w powiecie gorlickim. 
1 sierpnia 1934 gminę Brzana Dolna zniesiono, włączając ją do nowo utworzonej zbiorowej gminy Bobowa. 15 września 1934 Brzanę Dolną i Brzanę Górną połączono w jedną gromadę "Brzana" w granicach gminy Bobowa.
14 lutego 1968 Brzana Dolna została ponownie wyodrębniona z Brzany jako samodzielna wieś. 1 stycznia 2006 połączono ją ponownie z Brzaną Górną w jedną wieś "Brzana". 
W latach 1975–1998 miejscowość administracyjnie należała do województwa nowosądeckiego.

</doc>
<doc id="351257" url="https://pl.wikipedia.org/wiki?curid=351257" title="Brzączowice">
Brzączowice

Brzączowice – wieś w Polsce, położona w województwie małopolskim, w powiecie myślenickim, w gminie Dobczyce, nad Zbiornikiem Dobczyckim.
W latach 1975−1998 miejscowość administracyjnie należała do województwa krakowskiego.
Położenie.
Pod względem geograficznym znajduje się na Pogórzu Wielickim. Przez wieś przebiega droga wojewódzka nr 967.
Historia.
Wieś wzmiankowana po raz pierwszy w 1254 (jako Brenczowic) – stanowiła wówczas własność klasztoru Cystersów w Szczyrzycu. Od XV wieku podzielona pomiędzy majątek Piotra Ossowskiego a starostwo dobczyckie. W 1986 rozpoczęto użytkowanie Zbiornika Dobczyckiego, nad którego brzegami znalazły się Brzączowice. W ich pobliżu wybudowana została wieża, w której znajdują się pompy pobierające wodę pitną m.in. dla Krakowa. W związku z budową zbiornika do wsi przeniesiona została parafia, znajdująca się dotąd w Drogini.

</doc>
<doc id="351258" url="https://pl.wikipedia.org/wiki?curid=351258" title="Brzechowo">
Brzechowo

Brzechowo – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="351259" url="https://pl.wikipedia.org/wiki?curid=351259" title="Brzechów">
Brzechów

Brzechów – wieś w Polsce położona w województwie świętokrzyskim, w powiecie kieleckim, w gminie Daleszyce.
W latach 1975–1998 miejscowość administracyjnie należała do województwa kieleckiego.
Przez wieś przechodzi niebieski szlak turystyczny z Chęcin do Łagowa.
Toponimia.
Nie są znane dokładne informacje na temat pochodzenia nazwy wsi, ale może ona pochodzić od (drewniana część strzały) lub Czasownika brzechać (dzisiejsze "szczekać")
Historia.
Brzechów był „wsią kościelną”, klucza kieleckiego kanoników, położoną na terenie powiatu chęcińskiego. Wieś leży w dolinie pomiędzy Górą Koski i Góry Sikorzą, przy drodze z Daleszyc do Górna, nad bezimiennym dopływem rzeczki Stokowej, w szerokim zakolu Lubrzanki.
Pierwsza wzmianka źródłowa o wsi pochodzi z przekazu Długosza (ok. 1470-1480 r.), który pisze o wsi zagospodarowanej leżącej w parafii w Daleszycach, a będącej uposażeniem kanonii zwanej "brzechowska" przy kieleckiej kolegiacie. 
Istniało tu wtedy sołectwo z 2 łanami, Było także 6 łanów kmiecych, brak było folwarku i karczmy. Kmiecie płacili po ½ grzywny, zwolnieni byli z odbywania pańszczyzny i nie dawali danin w 1529 r. kanonicy kieleccy pobierali dziesięcinę snopową z całej wsi. W 1510 r. "Brzecow" dalej pozostawał w posiadaniu kanoników kieleckich, odnotowano tu wtedy jedynie 4 łany, zaś w 1540 r. dzierżawcą był Rożnowski, a areał zajęty pod uprawę obejmował 1 łan kmiecy, dwa półłanki, 4 ćwierćłanki. Poddani chłopi dawali – pierwszy ½ grzywny i 16 korców owsa, 4 siedzący na ćwierćłankach łącznie 1 ½ grzywny, a wartość wsi oszacowano na 50 grzywien. W XVI wieku na terenie wsi powstał folwark kanoników kieleckich.
Na przełomie XVI i XVII w. mieszczanie kieleccy zaangażowani byli w akcji poszukiwania kopalin pod Kielcami, m.in. rudy żelaza. – W 1617 r. kanonik kielecki i proboszcz bodzentyński, Adam Mosiążek zezwolił Janowi Szyszkowskiemu na wydobywanie miedzi i innych metali we wsi Brzechów.
W końcu XVIII w. we wsi należącej do kanonii znajdowały się dwa drewniane budynki dworskie folwarku kanoników kieleckich, było 38 chat chłopskich, zatem razem we wsi było 40 dymów. Nieco później było tu 3 dymy dworskie, 38 domów chłopskich, poddanych 199, stała tu karczma pozostająca w rękach żydowskich oraz młyn Kryczka, będący własnością biskupstwa.
Według mapy Galicji Zachodniej na początku XIX w. układ przestrzenny wsi został częściowo zmieniony – pola uprawne znajdowały się od strony miasta Daleszyce, zbiegające się w środku wsi lokalne drogi poprowadzone wzdłuż strumieni w środku wsi zbiegały się tworząc trójkątny, niezabudowany plac, z trzech stron otoczony szczytową zabudową. W części południowo-wschodniej, poza zabudową wsi, w miejscu obecnej szkoły i kaplicy, ulokowany był zespół dworski. Budynek dworski zwrócony był frontem ku drodze do Daleszyc, na jego osi symetrycznie zakomponowano ogród, a po jego bokach stały oficyny, za drogą zaś, od strony zachodniej znajdował się niewielki staw.
Zabudowa wsi w części zachodniej była ulokowana wzdłuż dwóch dróg, łączących się poza wsią w lokalną drogę w stronę młyna na rzece Warkocz, zapewne w miejscu wspomnianego młyna Kryczka. W 1827 r. było tu 37 domów i 231 mieszkańców
Podczas I wojny światowej w 1915 roku wieś wizytował Józef Piłsudski. Wygłosił on wtedy przemówienie do chłopów, motywując ich do udziału w zbliżającej się walce pod Górnem, która finalnie zakończyła się tylko ostrzelaniem pozycji.
W dniach 2. i 3 listopada 1915 w Brzechowie stoczyły się potyczki między batalionami Piłsudskiego, a Rosjanami. Jednym z plutonów dowodził Jan Opieliński
Edukacja.
We wsi znajduje się szkoła podstawowa wraz z oddziałem przedszkolnym.

</doc>
<doc id="351260" url="https://pl.wikipedia.org/wiki?curid=351260" title="Brzeg Głogowski">
Brzeg Głogowski

Brzeg Głogowski – wieś w Polsce położona w województwie dolnośląskim, w powiecie głogowskim, w gminie Żukowice, w Pradolinie Głogowskiej, 16 km na zachód od Głogowa, na lewym brzegu Odry. Jest to trzecia spośród największych wsi w Gminie Żukowice (po miejscowościach Kromolin i Nielubia).
We wsi znajduje się szkoła podstawowa, do której uczęszcza młodzież z tutejszej wsi oraz ze wsi Czerna. Przy szkole usytuowany jest również kort tenisowy, boisko do gry w koszykówkę i piłkę nożną. W Brzegu Głogowskim znajduje się jednostka Ochotniczej Straży Pożarnej, wieś posiada salę wiejską. Przez Brzeg Głogowski przebiega ważna linia kolejowa Wrocław – Szczecin ("Odrzanka"). Usytuowany jest tu także dworzec kolejowy. Przez wieś biegnie również ważny węzeł transportu drogowego – droga wojewódzka nr 292. We wsi znajduje się jeden sklep spożywczy. Mieszkańcy mogą korzystać również z usytuowanej w tej miejscowości filii Biblioteki Publicznej w Nielubi. W Brzegu Głogowskim znajduje się również niewielki park.
Wieś w 1998 roku została zgazyfikowana, posiada również sieć wodociągową oraz sieć telefoniczną. We wsi znajduje się pięć studni głębinowych, z których czerpie wodę Huta Miedzi Głogów, mieszkańcy wsi Brzeg Głogowski oraz okoliczne miejscowości.
W roku 2003 dokonano wymiany wodociągu przy pomocy Programu SAPARD. W najbliższych planach strategicznych gminy planuje się wybudować kanalizacje we wsi.
Nazwa.
Nazwa pochodzi od nazwy "brzeg" rzeki. Wieś wzmiankowana po raz pierwszy zanotowana została w zlatynizowanej, staropolskiej formie "„Breg”" w łacińskim dokumencie z 1222 roku, w którym Jarosław obejmuje patronat nad kościołem w Bytomiu Odrzańskim. W 1295 w kronice łacińskiej "Liber fundationis episcopatus Vratislaviensis" (pol."Księdze uposażeń biskupstwa wrocławskiego") miejscowość wymieniona jest w zlatynizowanej formie "Brseger alias Brega". Nazwę wsi zanotowano również jako "Brega" oraz "Brseger" w (1305 r.). 
Historia.
Najstarsze wzmianki o kościele i rezydencji rycerskiej w Brzegu Głogowskim pochodzą z 1319. Właścicielami Brzegu Głogowskiego przez długi czas, bo aż do połowy XVI wieku, byli członkowie rodu von Glaubitz. W 1929 w Brzegu Głogowskim mieszkało 553 protestantów i 76 katolików.
W latach 1975–1998 miejscowość należała administracyjnie do województwa legnickiego.
Zabytki.
Do wojewódzkiego rejestru zabytków wpisane są obiekty:
Kościół z XIII wieku.
Jedną z najstarszych budowli ziemi głogowskiej jest kościół parafialny pw. Bożego Ciała, znajdujący się w Brzegu Głogowskim. Mimo wielu przeróbek zachowało się wiele elementów XIII-wiecznej architektury romańskiej. Kościół został wzniesiony z kamienia i cegły. Najstarszymi jego elementami, pochodzącymi z XIII stulecia, są zachowane w całości romańskie mury nawy głównej. Część wschodnia romańskiego założenia składała się z prezbiterium i kolistej absydy. Ściany nawy zdobił arkadowy fryz. Wieżę dobudowano w pierwszej połowie XIV wieku, a trzy stulecia później prezbiterium rozbudowano o dwie kaplice - północną i południową. Kaplice oraz prostokątna absyda posiadają sklepienia krzyżowe bez żebrowe (z bogatą barokową sztukaterią), nawa zaś – żagielkowe. W XVIII wieku dobudowano zakrystię. W wyposażeniu wnętrza, w którym znajdują się fragmenty architektury romańskiej, dominują elementy renesansowe i barokowe. Po stronie północnej położona jest drewniana ambona wykonana w stylu renesansowym. W centralnej części prezbiterium umieszczono na płótnie obraz olejny "Wieczerzy Pańskiej" z pierwszej połowy XVIII wieku, który choć jest w stylu barokowym, posiada renesansowe ramy. W prezbiterium zawieszona jest także srebrna lampa ufundowana przez rodzinę von Canon w 1720. Najciekawszym elementem wyposażenia kościoła jest znajdujący się w południowej kaplicy ołtarz – epitafium głogowskiego starosty Georga Rudolpha von Zedlitz i jego żony Barbary Wiedelbach. Na uwagę zasługują także nagrobki Wolfa von Glaubitza i jego żony Marii, pochodzące z drugiej połowy XVI wieku, które umieszczono w przedsionku. Po stronie południowej, na ścianie zewnętrznej kościoła wmurowane są epitafia poświęcone pastorowi Spechtowi. Przed głównym wejściem stoi kamienna figurka Matki Bożej, ufundowana w 1691 r.
Zespół pałacowy z XVIII–XIX wieku.
We wsi znajduje się dobrze zachowany zespół pałacowy. Pałac usytuowany jest na wzgórzu, stromo opadającym od północy na obszar łąk nadodrzańskich. Po jego wschodniej stronie położony jest park, pochodzący prawdopodobnie z połowy XIX wieku, choć założenie parkowe istniało już w XVIII stuleciu. Pierwsza rezydencja rycerska powstała w średniowieczu. Najprawdopodobniej był to dwutraktowy renesansowy dwór z początku XVI wieku, który byt podstawą obecnej budowli. Bernhard von Herberstein przebudował go w latach 1671–1685, powiększając o część południową. Pałac początkowo posiadał szczyty i wieżę. Elewacja południowa, północna i wschodnia zachowały dekoracje płycinowe z drugiej polowy wieku XVII, a w zachodniej części pałacu umieszczony jest ozdobny kamienny portal z drugiej połowy XVIII stulecia. Pałac przebudowywano jeszcze dwukrotnie: w 1866 i na początku XX wieku. W tej dwukondygnacyjnej budowli ocalały na parterze (w części północnej i środkowej) pomieszczenia z oryginalnymi sklepieniami. Sień posiada strop zwierciadlany, zaś pomieszczenia części południowej pokryte są stropami. Z drugiej połowy XVIII wieku pochodzą dwie oficyny w portalach, w których wykuto datę "1667".
Pozostałe informacje.
Na wschód od ul. Lawendowej znajduje się cmentarz parafialny.

</doc>
<doc id="351261" url="https://pl.wikipedia.org/wiki?curid=351261" title="Brzegi Górne">
Brzegi Górne

Brzegi Górne (do 1968 "Berehy Górne") – wieś w Polsce położona w województwie podkarpackim, w powiecie bieszczadzkim, w gminie Lutowiska. Leży przy DW897. 
W latach 1975–1998 miejscowość administracyjnie należała do województwa krośnieńskiego.
Wieś prawa wołoskiego "Berehy Górne" w latach 1551–1600, położona w ziemi sanockiej województwa ruskiego. W XVI w. właścicielami tej miejscowości byli Kmitowie. Do 1553 dziedziczył ją Piotr Kmita Sobieński, a po jego śmierci bezdzietna wdowa Barbara Kmita z Herburtów. Po jej śmierci w 1580 – brat Stanisław Herburt. W połowie XIX wieku właścicielką posiadłości tabularnej w Berehach Górnych była Krystyna Niemczewska i współwłaściciele. Na przełomie XIX i XX wieku obszary we wsi posiadał Antoni Pogłodowski, a w 1903 odkupił je od niego Teodor Alfred Serwatowski.
25 września 1944 wieś została zajęta przez wojska radzieckie.
W latach 70. w pasie Wetlina-Ustrzyki Górne planowano budowę domów wczasowych na 10 tys. osób. Tylko w Berehach miało wypoczywać 3 tys. wczasowiczów.
Od 1976 nad potokiem Prowcza funkcjonowała studencka baza namiotowa. Dla upamiętnienia ukraińskiej przeszłości tych rejonów wybudowano w niej bramę ozdobną zwieńczoną tryzubem, co spowodowało interwencję SB.
We wsi zachował się cmentarz greckokatolicki, odnowiony w 1989 r. przez uczestników obozu konserwatorskiego zorganizowanego w ramach akcji "Nadsanie" i w kolejnych latach przez Stowarzyszenie Magurycz.
W 2011 wieś zamieszkiwało 7 osób. Gospodarstwo znajduje się tuż przy zejściu z połoniny Wetlińskiej na czerwonym szlaku. Znajduje się tam punkt gastronomiczny, pole namiotowe, można również wynająć domek letniskowy lub miejsce w stodole na sianie.
Na terenie wsi notowano występowanie zarazy macierzankowej – bardzo rzadkiego w Polsce gatunku rośliny.
Wierni kościoła rzymskokatolickiego należą do parafii św. Michała Archanioła w Dwerniku.
Szlaki turystyczne.
Główny Szlak Beskidzki:

</doc>
<doc id="351262" url="https://pl.wikipedia.org/wiki?curid=351262" title="Brzekiniec">
Brzekiniec

Brzekiniec – wieś w Polsce położona w województwie wielkopolskim, w powiecie chodzieskim, w gminie Budzyń.
Historia.
Wieś królewska należąca do starostwa rogozińskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa pilskiego.
Obecnie.
Wieś sołecka - zobacz jednostki pomocnicze gminy Budzyń w BIP 

</doc>
<doc id="351263" url="https://pl.wikipedia.org/wiki?curid=351263" title="Brzemiona">
Brzemiona

Brzemiona – wieś w Polsce położona w województwie kujawsko-pomorskim, w powiecie świeckim, w gminie Lniano. W skład sołectwa Brzemiona wchodzą miejscowości Jakubowo (35 osób) i Zalesie Szlacheckie (127 osób).
W latach 1975–1998 miejscowość administracyjnie należała do województwa bydgoskiego.
Miejscowość należy do parafii św. Apostołów Piotra i Pawła w Sierosławiu (gmina Drzycim).
Przez wieś wzdłuż drogi powiatowej nr 1211C przebiega lipowa aleja prawem chroniona. Ten pomnik przyrody został ustanowiony w 1991 roku i wtedy tworzyło go 130 lip drobnolistnych o obwodach od 150 do 400 cm.
W parku dworskim z końca XIX w. rośnie kilka drzew uznanych za pomniki przyrody:

</doc>
<doc id="351264" url="https://pl.wikipedia.org/wiki?curid=351264" title="Brzeska Wola">
Brzeska Wola

Brzeska Wola – wieś w Polsce położona w województwie mazowieckim, w powiecie białobrzeskim, w gminie Białobrzegi.
Wierni Kościoła rzymskokatolickiego należą do parafii Świętej Trójcy w Białobrzegach.

</doc>
<doc id="351265" url="https://pl.wikipedia.org/wiki?curid=351265" title="Brzeski-Kołaki">
Brzeski-Kołaki

Brzeski-Kołaki – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Mikołaja w Chorzelach.

</doc>
<doc id="351266" url="https://pl.wikipedia.org/wiki?curid=351266" title="Brzeszczki Duże">
Brzeszczki Duże

Brzeszczki Duże – wieś w Polsce położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 124 mieszkańców. Jest szesnastą co do wielkości miejscowością gminy Rogowo.

</doc>
<doc id="351267" url="https://pl.wikipedia.org/wiki?curid=351267" title="Brzeszczki Małe">
Brzeszczki Małe

Brzeszczki Małe – wieś w Polsce położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 110 mieszkańców. Jest siedemnastą co do wielkości miejscowością gminy Rogowo. Liczba mieszkańców spadała do 90 osób na stan roku 2019, wraz z drugim członem Brzeszczek Małych, jakim są Dziegciary. Na stan od lipca 2018 do lipca 2019 we wsi zmarło 5 osób, 2 kobiety i 3 mężczyzn&gt; Przez ostatnie 8 lat urodziło się osiem dzieci, 4 dziewczynki, i 4 chłopców. Do Brzeszczek Małych przez ostatnie lata sprowadziły się 2 rodziny liczące 4 osoby i 5 osób, jedna z nich zmarła. Jeżeli chodzi o domostwa, to ich liczba przez ostatnie 30 lat wzrosła o 2 domy w tym jeden w trakcie budowy. Wieś od kilkunastu lat nie posiada żadnego sklepu, przez co mieszkańcy muszą jeździć do najbliższej miejscowości jaką jest Rogowo k. Rypina po codzienne rzeczy do życia, w 2012 roku został założony plac zabaw dzięki Pani Sołtys, która dała na to swój własny teren i zmobilizowała wioskę do pracy, lecz stan placu na rok 2019 zostawia dużo do życzenia, ponieważ nikt już o niego nie dba od czasu, gdy zaczęto go dewastować.

</doc>
<doc id="351268" url="https://pl.wikipedia.org/wiki?curid=351268" title="Brzeszczyny">
Brzeszczyny

Brzeszczyny (dawniej:niem. "Swirgauden") – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego. 
Wieś znajduje się w historycznym regionie Warmia.
Historia.
Pierwsza wzmianka o wsi pochodzi z 1320 r. a jej nazwa od wolnego Prusa o imieniu Swirgaude, od którego majątek otrzymał nazwę Schwyrgaden. Od XIV w. były to dobra kapituły warmińskiej. W XVI w. dobra miały 12 łanów. W 1587 r. mieszkali tu tzw. wolni płacący podatki, zamiast konnej służby wojskowej. W 1656 r. gospodarzyło tam 2 chłopów. W 1772 r. była to wieś czynszowa, a w 1820 r. wieś królewska z 7 zagrodami, zamieszkiwana przez 39 osób. Podległa pod parafię katolicką w Szalmii i urząd gminy w Braniewie. W 1871 r. we wsi było 16 budynków z 121 mieszkańcami. W 1885 r. miejscowość podlegała pod urząd stanu cywilnego w Szalmii i parafię ewangelicką w Braniewie. W 1925 r. gmina wiejska miała 128 mieszkańców. W dniu 4.03.1945 r. wieś została zdobyta przez wojska sowieckie. Polska nazwa Świergudy została nadana w dniu 1.10.1948 r. Obecna nazwa Brzeszczyny, upamiętnia Jana Brzeszczyńskiego (1873-1946), polskiego działacza oświatowego na Warmii.

</doc>
<doc id="351269" url="https://pl.wikipedia.org/wiki?curid=351269" title="Brześcianka">
Brześcianka

Brześcianka – wieś w Polsce położona w województwie podlaskim, w powiecie bielskim, w gminie Bielsk Podlaski.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do św. Jana Teologa w Augustowie, a wierni kościoła rzymskokatolickiego do parafii Wniebowzięcia Najświętszej Maryi Panny w Łubinie Kościelnym.

</doc>
<doc id="351270" url="https://pl.wikipedia.org/wiki?curid=351270" title="Brzeście Małe">
Brzeście Małe

Brzeście Małe – część wsi Brzeście w Polsce, położona w województwie mazowieckim, w powiecie płońskim, w gminie Baboszewo. Stanowi odrębne sołectwo.
W latach 1975–1998 Brzeście Małe administracyjnie należało do województwa ciechanowskiego.

</doc>
<doc id="351271" url="https://pl.wikipedia.org/wiki?curid=351271" title="Brzeście Nowe">
Brzeście Nowe

Brzeście Nowe – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego. 
Nazwa pochodzi od dawnego właściciela ziemskiego, który posiadał okoliczne ziemie, noszącego nazwisko Brzeski.

</doc>
<doc id="351272" url="https://pl.wikipedia.org/wiki?curid=351272" title="Brześnica">
Brześnica

Brześnica – wieś w Polsce położona w województwie wielkopolskim, w powiecie śremskim, w gminie Dolsk.
Wieś Brześnica położona była w 1581 roku w powiecie kościańskim województwa poznańskiego. W latach 1975–1998 miejscowość administracyjnie należała do województwa poznańskiego.
Wieś położona 4,8 km na południowy wschód od Dolska, na obszarze wzniesień morenowych, nad kanałem Obry, przy drodze powiatowej nr 4091 do Lipówki. Wieś znajduje się przy granicy powiatu śremskiego.
W 1398 pojawiła się pierwsza wzmianka o wsi. Należała wówczas do Wojciecha z Brześnicy. Kolejnymi właścicielami byli Brześniccy, Czaccy, biskupi poznańscy, Nieświatowscy i Zakrzewscy. Od 1840 Brześnica należała do hrabiego Franciszka Żółtowskiego.
Zabytkiem wsi prawnie chronionym jest park krajobrazowy o powierzchni 5,5 ha z XVIII wieku, w nim m.in. 5 dębów szypułkowych o obwodach 365-670 cm. 
Pozostałymi atrakcjami wsi są:

</doc>
<doc id="351273" url="https://pl.wikipedia.org/wiki?curid=351273" title="Brzezia">
Brzezia

Brzezia – wieś w Polsce położona w województwie mazowieckim, w powiecie gostynińskim, w gminie Sanniki. Geograficznie położona na obszarze Równiny Kutnowskiej. Przez miejscowość przebiega droga wojewódzka nr 577 relacji Łąck-Sochaczew.
W czasie kampanii wrześniowej stacjonowała tu 43 Eskadra Towarzysząca.
W latach 1975–1998 miejscowość administracyjnie należała do województwa płockiego.
Miejscowości sąsiednie: Szkarada, Sielce, Potok Czarny, Lasek, Paulinka, Zamiary, Witusza.

</doc>
<doc id="351274" url="https://pl.wikipedia.org/wiki?curid=351274" title="Brzezia Łąka">
Brzezia Łąka

Brzezia Łąka – wieś w Polsce położona w województwie dolnośląskim, w powiecie wrocławskim, w gminie Długołęka.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Brzesa lanka".
Podział administracyjny.
W latach 1945–1954 siedziba gminy Brzezia Łąka. W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyła 1136 mieszkańców. Jest szóstą co do wielkości miejscowością gminy Długołęka.
Szkoła.
We wsi znajduje się Szkoła Podstawowa im. Noblistów Polskich.
Zabytki.
Do wojewódzkiego rejestru zabytków wpisany jest:

</doc>
<doc id="351275" url="https://pl.wikipedia.org/wiki?curid=351275" title="Brzezica">
Brzezica

Brzezica (niem. "Klein Bresa") – wieś w Polsce położona w województwie dolnośląskim, w powiecie strzelińskim, w gminie Borów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="351277" url="https://pl.wikipedia.org/wiki?curid=351277" title="Brzezice (województwo lubelskie)">
Brzezice (województwo lubelskie)

Brzezice – wieś w Polsce położona w województwie lubelskim, w powiecie świdnickim, w gminie Piaski. W latach 1975–1998 miejscowość administracyjnie należała do ówczesnego województwa lubelskiego.
Przez miejscowość przebiega droga krajowa DK12.
W Brzezicach urodziła się Karolina Michalczuk, polska bokserka, mistrzyni świata amatorek, dwukrotna mistrzyni Europy, olimpijka z 2012.
Znajduje się tutaj dwór z pierwszej połowy XIX wieku.
Wieś stanowi sołectwo gminy Piaski.
Historia.
Brzezice - w dokumentach Bryscza, u Długosza Stróża alias Brzezycze, wieś w powiecie lubelskim, parafii Biskupice. W roku 1330 wieś została przeniesiona z prawa sredzkiego na magdeburskie (Kod. małopolski, 275). Wedle zapisów Długosza nabył tę wieś dla biskupów krakowskich Zbigniew Oleśnicki. Miała 8 łanów kmiecych i 1 łan sołtysi. Dziesięcinę wartości 8 grzywien, oddawano biskupowi. Do wsi przyłączono łan nadany kościołowi w Biskupicach przez Mirza Jastrzębca (Długosz L.B. t.II, s.549). W roku 1676 Aleksander Lanckoroński dziedzic Biskupic płaci tu od 41 poddanych, na pięciu innych działach siedzą różni dziedzice płacący od 22 poddanych, 4 osób dworskich i 10 osób z ich rodzin. Stróża jako oddzielna wieś ma 22 poddanych.
Brzezice w wieku XIX stanowiły wieś z folwarkiem nad rzeką Giełczew w powiecie lubelskim, gminie Piaski, parafii Biskupice. Wieś leży o wiorstę na wschód od Piasków. Według spisu miast, wsi, osad Królestwa Polskiego z 1827 roku Brzezice liczyły 36 domów i 249 mieszkańców podobnie w roku 1880 - także 36 domów.

</doc>
<doc id="351278" url="https://pl.wikipedia.org/wiki?curid=351278" title="Brzeziczki">
Brzeziczki

Brzeziczki – wieś w Polsce położona w województwie lubelskim, w powiecie świdnickim, w gminie Piaski.
Przez miejscowość przebiega droga krajowa DK12.
W latach 1975–1998 miejscowość administracyjnie należała do ówczesnego województwa lubelskiego.
Wieś typu rzędowego położona wzdłuż biegu rzeki Giełczewki, stanowi sołectwo gminy Piaski.
Historia.
Brzeziczki od XIX wieku to obecna nazwa Brzezic Małych, osady powstałej prawdopodobnie w wieku XVI, zapisy w księgach beneficjów kościelnych wykazują wówczas dwie wsie, w 1529 roku zapisane jako Brzezicze i Brzezycze. W 1531 roku raz wsie występują jako Brzesnicza, drugi raz Brzezice. Istnienie tych dwóch wsi zostało potwierdzenie z 1603 roku, kiedy to w parafii Biskupice odnotowano Brzezice Małe (Akta Wizytacyjne Diecezji Lubelskiej 96 380), Z kolei w 1805 r. zapisano Brzezice Wielkie (Akta Wizytacyjne Diecezji Lubelskiej 193 241).
W roku 1787 występują w dokumentach Brzezice Szlacheckie i Brzezice. Na mapach Antona Mayera Heldensfelda z roku 1801 pojawiają się Brzezice Wielkie (39 domów) i Brzezice Małe (28 domów).
Stare Brzezice, zwane także w XVIII wieku szlacheckimi, po przemianowaniu Brzezic Małych na Brzeziczki powróciły do nazwy pierwotnej Brzezice. Tak było wykazane w kolejnych latach spisów 1905, 1921.

</doc>
<doc id="351279" url="https://pl.wikipedia.org/wiki?curid=351279" title="Kaisiadorys">
Kaisiadorys



</doc>
<doc id="351280" url="https://pl.wikipedia.org/wiki?curid=351280" title="Brzezie k. Pomorska">
Brzezie k. Pomorska

Brzezie k. Pomorska () – wieś w Polsce położona w województwie lubuskim, w powiecie zielonogórskim, w gminie Sulechów.
W latach 1975–1998 miejscowość administracyjnie należała do województwa zielonogórskiego.
Według danych na 31 grudnia 2017 miejscowość zamieszkuje 23 mieszkańców.

</doc>
<doc id="351281" url="https://pl.wikipedia.org/wiki?curid=351281" title="Brzezie k. Sulechowa">
Brzezie k. Sulechowa

Brzezie k. Sulechowa – wieś w Polsce położona w województwie lubuskim, w powiecie zielonogórskim, w gminie Sulechów.
W latach 1975–1998 miejscowość administracyjnie należała do województwa zielonogórskiego.
Przez miejscowość przebiegała droga krajowa nr 3 (przed otwarciem drogi S3).
W listopadzie i grudniu 2001 roku we wsi przeprowadzono konsultacje społeczne w sprawie jej połączenia z miastem Sulechów, w wyniku których projekt ten został odrzucony.
Według danych na 31 grudnia 2017 miejscowość zamieszkuje 1025 mieszkańców.

</doc>
<doc id="351282" url="https://pl.wikipedia.org/wiki?curid=351282" title="Brzezienko">
Brzezienko

Brzezienko – wieś w Polsce położona w województwie mazowieckim, w powiecie ostrowskim, w gminie Wąsewo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Narodzenia Najświętszej Maryi Panny w Wąsewie.

</doc>
<doc id="351283" url="https://pl.wikipedia.org/wiki?curid=351283" title="Brzezimierz">
Brzezimierz

Brzezimierz – wieś w Polsce położona w województwie dolnośląskim, w powiecie oławskim, w gminie Domaniów.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Nazwa wywodzi się od pierwszego zasadźcy lub właściciela o imieniu Brzezimir, które mogło się wywodzić od imienia Brzezmir (zob. Brzezdoma). Miejscowość wymieniona została w łacińskim dokumencie z 1285 roku wydanym przez kancelarię biskupa wrocławskiego Tomasza gdzie zanotowano ją w zlatynizowanej, staropolskiej formie - "„Bresimir”" we fragmencie "ecclesie de Bresimir".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bresche Myleii".
Nazwa została później zgermanizowana na "Wüstebriese".
Zabytki.
Do wojewódzkiego rejestru zabytków wpisany jest:

</doc>
<doc id="351285" url="https://pl.wikipedia.org/wiki?curid=351285" title="Brzezin">
Brzezin

Brzezin (niem. "Briesen") – wieś w Polsce, w województwie zachodniopomorskim, w powiecie pyrzyckim, w gminie Pyrzyce, na Pomorzu Zachodnim.
Nazwa.
Po zakończeniu II wojny światowej używano przejściowo polskiej nazwy Brzozowice. 12 lutego 1948 r. ustalono urzędową polską nazwę miejscowości – Brzezin, określając drugi przypadek jako Brzezina, a przymiotnik – brzeziński.
Podział administracyjny.
W latach 1975–1998 miejscowość należała administracyjnie do województwa szczecińskiego.

</doc>
<doc id="351286" url="https://pl.wikipedia.org/wiki?curid=351286" title="Brzezina Sułowska">
Brzezina Sułowska

Brzezina Sułowska – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="351287" url="https://pl.wikipedia.org/wiki?curid=351287" title="Brzeziniec (województwo dolnośląskie)">
Brzeziniec (województwo dolnośląskie)

Brzeziniec (niem. "Birkicht") – wieś w Polsce położona w województwie dolnośląskim, w powiecie lwóweckim, w gminie Mirsk.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Położenie.
Brzeziniec to mała wieś łańcuchowa o długości około 1,7 km leżąca na Pogórzu Izerskim, w północnej części Kotliny Mirska, na prawym brzegu Kwisy, na wysokości około 225-235 m n.p.m..
Historia.
Podczas II wojny światowej, w latach 1941-1944 do miejscowości tej wysyłanych było wielu młodych Polaków na roboty u niemieckich gospodarzy. Często to tam rozgrywała się tragedia 16-letnich Polaków, którzy podczas nocnych łapanek na terytorium Polski było zmuszanych do pracy niegodnych i nieludzkich warunkach. 
Obecną nazwę wsi zatwierdzono administracyjnie 12 listopada 1946.

</doc>
<doc id="351288" url="https://pl.wikipedia.org/wiki?curid=351288" title="Brzezinka Średzka">
Brzezinka Średzka

Brzezinka Średzka (niem. "Klein Bresa") – wieś w Polsce położona w województwie dolnośląskim, w powiecie średzkim, w gminie Miękinia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Opis zabudowy.
Zabudowa wsi złożona jest z małych, luźno rozrzuconych obejść gospodarskich. Brzezinka Średzka jest wsią folwarczną, wielodrożnicą z zespołem dworskim w północnej części założenia oraz dochodzącej do zespołu drogi od strony południowej. Za murami dziedzińca folwarcznego posadowiono kilka domów mieszkalnych o charakterze willowym, w luźnej zabudowie. Zabudowa wsi złożona z małych, luźno rozrzuconych obejść gospodarskich.
Koleje.
We wsi znajduje się stacja kolejowa o długości prawie 1,5 km.
Zabytki.
Do wojewódzkiego rejestru zabytków wpisane są:
Inne zabytki architektury i budownictwa we wsi:
nieistniejący:
W ewidencji Wojewódzkiego Konserwatora Zabytków figuruje kilkanaście stanowisk archeologicznych we wsi, wybrane z nich::
Krajobraz kulturowy.
Wieś, jako teren integralnie związany z zespołem zabytkowym, znajduje się w strefie konserwatorskiej "K" ochrony krajobrazu kulturowego. Wielkoobszarowa strefa ochrony krajobrazu kulturowego obejmuje całą miejscowość.

</doc>
<doc id="351289" url="https://pl.wikipedia.org/wiki?curid=351289" title="Brzezinki Nowe">
Brzezinki Nowe

Brzezinki Nowe – wieś w Polsce położona w województwie mazowieckim, w powiecie zwoleńskim, w gminie Tczów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Tczowie.

</doc>
<doc id="351290" url="https://pl.wikipedia.org/wiki?curid=351290" title="Brzezinki Stare">
Brzezinki Stare

Brzezinki Stare – wieś w Polsce położona w województwie mazowieckim, w powiecie zwoleńskim, w gminie Tczów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Tczowie.

</doc>
<doc id="351291" url="https://pl.wikipedia.org/wiki?curid=351291" title="Brzezinna Góra">
Brzezinna Góra

Brzezinna Góra – wieś w Polsce położona w województwie mazowieckim, w powiecie płockim, w gminie Nowy Duninów.
Inna, lokalna nazwa wsi to Łuta.
W latach 1975–1998 miejscowość administracyjnie należała do województwa płockiego.

</doc>
<doc id="351292" url="https://pl.wikipedia.org/wiki?curid=351292" title="Brzezinów">
Brzezinów

Brzezinów – wieś w Polsce położona w województwie mazowieckim, w powiecie wołomińskim, w gminie Tłuszcz.
W latach 1975–1998 miejscowość administracyjnie należała do województwa ostrołęckiego.

</doc>
<doc id="351293" url="https://pl.wikipedia.org/wiki?curid=351293" title="Brzeziny-Janowięta">
Brzeziny-Janowięta

Brzeziny-Janowięta – wieś w Polsce położona w województwie podlaskim, w powiecie siemiatyckim, w gminie Dziadkowice.
W latach 1975–1998 miejscowość administracyjnie należała do województwa białostockiego.

</doc>
<doc id="351294" url="https://pl.wikipedia.org/wiki?curid=351294" title="Brzeziny-Kolonia">
Brzeziny-Kolonia

Brzeziny-Kolonia (d. Brzeziny Wielkie Kolonia) – kolonia w Polsce położona w województwie śląskim, w powiecie częstochowskim, w gminie Poczesna granicząca na północy z Częstochową. Przez wieś płynie rzeka Brzezinka.
W przeszłości miejscowość nazywano Brzeziny Wielkie Kolonia, ponieważ osada powstała w wyniku ekspansji wsi Brzeziny Wielkie. Osada graniczy z Brzezinami Nowymi, Brzezinami Wielkimi oraz Brzezinami Małymi. Dwa ostatnie to osiedla znajdujące się obecnie w granicach częstochowskiej dzielnicy Błeszno.
Historia.
W wyniku II rozbioru Polski wieś znalazła się w granicach Prus, w prowincji Prusy Południowe. Leżała w powiecie częstochowskim, w departamencie łęczyckim, następnie piotrkowskim, a od 1798 roku w departamencie kaliskim. W latach 1807–1815 leżała w Księstwie Warszawskim, w powiecie częstochowskim, w departamencie kaliskim. Po Kongresie Wiedeńskim leżała w Królestwie Polskim, w powiecie częstochowskim, w obwodzie wieluńskim, w województwie kaliskim, od 1837 roku w guberni kaliskiej. Od 1867 roku wchodziła w skład gminy Huta Stara w powiecie częstochowskim w guberni piotrkowskiej.
W wyniku odzyskania niepodległości przez Polskę w 1918 roku znalazła się w granicach II Rzeczypospolitej. Leżała w gminie Huta Stara (od 1931 gminie Wrzosowa) w powiecie częstochowskim województwa kieleckiego. Po wybuchu II wojny światowej została włączona do III Rzeszy. Znajdowała się w powiecie Blachownia w rejencji opolskiej w prowincji Śląsk (od stycznia 1941 roku w nowej prowincji Górny Śląsk).
Po wojnie należała do gminy Wrzosowa w powiecie częstochowskim w województwie kieleckim (od 1950 w katowickim).
Brzeziny Wielkie, Brzeziny Małe oraz Brzeziny-Kolonia stanowiły gromady, jednostki pomocnicze gminy. W latach 1954–1961 osada podlegała pod gromadę Brzeziny Wielkie, a następnie do 1972 roku pod gromadę Wrzosowa. W latach 1975–1998 miejscowość położona była w województwie częstochowskim.
Kopalnia Rud Żelaza „Szczekaczka”.
W miejscowości znajduje się nieczynna kopalnia rudy żelaza „Szczekaczka”, która nazwę wzięła od dawnej nazwy miejscowości.
W grudniu 1980 roku na terenie kopalni udostępniono do zwiedzania muzeum rud żelaza im. Stanisława Staszica w Brzezinach Wielkich. Była to jedyna kopalnia tego typu w Polsce. Na teren kopalni przeniesiono eksponaty z częstochowskiego Muzeum Górnictwa. Większość z nich umieszczono w chodnikach kopalni. Zgromadzono tu ważniejsze i powszechnie stosowane w czynnych kopalniach narzędzia, urządzenia i maszyny, wózki górnicze z różnych okresów. W budynku na powierzchni umieszczono wystawę obrazującą historię górnictwa rud żelaza w Polsce. Muzeum zlikwidowano w 1984, przenosząc wyposażenie do specjalnie do tego celu przygotowanych podziemnych korytarzy, znajdujących się w parku im. Stanisława Staszica w Częstochowie. Mieści się w nich otwarte w 1989 roku Muzeum Górnictwa Rud Żelaza w Częstochowie.
W 1981 roku powstał film "Z dziejów górnictwa rud żelaza" w reżyserii M. Szemalikowskiego ukazujący pracę górników w kopalni „Szczekaczka”. Na podstawie tego filmu powstał krótkometrażowy dokument "Koniec kopalni „Szczekaczka”" zrealizowany przez TVSilesia. Większość scen dokumentu sfilmowano w korytarzach Muzeum Górnictwa Rud Żelaza w Częstochowie.
Komunikacja.
Przez miejscowość biegną trzy linie autobusowe; nr 14, 20 i 25 przejeżdżające przez centrum Częstochowy

</doc>
<doc id="351295" url="https://pl.wikipedia.org/wiki?curid=351295" title="Brzeziny Nowe">
Brzeziny Nowe

Brzeziny Nowe, dawniej Szczekaczka – wieś w Polsce położona w województwie śląskim, w powiecie częstochowskim, w gminie Poczesna.
W latach 1975–1998 miejscowość administracyjnie należała do województwa częstochowskiego.
We wsi znajduje się świetlica środowiskowa Gminnego Centrum Kultury, Informacji i Rekreacji w Poczesnej. 8 września 2018 r. przy budynku świetlicy uroczyście odsłonięto tablicę upamiętniającą plut. Romana Zycha, w 120 rocznicę jego urodzin i w 100 rocznicę odzyskania przez Polskę niepodległości.

</doc>
<doc id="351296" url="https://pl.wikipedia.org/wiki?curid=351296" title="Brzezińskie Holendry">
Brzezińskie Holendry

Brzezińskie Holendry (niem. "Briesener Holland") – wieś w Polsce położona w województwie wielkopolskim, w powiecie konińskim, w gminie Krzymów.
W latach 1975–1998 miejscowość administracyjnie należała do województwa konińskiego.

</doc>
<doc id="351297" url="https://pl.wikipedia.org/wiki?curid=351297" title="Brzezna">
Brzezna

Brzezna (dawniej "Brzeźna") – wieś w Polsce, położona w województwie małopolskim, w powiecie nowosądeckim, w gminie Podegrodzie. Największa miejscowość w gminie Podegrodzie.
Położenie.
Wieś położona jest w dolinie rzeki Brzeźnianka, na granicy Beskidu Wyspowego i Kotliny Sądeckiej, na wysokości od 300 do 657 (Litacz) m n.p.m. Zajmuje 10,5 km² (16,2% powierzchni gminy). Graniczy z: Podrzeczem, Chochorowicami, Trzetrzewiną, Wysokim, Długołęką-Świerklą, Gostwicą, Stadłami oraz z Starym Sączem. Przez południowo-wschodnią część wsi przebiega obwodnica Podegrodzia, w ciągu drogi wojewódzkiej nr 969 (Stary Sącz – Nowy Targ).
Toponimika nazwy.
Najstarsze zapisy nazwy w dokumentach to "Brezna" (1280) i "Bzesdna" (1384). Jan Długosz w "Liber beneficiorum dioecesis Cracoviensis" podaje nazwę "Brzezna". Nazwa pochodzi od prasłowiańskiego słowa, oznaczającego miejsce porośnięte brzozą, las brzozowy.
Historia.
Pierwszy dokument, w którym wymieniona jest nazwa wsi pochodzi z 6 lipca 1280. Wchodziła wtedy w skład posiadłości Klarysek ze Starego Sącza. Jednak część wsi należała do rycerza Marcina syna Unisława. Na przełomie XIII i XIV wieku on został właścicielem całej Brzeznej. Następnymi właścicielami wsi byli: w 1316 jego synowie, w 1357 Unisław z Brzeznej, a w XV wieku Mikołaj Gedko z Bobowej herbu Gryf.
W XVI wieku istniejący w Brzeznej folwark zakupił bogaty kupiec i rajca z Nowego Sącza. W okresie reformacji w Brzeznej silne wpływy mieli bracia polscy.
Na przełomie XIX i XX wieku Brzezna stanowiła własność Stadnickich z Nawojowej. W końcu XIX wieku hrabia Stadnicki wybudował tu browar, mieszczący się na terenie obecnego Instytutu Sadownictwa.
W czasie II wojny światowej około 40 młodych dziewcząt i chłopców wywiezionych zostało na przymusowe roboty do Niemiec. Po wyzwoleniu w 1945, część majątku Stadnickich została podzielona. W 1954 grunty te przejął Instytut Sadownictwa i Kwiaciarstwa. Do 1 stycznia 1973 Brzezna była siedzibą gromady, do której należały wsie: Chochorowice, Długołęka-Świerkla, Gostwica i Podrzecze. Później jako sołectwo weszła w skład gminy Podegrodzie.
Wierni Kościoła rzymskokatolickiego należą do miejscowej parafii Najświętszego Ciała i Krwi Pana Jezusa.
W latach 1954–1972 wieś należała i była siedzibą władz gromady Brzezna. W latach 1975–1998 miejscowość administracyjnie należała do województwa nowosądeckiego.
Demografia.
Ludność według spisów powszechnych, w 2009 według PESEL.
Sport.
W Brzeznej znajduje się pełnowymiarowa hala sportowa, a także kompleks sportowy Orlik 2012.
Sztuka.
We wsi działa twórca ludowy Stanisław Ledniowski. Pisze wiersze, ale głównie zajmuje się malarstwem. Uwiecznia kwiaty, motywy ze swojego życia, a także architekturę Starego Sącza.
Ochotnicza Straż Pożarna.
OSP Brzezna-Litacz.
Historia.
Ochotnicza Straż Pożarna w Brzeznej-Litaczu została założona w 1931, z inicjatywy Tomasza Łatki, Jana Oleksego, Macieja Zgrzeblaka, Franciszka Konstantego, Adolfa Kotasa i Franciszka Iwańskiego. W latach 1947–1950 wybudowana została remiza strażacka. W 2000 rozpoczęto budowę nowej remizy. 11 września 2006 obchodzona (już w nowej remizie) była 75. rocznica powstania jednostki, została przypieczętowana wręczeniem sztandaru.
Wyposażenie.
Jednostka posiada na wyposażeniu: samochód Renault D13.280 GBARt 2,5/24 trzy pompy szlamowe, agregat prądotwórczy, piły do drewna, sprzęt burzący oraz podstawowy sprzęt ratowniczy i gaśniczy.
OSP Brzezna.
Historia.
Ochotnicza Straż Pożarna w Brzeznej została założona w 1994.
Wyposażenie.
Jednostka posiada na wyposażeniu: samochody GBARt Renault Midium D16 oraz Skoda Octavia, motopompę PO-5, trzy pompy szlamowe, dwa agregaty prądotwórcze, dwie pilarki do drewna, piłę do betonu i stali oraz podstawowy sprzęt ratowniczy i gaśniczy.

</doc>
<doc id="351298" url="https://pl.wikipedia.org/wiki?curid=351298" title="Brzeźnica Bychawska">
Brzeźnica Bychawska

Brzeźnica Bychawska – wieś w Polsce położona w województwie lubelskim, w powiecie lubartowskim, w gminie Niedźwiada.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedźwiada. Według Narodowego Spisu Powszechnego z roku 2011 wieś liczyła 523 mieszkańców.
Wschodnią granicę wsi Brzeźnica Bychawska stanowi linia doliny rzeki Piskornica i grunty wsi Zabiele, od północy graniczy z gruntami wsi Brzeżnica Książęca, zachodnią granicę stanowi wieś i gmina Niedźwiada, natomiast od południa graniczy z Berejowem. Przez teren wsi przebiega linia kolejowa relacji Lublin - Łuków. Brzeźnica Bychawska wchodzi w skład terytorialny gminy Niedźwiada. We wsi znajduje się szkoła podstawowa im. Bohaterów Powstania Warszawskiego. 
Wierni Kościoła rzymskokatolickiego w Brzeźnicy należą do parafii pw. Matki Boskiej Królowej Aniołów. Parafię erygował 10.08.1919 r. bp Henryk Przeździecki. Wydzielono ją z terenu par. Ostrów Lubelski. Dzięki ofiarności parafian została uposażona w 17 mórg ziemi. Do 1925 r. wchodziła w skład diecezji podlaskiej. Na mocy bulli "Vixdum Poloniae unitas" z 28.10.25 r. włączona do diec. lubelskiej, dek. lubartowskiego. Archiwum parafii zawiera m.in. księgę wizytacji biskupich, dziekańskich, kronikę parafialną prowadzoną od 1949 r. 
W Brzeźnicy Bychawskiej urodziła się 10 stycznia 1917 Genowefa Osiejowa-Cergowska z domu Osior "Pszeniczna" (zm. 1984) – polska działaczka ruchu ludowego, członek Krajowej Rady Narodowej (1946–1947), ekonomistka, działaczka Związku Młodzieży Wiejskiej, przewodnicząca Ludowego Związku Kobiet w Okręgu Lubelskim, członkini Komendy Batalionów Chłopskich oraz Rady Naczelnej Polskiego Stronnictwa Ludowego. W 1945 r. była członkiem Krajowej Rady Narodowej. W styczniu 1947 była obserwatorem podczas wyborów do Sejmu Ustawodawczego. W latach 1953-1954 więziona bez sądu za okupacyjną działalność konspiracyjną.
Na podstawie Książki adresowej Polski w roku 1928 wieś posiadała wówczas m.in. własną cegielnię, cieślę, kowala, rzeźnika, szewca oraz wiatrak. Ponadto uczniowie szkoły podstawowej w roku 1926 zostali wpisani w Polskiej Deklaracji o Podziwie i Przyjaźni dla Stanów Zjednoczonych.

</doc>
<doc id="351299" url="https://pl.wikipedia.org/wiki?curid=351299" title="Brzeźnica Bychawska-Kolonia">
Brzeźnica Bychawska-Kolonia

Brzeźnica Bychawska-Kolonia – kolonia w Polsce położona w województwie lubelskim, w powiecie lubartowskim, w gminie Niedźwiada.
W latach 1975–1998 miejscowość należała administracyjnie do województwa lubelskiego.
Kolonia stanowi sołectwo gminy Niedźwiada. Według Narodowego Spisu Powszechnego z roku 2011 kolonia liczyła 402 mieszkańców.

</doc>
<doc id="351300" url="https://pl.wikipedia.org/wiki?curid=351300" title="Brzeźnica-Kolonia">
Brzeźnica-Kolonia

Brzeźnica-Kolonia – wieś w Polsce położona w województwie wielkopolskim, w powiecie złotowskim, w gminie Jastrowie.
W latach 1975–1998 miejscowość administracyjnie należała do województwa pilskiego.
Obiekt 3002.
W pobliżu miejscowości znajdowała się jednostka radziecka. W jednostce tej znajdował się „obiekt 3002”, jeden z trzech składów głowic atomowych w Polsce. Dwa pozostałe to Podborsko i Buszno.
Obecnie na terenie byłej jednostki wojskowej zachowały się dwa obiekty serii „3000”, jeden obiekt serii „Granit”, liczne pozostałości po okopach i ukryciach na wóz i drużynę, wartownie oraz plac apelowy. Budynki koszarowe zostały rozebrane, a pozostałości po nich uprzątnięte. Obiekt serii „Granit” przypomina swoim wyglądem wielką betonową rurę; jego przeznaczenie do końca nie jest dokładnie znane, lecz prawdopodobnie stanowił on czasowe ukrycie dla pojazdu transportującego głowice atomową z miejsca magazynowania do miejsca odpalenia rakiety. Jednostka nieopodal Brzeźnicy-Kolonii została wybudowana przez Wojsko Polskie, a następnie przekazana w użytkowanie Związkowi Radzieckiemu. Głowice atomowe, które przechowywane były w podziemnych magazynach, należały do Sowietów, ale w przypadku potrzeby użycia miały być przekazane Ludowemu Wojsku Polskiemu.

</doc>
<doc id="351301" url="https://pl.wikipedia.org/wiki?curid=351301" title="Brzeźnica Książęca">
Brzeźnica Książęca

Brzeźnica Książęca – wieś w Polsce położona w województwie lubelskim, w powiecie lubartowskim, w gminie Niedźwiada.
Miejscowość położona jest w odległości 14 km od Lubartowa. Leży na Równinie Lubartowskiej we wschodniej części Małego Mazowsza, która należy do Krainy Wielkich Dolin. Brzeźnica Książęca sąsiaduje z Nadzieją, Gródkiem Szlacheckim, Zabielem-Kolonią, Brzeźnicą Bychawską, Niedźwiadą oraz Brzeźnicą Książęcą-Kolonią (potocznie nazywanym Karczunkiem II).
W latach 1975–1998 miejscowość należała administracyjnie do województwa lubelskiego.
Powierzchnia i zasoby przyrodnicze.
Brzeźnica Książęca zajmuje powierzchnię 577, 63 ha (z tego obszar użytków rolnych wynosi 502,38 ha. Natomiast na powierzchnię ogólna składają się: łąki i pastwiska 131,92 ha; grunty orne 368, 49 ha; sady 1,97 ha; zabudowania 15, 49 ha; lasy 16,03 ha; pozostałe (tj. wody, rowy, nieużytki, tereny komunalne) 43,73 ha.
Wieś otoczona jest lasem, w większej części jest to las mieszany (dębowy, brzozowy i sosnowy). Pomiędzy Niedźwiadą a Brzeźnicą w górnym biegu Piskornicy znajduje się Las Wycinki (w nim zamieszkują dziki i sarny). Zaproponowano objęcie ochroną pomnikową: klonu zwyczajnego ("Acer platanoides") przy drodze z Niedźwiady do Brzeźnicy Książęcej na skraju lasu i dębu szypułkowego ("Quercus robur") w dolinie Piskornicy. Przez teren miejscowości przepływa rzeka Piskornica, w której żyją bobry. Zgodnie z nowym podziałem kraju na jednolite części wód powierzchniowych (JCWP) obszar gminy znajduje się w obrębie 5 JCWP, granice których pokrywają się z granicami naturalnymi zlewni cieków powierzchniowych. W Brzeźnicy jest to obszar PLRW200017248329 – Piskornica – potok nizinny piaszczysty – zagrożona nieosiągnięciem celów środowiskowych (wpływ działalności antropogenicznej na stan JCW generuje konieczność przesunięcia w czasie osiągnięcia celów środowiskowych z uwagi na brak rozwiązań technicznych możliwych do zastosowania w celu poprawy stanu JCW).
Piskornica jest lewobrzeżnym dopływem rzeki Tyśmienicy; jest rzeką uregulowaną i posiada rozległą dolinę. Dolina Piskornicy posiada szerokość od 300 do 900 m. Dno doliny jest płaskie i podmokłe. Różnice wysokości pomiędzy dnem doliny a wierzchowiną są rzędu kilku metrów. W dolinie Piskornicy w okolicy wsi wydobywa się torf – tutaj znajdują się największe zasoby tego surowca (w dolinie górnej Piskornicy znajduje się 3512 m³, a w dolnej dolinie Piskornicy około 1700 m³). Występuje tutaj także wiele chronionych gatunków roślin i zwierząt. W rowach melioracyjnych w okolicy miejscowości znajdują się zespoły roślinności pływającej "Lemnetum minoris" z dominującą rzęsą drobną; w dolinie Piskornicy zespół "Lemno-Spirodeletum polyrrhizae" z przewagą spirodeli wielokorzeniowej i mniejszym udziałem rzęs: trójrowkowej "Lemna trisulca" oraz drobnej. Oprócz tego w dolinie Piskornicy występują zbiorowiska łąkowe i pastwiskowe z klasy Molinio-Arrhenatheretea. Przeważają zbiorowiska z dużym udziałem traw. Na obrzeżach torfianek i starorzeczy, wzdłuż rowów melioracyjnych znajdują się zbiorowiska szuwarowe. W dolinie Piskornicy, na zachód od Brzeźnicy Książęcej wykształciły się zarośla wierzbowe Salicetum pentandro-cinereae z dominującą wierzbą szarą Salix cinerea i domieszką wierzby pięciopręcikowej Salix pentandra, rzadziej kruszyny, olszy czarnej i wierzby rokity Salix rosmarinifolia; zachowały się typowo wykształcone olsy z zachowaną budową kępkowo-dolinkową. W starych wyrobiskach torfu w dolinie Piskornicy w pobliżu Brzeźnicy Książęcej zachowały się zbiorowiska torfowiskowe z klas: Schuchzerio-Carice-tea i Oxycocco-Sphagnetea.
Do obszarów objętych ochroną na terenie miejscowości zalicza się:
Przed drugą wojną światową powierzchnia Brzeźnicy Książęcej wynosiła 744 morgi (w tym ziemia orna miała 407 morgów, łąki 68 morgów, pastwiska 141 morgów, lasy 108 morgów, torfowiska 18 morgów oraz zbiorniki wodne 2 morgi).
Ludność.
Według danych USC Niedźwiada w 2021 roku Brzeźnicę Książęcą zamieszkiwało 401 mieszkańców. W dniu 31 października 2011 r. liczba mieszkańców wynosiła 460 osób. Struktura wiekowa przedstawiała się następująco: do 19 roku życia mieszkało tu 58 kobiet i 72 mężczyzn; w wieku od 19 do 60 lat 115 kobiet i 126 mężczyzn; powyżej 60 lat było 61 kobiet oraz 28 mężczyzn.
Około 1626 roku Brzeźnica Książęca liczyła sześciu zagrodników oraz kmieci. W 1787 wieś liczyła 183 osoby narodowości polskiej (katolicy) oraz 7 Żydów. W 1801 miejscowość posiadała 44 domy oraz 284 mieszkańców, a w 1827 liczyła 29 domów mieszkalnych, mniej więcej około 1880 38 domów (oraz 514 morgów ziemi włościańskiej). W 1905 wieś wraz z kolonią liczyła 120 domów oraz 781 mieszkańców. Jak wynika z powszechnego spisu ludności przeprowadzonego 30 września 1921 (wyniki opublikowane zostały w 1924 r.) w Brzeźnicy Książęcej było 97 budynków mieszkalnych i 560 mieszkańców (w tym 282 mężczyzn oraz 278 kobiet). 549 mieszkańców było wyznania rzymskokatolickiego i 11 mojżeszowego. W 1933 roku w Brzeźnicy było 597 mieszkańców wyznania rzymskokatolickiego oraz 12 wyznania mojżeszowego. W 1961 roku miejscowość liczyła 488 osób.
Infrastruktura i gospodarka.
Miejscowość Brzeźnica Książęca podobnie jak cała gmina Niedźwiada leży na uboczu od głównych szlaków handlowych. Komunikacja zbiorowa dla miejscowości raczej zaspokaja potrzeby mieszkańców, chociaż większość z nich korzysta z własnych środków transportu. Stan dróg i nawierzchni gminnych jest dość dobry. Drogą powiatową, która przebiega przez miejscowość jest 1555 L (od drogi powiatowej 1553 L Niedźwiada-Brzeźnica Książęca- Gródek Szlachecki, która ma 7,263 km) i droga 1554 L (prowadząca od drogi wojewódzkiej 815 Brzeźnica Książęca – Zabiele – Brzeźnica Bychawska – droga powiatowa 1553 L); natomiast drogą gminną jest droga 103507 o długości 0,40 km. W 2013 roku przebudowano ciąg dróg powiatowych Tarło – Berejów – Brzeźnica Bychawska – Zabiele – Brzeźnica Książęca – Niedźwiada. Ta inwestycja uzyskała dofinansowanie w wysokości 3 mln złotych z Narodowego Programu Przebudowy Dróg Lokalnych i zrealizowano ją przy współudziale Gminy Niedźwiada.
Głównym operatorem telefonii stacjonarnej działającej na terenie miejscowości jest Orange Polska (dawniej Telekomunikacja Polska S.A.). Mieszkańcy nie mają problemów z dostępem do sieci telefonicznej. Wielu abonentów telefonii stacjonarnej zrezygnowało z tej formy telefonii na rzecz telefonów komórkowych. Dostęp do internetu jest zadowalający. W ramach projektu Regionalna Sieć Szerokopasmowa Lublin północny wschód na terenie gminy zainstalowano punkty publicznego dostępu do internetu. W Brzeźnicy Książęcej taki HotSpot zainstalowano przy szkole podstawowej.
Większość domów ogrzewana jest piecami na paliwo stałe (węgiel, drewno). W miejscowości brak jest sieci gazowej przez co nie ma możliwości ogrzewania domów gazem ziemnym. Miejscowość zaopatruje się w wodę z ujęcia i stacji uzdatniania wody w Zabielu. Początkowo stacja ta obsługiwana była przez Gminny Zakład Komunalny w Niedźwiadzie, a po zmianach od kwietnia 2011 roku przez Gminę Niedźwiada. Gospodarka odpadami w gminie opiera się na systemie pojemnikowym. Odbiorem, transportem oraz utylizacją śmieci zajmuje się od lipca 2013 radomska firma ATK Recycling (wcześniej zajmował się tym Związek Komunalny Gmin Ziemi Lubartowskiej). Od 1 stycznia 2016 wywozem śmieci z Brzeźnicy Książęcej, a także pozostałej części Gminy Niedźwiada (w 2015 roku Gmina Niedźwiada wystąpiła ze Związku Komunalnego Gmin Ziemi Lubartowskiej) zajmie się PGK Sp. z o.o. z Lubartowa.
Na koniec 2011 r. we wsi działalność prowadziło 8 podmiotów gospodarczych m.in. usługi tartaczne, kominiarskie, elektryczne, wodno-kanalizacyjne, budownictwo oraz handel. Większość mieszkańców zatrudnionych poza rolnictwem pracuje w zakładach zlokalizowanych w Lubartowie oraz Lublinie.
Miejscowość tak samo jak cała gmina jest terenem typowo rolniczym. Rolnictwo opiera się na indywidualnych gospodarstw rolnych. Większość gruntów ornych występujących w Brzeźnicy Książęcej stanowią gleby o dość dobrej kulturze. W głównej części uprawia się zboża takie jak żyto, owies, pszenżyto, ziemniaki, owoce miękkie. Rolnicy chowają trzodę chlewną oraz bydło mleczne (trzeba zaznaczyć, że zmniejsza się liczba gospodarstw hodujących bydło). Ze względu na małą opłacalność rolnictwa dla większości mieszkańców wsi jest to jedynie dodatkowe źródło dochodu (czasami zdarza się, że trzeba do niego dokładać). W miejscowości istnieje jedno specjalistyczne gospodarstwo mleczarskie.
Kultura i zabytki.
W Brzeźnicy Książęcej znajduje się zabytek kultury zewidencjonowany, aczkolwiek niewpisany do rejestru zabytków. Jest nim kościół parafialny pod wezwaniem św. Mikołaja i św. Zofii wybudowany w latach 1935–1940. Kościół został wybudowany z czerwonej cegły, nietynkowany, jednonawowy z węższym prezbiterium, zamknięty półkoliście kruchtą przylegającą do prezbiterium od strony zachodniej. Ponadto zabytkiem są dwa krucyfiksy z XIX–XX w.; dwa krzyże żelazne, kute i ozdobne. Oprócz tego za zabytki zostały uznane ogrodzenie murowane z bramą z 1939 r.; drewniana organistówka i cmentarz parafialny.
Charakterystycznym elementem Polski są krzyże i kapliczki. Spełniają one funkcje kultowe dla danej społeczności. Stawiano je z różnych powodów. Po pierwsze jako prośba o ochronę lub pamiątka cudu; po drugie jako wotum wdzięczności za otrzymane łaski, po trzecie by upamiętnić jakieś wydarzenie. W końcu służyły jako drogowskaz. W Brzeźnicy Książęcej najstarszą z nich jest kapliczka ponepomucmeńska, w której obecnie znajduje się figura Matki Boskiej. Obok tej starej, bielonej kapliczki pod koniec XX w. wybudowano nową kapliczkę, w której znajduje się rzeźba Św. Jana Nepomucena. Obie kapliczki leżą przy mostku obok Piskornicy, przy drodze prowadzącej do Niedźwiady. Na skrzyżowaniu, przy szkole znajduje się inna kapliczka.
W miejscowości znajduje się również krzyż powiązany z historią cudu. Znajduje się on przy drodze, w lesie na trasie Brzeźnica Książęca-Niedźwiada (jego zdjęcia znajdują się na forum poszukiwaczy). Oprócz tego znajdują się inne krzyże, jeden przy cmentarzu parafialnym. Napis na nim brzmi "W 1900 lecie odkupienia ludzkości, 1934 r."
Kolejnym typem zabytków jest budownictwo niesakralne. Cennym zabytkiem był drewniany młyn, który był wykazany w ewidencji dóbr kultury jako zabytek kultury (obecnie nie istnieje, gdyż został rozebrany przez właścicieli. W książce "Zabytki architektury i budownictwa w Polsce. Województwo lubelskie" z 1995 roku jako zabytki wymienia się: zagrodę nr 16 Julii Puły (dom drewniany, pochodzący z około 1915 r. i stodoła drewniana z około 1930 r.), zagrodę nr 48 Mirosława Kalbarczyka (dom drewniany z lat 20. XX wieku oraz spichlerz drewniany z ok. 1937 r.), zagrodę nr 61 Józefa Najdy (dom drewniany z ok. 1914 r. oraz drewniana stodoła z 1936 r.), zagrodę nr 78 Stanisława Barana (dom drewniany oraz stodoła drewniana z ok. 1920 r.); zagrodę nr 82 Stanisławy Wronowskiej (w tym dom drewniany, obora drewniana oraz stodoła drewniana z początku XX w.); dom drewniany nr 3 S. Górskiej z 1932 r., dom drewniany nr 6 Tadeusza Woźniaka z 1926 r., dom drewniany nr 7 Leona Puły z ok. 1933 r., dom drewniany nr 11 K. Sowika z lat 30 XX w., dom drewniany nr 12 J. Krupy z lat 30 XX w., dom drewniany nr 37 S. Maja z ok. 1900 r., dom drewniany nr 38 Z. Zmysłowskiej z 1905 r., dom drewniany nr 39 J. Zmysłowskiego z 1905 r., dom drewniany nr 41 S. Piesty z około 1920 r.; dom drewniany nr 45 Józefa Kunaszyka z ok. 1920 r., dom drewniany 46 Lucjana Krupy z 1914 r., dom drewniany nr 47 Reginy Bronisz z 1939 r., dom drewniany nr 49 W. Bącławka z 1914 r., dom drewniany nr 50 H. Sochal z około 1930 r., dom drewniany nr 51 Wacława Ozona z pocz. XX w., dom drewniany nr 52 Stanisławy Lipskiej z początku XX w., dom drewniany nr 57 Stanisławy Bronisz z ok. 1900 r., dom drewniany nr 59 Marianny Piesty z lat 30. XX w., dom drewniany nr 63 Lecha Bącławka z lat 20 XX w., dom drewniany nr 72 Tadeusza Głębockiego z 1943 r., dom drewniany nr 79 Stefana Gębala z lat 20. XX w. i dom drewniany nr 80 Czesława Denko z ok. 1937 roku.
Nieodłącznym elementem krajobrazu miejscowości jest przywiązanie do kultywowania tradycji. Tłumnie świętowane są święta kościelne. Niektóre znowu zostały prawie zapomniane np. stawianie brzózek przy domach z okazji zielonych świątek; malowanie okien i zdejmowanie bramek w domach, gdzie mieszkają niezamężne panny z okazji połowy Wielkiego Postu; chodzenie kolędników w okolicach Bożego Narodzenia. Ważną i wciąż kultywowaną tradycją jest poświęcenie pół w maju.
Lokalną tradycję oraz kulturę promuje Koło Gospodyń Wiejskich. Mieszkanki należące do koła działają również w zespole śpiewaczym. Oprócz tego należy do niego też kilku mężczyzn. Na bazie chóru działa również parafialny chór. W 2011 roku należało do niego 9 kobiet oraz 6 mężczyzn.
Historia.
I Rzeczpospolita.
Pierwotnie wieś nosiła nazwę Wola Brzeźnicka, a najstarsze wzmianki o tej miejscowości pochodzą z 1469 roku. W 1529 r. zapisano ją Rzesniczka Volya. W l. 1531 występuje Vola Brzesniczka, w 1552 Brzeznicka Wola, w 1563 Brzeznicza Nowa. W 1611 r. zapisano ją jako Brzeznica utraque. W XVI wieku należała do majątku rodu Firlejów. W 1626 roku okoliczne tereny dostały się pod panowanie księcia Aleksandra Zasławskiego. Z tego powodu ówczesna nazwa wsi została przekształcona i przybrała dzisiejszą formę. W XVIII wieku Brzeźnica Książęca wraz z pobliskimi ziemiami stała się własnością księżnej Barbary Urszuli Sanguszkowej z rodu Sanguszko. Część z tych dóbr ziemskich została w drugiej połowie XIX wieku wyprzedana i zlicytowana, a część uwłaszczona na skutek ukazu carskiego.
Zabory.
Po trzecim rozbiorze podobnie jak Lubelszczyzna Brzeźnica Książęca znalazła się pod zaborem austriackim. Po utworzeniu Księstwa Warszawskiego Brzeźnica weszła w jego skład. Po upadku Napoleona tereny te zajęte zostały przez wojska rosyjskie, a po kongresie wiedeńskim weszły w skład Królestwa Polskiego.
22 grudnia 1863 roku w Brzeźnicy Książęcej oddział Ćwieków, dowodzony przez Gromejkę Bronisława, zaskoczony przez wroga mającego przeważające siły, pod gradem kul i kartaczy zmuszony został uchodzić do lasu. Podczas tej strzelaniny ranny został Hipolit Obrycki. Około 1880 roku miejscowość była własnością Banku Polskiego. W 1883 r. Bank Polski sprzedał folwark znajdujący się w Brzeźnicy Książęcej.
W XIX w. Brzeźnica Książęca należała do Gminy Berejów (na pewno należała do niej w 1867 roku) ,a już w 1892 r. siedzibą gminy było Tarło.
Pod koniec lat 70. XIX wieku Brzeźnica Książęca wraz z folwarkiem stały się własnością Banku Polskiego. Dobra te pod koniec XIX w. miały 2014 mórg obszaru (w tym 875 mórg ziemi ornej, 229 mórg łąk, 815 mórg lasów oraz 93 mórg bagien). Około przełomu wieków XIX i XX Brzeźnica należała do III Okręgu Sądowego/Pokoju Ostrówek; najbliższa poczta i telegraf znajdowały się w Lubartowie; najbliższą stacją była stacja kolei łukowsko-lubelskiej znajdująca się 18 wiorst od kolei. Podczas I wojny światowej przez teren gminy Tarło przechodził front. Trwały walki pomiędzy Rosjanami a wojskami Austro-Węgier. Z 1915 roku pochodzi pocztówka fotograficzna, która umiejscawiana jest w Brzeźnicy Książęcej. W latach 1915–1918 tym terenem zarządzał generał-gubernator Austro-Węgier z siedziby w Lublinie.
II Rzeczpospolita.
25 kwietnia 1925 roku na zebraniu gromadzkim Brzeźnicy Książęcym postanowiono dokonać podziału wspólnych pastwisk. Około 1928 roku Brzeźnica posiadała 744 morgów obszaru ogólnego, przy tym 407 morgów ziemi ornej; 68 morgów łąk; 141 morgów pastwisk; 108 morgów lasów oraz 18 morgów lasów. Miejscowość nie posiadała nieużytków, miała za to 2 morgi obszaru, na którym znajdowała się woda.
W wyborach parlamentarnych, które miały miejsce w 1930 roku, do sejmu z listy BBWR wszedł wójt tutejszej gminy Kazimierz Kryński. Podczas XX-lecia międzywojennego W Brzeźnicy Książęcej istniały Liga Obrony Powietrznej i Przeciwlotniczej, Stowarzyszenie Młodzieży Polskiej i Ochotnicza Straż Pożarna. 9 sierpnia 1933 r. na skutek ustawy z dn. 23 marca o częściowej zmianie ustroju samorządu terytorialnego gminę Tarło podzielono na gromady. Gromada Brzeźnica Książęca składała się z Brzeźnicy Książęcej wsi (mając 761,04 ha) i Kolonii Brzeźnicy Książęcej (mającej 479,88 ha).
II wojna światowa i okupacja niemiecka.
18 września 1939 r. do niewoli niemieckiej dostał się w Jarosławiu pochodzący z Brzeźnicy Książęcej kapral Józef Gębacki (numer jeńca 201) z 1 pułku piechoty. Przekazano go następnie do Stalagu III-B. Dnia 21.08.1940 r. zwolniony jako robotnik cywilny do Furstenberg/Oder. Na straty.pl podane jako źródło jest Polski Czerwony Krzyż, ale materiały są też w Archiwum Centralnego Muzeum Jeńców Wojennych w Łabinowicach-Opolu. Kolejną osobą z Brzeźnicy, która dostała się do niemieckiej niewoli dnia 18 września 1939 w Warszawie był kapral Władysław Wójtowicz (numer jeniecki 98) z I.R.34. Przetransportowany następnie do Stalagu II C Woldneberg/Greifswald. 22 czerwca 1940 r. został zwolniony jako robotnik cywilny do miejscowości Medow. U schyłku kampanii wrześniowej (1 października 1939 r.) na roboty przymusowe do Neu-Ummedndorfa został wysłany Józef Rodak. Zatrudniono go przy rolnictwie. Pozostał tam do kwietnia 1945 roku.
Wkrótce po tym wydarzeniu terytorium zostaje zajęte przez dwóch agresorów. Początkowo rozważano by z terenów, na którym położona była również Brzeźnica Książęca utworzyć państwo buforowe. Później rozmyślano na utworzeniem państwa żydowskiego. Na końcu Lubelszczyzna weszła w skład Generalnego Gubernatorstwa. Jednocześnie zlikwidowany został powiat lubartowski, a gminę Tarło przyłączono do powiatu lubelskiego.
W 1940 r. na roboty przymusowe do Niemiec wywieziono Teodorę Ancewicz. Przymusowo zatrudniono ją w rolnictwie w miejscowości Adorf, gdzie przebywała do maja 1945 roku. Od maja 1941 r. pracę przemysłową w Emmerich (Düsseldorf) zaczęła Aniela Mróz. Przebywała tam do marca 1945 r.
Najtragiczniejszym z lat wojennych dla mieszkańców Brzeźnicy Książęcej był rok 1942. 15 stycznia 1942 zamordowano Wincentego Krojca i Michała Żuka za nieoddanie kontyngentu. 24 maja doszło znowu do licznych aresztowań. Aresztowani zostali oskarżeni o przechowywanie jeńców. Tego dnia aresztowano Edwarda Grzebalskiego, Stanisława Grzebalskiego, Józefa Grzebalskiego, Józefa Kobielarza, Kazimierza Kobielarza, Helenę Kobielarz, Władysława Krojców oraz Józefa Krojca. Aresztowani zostali przewiezieni na Zamek Lubelski. W nocy z 24 na 25 września wywieziono wyżej wymienionych do lasu radawieckiego i rozstrzelano. Przeżyli tylko Józef i Stanisław Grzebalscy. We wrześniu aresztowano i osadzono na Majdanku Feliksa Krupę. Obóz ten udało mu się przeżyć i opuścić 12 grudnia 1942 r. W październiku na roboty przymusowe do Freibergu S.A. Langer ABC wywieziono Wacława Bącławka. Przydzielono go do Alfreda Urlicha przy rozładowaniu wagonów z węglem. Pozostał tam do maja 1945 r. W październiku 1942 r. oprócz niego na roboty chciano wywieźć Czesława Barana oraz Józefę Krojec (uciekła z transportu, który miał zawieźć ją na miejsce pracy przymusowej). 1 kwietnia 1943 r. do miejscowości Brzeszcze do pracy przymusowej wywieziono Konstantego Chodkiewicza. Pracodawcą jego został Max Kalka Baumaster. Z robót przymusowych Chodkiewicz powrócił w marcu 1945 r.
W czerwcu 1943 r. okupanci w odwecie za powtarzające się napady bandyckie postanowili rozpocząć obławy na mieszkańców położonych niedaleko lasów parczewskich i kozłowieckich. Również w Brzeźnicy Książęcej doszło z tego powodu do pojedynczych aresztowań. Pomimo że na terenie ziemi lubartowskiej działania wojenne już przeszły do historii, na frontach europejskich w dalszym ciągu walczyło dwóch mieszkańców Brzeźnicy Książęcej. Jednym z nich był Edward Baran, uczestnik walk wojska polskiego na froncie wschodnim w latach 1943–1945. Wyżej wymieniony posiadał przydział wojskowy 6 bpont-most w stopniu szeregowca. Poległ 13 września pod Wólką Mlądzką. Kolejnym był Jan Psiurski, który w trakcie walk otrzymał przydział wojskowy do 14 pp. w stopniu ppor. Poległ 8 lutego 1945 w Iłowcu. Zmarły został pochowany w 29 CW Wałczu Bukowina.
Już od początku okupacji ziem polskich na terenie upadłego kraju tworzyły się organizacje wojskowe. Tuż po wkroczeniu okupanta w Brzeźnicy Leśnej powstała tzw. „Samoobrona”. Dowództwo nad tą organizacją objął Józef Szymula ps. „Wulkan” lub „Jordan”. Potem dowódca stanął na czele Batalionów Chłopskich. Wśród członków BCh związanych z Józefem Szymulą „Jordanem” z Książęcej byli: Kazimierz Żmuda „Ryś” oraz Leon Żmuda. Z czasem AK jednoczy się z BCh. Drugą organizacją, do której przystąpiło najwięcej ludzi, było ZWZ-AK. Gmina Tarło należała do obwodu lubartowskiego, który otrzymał kryptonim „Hurtownia”. Obwód podzielony był na rejony, a gmina Tarło należała do rejonu 2. Rejon ten posiadał 14 plutonów, w tym jeden w Brzeźnicy Książęcej. Wśród plutonów AK rejonu II wymieniany jest pluton XVII-d z Brzeźnicy Książęcej liczący 40 osób. Dowódcą był plutonowy Stanisław Pękala „Schat” a jego zastępcą kapitan Józef Pękala „Oset”. W czerwcu 1944 roku 27 Wołyńska Dywizja Piechoty rozlokowała się we wsiach graniczących z Lasami Parczewskimi. 16–17 lipca pod lasy podeszli Niemcy, okrążyli je i zaczęli akcję zbrojną przeciwko partyzantom zwaną „Cyklon”. By wydostać się z tego „kotła”, dowódca mjr Szatowski „Kowal” 15 lipca skierował się wraz z podległymi mu batalionami na południowy skraj lasów parczewskich. Tam zaproponował dowódcom radzieckim wspólną walkę przeciwko wojskim niemieckim. Ci jednak odmówili. Wobec zaistniałej sytuacji w nocy z 18 na 19 lipca 1944 roku AK opuściło lasy parczewskie i skierowały się na zachód. Trasa ich przemarszu prowadziła z lasu koło Jedlanki, przez wieś Bójki, groblą między stawami, skrajem Kolonii Tyśmienica i Babianką w kierunku na północ od Zabiela, potem przez tory kolejowe na linii Gródek Szlachecki i Brzeźnica Bychawska i dalej przez Brzeźnicę Książęcą, Juliopol, las czemiernicki, Kolonię Dębica oraz wieś Zawada. Do straży przedniej wyznaczony został batalion por. „Gzymsa”, potem por. „Sokoła”, kpt. „Hrubego”, por. „Bratka” oraz oddziały dyspozycyjne Dywizji. Niedaleko stacji kolejowej Gródek, przy Brzeźnicy Książęcej, od strony torów, ostrzelano ją z broni maszynowej. Kolumna Dywizji zatrzymała się. Porucznik „Gzyms” ze szpicą skręcił z wyznaczonej trasy, przeszedł przez Piskornicę i opanował tor. Krótki ogień zmusił Niemców do wycofania się w stronę Gródka Szlacheckiego. Batalion „Gzymsa” opanował odcinek torów kolejowych i zamknął go. Szpica kontynuowała trasę przemarszu. Kolumna czołowa, która przeszła przez tory, zatrzymała się na polnej drodze pomiędzy Brzeźnicą Książęcą a Gródkiem, by odnaleźć zagubioną kolumnę. Przy przeprawie 27 Wołyńskiej Dywizji Piechoty AK pomagał batalion Zdzisława Brońskiego „Uskoka”. Gdy nie odnalazł się, podjęto decyzję o dalszym przemarszu. Przy szosie parczewskiej batalion pod dowództwem porucznika „Gzymsa” został zaatakowany przez Niemców ze strony Brzeźnicy Leśnej. Doszło do wymiany ognia. Porucznik „Sokół” ze swoim batalionem natarł na przeciwnika ze strony Brzeźnicy Książęcej.
Polska Rzeczpospolita Ludowa.
W odwecie za represje i prześladowania 19 października 1944 roku oddział „Uskoka” Zdzisława Brońskiego na drodze przy cmentarzu parafialnym w Brzeźnicy Książęcej zabił komendanta wojennego gminy Tarło Karakina oraz milicjanta posterunku w Niedźwiadzie, Aleksandra Ozona. (akcja ta niesłusznie czasami przypisywana jest Józefowi Szymuli „Jordanowi”). 15 grudnia 1944 roku zabity został Alojzy Tomasiak, któremu zarzucono współpracę z PUBP. Tymczasem władze komunistyczne wyłapywały członków poakowskiego podziemia. W sierpniu 1944 r. aresztowany został Stanisław Pękala (zmarł w obozie). 19 października 1944 r. aresztowano Edwarda Zielińskiego „Wojtka”, w listopadzie aresztowano Mariana Michnę ps. „Bocian” (wywieziono go na Ural, powrócił w 1954 roku). Prócz tego aresztowano i wywieziono w głąb ZSRR Edwarda Smyka.
W 1944 roku na Lubelszczyźnie zaczęto odtwarzać administrację i samorząd terytorialny. Dekret PKWN z dnia 21 sierpnia 1944 r. o trybie powołania władz administracji ogólnej I i II instancji w artykule 11 uchylił podział administracyjny wprowadzony podczas okupacji niemieckiej. 2 sierpnia 1945 roku ogłoszony został dekret dotyczący amnestii. Skorzystał z niego Kazimierz Budzyński ps. „Gałązka” (ujawnił się przed komisją amnestyjną w Lubartowie 19 października 1945 roku). 1 listopada 1946 roku zabity został przez nieznanych sprawców Kazimierz Żmuda. Na początku lat 50. utworzona została Konserwacyjna Spółka Wodna w Koloni Brzeźnicy Książęcej, do której weszli również mieszkańcy Brzeźnicy Książęcej. W 1954 roku na podstawie reformy administracyjnej tworzącej na miejsce gmin gromady, Brzeźnica Książęca została przyłączona do Gromady Niedźwiada.
W marcu 1961 roku podczas zebrania wiejskiego podjęto rozmowy na temat elektryfikacji wsi. Na terenie miejscowości w tym czasie istniały POP oraz ZSL. W latach 60. miała w tamtym czasie strukturę typowo rolniczą: powierzchnia rolna miała razem 754,72 ha. Podczas istnienia PRL-u w Brzeźnicy Książęcej działało kółko rolnicze. Od października do grudnia 1966 roku w ramach planu gospodarczego zelektryfikowano miejscowość. W latach 60. XX wieku zajęto się sprawą komasacji gruntów, oprócz tego mieszkańcy zgodzili się na wzięcie udziału w konkursie „Zmieniamy oblicze lubelskiej wsi”. Uchwałą z dnia 5 grudnia 1972 roku Wojewódzka Rada Narodowa z dniem 18 stycznia 1973 roku w miejsce wcześniejszej gromady powołała ponownie gminę Niedźwiada.
III Rzeczpospolita.
W 2004 roku seniorzy, którzy ukończyli 70 lat, oraz Koło Gospodyń Wiejskich z Brzeźnicy Książęcej wzięli udział w gminnym Dniu Seniora, który tym razem odbył się w Brzeźnicy Bychawskiej. W 2008 jedną z najgorszych dróg powiatowych w gminie Niedźwiada była łącząca Niedźwiadę z Brzeźnicą Książęcą, a tego roku aż cztery odcinki drogi zostały pokryte asfaltem. Rok później miało miejsce zakończenie mistrzostw I i II ligi halowej piłki nożnej. W I lidze pierwsze miejsce zajęła drużyna z Brzeźnicy Książęcej. 10 lipca 2009 podczas zebrania Rady Gminy uchwalono uchwałę Nr XXXIII/137/09 w sprawie udzielenia pomocy finansowej i rzeczowej powiatowi lubartowskiemu na realizację budowy chodnika w ciągu drogi powiatowej Nr 1555L Niedźwiada – Brzeźnica Książęca w Brzeźnicy.
26 września 2010 roku odbyły się uroczyste obchody 540-lecia istnienia Brzeźnicy Książęcej. Postawiono tablicę upamiętniającą, którą poświęcił miejscowy proboszcz Krzysztof Marszałek. 21 października 2011 roku miało miejsce uroczyste otwarcie drogi łączącej Brzeźnicę Książęcą i Kolonię Brzeźnicę Książęcą. Droga ta, będąca odcinkiem drogi powiatowej Nr 1554L, o długości 1650 metrów wybudowana została przy współpracy gminy Niedźwiada i powiatu lubartowskiego.
W 2013 rozpoczęto przebudowę i modernizację ciągu dróg powiatowych Tarło – Berejów – Brzeźnica Bychawska – Zabiele – Brzeźnica Książęca – Niedźwiada. Inwestycja ta dostała dofinansowanie w wysokości 3 mln złotych z Narodowego Programu Przebudowy Dróg Lokalnych i była realizowana we współpracy z Gminą Niedźwiada. W ramach inwestycji wzmocniono powierzchnię bitumiczną po wcześniejszym wyfrezowaniu i poszerzeniu jej w niektórych miejscach. Uroczystego otwarcia nowo wyremontowanych dróg miało miejsce na końcu 2013 roku w Brzeźnicy Bychawskiej. 18 października 2014 roku Brzeźnica Książęca była gospodarzem gminnego Dnia Seniora. Uroczystości odbyły się w miejscowej Szkole Podstawowej. W wyniku wyborów samorządowych przeprowadzonych 16 listopada 2014 nowym radnym Brzeźnicy Książęcej została Mariola Krupa, uzyskując 107 głosów (wójtem na kolejną kadencję został Janusz Marzęda). Jako pokłosie wyborów samorządowych z dnia 21 października 2018 roku nowym wójtem został Marek Kubik (głosowało na niego 1676 osób, co procentowo dało wynik 56,97 procent), a nowym radnym z Brzeźnicy Książęcej został Bogdan Piesta (otrzymał 143 głosy, czyli 63.84 procent poparcia). 
Szkoła Podstawowa w Brzeźnicy Książęcej.
Przed wojną Brzeźnica Książęca posiadała szkołę, w której około 1928 r. były trzy klasy i 174 uczniów. W okresie 20-lecia międzywojennego w tej szkole uczyło kilkoro nauczycieli (oczywiście nie jednocześnie). I tak, od początku misję edukacyjną pełnili: Zofia Anna Staffa, Kazimiera Józefa Klimek, Waleria Jadwiga Marek, Marcjanna Wołodko-Romanowska (Marcelina Romanowska), Ignacy Tomasz Supryn, Jadwiga Ruebenbauer, Mieczysław Emil Szumny. Według akt Inspektoratu Szkolnego w Lubartowie: akt dozoru szkolnego gminy Tarło, w roku szkolnym 1930/1931 w miejscowej szkole było 39 chłopców i 42 dziewcząt z Brzeźnicy Książęcej wsi; 13 chłopców i 14 dziewcząt z Brzeźnicy Książęcej (części tzw. Zagrody); 2 chłopców i 3 dziewczęta z Brzeźnicy Książęcej (części zwanej Folwarkiem). Liczba dzieci objętych przymusem szkolnym na dzień 1 września 1944 r. w Książęcej wynosiła 129 dzieci. Kierowniczką szkoły w tym czasie była Kazimiera Zyganowa. W roku szkolnym 1945/1946 w szkole podstawowej uczyło dwoje nauczycieli. Ogólna liczba dzieci w wieku szkolnym wynosiła 126 osób (115 chodziło do miejscowej szkoły, a 11 do szkoły zbiorczej w Brzeźnicy Bychawskiej). W roku szkolnym 1947/1948 w szkole uczyło się 116 osób, w tym 15 w wieku pozaszkolnym. Dodatkowo w szkole działało PCK oraz spółdzielnia uczniowska. Wiosną 1948 roku wskutek zarządzenia władz szkolnych nauczyciele postanowili zasadzić drzewka przy drodze prowadzącej od Brzeźnicy Książęcej do tzw. Przykościela. W roku szkolnym 1949/1949 kierowniczką szkoły była M. Romanowska. Dodatkowo jako pomoc w nauczaniu w marcu 1949 roku przysłana została Sabina Toczkówna. W roku szkolnym 1951/1952 roku w miejscowej szkole uczyli: Edward Krzykowski, Aleksandra Krzykowska, Maria Mazurek, Eugenia Raczyńska. Oprócz nich jako nauczycieli w 1952 r. można wymienić jeszcze Alfredę Skrzypiec i Józefa Horbowicz. W międzyczasie w szkole działało Szkolne Koło Odbudowy Warszawy (za cel wzięło sobie uświadamianie uczniom o odbudowie stolicy i zbierało na ten cel fundusze), PCK oraz Koło Przyjaźni Polsko-Radzieckiej. W 1957 r. w szkole podstawowej uczyli: Danuta Walenciuk, Halina Bagińska, Lucyna Suchodół, Mieczysław Suchodół. W 1963 r. do tutejszej szkoły uczęszczało 150 dzieci. W 1964 roku przy szkole podstawowej zorganizowany został uniwersytet powszechny (oprócz niego działał Ośrodek kulturalno-oświatowy). Tego samego roku rozpoczęto budowę nowego budynku, gdzie miała mieścić się szkoła powszechna. Kierownikiem szkoły w styczniu 1964 r. była Maria Mitura, oprócz niej do grona pedagogicznego należała Janina Walasek. We wrześniu bieżącego roku kierowniczką była Leokadia Adamczyk, a w 1966 Eugenia Kurek.
W połowie lat 90. XX wieku rozpoczęto budowę w pełni nowoczesnej sali gimnastycznej. Zmodernizowana została kotłownia oraz wykonano termodernizację budynku szkolnego. Uroczyste otwarcie miało miejsce 14 września 1997 roku. Sala gimnastyczna powstała z inicjatywy Zarządu Gminy Niedźwiada przy wsparciu finansowym i organizacyjnym posła Ryszarda Kalbarczyka.
W roku szkolnym 2005/2006 w Szkole Podstawowej w Brzeźnicy Książęcej uczyło się 140 dzieci; w roku szkolnym 2006/2007 uczyło się 135 dzieci; w roku szkolnym 2009/2010 uczyło się 20 dzieci w klasie zero oraz 83 w klasach od pierwszej do szóstej; w roku szkolnym 2010/2011 23 dzieci w klasie zero oraz 79 w klasach od pierwszej do szóstej; w roku szkolnym 2011/2012 było 26 dzieci w klasie zero oraz 76 w klasach od pierwszej do szóstej. Przez ten czas zmniejszyła się liczba uczniów biorących udział w programach, warsztatach i kampanii profilaktycznych oraz uczestników kół zainteresowań. Zmniejszyła się liczba uczniów na zajęciach pozalekcyjnych w tej szkole.
Parafia rzymskokatolicka pod wezwaniem św. Mikołaja i św. Zofii.
W XVIII w. w miejscu, gdzie obecnie znajduje się kościół parafialny pod wezwaniem św. Mikołaja i św. Zofii, znajdował się dworem myśliwski książąt Sanguszków. W pierwszej połowie XIX w. zbudowana została kaplica najprawdopodobniej przez księżnę Barbarę Sanguszko.
Wybudowano ją w kształcie rotundy na pamiątkę panującego moru i zarazy oraz uczczenia ich ofiar. Od tej pory co roku na 6 grudnia była tu odprawiana msza przez księdza z parafii w Ostrowie Lubelskim, do której należała Brzeźnica Książęca.
Od 1912 roku przy kaplicy w Brzeźnicy Książęcej przebywali księża kapelani jako filii parafii Ostrów Lubelski. W kolejnym roku mieszkańcy miejscowości skierowali prośbę do ordynariusza lubelskiego dotyczącą przydzielenia stałego kapłana. Prośba ta została rozpatrzona pozytywnie. Kapelanem został ksiądz Wacław Chojecki. Księża sprawowali swoją posługę duszpasterską, ale dokumentacja (akta urodzonych, akta zaślubionych, akta zamarłych) zapisywano tylko w raptularzu, a na czysto zapisywano je w Ostrowie Lubelskim. Niektóre księgi (księgi urodzeń z lat 1887–1906; księgi małżeństw z lat 1885–1906 oraz księgi zmarłych z lat 1887–1905) zostały zeskanowane i udostępnione na stronie Szukaj w archiwach. W 1915 roku miejsce księdza Chojeckiego został ksiądz Klimaczyński. Ksiądz ten pozostał w Brzeźnicy Książęcej przez dwa lata. Jego miejsce zajął tylko przez kilka miesięcy ksiądz Salomon. W 1917 roku organizatorem i pierwszym proboszczem został ksiądz Jan Włodzyński (do 15 maja 1923 roku).
W 1918 roku rozdzielona został diecezja lubelska i siedlecka. Parafia w Brzeźnicy Książęcej została przyłączona do diecezji siedleckiej. Po wskrzeszeniu diecezji w dniu 9 grudnia 1918 r. biskup Przeździecki wydał dekret dzielący diecezję na 18 dekanatów. Miejscowość Brzeźnica Książęca wraz z parafią przyłączona została do dekanatu parczewskiego.
3 października 1919 r. erygowano parafię w Brzeźnicy Książęcej na mocy dekretu Nr 1525 przez biskupa Henryka Przeździeckiego. Utworzono ją z miejscowości, które wcześniej należały do parafii sąsiednich m.in. Ostrowa Lubelskiego, Parczewa, Czemiernik. W parafii znalazły się Brzeźnica Książęca, Brzeźnica Książęca-Kolonia, Juliopol, Nadzieja, Kolonia Zabiele. 19 listopada 1925 r. biskup podlaski wystosował pismo do biskupa lubelskiego i proboszczów parafii m.in. Brzeźnicy Książęcej o tym, że zostały oddzielone od diecezji podlaskiej a przyłączone do diecezji lubelskiej. Stało się to na mocy bulli Vixidum Poloniae unitas z 28 października 1925 roku. Wkrótce potem parafię przeniesiono do dekanatu lubartowskiego.
Od 1923 roku miejsce księdza Włodzyńskiego zajął ksiądz Paweł Sokołowski (do 20 marca 1927 roku). Potem akta parafialne podpisywał ksiądz Ignacy Perczyński, proboszcz parafii w Brzeźnicy Bychawskiej. Taka sytuacja trwała do 2 października 1927 roku. W tym czasie od marca do października 1927 r. na własną rękę urzędował ks. Salomon. 2 października 1927 r. proboszczem został ksiądz Antoni Zieliński. Podczas swojej działalności duszpasterskiej sam nauczał religii w szkołach, prowadził organizacje religijne oraz męskie i żeńskie KSM. W tym czasie chór kościelny brał udział w konkursach. Jeszcze przed przybyciem księdza Zielińskiego do parafii, 6 sierpnia 1936 roku chór wziął udział w Firleju w odpuście parafialnym Parafii Przemienienia Pańskiego.
Wkrótce potem biskup Fulman przebywający prywatnie w Brzeźnicy Książęcej podpowiedział myśl zbudowania nowego kościoła. Jej plany sporządził inżynier Tadeusz Witkowski z Lublina (według Kroniki parafialnej). Roboty murarskie prowadził mistrz murarski Andrzej Mazuś. 15 maja 1935 r. podczas odpustowych uroczystości ku czci Św. Zofii zamontowany i poświęcony został kamień węgielny pod budowę nowej świątyni. Do 1939 roku zbudowano mury nowego kościoła, dwie zakrystie, wieżę. Pokryto je blachą. Jedną nawę otynkowano, w cztery otwory okienne wstawiono cztery ramy okienne i oszklono szkłem, zaś dwa zabito deskami. Miesiąc przed wybuchem II wojny światowej kościół został poświęcony przez dziekana lubartowskiego księdza Walentego Golińskiego. 22 września 1942 roku nastąpiła zmiana proboszcza. Miejsce księdza Zielińskiego zajął ksiądz Aleksander Czajkowski, który w czasie swej posługi duszpasterskiej w tej parafii rozpoczął prowadzenie kroniki parafialnej. Pod koniec wojny okupant zabrał dzwony parafialne, zakupione przed wojną dzięki ofiarności parafian. W dniach od 11 do 31 sierpnia 1947 roku z woli biskupa, księdza Czajkowskiego zastępował w parafii ksiądz Jan Szczepański (proboszcz posługujący w Brzeźnicy Bychawskiej, porwany pod koniec sierpnia 1948, w bestialski sposób torturowany i zamordowany). W 1949 roku nowym administratorem został ksiądz Józef Walczak. Jego następcą 2 października 1954 r. został ksiądz Jan Urban. Pozostał w parafii w Brzeźnicy Książęcej do 1960 roku, a nowym administratorem został ksiądz Tadeusz Bereza. W 1961 roku odbyła się pierwsza msza księdza Stanisława Włodka z Kolonii Brzeźnica Książęca. Dopiero w 1962 roku bp Piotr Kałwa konsekrował miejscowy kościół. W 1966 roku udało się uzyskać zgodę władz na budowę nowej plebanii. Pomimo radości z postępujących prac, proboszcz przez cały czas był nękany przez SB. 16 października 1969 roku nowym proboszczem został ksiądz Jan Nieróbca. Gorliwość w pełnieniu posługi duszpasterskiej oraz działalność księdza podczas ostatniej wojny była problemem dla władz. 13 czerwca 1971 roku święcenia kapłańskie otrzymał tutejszy parafianin Kazimierz Mikołaj Wilczyński. W 1972 roku w parafii miało miejsce Nawiedzenie Najświętszej Marii Panny w Jej obrazie. Pod koniec 1978 roku ksiądz Nieróbca został na miejscu zastąpiony przez księdza Tadeusza Mioduszewskiego, który w parafii pozostał do 1997 roku.
W 1997 roku nowym proboszczem został ksiądz Krzysztof Marszałek. Około 2002 r. parafia w Brzeźnicy liczyła 1450 wiernych. Działał tu Legion Maryi, kółka różańcowe i KSM. W 2005 roku parafię nawiedziła kopia obrazu Matki Boskiej Częstochowskiej. W 2004 do parafii przyjechali goście z Hongkongu. Tu zwiedzili tutejszą parafię i wzięli udział wraz z parafianami we wspólnej Mszy Świętej. W 2008 roku parafia w Brzeźnicy Książęcej odłączona została od dekanatu lubartowskiego i przyłączona do dekanatu czemiernickiego. 17 maja 2009 roku we wspomnienie św. Zofii obchodzono 90-lecie powstania parafii. Na uroczystości przybyli ks. biskup Mieczysław Cisło, ksiądz dziekan z Czemiernik Józef Chorębała oraz pochodzący z tej parafii o. Sławomir Kalisz. Tego dnia poświęcone zostały mozaiki o. Maksymiliana Kolbego oraz błogosławionego księdza Jerzego Popiełuszki, które zaprojektował Marek Piątkowski z Lublina. Obie umieszczone na frontonie kościoła. W tym samym czasie w kościele umieszczono tablice z nazwiskami księży, którzy byli proboszczami w tej parafii (w głównym ołtarzu znajdują się obrazy św. Mikołaja i św. Zofii oraz Matki Boskiej Częstochowskiej). 30 października 2009 roku w Lublinie zmarł ksiądz Tadeusz Mioduszewski, wieloletni proboszcz tutejszej parafii.

</doc>
<doc id="351302" url="https://pl.wikipedia.org/wiki?curid=351302" title="Brzeźnica Leśna">
Brzeźnica Leśna

Brzeźnica Leśna – wieś w Polsce położona w województwie lubelskim, w powiecie lubartowskim, w gminie Niedźwiada. Leży przy drodze wojewódzkiej nr .
Według Narodowego Spisu Powszechnego w 2011 roku zamieszkiwało ją 310 osób. Sołtysem Brzeźnicy Leśnej jest Emila Ostaszewska. W miejscowości, od 1950 roku funkcjonuje jednostka Ochotniczej Straży Pożarnej.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niedźwiada. Według Narodowego Spisu Powszechnego z roku 2011 wieś liczyła 310 mieszkańców.

</doc>
<doc id="351303" url="https://pl.wikipedia.org/wiki?curid=351303" title="Brzeźno-Kolonia">
Brzeźno-Kolonia

Brzeźno-Kolonia – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii Podwyższenia Krzyża Świętego w Goworowie lub do parafii Narodzenia Najświętszej Maryi Panny w Wąsewie.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwało 207 osoby w 37 budynkach mieszkalnych. Miejscowość należała do parafii rzymskokatolickiej w m. Goworowo. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="351304" url="https://pl.wikipedia.org/wiki?curid=351304" title="Brzeźno Lęborskie">
Brzeźno Lęborskie

Brzeźno Lęborskie (kaszb. "Lãbòrsczé Brzézno") – wieś kaszubska w Polsce położona w województwie pomorskim, w powiecie wejherowskim, w gminie Łęczyce.
Według danych na dzień 23 października 2019 roku wieś zamieszkuje 652 mieszkańców na powierzchni 11,79 km2.
Położenie.
Wieś położona jest w odległości kilkunastu kilometrów od najbliższego miasta Lęborka.
Historia.
W miejscowości znajduje neogotycki poewangelicki kościół z 1912 roku. Obecnie należy on do parafii katolickiej. Powstał on w miejsce wcześniejszego kościoła ewangelickiego, który przetrwał do 1911 roku.
W latach 1954-1959 wieś należała i była siedzibą władz gromady Brzeźno Lęborskie, po jej zniesieniu w gromadzie Łęczyce. W latach 1957-1975 miejscowość administracyjnie należała do województwa gdańskiego, powiatu lęborskiego. W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki parafialny pw. św.św. Apostołów Piotra i Pawła, 1911-12, nr rej.: A-1719 z 1.12.2000.

</doc>
<doc id="351305" url="https://pl.wikipedia.org/wiki?curid=351305" title="Brzeźno Łyńskie">
Brzeźno Łyńskie

Brzeźno Łyńskie – wieś w Polsce położona w województwie warmińsko-mazurskim, w powiecie nidzickim, w gminie Nidzica.
W latach 1975−1998 miejscowość administracyjnie należała do województwa olsztyńskiego.
W sąsiedztwie wsi znajdują się jeziora: Brzeźno, Kiernoz Mały i jeziorko Morze, przez miejscowość przepływa rzeka Łyna.
Wieś wymieniana jest w dokumentach z 1372 r.

</doc>
<doc id="351306" url="https://pl.wikipedia.org/wiki?curid=351306" title="Brzeźno (powiat tucholski)">
Brzeźno (powiat tucholski)

Brzeźno – (niem. "Birkenthal)" wieś borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 154 mieszkańców. Jest dziewiątą co do wielkości miejscowością gminy Śliwice.

</doc>
<doc id="351307" url="https://pl.wikipedia.org/wiki?curid=351307" title="Brzeźno Mazurskie">
Brzeźno Mazurskie

Brzeźno Mazurskie (dawniej, niem. "Bergling", Brzeźno) – wieś w Polsce, położona w województwie warmińsko-mazurskim, w powiecie ostródzkim, w gminie Dąbrówno. W latach 1975–1998 miejscowość należała administracyjnie do województwa olsztyńskiego. 12 listopada 1946 r. nadano miejscowości polską nazwę Brzeźno Mazurskie.
W Brzeźnie znajduje się żwirownia (Olsztyńsie Kopalnie Surowców Mineralnych SA) oraz gospodarstwo agroturystyczne i domki letniskowe na wynajem.
Historia.
W 1321 r. wielki mistrz krajowy Fryderyk von Wildenberg nadał rycerzom: Piotrowi z Leszcza, Heinemanowi i Konradowi von Wanseno (oraz ich przyjaciołom) 1440 włók w Ziemi Sasinów, z obowiązkiem wystawienie trzydziestu służb zbrojnych. Na tym obszarze powstała wieś Brzeźno Mazurskie (obok innych wsi: Frygnowo, Gąsiorowo, Grzybiny, Mośnica, Ostrowite, Ruszkowo. W czasach krzyżackich wieś pojawia się w dokumentach w roku 1321, podlegała pod komturię w Dąbrównie, były to dobra rycerskie o powierzchni 40 włók.
Wieś lokowana ponownie w 1411 r. na czterech włókach (inne źródła podają 40 włók, możliwe więc złe odczytanie z dokumentu źródłowego), w miejscu o staropruskiej nazwie "Persing". Majątek rycerski musiał być większy bowiem wielki mistrz Michał Küchmeister w 1420 r. odnowił zaginiony w czasie wojny przywilej lokacyjny na 34 włoki, rycerzowi Michałowo Sarwinowi. Nowy przywilej obejmował także duże i małe sądownictwo. W 1437 r. wielki mistrz Paweł von Russdorf nadał 8 włók Pietrasowi z Gardyn.
W 1467 r. niejaki Pielgrzym z Tymawy otrzymał majątek na prawie chełmińskim. Wiek później, w 1579 majątek ziemski obejmował 9 włók, a na kolejnych 5 włókach gospodarzyli wolni z Lipowa. W 1714 r. znajdowało się w Brzeźnie 24 rolników. W 1785 r. we wsi było 13 "dymów" (gospodarstw domowych). Wolni z tytułu uprawy 1042 mórg ziemi płacili 68 talarów tytułem utrzymania biedoty gminnej.
W 1807 roku w Brzeźnie kwaterowali francuscy kirasjerzy, skutkiem czego 9. tutejszych rolników poniosło straty. W 1820 r. w Brzeźnie było 15 domów ze 189 mieszkańcami. W 1861 r. wieś obejmowała obszar 2245 mórg i zamieszkana była przez 152 mieszkańców. W 1880 roku we wsi mieszkało 225 osób.
Na początku XX w., właścicielem majątku ziemskiego w Brzeźnie był lekarz Stanisław Wilimski, współzałożyciel Banku Ludowego w Dąbrównie, członek Mazurskiej Rady Ludowej, działacz plebiscytowy (plebiscyt z 1920 roku). W tym czasie Brzeźno ("Bergling") było małą wsią mazurską, leżącą około 4 km od granicy z Polską, przy trasie kolejowej.
W 1933 r. w miejscowości mieszkało 208 osób, a w 1939 r. – 183 osoby.
W 1974 r. do Sołectwa Brzeźno Mazurskie należały miejscowości: wieś Brzeźno Mazurskie, osada Kalborno, wieś Leszcz i PGR PGR Leszcz. Sołectwo należało do gminy Dąbrówko, powiat ostródzki.

</doc>
<doc id="351308" url="https://pl.wikipedia.org/wiki?curid=351308" title="Brzeźno Stare">
Brzeźno Stare

Brzeźno Stare (niem. "Deutsch Briesen") – wieś w Polsce położona w województwie wielkopolskim, w powiecie wągrowieckim, w gminie Wągrowiec.
W latach 1954-1958 wieś należała i była siedzibą władz gromady Brzeźno Stare, po jej zniesieniu w gromadzie Łekno. W latach 1975–1998 miejscowość administracyjnie należała do województwa pilskiego.

</doc>
<doc id="351309" url="https://pl.wikipedia.org/wiki?curid=351309" title="Brzeźno Wielkie">
Brzeźno Wielkie

Brzeźno Wielkie – wieś w Polsce położona w województwie pomorskim, w powiecie starogardzkim, w gminie Starogard Gdański. Siedziba sołectwa Brzeźno Wielkie.
W latach 1975–1998 miejscowość administracyjnie należała do województwa gdańskiego.
Historia.
Znaleziska archeologiczne wykazują, że Brzeźno należy do najstarszych osiedli rolniczych ziemi starogardzkiej. Jego początki przypadają na około 200 lat p.n.e. Na ciągłość osadniczą wskazują groby skrzynkowe (700 – 400 lat p.n.e.) oraz grodzisko położone nad rzeką Wierzycą, a będące reliktem po wczesnośredniowiecznej (VII – XI w.), słowiańskiej budowli obronnej. Pierwsze wzmianki pisane pochodzą z XIII w., Krzyżacy wyprawiwszy się w 1248 roku w pobliżu Starogardu, zniszczyli m.in. Brzeźno. W 1295 roku część wsi należała do Klasztoru Cystersów w Gdańsku – Oliwie. W pierwszej połowie XIV w. – za Krzyżaków – miejscowość wchodziła w skład komturstwa w Gniewie.
Z historią przełomu XV i XVI w. łączą się nierozerwalnie nazwiska dwóch braci Maternów: Grzegorza (zm. 1502) i Szymona (zm. 1516). Obydwaj byli ubogimi mieszczanami gdańskimi, którzy urażeni w swej ambicji osobistej wypowiedzieli na śmierć i życie wojnę bogatemu mieszczaństwu Gdańska. Stając kolejno przez 25 lat na czele zbrojnych oddziałów, ukrywali się w wąwozie – stąd jego nazwa Wąwóz Maternów – pod Brzeźnem i w okolicznych lasach i z nich napadali na kupców gdańskich, którzy podróżowali starym szlakiem handlowym Gdańsk – Tczew – Subkowy – Brzeźno – Starogard i dalej na południe Polski.
Podobnie jak całe Kociewie przetrwała panowanie Krzyżaków, potop szwedzki, zabór pruski. Mieszkańcy angażowali się w powstaniach. Brali udział w strajku szkolnym w 1906 roku. Opierali się germanizacji. Walczyli na frontach I wojny światowej. Podobnie jak całe społeczeństwo, owacyjnie witali odzyskanie niepodległości. Okres międzywojenny to czas spokojnego, ale systematycznego rozwoju wsi.
W historię wsi znacząco wpisuje się datowana na 1900 rok szkoła podstawowa. Od początku powstania funkcjonowała nie tylko jako szkoła, ale także skupiała w sobie aktywność całej społeczności. Pozwalała i do dziś pozwala na zwiększoną aktywność społeczną i kulturalną mieszkańców.
W 1937 roku działały w Brzeźnie Wlk. dwie piekarnie, trzy sklepy oraz karczma. II wojna światowa dla mieszkańców wsi minęła dość szczęśliwie. Nie było aresztowań, ani wysiedleń. Kilku mieszkańców zginęło na froncie. Dopiero pod koniec wojny wieś została zbombardowana przez radzieckie samoloty. Spłonęła wówczas remiza, stodoła i dom wiejski.
Po wyzwoleniu we wrześniu zaczyna swą działalność szkoła. Zawiązuje się Koło Gospodyń Wiejskich (1950). Prawdopodobnie w 1951 roku wieś został zelektryfikowana. W 1952 lub 1953 wieś otrzymała nazwę Brzeźno Wielkie. W 1963 roku wybudowano pawilon handlowy GS, mieszczący również klub rolnika w centrum wsi. W październiku 1983 roku zakończono budowę tak długo oczekiwanej drogi asfaltowej z Rywałdu do Brzeźna. W lutym 1984 roku uruchomiona zostaje komunikacja PPKS na trasie Starogard Gdański – Rywałd – Brzeźno. W 1986 roku Brzeźno zostaje połączone drogą asfaltową również ze Zdunami, a w 1988 roku mieszkańcy budują w czynie społecznym w centrum wsi przystanek autobusowy. W 1994 roku przy dużym zaangażowaniu mieszkańców oddano wodociąg wiejski. W czynie społecznym również wybudowano w latach 1994–1995 „Zieloną Świetlicę”. Mieszkańcy wsi są bardzo aktywni. Uczestniczą w konkursach organizowanych przez Gminę Starogard Gdański, zajmując czołowe lokaty. W 2001 roku oddano do użytku „Przystań” – pomost na stawie w centrum wsi. W 2002 roku wybudowano dla dzieci plac zabaw. Wieś stale się rozwija, przybywają nowe domy i mieszkańcy.
Edukacja.
W Brzeźnie Wielkim przy ul. Szkolnej 5 znajduje się Publiczna Szkoła Podstawowa im. Bernarda Janowicza.
Pierwsze zapiski o szkole w Brzeźnie Wielkim sięgają drugiej połowy XIX w. i informują o istnieniu katolickiej szkoły elementarnej, do której w 1867 r. uczęszczało 67 dzieci. Nauka odbywała się wówczas głównie w języku niemieckim. Po odzyskaniu przez Polskę niepodległości Publiczna Szkoła Powszechna była placówką dwuklasową, w której uczyło dwóch nauczycieli, a liczba uczniów dochodziła nawet do 100. W czasie II wojny światowej budynek szkoły uległ znacznym zniszczeniom, co utrudniło rozpoczęcie zajęć tuż po wyzwoleniu.
Na przestrzeni tych lat szkoła zmieniała swoje oblicze, budynek remontowano i modernizowano zgodnie z potrzebami. W 2009 roku rozpoczął się kompleksowy remont zabytkowego budynku szkolnego. Prace budowlane trwały ponad osiem miesięcy. Po ich zakończeniu 1 września 2010 roku odbyła się uroczysta inauguracja roku szkolnego w nowoczesnej, przestronnej i estetycznej szkole.
Obecnie do szkoły uczęszczają uczniowie z trzech miejscowości: Brzeźna Wielkiego, Zdun i Szpęgawska. Nauka odbywa się w trzech miejscach – w budynku filialnym w Szpęgawsku (oddział przedszkolny i oddział 0), w Zdunach (oddział przedszkolny) i w budynku głównym w Brzeźnie Wielkim (klasy I-VI).

</doc>
<doc id="351311" url="https://pl.wikipedia.org/wiki?curid=351311" title="Brzeżanka">
Brzeżanka

Brzeżanka – wieś w Polsce położona w województwie podkarpackim, w powiecie strzyżowskim, w gminie Strzyżów.
W latach 1975–1998 miejscowość administracyjnie należała do województwa rzeszowskiego.

</doc>
<doc id="351313" url="https://pl.wikipedia.org/wiki?curid=351313" title="Brzeżno">
Brzeżno

Brzeżno (niem. "Briesen"; do 26 września 1993 "Brzeźno") – wieś w Polsce położona w województwie zachodniopomorskim, w powiecie świdwińskim, w gminie Brzeżno. Jest siedzibą tejże gminy (do końca 1993 "gmina Brzeźno").
Informacje ogólne.
Miejscowość jest siedzibą Gminnego Ośrodka Kultury i Biblioteki Gminnej, a także parafii pw. Wniebowstąpienia Pańskiego. Znajduje się w niej także jedyna w gminie Szkoła Podstawowa im. kard. Ignacego Jeża. 
Przez wieś przebiega droga wojewódzka nr 162. 
Etymologia nazwy.
Dawna nazwa miejscowości pochodzi od przymiotnika "brzozowy" i oznacza miejsce zalesione tymi drzewami.
Historia.
Miejscowość była własnością księcia dymińskiego Warcisława III. Po jego śmierci w 1264 roku, książę szczeciński Barnim I nadał Świdwin i okoliczne wsie, także Brzeźno, zakonnikom.
W 1278 roku ziemie te kupili margrabiowie brandenburscy, tworząc peryferie Nowej Marchii. 
W 1317 roku margrabia Waldemar oddał te tereny pod zastaw biskupowi kamieńskiemu, lecz nie wiadomo czy margrabia odebrał ziemię po spłaceniu długu, czy była ona lennem. W 1319 roku Waldemar sprzedał te okolice Wedegonowi von Wedel.
Najstarsza wzmianka o Brzeźnie pochodzi z 1318 roku, kiedy to w dokumentach wymieniono szlachcica Rübbena z Brzeźna, który zgodził się z Radą Miejską Świdwina, że pierwszy młyn położony za Hammerholz przy drodze do Koszanowa wniesie rocznie 6 miarek żyta i 6 miarek słodu na rzecz miasta.
W lutym 1385 roku wójtem krzyżackim został Kasper z Brzeźna, rok później przyznał on 5 włók ziemi kościołowi w Świdwinie.
W 1499 roku na mocy listu lennego wystawionego przez księcia Joachima i margrabiego Albrechta m.in. Brzeźno stało się lennem Günthera z Brzeźna.
W 1509 roku Hennig z Brzeźna został sędzią świdwińskim również dzięki księciu Joachimowi i margrabiemu Albrechtowi.
3 października 1812 roku spłonął we wsi kościół ewangelicki, nową świątynię zbudowano dopiero w roku 1861.
W 1824 roku nastąpiło uwłaszczenie ośmiu rolników. Każdy z nich oddał połowę ziemi w zamian za prawo własności.
W 1882 roku Brzeźno liczyło 678 hektarów, w 1899 roku 300 hektarów majątku rozparcelowano na mniejsze gospodarstwa chłopskie. 
W roku 1938 wieś zamieszkiwało 358 osób, jednak po II wojnie światowej Niemcy zostali zmuszeni do jej opuszczenia. 5 marca 1945 roku do miejscowości wkroczyły wojska Armii Czerwonej, w tym samym roku utworzono tam posterunek Milicji Obywatelskiej.
W 1965 roku wybudowano ośrodek zdrowia. Rok później powstała filia świdwińskiego Państwowego Ośrodka Maszynowego. W 1967 roku została ukończona instalacja wodociągowa. Dwa lata później powstała szkoła przysposobienia rolniczego. Ponadto we wsi utworzono m.in. ochotniczą straż pożarną, Gminną Spółdzielnię „Samopomoc Chłopska”, kilka sklepów i zakładów rzemieślniczych.

</doc>
<doc id="351314" url="https://pl.wikipedia.org/wiki?curid=351314" title="Brzęczkowice (województwo opolskie)">
Brzęczkowice (województwo opolskie)

Brzęczkowice (niem. "Springsdorf")– wieś w Polsce położona w województwie opolskim, w powiecie opolskim, w gminie Niemodlin.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Prinzcowitz".

</doc>
<doc id="351315" url="https://pl.wikipedia.org/wiki?curid=351315" title="Brzękowice Górne">
Brzękowice Górne

Brzękowice Górne – wieś w Polsce położona w województwie śląskim, w powiecie będzińskim, w gminie Psary, w sołectwie Goląsza.
Obiekty znajdujące się na terenie wsi to między innymi: świetlica wiejska i Sala Królestwa miejscowego zboru Świadków Jehowy
Historia.
Miejscowość "Brzynkowice" (nazwa do XVIII wieku) została po raz pierwszy wzmiankowana w 1357 jako "Brzmcowicze", kiedy to książę cieszyński obdarzył dziesięć wsi biskupa krakowskiego w okolicy Siewierza przywilejami.
Nazwa miejscowości wywodzi się od domniemanej nazwy osobowej "Brzynek", a ta od prasłowiańskiego określenia na jałowiec. Pod koniec XVIII wieku nazwa zaczęła się zmieniać od formy "Brzynkowice" do "Brzękowice". Dawne "Brzękowice" to dzisiejsze dwie wsie "Brzękowice Górne" i "Brzękowice-Wał". Brzękowice Dolne określone zostały w 1967 jako kolonia..
Wieś biskupstwa krakowskiego w księstwie siewierskim w końcu XVI wieku.
Na mapie rosyjskiej z 1872 zabudowa Brzękowic ciągnęła się na północny wschód od Góry Siewierskiej, tam gdzie dziś znajdują się Brzękowice Górne i Goląsza Górna. Brzękowice Dolne rozwinęły się na południowy wschód od Góry Siewierskiej, na drodze do Gołąszy, dziś Gołąszy Dolnej.
W latach 1975–1998 miejscowość administracyjnie należała do województwa katowickiego.
Najstarsza zabudowa Brzękowic, czyli Brzękowice Górne stanowią dziś część sołectwa Gołąsza. Natomiast od młodsza część Brzękowice-Wał i Brzękowice Dolne tworzą sołectwo "Brzękowice". Do podziału tych dwóch wsi doszło 31 grudnia 2016.

</doc>
<doc id="351316" url="https://pl.wikipedia.org/wiki?curid=351316" title="Brzękowice-Wał">
Brzękowice-Wał

Brzękowice-Wał – wieś w Polsce położona w województwie śląskim, w powiecie będzińskim, w gminie Psary.
W latach 1975–1998 miejscowość administracyjnie należała do województwa katowickiego.

</doc>
<doc id="351317" url="https://pl.wikipedia.org/wiki?curid=351317" title="Brzostki">
Brzostki

Brzostki (niem. "Freihagen") – wieś w Polsce położona w województwie warmińsko-mazurskim, w powiecie braniewskim, w gminie Pieniężno.
W latach 1975–1998 miejscowość administracyjnie należała do województwa elbląskiego. Wieś znajduje się w historycznym regionie Warmia.

</doc>
<doc id="351318" url="https://pl.wikipedia.org/wiki?curid=351318" title="Brzostowa">
Brzostowa

Brzostowa (niem. "Brestau") – wieś w Polsce, w województwie lubuskim, w powiecie żarskim, w gminie Lipinki Łużyckie.
W latach 1975–1998 miejscowość należała administracyjnie do województwa zielonogórskiego.
W pobliżu Brzostowej są źródła rzeki Tymnica.
Nazwa.
12 lutego 1948 r. ustalono urzędową polską nazwę miejscowości – Brzostowa, określając drugi przypadek jako Brzostowej, a przymiotnik – brzostowski.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="351319" url="https://pl.wikipedia.org/wiki?curid=351319" title="Brzostowa Góra">
Brzostowa Góra

Brzostowa Góra – wieś w Polsce położona w województwie podkarpackim, w powiecie kolbuszowskim, w gminie Majdan Królewski.
W latach 1975–1998 miejscowość administracyjnie należała do województwa tarnobrzeskiego.
Według etymologii ludowej nazwa pochodzi od staropolskiego „brzostowy-brzozowy” („brzost” to nazwa wiązu górskiego, drzewa pospolitego w całej Polsce), a dodanie rzeczownika „góra” ma sugerować, iż jest to teren górzysty.
Historia.
Najstarsze znaleziska potwierdzające obecność człowieka na terenie obecnej Brzostowej Góry pochodzą z okresu neolitu (5200-1900 p.n.e.).
Wieś założona w pierwszej połowie XVIII wieku. Pierwsi osadnicy zajmowali się wypalaniem i wyrębem puszczy, produkcją potażu (produktu powstającego ze spalania drewna i węgla drzewnego, służącego m.in. do wyrobu szkła i mydła). W okresie przedrozbiorowej Rzeczypospolitej, w województwie sandomierskim, była królewszczyzną, tzn. nie własnością szlachecką, lecz królewską, państwową, Po pierwszym rozbiorze Polski (1772) weszła w skład państwa austriackiego, jako część Galicji. Początkowo tereny dawnej kasztelanii sandomierskiej dzierżawił hrabia Józef Kajetan Ossoliński, później Kulczyccy, a w roku 1835 część byłych królewszczyzn, czyli tzw. dóbr kameralnych, kupił na licytacji Jan Roch Dolański, właściciel Grębowa. Jego córka Balbina Domicela wyszła za Józefa Kozłowieckiego (pradziadka kardynała Adama Kozłowieckiego), wnosząc mężowi w wianie kilka miejscowości, m.in. Brzostową Górę.
W opisie mapy topograficznej z lat 1779–1782, przygotowanej pod kierunkiem austriackiego kartografa ppłk. Friedricha von Miega czytamy, że Brzostowa Góra położona jest na „małym, nieznaczącym wzgórzu. [...] Grzęzawiska wypływające od Komorowa stają się w tej okolicy tak zabagnione, że nie istnieje przez nie przejście. [...]”.
Z 1787 roku pochodzi pierwszy znany odcisk pieczęci Brzostowej Góry zachowany w tzw. metryce józefińskiej - przedstawia on napięty łuk i przypomina szlachecki herb o tej nazwie.
W 1880 roku wieś posiadała 727 mieszkańców, którzy mieszkali w 102 domach. W okresie galicyjskim i międzywojennym była to typowa wieś rolnicza.
W czasie II wojny światowej prawie cała wieś została wysiedlona i spalona przez Niemców, którzy założyli w okolicy poligon wojskowy. Do 1954 roku Brzostowa Góra była, zgodnie z obowiązującymi wtedy zasadami samorządu, gminą jednowioskową.
W Brzostowej Górze urodzili się i mieszkali m.in.: poseł do parlamentu wiedeńskiego (Rady Państwa) Antoni Paduch i ks. prof. dr Jan Puzio.
Od lat osiemdziesiątych XIX wieku znajduje się tutaj publiczna szkoła podstawowa. Murowany budynek szkoły zbudowano za czasów galicyjskich (zburzony przez Niemców w czasie II wojny światowej). Od 1948 roku rozpoczęto naukę w baraku drewnianym. Później szkoła w budynku drewnianym; obecny murowany budynek szkoły z lat dziewięćdziesiątych XX wieku.
Od 1912 roku we wsi istnieje straż pożarna; po II wojnie światowej powstała tu remiza strażacka. Obecnie miejscowość liczy 943 mieszkańców.
Początkowo wieś należała do parafii pw. Przemienienia Pańskiego w Cmolasie w diecezji krakowskiej. Od roku 1765 Brzostowa Góra należy do parafii pw. Świętego Bartłomieja Apostoła w Majdanie Królewskim. Parafia ta do roku 1783 należała do diecezji krakowskiej, później do diecezji tarnowskiej, w latach 1786-1992 do diecezji przemyskiej i od roku 1992 do diecezji sandomierskiej (dekanat Raniżów).
Pomniki przyrody, m.in. trzystuletni dąb szypułkowy o obwodzie 620 cm i wysokości 22 m.
Nazwy części wsi (przysiółki): Popielów, Przybysławice, Stawisko, Zagórze.
Nazwy obiektów fizjograficznych:

</doc>
<doc id="351320" url="https://pl.wikipedia.org/wiki?curid=351320" title="Brzostowiec">
Brzostowiec

Brzostowiec – wieś w Polsce położona w województwie mazowieckim, w powiecie grójeckim, w gminie Mogielnica.
W latach 1954-1961 wieś należała i była siedzibą władz gromady Brzostowiec, po jej zniesieniu w gromadzie Mogielnica. W latach 1975–1998 miejscowość administracyjnie należała do województwa radomskiego.
Przez miejscowość przepływa rzeczka Lubanka, lewobrzeżny dopływ Pilicy. Przez miejscowość przebiega droga wojewódzka nr 728.
Przez wieś przebiegają tory nieczynnej kolejki wąskotorowej o rozstawie szyn 1000 mm. We wsi znajdował się osobowy przystanek kolejowy Brzostowiec oddany do użytku 9 października 1920 roku.

</doc>
<doc id="351321" url="https://pl.wikipedia.org/wiki?curid=351321" title="Brzostów">
Brzostów

Brzostów – wieś w Polsce położona w województwie wielkopolskim, w powiecie jarocińskim, w gminie Jaraczewo.
Położenie geograficzne.
Przez miejscowość przepływa Lubieszka, niewielka rzeka dorzecza Warty, lewy dopływ Lutyni.
Historia.
Po rozbiorach Polski miejscowość znalazła się w zaborze pruskim. Jako wieś w powiecie pleszewskim opisał ją XIX wieczny Słownik geograficzny Królestwa Polskiego. W 1880 znajdowało się w nim 6 domów z 95 mieszkańcami w tym 87 katolików oraz 8 ewangelików. We wsi mieszkało wówczas 43 analfabetów.
W latach 1975–1998 miejscowość administracyjnie należała do województwa kaliskiego.

</doc>
<doc id="351322" url="https://pl.wikipedia.org/wiki?curid=351322" title="Brzostówiec">
Brzostówiec

Brzostówiec – wieś w Polsce położona w województwie lubelskim, w powiecie radzyńskim, w gminie Radzyń Podlaski.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Trójcy Świętej w Radzyniu Podlaskim.

</doc>
<doc id="351323" url="https://pl.wikipedia.org/wiki?curid=351323" title="Brzostówka">
Brzostówka

Brzostówka – wieś w Polsce położona w województwie lubelskim, w powiecie lubartowskim, w gminie Serniki.
W latach 1954-1961 wieś należała i była siedzibą władz gromady Brzostówka, po jej zniesieniu w gromadzie Ostrów Lubelski. W latach 1975–1998 miejscowość należała administracyjnie do województwa lubelskiego. 
Wieś jest podzielona na dwa sołectwa "Brzostówka" I i "Brzostówka" II gminy Serniki. Według Narodowego Spisu Powszechnego z roku 2011 wieś liczyła 770 mieszkańców.
W odległości 6 km na wschód od miejscowości przebiegał średniowieczny Szlak Jagielloński.
W pobliżu wsi znajdował się cmentarz wojenny z okresu I wojny światowej.
Miejscowość jest siedzibą rzymskokatolickiej parafii św. Apostołów Szymona i Judy Tadeusza.

</doc>
<doc id="351324" url="https://pl.wikipedia.org/wiki?curid=351324" title="Brzozie Lubawskie">
Brzozie Lubawskie

Brzozie Lubawskie (za II RP "Niemieckie Brzozie") – wieś w Polsce położona w województwie warmińsko-mazurskim, w powiecie nowomiejskim, w gminie Kurzętnik. W latach 1975–1998 miejscowość administracyjnie należała do województwa toruńskiego.
Wieś sołecka (powierzchnia sołectwa – 1708,8 ha, 96 gospodarstw rolnych, w 2003 r. 596 mieszkańców, w 2008 – 580). Pierwotnie wieś nosiła nazwy: "Brosa, Broza, Brosau, Deutsche Brosau, Brzuzie Deutsche", a w latach 1920-1945 – "Brzozie Niemieckie" (okresie międzywojennym było też Brzozie Polskie). Po wojnie zmieniono nazwę na Brzozie Lubawskie. Pomimo że do Lubawy jest stosunkowo daleko, nazwa nawiązuje do położenia na terenie Ziemi Lubawskiej.
Wieś założona na planie ulicówki, obecnie o długości ok. 1,5 km. Wokół wsi znajdują się trzy osady: Brzozak, Mechacz, Wygoda.
Historia.
Wieś lokowana w 1310 przez biskupa płockiego, po odstąpieniu tego obszaru przez biskupa chełmińskiego Wernera. W tym czasie zapewne powstała także parafia, wzmiankowana w dokumentach w 1378 r. Drewniany kościół z XVI został zniszczony i w połowie XVIII powstał murowany (współczesny). W 1877 roku powstało Stowarzyszenie Świętego Floriana, a w 1920 roku przyjęto nazwę Ochotnicza Straż Pożarna, w tym roku powstało także Kółko Rolnicze. W tym okresie we wsi było kilka warsztatów rzemieślniczych, dwa sklepy i zajazd. W 1939 r. Niemcy rozstrzelali proboszcza ks. Stanisława Zabrockiego. W czasie okupacji Niemcy wysiedlili do Potulic kilka rodzin rolników, m.in.: Jakielskich, Kotewiczów, Marchlewskich, Dembowskich, Wiśniewskich, Skowrońskich. W czasie wojny zginęło osiemnaście osób ze wsi.
W 1944 r. mieścił się tu podośrodek pracy obozu koncentracyjnego w Stutthofie. W 1944 r. do Brzozia przetransportowano około 500 Żydówek z Kamiennika Wielkiego i skierowano je do pracy przy budowie umocnień wojskowych. Później przeniesiono je do Wielkiego Głęboczka, do pięciu drewnianych baraków nad jeziorem. Jesienią 1944 r. przeniesiono więźniarki do Jajkowa.
W Brzoziu Lubawskim funkcjonuje jedna z najstarszych ochotniczych straży pożarnych w regionie, założona w 1877 r.
Szkoła.
Szkoła w Brzoziu wzmiankowana w dokumentach już w XVII w. Około 1904 roku dobudowano nowe skrzydło. Do 1920 r. nauczycielem był Gronest (Niemiec, katolik). W latach 1920–1939 kierownikiem szkoły był Robert Iwicki, który jednocześnie pełnił funkcję urzędnika stanu cywilnego i pracownika poczty. W tym czasie szkoła było czteroklasowa. Od 1955 r. szkoła była siedmioklasowa a kierownikiem szkoły w latach 1957–1984 był Marian Kriks. W późniejszych latach dyrektorami byli Jan Markowski, Jan Korzeniak, Bogumił Piernik. Od 1999 r. szkoła w Brzoziu Lubawskich jest sześcioklasowa (Szkoła Podstawowa im. Orła Białego w Brzoziu Lubawskim). W 1998 r. dyrektorem szkoły została Barbara Grudzińska. W tym okresie w szkole uczyli: Zyta Fimiarz, Alicja Głowacka, Danuta Godzińska, Jolanta Janowska, Ryszard Krajnik, Krystyna Kurlikowska, Ewa Leśniewska, Danuta Prucnal, Zbigniew Osmański, Teresa Zglińska, Renata Żywicka, ks. Bernard Zakrzewski.
Parafia.
Proboszczowie Parafii pw. św. Jana Chrzciciela:

</doc>
<doc id="351325" url="https://pl.wikipedia.org/wiki?curid=351325" title="Brzozogaj (powiat gnieźnieński)">
Brzozogaj (powiat gnieźnieński)

Brzozogaj – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.
Brzozogaj położony jest nad Małą Wełną i jeziorem Działyńskim. Nad Jeziorem Działyńskim jest położona wykorzystywana w sezonie letnim plaża. W 2011 mieszkało tu 79 osób.
Nazwa wsi pochodzi od rosnących tutaj brzóz.
W 1655 przy przeprawie przez Małą Wełnę doszło do bitwy oddziałów hetmana Stefana Czarnieckiego ze Szwedami.
We wsi znajduje się pomnik poświęcony obrońcom walczących w obronie Kłecka, a także przydrożna kapliczka poświęcona Maryi.
Według badacza kultury, Dawida Junga, jedna z legend zachowała tradycję: "gdy książę Mieszko przyjął chrzest, w grodzie kłeckim wzniesiono pierwszy kościół drewniany. Powiadają, że książę nakazał zniszczenie wszystkich przybytków pogańskich w okolicy, w tym słynącego na całej słowiańszczyźnie świętego gaju brzozowego zwanego „Brzozogajem”. To właśnie z powalonych pni brzozowych powstał w Kłecku pierwszy kościół grodowy".

</doc>
<doc id="351326" url="https://pl.wikipedia.org/wiki?curid=351326" title="Brzozowa Wólka">
Brzozowa Wólka

Brzozowa Wólka – wieś w Polsce położona w województwie podlaskim, w powiecie grajewskim, w gminie Grajewo.
Wieś królewska położona była w drugiej połowie XVI wieku w powiecie radziłowskim ziemi wiskiej województwa mazowieckiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="351327" url="https://pl.wikipedia.org/wiki?curid=351327" title="Brzozowe Błota">
Brzozowe Błota

Brzozowe Błota – wieś borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich przy trasie dawnej magistrali węglowej Maksymilianowo – Kościerzyna – Gdynia.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 102 mieszkańców. Jest czternastą co do wielkości miejscowością gminy Śliwice.

</doc>
<doc id="351328" url="https://pl.wikipedia.org/wiki?curid=351328" title="Brzozowica Duża">
Brzozowica Duża

Brzozowica Duża – wieś w Polsce położona w województwie lubelskim, w powiecie radzyńskim, w gminie Kąkolewnica.
Miejscowość jest siedzibą rzymskokatolickiej parafii św. Maksymiliana Kolbe.
W latach 1975–1998 miejscowość administracyjnie należała do województwa bialskopodlaskiego.
Początki osadnictwa dzisiejszej Brzozowicy Dużej datuje się po 1264 r. po pobiciu Jaćwingów przez Bolesława Wstydliwego i wyparciu ich z okolic Międzyrzeca Podlaskiego. W późniejszych czasach osiedlali się tu Rusini z Litwy, kmiecie z Mazowsza, drobna szlachta i dobrowolni koloniści. Osadnictwo okolicy szczególnie rozwinęło się w XVII wieku. 
Okolice Brzozowicy ogromnie ożywiły się, gdy w 1821-1822 powstał trakt bity Warszawa – Brześć, oraz po roku 1867, gdy nastąpiło otwarcie kolei Warszawa – Terespol. Po II wojnie światowej w Brzozowicy Dużej główną uprawą było żyto, ziemniaki i soczewica – ponieważ są tu słabe gleby i nie rodziła się pszenica. W codziennym jadłospisie były kluski ziemniaczane, placki ziemniaczane. Tertuny z soczewicą były daniem świątecznym na niedzielę, były bardzo pracochłonne. Soczewicę miała każda gospodyni – więc były daniem całorocznym. W zimie przygotowywano je na "Prządki", "Kądziel", "Darcie pierza", "W kumy". Gospodarstwa były bardzo małe, rodziny liczne i tertuny brzozowickie były bardzo cenionym produktem żywnościowym.

</doc>
<doc id="351329" url="https://pl.wikipedia.org/wiki?curid=351329" title="Brzozowica Mała">
Brzozowica Mała

Brzozowica Mała – wieś w Polsce położona w województwie lubelskim, w powiecie radzyńskim, w gminie Kąkolewnica.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="351330" url="https://pl.wikipedia.org/wiki?curid=351330" title="Brzozowo-Antonie">
Brzozowo-Antonie

Brzozowo-Antonie – wieś w Polsce położona w województwie podlaskim, w powiecie białostockim, w gminie Poświętne.
Zaścianek szlachecki Antonie należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
Wierni kościoła rzymskokatolickiego należą do parafii Przemienienia Pańskiego w Poświętnem.
Według Narodowego Spisu Powszechnego Ludności i Mieszkań z 2011 roku liczba ludności we wsi Brzozowo-Antonie to 94, z czego 52,1% mieszkańców stanowią kobiety, a 47,9% ludności to mężczyźni. W 2002 roku we wsi Brzozowo-Antonie było 44 gospodarstwa domowe. Wśród nich dominowały gospodarstwa zamieszkałe przez jedną osobę - takich gospodarstw było 20.

</doc>
<doc id="351331" url="https://pl.wikipedia.org/wiki?curid=351331" title="Brzozowo-Chabdy">
Brzozowo-Chabdy

Brzozowo-Chabdy – wieś w Polsce położona w województwie podlaskim, w powiecie białostockim, w gminie Poświętne.
Zaścianek szlachecki Chabdy należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351332" url="https://pl.wikipedia.org/wiki?curid=351332" title="Brzozowo-Chrzczonki">
Brzozowo-Chrzczonki

Brzozowo-Chrzczonki – wieś w Polsce, położona w województwie podlaskim, w powiecie białostockim, w gminie Poświętne.
Zaścianek szlachecki Chrzczonki należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351333" url="https://pl.wikipedia.org/wiki?curid=351333" title="Brzozowo-Chrzczony">
Brzozowo-Chrzczony

Brzozowo-Chrzczony – wieś w Polsce położona w województwie podlaskim, w powiecie białostockim, w gminie Poświętne. 
Zaścianek szlachecki Chrzczony należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351334" url="https://pl.wikipedia.org/wiki?curid=351334" title="Brzozowo-Czary">
Brzozowo-Czary

Brzozowo-Czary – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351335" url="https://pl.wikipedia.org/wiki?curid=351335" title="Brzozowo-Dąbrówka">
Brzozowo-Dąbrówka

Brzozowo-Dąbrówka – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351336" url="https://pl.wikipedia.org/wiki?curid=351336" title="Brzozowo-Korabie">
Brzozowo-Korabie

Brzozowo-Korabie – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość administracyjnie należała do województwa białostockiego.
Wieś należała do rodu Brzozowskich herbu Korab. Wielu ich potomków mieszka we wsi do dzisiaj. 
Zaścianek szlachecki Korabie należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351337" url="https://pl.wikipedia.org/wiki?curid=351337" title="Brzozowo-Łęg">
Brzozowo-Łęg

Brzozowo-Łęg – wieś w Polsce położona w województwie mazowieckim, w powiecie mławskim, w gminie Dzierzgowo.
Prywatna wieś szlachecka położona w ziemi ciechanowskiej, była własnością wojewody rawskiego Wojciecha Wilkanowskiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="351338" url="https://pl.wikipedia.org/wiki?curid=351338" title="Brzozowo-Maje">
Brzozowo-Maje

Brzozowo-Maje – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351339" url="https://pl.wikipedia.org/wiki?curid=351339" title="Brzozowo-Muzyły">
Brzozowo-Muzyły

Brzozowo-Muzyły – wieś w Polsce położona w województwie podlaskim, w powiecie białostockim, w gminie Poświętne.
We wsi znajduje się 11 domów. Sąsiadujące wioski to Brzozowo-Antonie i Brzozowo-Solniki.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351340" url="https://pl.wikipedia.org/wiki?curid=351340" title="Brzozowo-Panki">
Brzozowo-Panki

Brzozowo-Panki – wieś w Polsce położona w województwie podlaskim, w powiecie białostockim, w gminie Poświętne.
Zaścianek szlachecki Panki należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.

</doc>
<doc id="351341" url="https://pl.wikipedia.org/wiki?curid=351341" title="Brzozowo-Solniki">
Brzozowo-Solniki

Brzozowo-Solniki – wieś w Polsce położona w województwie podlaskim, w powiecie białostockim, w gminie Poświętne.
W latach 1975–1998 miejscowość należała administracyjnie do województwa białostockiego.
Zaścianek szlachecki Solnioki należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="351342" url="https://pl.wikipedia.org/wiki?curid=351342" title="Brzozowo Stare">
Brzozowo Stare

Brzozowo Stare – wieś w Polsce położona w województwie podlaskim, w powiecie białostockim, w gminie Poświętne.
Zaścianek szlachecki Stare należący do okolicy zaściankowej Brzozowo położony był w drugiej połowie XVII wieku w powiecie suraskim ziemi bielskiej województwa podlaskiego.
W Brzozowie znajduje się kościół filialny pw. MB Nieustającej Pomocy, wybudowany w 1987 r., parafii Przemienienia Pańskiego w Poświętnem.
Wierni kościoła rzymskokatolickiego należą do parafii Przemienienia Pańskiego w Poświętnem.
Historia.
Jedna z najstarszych miejscowości na terenie parafii Poświętne. Pierwszy raz pojawia się w źródłach w końcu XV wieku, kiedy szlachta z tej wsi, wraz z sąsiednimi Dzierżkami chciała wybudować kościół w Wielkogrzebach (dzisiejsze Poświętne). Wieś założyła w XV wieku szlachta z rodu Brzozowskich herbu Korab. Osadnicy ci pochodzili z Mazowsza. Szlachta przybyła z Mazowsza osiedlała się w ramach siedzib gniazdowych. Zwykle nową wieś zakładała większa rodzina, bądź kilka rodzin związanych ze sobą więzami krwi. W miarę rozradzania się członków rodziny, ich nadziały majątkowe były dzielone na poszczególne części między rodzeństwo, względnie kolonie. Te zaś aby odróżnić jeden dział, lub część wsi od drugiego, nadawali im poszczególne nazwy, dołączając do pierwotnej nazwy wsi, drugi człon niekiedy trzeci i czwarty. I zakładali osady wokół starej wsi. Tak powstały na przełomie XV/XVI wieku – Panki, - Chrzczony, - Korabie, - Antonie. To zdecydowanie najstarsze przysiółki Brzozowskich na terenie parafii Poświątne. Później w miarę rozradzania się członków rodziny tworzyły się kolejne działy, a wraz z nimi i nowe wsie. Wiele z tych miejscowości nie dotrwały do czasów obecnych. Nikt już więc dzisiaj nie pamięta, że istniała taka wieś jak Brzozowo Dąbrówka (XVI/XVII w.), Brzozowo Jankowięta (XVI w.), Brzozowo Maćkowięta (XVI/XVII w.), Brzozowo Baranowizna (XVI w.). 
Z racji że mieszkała tutaj głównie szlachta o tym samym nazwisku, musiała więc się w jakiś sposób odróżniać od innych. Nadawanie różnych bądź podwójnych imion już nie wystarczało, nadawano więc przydomki lub przezwiska. W XVII wieku w Brzozowie Starym można było spotkać Brzozowskich pod takimi przydomkami jak: Spil, Mitra, Niemiera, Gabrielik, Kozula czy Holonka. Wpływ tych nazw był tak wielki, że urzędnicy spisujący w 1635 i 1638 roku podatek podymny (od każdego domu), zamiast wsi Brzozowo Stare, wpisali w dokumentach ,Kozule Antiqua” – czyli Kozule Stare. Później jednak powrócono do dawnej nazwy, znanej obecnie. 
W rejestrach podatkowych z 1663 roku wymieniono tutaj 67 mieszkańców z czego 80% stanowili przedstawiciele szlachty.
"Brzozowo, okolica szlachecka, pow. mazowiecki, gm. i par. Poświętne. W obrębie jej leżą wsie: Antonie, Chabdy, Chrzczony, Chrzczonki, Korabie, Muzyły, Pańki, Saluki, i Stare, wsie szlacheckie. Jest to gniazdo Brzozowskich. Wsie powyższe wspominane są już w Dokumentach z 1525 roku. W 1827 roku B.Antonie liczyły 23 d. i 131 mk B. Chabdy 9 dm i 50 m., B. Chrzczony, 24 dm i 129 m., B. Chrzczonki 3 dm i 18 m., B. Korabie 19 dm i 114 mk, B. Murzyły 12 dm i 69 mk, B. Pańki 17 dm i 89 mk, B. Stare 31 dm i 183 mk."
W latach 1954–1972 wieś należała i była siedzibą władz gromady Brzozowo Stare.

</doc>
<doc id="351343" url="https://pl.wikipedia.org/wiki?curid=351343" title="Brzozowo Wielkie">
Brzozowo Wielkie

Brzozowo Wielkie – wieś w Polsce położona w województwie mazowieckim, w powiecie przasnyskim, w gminie Krasne.

</doc>
<doc id="351344" url="https://pl.wikipedia.org/wiki?curid=351344" title="Brzozówek">
Brzozówek

Brzozówek – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="351345" url="https://pl.wikipedia.org/wiki?curid=351345" title="Brzozówka Folwarczna">
Brzozówka Folwarczna

Brzozówka Folwarczna – wieś w Polsce położona w województwie podlaskim, w powiecie monieckim, w gminie Jasionówka.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="351346" url="https://pl.wikipedia.org/wiki?curid=351346" title="Brzozówka-Kolonia">
Brzozówka-Kolonia

Brzozówka-Kolonia – kolonia w Polsce położona w województwie lubelskim, w powiecie kraśnickim, w gminie Szastarka.
W latach 1975–1998 miejscowość administracyjnie należała do województwa tarnobrzeskiego.
Wieś stanowi sołectwo gminy Szastarka. Według Narodowego Spisu Powszechnego (III 2011 r.) wieś liczyła 314 mieszkańców. 

</doc>
<doc id="351347" url="https://pl.wikipedia.org/wiki?curid=351347" title="Brzozówka Koronna">
Brzozówka Koronna

Brzozówka Koronna – wieś w Polsce, położona w województwie podlaskim, w powiecie białostockim, w gminie Czarna Białostocka. Leży nad Brzozówką.
W latach 1975–1998 wieś administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="351349" url="https://pl.wikipedia.org/wiki?curid=351349" title="Brzozówka Ziemiańska">
Brzozówka Ziemiańska

Brzozówka Ziemiańska – wieś w Polsce położona w województwie podlaskim, w powiecie białostockim, w gminie Czarna Białostocka. Leży nad Brzozówką.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Marianowie.

</doc>
<doc id="351350" url="https://pl.wikipedia.org/wiki?curid=351350" title="Brzozówko">
Brzozówko

Brzozówko (niem. "Brosowken", 1938–1945 "Birkenhöhe") – wieś w Polsce położona w województwie warmińsko-mazurskim, w powiecie węgorzewskim, w gminie Budry.
W latach 1975–1998 miejscowość administracyjnie należała do województwa suwalskiego.
Częścią wsi Brzozówko jest Brzozowska Góra. Dawniej przysiółkami wsi Brzozówko były dziś już nieistniejące: Brzeźnik (niem. "Birkenhain"), Gnaty (niem. "Friedrichsfelde") i Leśnica (niem. "Waldfriede").

</doc>
<doc id="351351" url="https://pl.wikipedia.org/wiki?curid=351351" title="Brzozów-Kolonia">
Brzozów-Kolonia

Brzozów-Kolonia – kolonia w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Jana Chrzciciela w Czerwonce Grochowskiej

</doc>
<doc id="351352" url="https://pl.wikipedia.org/wiki?curid=351352" title="Brzozów Nowy">
Brzozów Nowy

Brzozów Nowy – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.

</doc>
<doc id="351354" url="https://pl.wikipedia.org/wiki?curid=351354" title="Brzozów Stary">
Brzozów Stary

Brzozów Stary – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1975–1998 miejscowość administracyjnie należała do województwa płockiego.
Miejscowość Brzozów pochodzi od nazwiska starego rodu szlacheckiego Brzozowski (hrabia papieski) herbu Bylina. O zacności rodu świadczy fakt, iż herb Bylina pochodzi z okresu panowania króla z dynastii Piastów i powstał na przełomie XI/XII wieku. Herbem pieczętowało się 15 rodów. Jak głoszą stare księgi, jeden z rodu z niesłychanej siły słynął: „Marcin Brzozowski z Ziemi Gostyńskiej z beczką piwa pełną tańcował”.
II wojna światowa.
Brzozów Stary jest miejscem, gdzie zginęli pierwsi cichociemni na polskiej ziemi. Zrzut miał miejsce w nocy 27/28 XII 1941 – akcja nosiła kryptonim „Jacket”.
Osoby przerzucone do kraju podczas tego zrzutu:
dowódca por. naw. Mariusz Wodzicki
rtm. Marian Jurecki "Orawa"
mjr dypl. Maciej Kalenkiewicz "Kotwicz"
kpt. Alfred Paczkowski "Wania"
kpt. Andrzej Świątkowski "Amurat"
ppor. Tadeusz Chciuk "Celt" – kurier Delegatury Rządu na Kraj
kpr. Wiktor Strzelecki "Buka" – kurier Delegatury Rządu na Kraj
W walce z Niemcami nazajutrz po skoku zginęli rtm. Marian Jurecki "Orawa" i por. inż. arch. Andrzej Świątkowski "Amurat".
Podczas tego zrzutu zostały do kraju przerzucone osoby, które dostarczyły plan wykonania sztandaru dla 1 Samodzielnej Brygady Spadochronowej.

</doc>
<doc id="351355" url="https://pl.wikipedia.org/wiki?curid=351355" title="Brzóski Brzezińskie">
Brzóski Brzezińskie

Brzóski Brzezińskie – wieś sołecka w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Zaścianek szlachecki Brzezińskie należący do okolicy zaściankowej Brzoski położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Są miejscem urodzenia Witolda Jemielitego.
Historia.
W pobliżu kilka innych wsi o nazwie "Brzóski", różniących się drugim członem nazwy. W XIX w. te wsie tworzyły okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie zmieniły nazwę na: Brzóski-Markowizna i Brzóski-Stankowizna. Okolica ta była "gniazdem rodu Brzosków".
W roku 1827 miejscowość liczyła 24 domy i 159 mieszkańców. 
Pod koniec wieku XIX wieś w powiecie "mazowieckim", gmina i parafia Wysokie Mazowieckie.
W roku 1921 we wsi naliczono 24 budynki z przeznaczeniem mieszkalnym, 1 "inny zamieszkały" oraz 149. mieszkańców (66. mężczyzn i 83 kobiety). Narodowość polską zadeklarowało 136 osób, żydowską 12, "inną" 1. Wyznanie rzymskokatolickie zgłosiło 125. mieszkańców, prawosławne 2 i mojżeszowe 22.

</doc>
<doc id="351356" url="https://pl.wikipedia.org/wiki?curid=351356" title="Brzóski-Falki">
Brzóski-Falki

Brzóski-Falki – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Zaścianek szlachecki Falki należący do okolicy zaściankowej Brzoski położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Historia.
W pobliżu położonych jest kilka innych wsi o nazwie Brzóski, różniących się drugim członem nazwy. W XIX w. wsie tworzyły okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie wioski zmieniły nazwę na Brzóski-Markowizna i Brzóski-Stankowizna. Okolica ta była "gniazdem" rodu Brzosków.
W roku 1827 wieś liczyła 10 domów i 57 mieszkańców. 
Pod koniec wieku XIX wieś należała do powiatu "mazowieckiego", gmina i parafia Wysokie Mazowieckie.
W roku 1921 we wsi naliczono 23 budynki z przeznaczeniem mieszkalnym oraz 122. mieszkańców (59. mężczyzn i 63 kobiety). Wszyscy zgłosili narodowość polską. Wyznanie rzymskokatolickie zadeklarowało 120. mieszkańców, prawosławne 2..

</doc>
<doc id="351357" url="https://pl.wikipedia.org/wiki?curid=351357" title="Brzóski-Gromki">
Brzóski-Gromki

Brzóski-Gromki – wieś sołecka w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Zaścianek szlachecki Zafalce Gromki należący do okolicy zaściankowej Brzoski położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Historia.
W pobliżu położonych jest kilka innych wsi o nazwie Brzóski, różniących się drugim członem nazwy. W XIX w. wsie tworzyły okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie wioski zmieniły nazwę na Brzóski-Markowizna i Brzóski-Stankowizna. Okolica ta była "gniazdem" rodu Brzosków.
W roku 1827 wieś liczyła 11 domów i 79 mieszkańców. 
Pod koniec wieku XIX wieś należała do powiatu "mazowieckiego", gmina Szepietowo, parafia Wysokie Mazowieckie.
W roku 1921 naliczono 15 budynków z przeznaczeniem mieszkalnym i 94. mieszkańców (47. mężczyzn i 47 kobiet). narodowość polską podało 93. mieszkańców, a 1 "inną".

</doc>
<doc id="351358" url="https://pl.wikipedia.org/wiki?curid=351358" title="Brzóski-Markowizna">
Brzóski-Markowizna

Brzóski-Markowizna – wieś sołecka w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Historia.
W XIX w. "Markowizna" i kilka sąsiednich wsi tworzyło okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie miejscowości zmieniły nazwę na: Brzóski-Markowizna i Brzóski-Stankowizna. "Okolica" była "gniazdem rodu Brzosków".
Pod koniec wieku XIX wieś należała do powiatu "mazowieckiego", gmina i parafia Wysokie Mazowieckie.
W roku 1921 we wsi naliczono 13 budynków z przeznaczeniem mieszkalnym oraz 77. mieszkańców (33. mężczyzn i 44 kobiety). Narodowość polską zgłosiło 76, "inną" 1. Wyznanie rzymskokatolickie zadeklarowało 76. mieszkańców, prawosławne 1.
Urodził się tu Roch Józef Brzosko – doktor medycyny, laryngolog, pułkownik lekarz Wojska Polskiego, ofiara zbrodni katyńskiej.

</doc>
<doc id="351359" url="https://pl.wikipedia.org/wiki?curid=351359" title="Brzóski Stare">
Brzóski Stare

Brzóski Stare (do 31 grudnia 2002 "Stare Brzóski") – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1954-1959 wieś należała i była siedzibą władz gromady Brzóski Stare, po jej zniesieniu w gromadzie Brzóski-Gromki. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Historia.
W dokumencie z 1493 roku tyczącym się kościoła w Długiej Dąbrowie został wymieniony dziedzic wsi szlacheckiej Brzóski który to miał przynależeć do nowo powstałej parafii.
W końcu XVI wieku istniały w tym terenie tylko jedne Brzóski (Brzoski), chociaż wtedy były one już bardzo dużą wioską. Dane z 1580 roku mówią o mniejscowości liczącej 4 włóki osiadłych przez chłopów i 4 włókach użytkowanych przez szlachtę. Wszyscy nosili nazwisko Brzoska. Z czasem z uwagi na powstanie nowych osiedli, pierwotną siedzibę nazwano Brzóskami Starymi.
W latach 1662-1674 parafię w Wysokiem Mazowieckiem tworzyły m.in. Brzózki Gawrony (Stare).
Słownik geograficzny Królestwa Polskiego podaje nazwę miejscowości jako "Brzozki-Gawrony".
W pobliżu położonych jest kilka innych wsi o nazwie Brzóski, różniących się drugim członem nazwy. W XIX w. wsie tworzyły okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie wioski zmieniły nazwę na Brzóski-Markowizna i Brzóski-Stankowizna. Okolica ta była "gniazdem" rodu Brzosków.
W roku 1805 Brzóski Stare liczyły 31 domów. W dokumencie z grudnia 1822 roku znajdującym się w Archiwum Państwowym w Białymstoku, który tyczy się funduszu kościoła w Wysokiem Mazowieckiem jest wymieniona dziesięcina ze wsi Brzosk Starych i Gawronow -15 kop żyta i 15 kop owsa.
W roku 1827 wieś liczyła 33 domy i 209. mieszkańców. Pod koniec wieku XIX należała do powiatu "mazowieckiego", gmina i parafia Wysokie Mazowieckie.
W roku 1861 było tu 35 dymów. Miejscowość ta w roku 1866 wchodziła w skład gminy Srzednica. 
W roku 1921 w "Brzoskach Starych" naliczono 35 budynków z przeznaczeniem mieszkalnym i 228. mieszkańców (117. mężczyzn i 111 kobiet). Narodowość polską podało 224. mieszkańców, a 4. "inną".
1 stycznia 2003 nastąpiła zmiana nazwy wsi ze "Stare Brzóski" na "Brzóski Stare".

</doc>
<doc id="351360" url="https://pl.wikipedia.org/wiki?curid=351360" title="Brzóski-Tatary">
Brzóski-Tatary

Brzóski-Tatary – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Zaścianek szlachecki Tatary należący do okolicy zaściankowej Brzoski położony był w drugiej połowie XVII wieku w powiecie brańskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Apostołów Piotra i Pawła w Wysokiem Mazowieckiem.
Historia.
Miejscowość wzmiankowana w roku 1624. "Brzóski Tatary" wymienione w spisie podatkowym z 1676 r.
W pobliżu kilka innych wsi o nazwie "Brzóski", różniących się drugim członem nazwy. W XIX w. tworzyły okolicę szlachecką "Brzóski". W jej obrębie znajdowały się: Brzóski-Gromki, Brzóski-Falki, Brzóski-Tatary, Brzóski-Gawrony i Brzóski-Brzezińskie. Zygmunt Gloger wymienia również Brzóski-Jakubowięta, Brzóski-Markowięta, Brzóski-Stanisławięta. Dwie ostatnie zmieniły nazwę na Brzóski-Markowizna i Brzóski-Stankowizna. Okolica ta była "gniazdem rodu Brzosków".
W roku 1827 w miejscowości 17 domów i 129 mieszkańców. Pod koniec wieku XIX wieś należała do powiatu "wysokomazowieckiego", Gmina Szepietowo, parafia Wysokie Mazowieckie. W 1891 r. we wsi 22 drobnoszlacheckich gospodarzy. Średnie gospodarstwo miało powierzchnię 6,4 ha.
W 1921 r. w "Brzoskach-Tatarach" naliczono 28 budynków z przeznaczeniem mieszkalnym i 204 mieszkańców (106 mężczyzn i 98 kobiet). Wszyscy podali narodowość polską. Wyznanie rzymskokatolickie zgłosiło 175 osób, a mojżeszowe 29.
Od 1954 r. wieś należała do gromady Brzóski Stare. W 1973 r. została włączona do gminy Wysokie Mazowieckie.
Szkoła.
W 1922 roku 1. klasowa szkoła powszechna, liczyła 81 uczniów. Od 1923 2. klasowa i liczyła 117 uczniów, w 1924-91, 1925-95, 1928-84, 1930-97 uczniów. 
Nauczyciele: 1925 - Stecewiczówna Janina, 1929-1934 Hiter Anna, Hiter Jan, 1935 - Kiczkówna Salomea, 1941 - Dziedowiec Józef.

</doc>
<doc id="351361" url="https://pl.wikipedia.org/wiki?curid=351361" title="Brzóstowa">
Brzóstowa

Brzóstowa – wieś w Polsce, położona w województwie świętokrzyskim, w powiecie ostrowieckim, w gminie Ćmielów.
W latach 1954-1961 wieś należała a była siedzibą władz do 1959 r. gromady Brzóstowa, kiedy to przemianowano ją na gromadę Ćmielów. W latach 1975–1998 miejscowość położona była w województwie tarnobrzeskim.
Przez miejscowość przebiega droga wojewódzka nr 755.
Wieś sołecka gminy Ćmielów.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ćmielowie.
Historia.
W wieku XIX „Brzustowa”, lub Brzóstowa, wieś i folwark w powiecie opatowskim, gminie i parafii Ćmielów.
Wieś i folwark należały do dóbr księcia Druckiego-Lubeckiego, w dobrach Brzóstowa był także Kseweryn (dziś część wsi Krzczonowice) opisany jako folwark z 1 domem i 12 mieszkańcami na 193 morgach gruntu.

</doc>
<doc id="351362" url="https://pl.wikipedia.org/wiki?curid=351362" title="Brzóstownia">
Brzóstownia

Brzóstownia – wieś w Polsce położona w województwie wielkopolskim, w powiecie śremskim, w gminie Książ Wielkopolski.
W latach 1975–1998 miejscowość administracyjnie należała do województwa poznańskiego.
Wieś położona 2 km na południe od Książa Wielkopolskiego przy drodze powiatowej nr 4080 z Dolska do Książa Wielkopolskiego oraz nr 4087 do Mchów.
Urodził się tu Jerzy Antoni Dreyza – polski lekarz internista, uczestnik powstania wielkopolskiego, kampanii wrześniowej, powstania warszawskiego, lekarz naczelny (w stopniu kapitana) Szpitala Maltańskiego w Warszawie (1939–1944) i ordynator Oddziału Chorób Wewnętrznych Szpitala Maltańskiego w Częstochowie (1945–1949).

</doc>
<doc id="351363" url="https://pl.wikipedia.org/wiki?curid=351363" title="Brzustów (gmina Będków)">
Brzustów (gmina Będków)

Brzustów (do 1 stycznia 2007 Brzóstów) – wieś w Polsce położona w województwie łódzkim, w powiecie tomaszowskim, w gminie Będków.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351364" url="https://pl.wikipedia.org/wiki?curid=351364" title="Brzóza">
Brzóza

Brzóza – wieś w Polsce, położona w województwie mazowieckim, w powiecie kozienickim, w gminie Głowaczów, na skraju Puszczy Kozienickiej, wzdłuż drogi krajowej nr 48.
W latach 1975–1998 wieś administracyjnie należała do województwa radomskiego.
Przez Brzózę przebiega pieszy szlak im. Witaliusza Demczuka.
Wieś królewska "Brzoza", położona była w drugiej połowie XVI wieku w powiecie radomskim województwa sandomierskiego. Do 1954 roku siedziba gminy Brzóza. 
Wieś jest siedzibą rzymskokatolickiej parafii św. Bartłomieja.
Historia.
Brzóza to wieś królewska, lokowana w XIV wieku. Przez dłuższy czas miała charakter puszczański. W XVI wieku na 44 kmieci notowano 24 bartników. W 1768 Brzózę − na mocy uchwały sejmowej − otrzymał, w zamian za Falęcice i Nową Wieś Warszawską, kuchmistrz koronny, marszałek Sejmu Rozbiorowego Adam Poniński.
W 1778 roku wieś została wykupiona przez Piotra Ożarowskiego i do 1910 pozostawała własnością rodu. Ożarowscy znacząco rozwinęli dobra – urządzali stawy, utwardzali drogi, rozwijali hodowlę, rolnictwo oraz rzemieślnictwo. Król Stanisław August Poniatowski w 1781 nadał Brzózie przywilej odbywania targów (w każdy wtorek i czwartek). Piotr Ożarowski wybudował w Brzózie murowany pałac. Synowie Piotra – Stanisław i Adam założyli w pobliżu kolonie – obecne wsie Ursynów, Stanisławów oraz Cecylówkę, odrestaurowali pałac wg projektu Adolfa Loewe, założyli również szkółkę i aptekę dla włościan. Ożarowscy planowali przekształcić Brzózę w miasto, czego śladem jest układ przestrzenny z centralnie usytuowanym rynkiem. Dynamicznie rozwijające się dobra Ożarowskich zaczęto nazywać Państwem Brzóskim.
W roku 1910 majątek nabyła rodzina Heydlów. Najpierw właścicielem był Zdzisław, a następnie jego syn Wojciech, do którego Brzóza należała do 1941 roku. Rodzina Heydlów doznała wielu represji z powodu niemieckich korzeni. Zdzisław Heydel w czasie I wojny światowej został przez władze rosyjskie posądzony o szpiegostwo i wraz z rodziną wywieziony do Moskwy, skąd wrócił w 1917. Podczas okupacji niemieckiej Adam w wyniku działalności konspiracyjnej został aresztowany (wraz z bratem Wojciechem) w majątku w Brzózie. Obydwaj ponieśli śmierć w obozie Auschwitz-Birkenau.
Po wojnie dobra brzóskie zostały rozparcelowane. W latach 1964–1966 w miejscu wyburzonego pałacu powstała szkoła tysiąclatka.

</doc>
<doc id="351365" url="https://pl.wikipedia.org/wiki?curid=351365" title="Brzóza Stadnicka">
Brzóza Stadnicka

Brzóza Stadnicka – wieś w Polsce położona w województwie podkarpackim, w powiecie łańcuckim, w gminie Żołynia.
W latach 1954-1972 wieś należała i była siedzibą władz gromady Brzoza Stadnicka. W latach 1975–1998 miejscowość administracyjnie należała do województwa rzeszowskiego.
Geografia.
Brzóza Stadnicka leży w Kotlinie Sandomierskiej. Przed wiekami tereny te wcho­dziły w skład Puszczy Sandomierskiej. Jej pozostałością są dziś kompleksy leśne, z których najciekawszym zacho­wanym fragmentem są Lasy Julińskie. Obecnie należą one do obszarów chronionych. W 1992 r. na mocy rozporządze­nia wojewody rzeszowskiego utworzono tu Brzóźniański Obszar Chronionego Krajobrazu liczący ok. 190 ha.
Historia.
Prawdopodobnie ze względu na położe­nie wśród brzozowych lasów, osada, która tu powstała w XVI wieku, otrzymała nazwę Brzoza (Brzozówka). Pierw­sza wzmianka o jej istnieniu znajduje się w spisie poboro­wym z 1578 roku. Prawdopodobnie lokowali ją ówcześni dzie­dzice Łańcuta – Krzysztof Pilecki z żoną Anną z Sienna. W tekstach źródłowych można też spotkać inną nazwę osady "Stadniki".
Brzóza Stadnicka wchodziła w skład żołyńskiego klu­cza dóbr łańcuckich. Po Pileckich wieś dzierżyli kolejno: Stadniccy (1585–1629), Lubomirscy i na końcu Potoccy (po roku 1809). Drugi człon nazwy "Stadnicka" nie pochodzi więc od nazwiska założycieli. Wprowadzono go później, dla rozróżnienia z Brzozą Królewską, wsią należącą do starostwa leżajskiego.
Za czasów Potockich w I połowie XIX w. po­wstał we wsi folwark. Przy folwarku wybudowano gorzelnię i młyn wodny. Do dziś przetrwał spichlerz-magazyn gorzelniany wybudowany w latach 1843–1845.

</doc>
<doc id="351366" url="https://pl.wikipedia.org/wiki?curid=351366" title="Brzóze">
Brzóze

Brzóze – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w północnej części gminy, przy drodze Mińsk Mazowiecki-Stanisławów.
Wieś szlachecka Brzóza położona była w drugiej połowie XVI wieku w powiecie garwolińskim ziemi czerskiej województwa mazowieckiego.
W latach 1954-1961 wieś należała i była siedzibą władz gromady Brzóze, po jej zniesieniu w gromadzie Stojadła. W latach 1975–1998 miejscowość administracyjnie należała do województwa siedleckiego.
Wieś liczy około 720 mieszkańców. Na terenie Brzózego znajduje się kapliczka dokumentująca szczęśliwe ocalenie wsi podczas I i II Wojny Światowej. Na pograniczu z Królewcem leży cmentarz żołnierzy niemieckich. W Brzózem przy ulicy Szkolnej działa Szkoła Podstawowa im. M. Konopnickiej. W miejscowości znajduje się Ochotnicza Straż Pożarna, która cieszy się wielkim uznaniem w całym powiecie. W Brzózem mieszka prezes Polskiego Związku Warcabowego, pan Tadeusz Kosobudzki. Wieś posiada drużynę siatkarską KS OSP Burza Brzóze.
Obecny budynek szkoły powstał w 1995 roku. Nauka trwała wówczas siedem lat, w szkole uczyło się 139 uczniów. Poprzedni budynek, na krótko, został przeznaczony na mieszkania dla nauczycieli, jednak ze względu na zły stan techniczny został on wkrótce zburzony.
20 października 1965 roku Kuratorium Warszawskie nadało szkole nową nazwę, a szkoła zyskała patrona. Od tego dnia oficjalna nazwa szkoły brzmiała: Szkoła Podstawowa imienia Stefanii Sempołowskiej w Brzózem.
7 lutego 1967 roku władze szkolne spotkały się z Komitetem Rodzicielskim w sprawie budowy Domu Nauczyciela. Po pozytywnej decyzji 15 marca 1967 roku zakupiono potrzebną dokumentację, a 16 maja 1967 rozpoczęto budowę. Prace budowlane zakończono w sierpniu 1972 roku. W 1970 roku postanowiono dokonać rozbudowy szkoły o dodatkową salę dydaktyczną oraz kuchnię. W budynku oprócz szkoły podstawowej w latach 1961 - 1963 prowadzony był kurs ogólnokształcący w zakresie szkoły podstawowej ukończony przez 62 osoby. W latach sześćdziesiątych przez dziewięć okresów wakacyjnych w szkole funkcjonowały także "dziecińce" - zajmujące się dziećmi w czasie prac rolnych rodziców gromadząc od 28 do 34 dzieci. W latach 1962 - 1966 działała tu także Szkoła Przysposobienia Rolniczego, którą ukończyło 66 osób.
16 lutego 1999 roku Rada Pedagogiczna, Rada Rodziców i Samorząd Uczniowski, wystąpili do Rady Gminy w Mińsku Mazowieckim, z prośbą, o zmianę patrona szkoły ze Stefanii Sempłowskiej na Marię Konopnicką. Uchwałą Nr VI\39\99 z dnia 3 marca 1999 roku Rada Gminy postanowiła, że od 1 września 1999 roku, nazwa szkoły zmieni się na: Szkoła Podstawowa w Brzózem imienia Marii Konopnickiej.

</doc>
<doc id="351367" url="https://pl.wikipedia.org/wiki?curid=351367" title="Brzóze Duże">
Brzóze Duże

Brzóze Duże – wieś w Polsce położona w województwie mazowieckim, w powiecie makowskim, w gminie Rzewnie. Leży nad Narwią.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Anny w Różanie.

</doc>
<doc id="351368" url="https://pl.wikipedia.org/wiki?curid=351368" title="Brzóze Małe">
Brzóze Małe

Brzóze Małe – wieś w Polsce położona w województwie mazowieckim, w powiecie makowskim, w gminie Rzewnie. Leży nad Narwią.
W latach 1975–1998 miejscowość administracyjnie należała do województwa ostrołęckiego
Wierni kościoła rzymskokatolickiego należą do parafii św. Anny w Różanie.

</doc>
<doc id="351369" url="https://pl.wikipedia.org/wiki?curid=351369" title="Brzuchania">
Brzuchania

Brzuchania – wieś w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość administracyjnie należała do województwa kieleckiego. Integralne części miejscowości: Brzuchańskie Dziadówki, Brzuchańskie Góry, Rządowa Strona, Szlachecka Strona.
W miejscowości znajduje się uruchomiony w 2004 r. radar meteorologiczny, jeden z ośmiu sfinansowanych z kredytu udzielonego Polsce przez Bank Odbudowy i Rozwoju na realizację Projektu Likwidacji Skutków Powodzi.

</doc>
<doc id="351370" url="https://pl.wikipedia.org/wiki?curid=351370" title="Brzumin">
Brzumin

Brzumin – wieś w Polsce położona w województwie mazowieckim, w powiecie piaseczyńskim, w gminie Góra Kalwaria. Położona w zakolu Wisły nieopodal Czerska. Do Brzumina prowadzi droga wojewódzka nr 739, która łączy wieś z drogą krajową nr 79.
W latach 1975–1998 miejscowość administracyjnie należała do województwa warszawskiego.
Historia wsi.
Pierwsze zapiski o wsi Brzumino pochodzą z początków XIV wieku, wieś należała wówczas do komesa Jana. Z Brzumina wywodzi się ród Brzumińskich herbu Lubicz.
Począwszy od XVI wieku właścicielami wsi byli (kolejno):
Brak danych pomiędzy 1626 a 1811 rokiem;
W latach 1912-1921 część dóbr brzumińskich została rozprzedana. 
W kwietniu 1939 rozpoczęto budowę mostu, która została ukończona w lipcu. W dniach 8-11 września 1939 o ten most wojska polskie walczyły z hitlerowskim najeźdźcą. Wieś w latach 1867–1954 należała do gminy Czersk, a po jej likwidacji do 1972 do gromady Czersk. Od 1 stycznia 1973 Brzumin należy do gminy Góra Kalwaria.

</doc>
<doc id="351371" url="https://pl.wikipedia.org/wiki?curid=351371" title="Brzuska">
Brzuska

Brzuska – wieś w Polsce położona w województwie podkarpackim, w powiecie przemyskim, w gminie Bircza. Leży na Pogórzu Przemyskim, nad Stupnicą.
W latach 1975–1998 miejscowość administracyjnie należała do województwa przemyskiego.
Historia.
We wsi odkryto ślady osadnictwa wczesnośredniowiecznego. Pierwsze informacje pisane o wsi pochodzą z 1418. Miejscowość należała do Kmitów i należała do klucza bachowskiego. Od 1754 do Humnickich i należała do nich do 1841. W XVIII wieku powstała tam huta szkła, której pracownicy utworzyli nową osadę, Hutę Brzuskę.
We wsi znajdowała się drewniana greckokatolicka cerkiew pod wezwaniem św. Mikołaja, zbudowana w 1792, odnowiona w 1930. W 1984 spaliły się pozostałości cerkwi, zachował się tylko greckokatolicki cmentarz.
31 lipca 1944 wieś została zdobyta przez wojska radzieckie.
11 kwietnia 1945 oddziały poakowskie i BCh wraz z okolicznymi polskimi chłopami zamordowały około 180 mieszkańców Brzuski, z czego prawie połowę stanowiły kobiety i dzieci.

</doc>
<doc id="351372" url="https://pl.wikipedia.org/wiki?curid=351372" title="Brzuskowola">
Brzuskowola

Brzuskowola – wieś w Polsce położona w województwie mazowieckim, w powiecie garwolińskim, w gminie Borowie.
Wieś szlachecka Wola Brzeska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Świętej Trójcy w Borowiu.

</doc>
<doc id="351373" url="https://pl.wikipedia.org/wiki?curid=351373" title="Brzustowa">
Brzustowa

Brzustowa – wieś w Polsce, położona w województwie kujawsko-pomorskim, w powiecie lipnowskim, w gminie Bobrowniki.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 52 mieszkańców. Jest jedną z dwóch najmniejszych miejscowości gminy Bobrowniki.

</doc>
<doc id="351374" url="https://pl.wikipedia.org/wiki?curid=351374" title="Brzustowiec">
Brzustowiec

Brzustowiec – wieś w Polsce położona w województwie łódzkim, w powiecie opoczyńskim, w gminie Drzewica.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Łukasza Ewangelisty w Drzewicy.

</doc>
<doc id="351375" url="https://pl.wikipedia.org/wiki?curid=351375" title="Brzustówek">
Brzustówek

Brzustówek – wieś w Polsce położona w województwie łódzkim, w powiecie opoczyńskim, w gminie Opoczno.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Wawrzyńca w Kunicach.

</doc>
<doc id="351376" url="https://pl.wikipedia.org/wiki?curid=351376" title="Brzuśce">
Brzuśce

Brzuśce – wieś kociewska w Polsce położona w województwie pomorskim, w powiecie tczewskim, w gminie Subkowy przy drodze wojewódzkiej nr 230. Wieś jest siedzibą sołectwa "Brzuśce", w którego skład wchodzi również miejscowość Bukowiec.
W latach 1975–1998 miejscowość administracyjnie należała do województwa gdańskiego.

</doc>
<doc id="351377" url="https://pl.wikipedia.org/wiki?curid=351377" title="Brzuze">
Brzuze

Brzuze – wieś w Polsce położona w województwie kujawsko-pomorskim, w powiecie rypińskim, w gminie Brzuze.
Podział administracyjny.
W latach 1954–1972 wieś należała i była siedzibą władz gromady Brzuze. W latach 1975–1998 miejscowość administracyjnie należała do województwa włocławskiego. Miejscowość jest siedzibą gminy Brzuze.
Demografia.
Według Narodowego Spisu Powszechnego (III 2011 r.) liczyła 370 mieszkańców. Jest czwartą co do wielkości miejscowością gminy Brzuze.
Położenie.
Na południowy wschód od wsi znajduje się Jezioro Brzuskie.

</doc>
<doc id="351378" url="https://pl.wikipedia.org/wiki?curid=351378" title="Brzyczno">
Brzyczno

Brzyczno – osada sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975−1998 miejscowość administracyjnie należała do województwa gorzowskiego. W roku 2013 osada liczyła 197 mieszkańców.
Geografia.
Osada leży ok. 8,5 km na północ od Pełczyc. 

</doc>
<doc id="351379" url="https://pl.wikipedia.org/wiki?curid=351379" title="Brzyczyna">
Brzyczyna

Brzyczyna – wieś w Polsce, położona w województwie małopolskim, w powiecie krakowskim, w gminie Mogilany.
W latach 1975–1998 miejscowość administracyjnie należała do województwa krakowskiego.

</doc>
<doc id="351380" url="https://pl.wikipedia.org/wiki?curid=351380" title="Brzyna">
Brzyna

Brzyna – wieś w Polsce, położona w województwie małopolskim, w powiecie nowosądeckim, w gminie Łącko.
W latach 1975–1998 wieś administracyjnie należała do województwa nowosądeckiego.
We wsi znajduje się ujście Obidzkiego Potoku do Dunajca.
Demografia.
Ludność według spisów powszechnych, w 2009 według PESEL.

</doc>
<doc id="351381" url="https://pl.wikipedia.org/wiki?curid=351381" title="Brzyno">
Brzyno

Brzyno (kaszb. "Brzënie" lub też "Brzëno", "Bżëno", niem. "Reckendorf") – wieś kaszubska w Polsce położona w województwie pomorskim, w powiecie puckim, w gminie Krokowa w bezpośrednim sąsiedztwie jeziora Żarnowieckiego.
W latach 1975–1998 miejscowość administracyjnie należała do województwa gdańskiego.
Historia.
Pierwsze wzmianki na temat wsi pochodzą z 1400 roku, kiedy to w dokumentach opisano wieś jako majątek rycerski o wielkości 50 włók. W 1557 roku wieś należała do rodziny Wejherów. W 1663 roku we wsi wybuchł pożar, który najprawdopodobniej zniszczył całą wieś, ponieważ lustracje królewskie z lat 1664 i 1765 nie wspominają o takiej wsi. Wieś następnie należała do rodzin: Krokowów z Osieków, Lęborskich i Przebendowskich. W 1839 roku wieś nabył Józef Reck i zmienił jej nazwę na Reckendorf (czyli wioska Recków). Wybudował również zespół dworsko- folwarczny, którego pozostałości do dziś istnieją we wsi. W latach 1905–1945 wieś przeszła we władanie rodziny Fliesbachów, liczyła wówczas 445 ha, zamieszkiwało ją 218 mieszkańców.

</doc>
<doc id="351382" url="https://pl.wikipedia.org/wiki?curid=351382" title="Brzyska">
Brzyska

Brzyska – wieś w Polsce, położona w województwie podkarpackim, w powiecie jasielskim, w gminie Brzyska; siedziba gminy Brzyska.
Wieś opactwa benedyktynów tynieckich w powiecie bieckim województwa krakowskiego w końcu XVI wieku. W latach 1975–1998 miejscowość administracyjnie należała do województwa krośnieńskiego.
Miejscowość jest siedzibą parafii pw. św. Marii Magdaleny, należącej do dekanatu Brzostek, diecezji rzeszowskiej.

</doc>
<doc id="351383" url="https://pl.wikipedia.org/wiki?curid=351383" title="Brzyska Wola">
Brzyska Wola

Brzyska Wola – wieś w Polsce położona na Płaskowyżu Tarnogrodzkim, w województwie podkarpackim, w powiecie leżajskim, w gminie Kuryłówka. 
Miejscowość jest siedzibą rzymskokatolickiej parafii MB Pocieszenia należącej do dekanatu Leżajsk I w archidiecezji przemyskiej.
Wieś królewska położona na przełomie XVI i XVII wieku w powiecie przemyskim ziemi przemyskiej województwa ruskiego, w drugiej połowie XVII wieku "Brzeska Wola" należała do starostwa leżajskiego.
W latach 1954–1972 wieś należała i była siedzibą władz gromady Brzyska Wola. W latach 1975–1998 miejscowość administracyjnie należała do województwa rzeszowskiego.
Lokowana przez Wawrzyńca Brzeskiego w końcu XVI w., początkowo nosiła nazwę Brzeska
Wola i wzmiankowana po raz pierwszy w 1605 roku (prawdopodobnie pod nazwą „Górki” w dokumentach figuruje już w 1565 roku).

</doc>
<doc id="351384" url="https://pl.wikipedia.org/wiki?curid=351384" title="Brzyskorzystew">
Brzyskorzystew

Brzyskorzystew – wieś w Polsce położona w województwie kujawsko-pomorskim, w powiecie żnińskim, w gminie Żnin.
Wieś szlachecka, położona była w XVII wieku w powiecie kcyńskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 368 mieszkańców. Jest dziewiątą co do wielkości miejscowością gminy Żnin.
Historia.
Brzyskorzystew wymieniony został pośród innych polskich miejscowości w roku 1136 w tzw. Bulli gnieźnieńskiej. 
Zabytki.
Według rejestru zabytków NID na listę zabytków wpisany jest kościół parafialny pw. św. Katarzyny Aleksandryjskiej, nr rej.: A/29 z 22.11.2000.
Kościół został wybudowany w latach 1826-1828 o konstrukcji szkieletowej z wypełnieniami tynkowymi, na podmurówce z kamieni. Niska kwadratowa wieża nakryta hełmem z latarnią. Wnętrze kościoła zawiera elementy baroku, klasycyzmu oraz neogotyku. Część wyposażenia wnętrza pochodzi z XVII-XVIII wieku.

</doc>
<doc id="351385" url="https://pl.wikipedia.org/wiki?curid=351385" title="Brzyskorzystewko">
Brzyskorzystewko

Brzyskorzystewko – osada w Polsce położona w województwie kujawsko-pomorskim, w powiecie żnińskim, w gminie Żnin. Leży w odległości 5,5 km na północ od Żnina, po zachodniej stronie drogi krajowej nr 5, na krawędzi rynny jezior żnińskich. Jest to duże osiedle mieszkaniowe pracowników Pałuckiej Hodowli Roślin. 
Wieś szlachecka, położona była w XVII wieku w powiecie kcyńskim województwa kaliskiego. 
Demografia.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 714 mieszkańców. Jest drugą co do wielkości miejscowością gminy Żnin.
Zabytki.
Według rejestru zabytków NID na listę zabytków wpisany jest zespół dworski z 2. połowy XIX w., nr rej.: A/252/1-2 z 23.04.1991:
Późnoklasycystyczny parterowy dwór ma boczne skrzydła nierównej wielkości i taras od strony ogrodowej. Od północy przylega doń park, rozplanowany na stoku doliny Rawki (lewego dopływu Gąsawki), z fontanną i pomnikowymi drzewami. Obecnie w pałacu znajdują się biura zajmowane przez spółkę Brzysko-Rol.
Sport.
W Brzyskorzystewku funkcjonuje klub piłkarski – "Brzysko-Rol Brzyskorzystewko".

</doc>
<doc id="351386" url="https://pl.wikipedia.org/wiki?curid=351386" title="Brzyszewo">
Brzyszewo

Brzyszewo – wieś w Polsce położona w województwie kujawsko-pomorskim, w powiecie włocławskim, w gminie Chodecz.
Historia.
Brzyszewo kupione zostało w roku 1475 przez Andrzeja Kretkowskiego i dołączone do domeny chodeckiej. Do połowy XVIII w. folwark Brzyszewo pozostał w rękach Kretkowskich, następnie należał do rodzin: Szatkowskich, Przyborowskich, a od roku 1842 do rodziny Morzyckich.
W połowie XIX wieku stary drewniany dwór w Brzyszewie został zastąpiony murowanym piętrowym budynkiem w stylu włoskiego neorenesansu, otoczonym parkiem w stylu angielskim (współcześnie założenie dworskie zachowane jest szczątkowo).
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 453 mieszkańców. Jest drugą co do wielkości miejscowością gminy Chodecz.

</doc>
<doc id="351387" url="https://pl.wikipedia.org/wiki?curid=351387" title="Brzyszów">
Brzyszów

Brzyszów – wieś w Polsce położona w województwie śląskim, w powiecie częstochowskim, w gminie Mstów.
W latach 1954-1961 wieś należała i była siedzibą władz gromady Brzyszów, po jej zniesieniu w gromadzie Mstów. W latach 1975–1998 miejscowość administracyjnie należała do województwa częstochowskiego.
Historia.
W 1513 po raz pierwszy w źródłach pojawiła się nazwa wsi Brzyszów, przy okazji rozgraniczania wsi Małusy Małe i Małusy Średnie od Mstowa przez podkomorzego krakowskiego. Wieś stanowiła uposażenie mstowskiego klasztoru. 
W ostatniej ćwierci XVIII stulecia Brzyszów należał do osad powoli się zasiedlających i liczył 11 domów i 57 mieszkańców.
W 1798 dobra klasztorne zostały skonfiskowane przez rząd pruski. W 1822 nastąpiła kasata klasztoru.
W Brzyszowie znajduje się Szkoła Podstawowa im. Kornela Makuszyńskiego. Budynek szkoły wzniesiono w 1938. W 1995 oddano do użytku nowy budynek szkolny (stary zburzono). Nowoczesną salę gimnastyczną wybudowano w latach 2006–2008. W 2019 obok szkoły przekazano do użytkowania kompleks boisk sportowych.
Pochodzenie nazwy.
Nazwa osady Brzyszów to nazwa dzierżawcza od nazwy osobowej Brysz, Brzysz, Brys. Nazwa osobowa jest słowiańską przeróbką imienia chrześcijańskiego Brictius w staropolskim brzmiącego Brykczy. 

</doc>
<doc id="351388" url="https://pl.wikipedia.org/wiki?curid=351388" title="Bubele">
Bubele

Bubele (lit. Bubeliai – wieś w Polsce położona w województwie podlaskim, w powiecie sejneńskim, w gminie Sejny. 
Pierwsze wzmianki o wsi Bubele pochodzą z 1684. W latach 1915–20 we wsi istniała litewska szkoła podstawowa, filie różnych organizacji litewskich (reaktywowane w latach 1958–90). Na początku II wojny światowej Niemcy wysiedlili na Litwę około 80% ludności Bubeli. W 1934 wieś zamieszkiwały 334 osoby, z czego 96% było narodowości litewskiej, a w 1976 liczba mieszkańców wynosiła 73 osoby, z czego 55% było nar. litewskiej.
Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Według danych z 2008 we wsi mieszkały 94 osoby, z czego połowa była narodowości litewskiej.
We wsi w 1912 urodził się litewski poeta Albinas Žukauskas.

</doc>
<doc id="351389" url="https://pl.wikipedia.org/wiki?curid=351389" title="Bubel-Granna">
Bubel-Granna

Bubel-Granna – wieś w Polsce położona w województwie lubelskim, w powiecie bialskim, w gminie Janów Podlaski.
W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii Trójcy Świętej w Janowie Podlaskim.
Historia.
Bubel-Granna znajduje się ok. 7 km na pn-zach. od siedziby gminy - Janowa Podlaskiego. Usytuowana jest na terenie parku krajobrazowego Podlaski Przełom Bugu. Wieś leży 2 km od granicy polsko-białoruskiej. Wieś najprawdopodobniej powstała już w średniowieczu. Nazwa wskazuje, że w przeszłości był to teren na którym przecierały się wpływy nie tylko polskie, ale i rosyjskie (człon "Bubel" w nazwie). Jeszcze przed II wojną światową istniało tu duże skupisko ludności ukraińskiej. Bubel-Granna rozciąga się na długości ok. 2 km. Swój początek wieś bierze przy drodze z Janowa Podlaskiego do Mierzwic, a kończy się przy lasach konstantynowskich. Na terenie wsi istnieje zabytkowa zabudowa XIX i XX-wieczna, często dobrze zachowana. 
Liczba mieszkańców to 113 osób (na koniec 2012 r.). Większość młodych mieszkańców wsi wyemigrowała zarobkowo (Szwecja, Wielka Brytania, Niemcy), duża część osób wyprowadziła się także w okolice Janowa Podlaskiego, aglomeracji warszawskiej i łódzkiej. Miejscowa ludność trudni się głównie rolnictwem. W środkowej części sołectwa istnieje boisko piłkarskie (obecnie nieco zaniedbane), a także popularne miejsce spotkań mieszkańców – odrestaurowana w 2011 r. świetlica ze środków UE (zwana popularnie "klubem", z racji odbywających się tu we wcześniejszym okresie dyskotek, imprez okolicznościowych), wraz z urządzonym ogródkiem i placem zabaw. Na terenie wsi brak jest ważniejszych punktów handlowo-usługowych, toteż mieszkańcy zaopatrują się tutaj w artykuły podstawowej potrzeby za pomocą bardzo charakterystycznego dla tego obszaru handlu obwoźnego. Można tutaj zobaczyć tradycyjne metody wytwarzania masła, pieczenia chleba, a także skorzystać z przejażdżki konnej (to ważna część krajobrazu kulturowego tego regionu Polski) lub przejechać się bryczką. Wieś jest popularnym ośrodkiem wypoczynku, szczególnie w okresie letnim. Wieś znajduje się blisko dużego kompleksu leśnego (Lasy Konstantynowskie).

</doc>
<doc id="351390" url="https://pl.wikipedia.org/wiki?curid=351390" title="Bubel-Łukowiska">
Bubel-Łukowiska

Bubel-Łukowiska – wieś w Polsce położona w województwie lubelskim, w powiecie bialskim, w gminie Janów Podlaski.
Wierni Kościoła rzymskokatolickiego należą do parafii Trójcy Świętej w Janowie Podlaskim.
W latach 1975–1998 miejscowość administracyjnie należała do województwa bialskopodlaskiego.
W miejscowości znajduje się zabytkowy cmentarz – pierwotnie unicki, następnie prawosławny, a po 1920 użytkowany przez parafię rzymskokatolicką.

</doc>
<doc id="351391" url="https://pl.wikipedia.org/wiki?curid=351391" title="Buchałów">
Buchałów

Buchałów (niem. "Buchelsdorf") – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
Wieś o średniowiecznym rodowodzie (buchałowski kościół wspominany jest w dokumentach z 1376 r.) Miejscowość o bogatych tradycjach winiarskich. Posiadała pałac w stylu neogotyckim (przebudowany w latach 1851–1853) otoczony romantycznym ogrodem w stylu angielskim. Po wojnie znacjonalizowany, popadł w ruinę i został wyburzony. Do dziś pozostało kilka budynków gospodarczych, w tym rzadki domek winiarski z 1874 roku, zaś park pałacowy zdziczał.
Obecny kościół pw. św. Jerzego Męczennika składa się z neogotyckiej wieży wybudowanej w 1860 roku jako wiejska dzwonnica oraz dobudowanego w latach 90. XX wieku kościoła.

</doc>
<doc id="351392" url="https://pl.wikipedia.org/wiki?curid=351392" title="Bucharzewo">
Bucharzewo

Bucharzewo – wieś w Polsce, położona w województwie wielkopolskim, w powiecie międzychodzkim, w gminie Sieraków.
W latach 1975–1998 wieś administracyjnie należała do województwa poznańskiego.
Wieś rozrzucona jest nad Wartą, na nadrzecznych enklawach Puszczy Noteckiej, około 7 km na wschód, od gminnego Sierakowa.
Historia.
Obecne Bucharzewo to teren dwóch dawnych wsi olęderskich:
Wsie powstały dla karczunku nadrzecznych zarośli i zagospodarowania terenów. Ta pierwsza wieś była założona na miejscu starszej, opustoszałej, wymienianej w 1450 jako "Villa Bukovyecz", a będącej własnością Jakuba z Sierakowa.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Międzyrzecz w rejencji poznańskiej. Bucharzewo należało do okręgu sierakowskiego tego powiatu i stanowiło część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 40 mieszkańców, którzy zamieszkiwali 5 dymów (domostw).
Podział sołectwa.
W skład wsi wchodzą 3 osady leśne (wraz z leśniczówkami):
We wschodniej części wsi Bucharzewo na trasie niebieskiego szlaku rowerowego znajduje się jej przysiółek, Bukowiec (inaczej nazywany "Bukowcami").
Turystyka.
Wieś jest bardzo popularną miejscowością wypoczynkową.
To właśnie z powodu atrakcyjnego położenia, przez Bucharzewo przechodzi aż 5 różnych szlaków turystycznych:
Leśny Ogród Edukacyjny.
Przy siedzibie Nadleśnictwa Sieraków funkcjonuje od 19 czerwca 2009 integracyjny Leśny Ogród Edukacyjny. Celem jego działalności jest zapoznanie dzieci i młodzieży z szeroko pojętą gospodarką leśną. Ogród i izbę dydaktyczną dostosowano do potrzeb osób niewidomych, niesłyszących oraz upośledzonych ruchowo i umysłowo. W ogrodzie o powierzchni 1,97 ha rozplanowano alejki, stanowiska tematyczne (np. ochrona przeciwpożarowa, flora, fauna, łowiectwo, rodzaje lasu i inne).
Demografia.
Według danych Urzędu Gminy w Sierakowie, na dzień 1 października 2012 r. sołectwo Bucharzewo zamieszkiwało 125 osób. Powierzchnia sołectwa wynosi 28,17 km², co daje średnią gęstość zaludnienia rzędu 4,4 os. na km² w 2012 r. Obręby sołectwa zajmują drugą pod względem wielkości areału lokatę w gminie Sieraków.

</doc>
<doc id="351393" url="https://pl.wikipedia.org/wiki?curid=351393" title="Buchcice">
Buchcice

Buchcice (do 1965 "Meszna Szlachecka") – wieś w Polsce położona w województwie małopolskim, w powiecie tarnowskim, w gminie Tuchów.
W latach 1975–1998 miejscowość administracyjnie należała do województwa tarnowskiego.

</doc>
<doc id="351394" url="https://pl.wikipedia.org/wiki?curid=351394" title="Buchowo">
Buchowo

Buchowo – osada w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Debrzno.

</doc>
<doc id="351395" url="https://pl.wikipedia.org/wiki?curid=351395" title="Bucz">
Bucz

Bucz – sołectwo, wieś w Polsce położona w województwie wielkopolskim, w powiecie wolsztyńskim, w gminie Przemęt.
Znajduje się tu zabytkowy kościół z XVII wieku i pałac magnacki.
Położenie.
Miejscowość Bucz położona jest w południowo-wschodnim pasie wysoczyznowym, na skraju dwóch dużych rejonów: Wysoczyzny Leszczyńskiej i Pradoliny Warszawsko-Berlińskiej. Administracyjnie należy do gminy Przemęt w powiecie wolsztyńskim, województwo wielkopolskie. Gmina Przemęt wraz z Buczem zlokalizowana jest na granicy Pojezierza Lubuskiego i Pojezierza Wielkopolskiego.
Przyroda.
Powierzchnia wsi składa się z:
Ukształtowanie terenu jest wynikiem ostatniego zlodowacenia. Podczas wycofywania się, lodowiec pozostawił naniesione duże masy materiału, są to przede wszystkim piaski i żwiry. Spowodowało to powstanie moreny dennej i czołowej w postaci drobnych pagórków.
Historia.
Bucz (dawniej Bodcze, Bodcza, Bocz, Bocze, Bodecz, Bodze, Bodoszcze, Bodcza, Bodeczsko, Bocczcza, Bodzcza, Boczdczę, Bodzecz) – wieś w Gminie Przemęt, położona w odległości 21 km na północny wschód od stolicy powiatu Wolsztyna, przy szosie Śmigiel – Mochy.
Pierwsze udokumentowane wzmianki pochodzą z roku 1303, kiedy to wieś należała do rodziny Bodeckich, herbu Bylina. W ręce rodziny Grobskich przeszła w połowie XV wieku, a następnie należała do rodziny Gołanieckich. W 1782 roku Bucz stanowił własność podsędka ziemskiego wschowskiego Ludwika Hersztopskiego. W roku 1841 jako właściciel wymieniany jest Emil Szołdrski.
W roku 1846 miejscowość wzmiankowana jako Bucz należała do wsi większych w ówczesnym pruskim powiecie Kosten rejencji poznańskiej. Bucz należał do okręgu śmigielskiego tego powiatu i stanowił część majątku Popowo niemieckie ("niem. Deutsch Poppen"), który należał wówczas do J. Szołdrskiego. Według spisu urzędowego z 1837 roku Bucz liczył 230 mieszkańców, którzy zamieszkiwali 25 dymów (domostw).
W 1881 roku dobra należały do Emila Franza Waleriana Petzela, podporucznika w stanie rezerwy, a od roku 1893 do Anny Petzel z domu Meyer. W roku 1911 stanowiły współwłasność Anny Petzel i jej córek Gertrudy Stegmann z Głogowa, Charlotty Dikrberg i Anneliese Petzel. W tym samym roku dobra przeszły w ręce Jerzego Hermanna z Kłody koło Rydzyny i jego żony Marii z domu Heiving. Od 1931 roku jako właścicielka występuje Aniela Szołdrska z domu Koczorowska.
W roku 1881 powierzchnia dóbr rycerskich wraz z folwarkiem Dębina wynosiła 584,69 ha.
W latach 1934-1954 i 1973-1976 miejscowość była siedzibą gminy Bucz. W latach 1975–1998 miejscowość administracyjnie należała do województwa leszczyńskiego.
Pałac.
W południowo-zachodniej części wsi wznosi się pałac, zbudowany przez rodzinę Petzel pod koniec XIX wieku. Pałacyk został rozbudowany po roku 1911. W chwili obecnej mieści się w nim szkoła podstawowa. Jest to budowa eklektyczna, nawiązująca do form klasycystycznych, starsza, środkowa część jest dwukondygnacyjna, trzecią kondygnację tworzą wieże nakryte ostrosłupowymi dachami. Pośrodku umieszczony jest pseudoryzalit zakończony trójkątnym tympanonem (z kartuszem herbowym), przed którym znajduje się czterokolumnowy portyk joński z tarasem na piętrze. Wewnątrz zachował się reprezentacyjny hol, z okazałą klatką schodową i dużym oknem witrażowym z wyobrażeniem jelenia Świętego Huberta oraz trzema scenami myśliwskimi. W salach na piętrze widoczne są dekoracje sztukatorskie, a w pomieszczeniach dawnej jadalni i biblioteki – dębowy strop kasetonowy oraz stare boazerie.
Wokół pałacu rozciąga się park o powierzchni 3,69 hektara. Został on założony prawdopodobnie na przełomie XVII i XVIII wieku. Obecny kształt krajobrazowy park uzyskał w końcu XIX wieku. W latach 30. XX wieku został on powiększony o część południową. Pośrodku znajduje się rozległa polana i owalny stawek z wysepką, na której rośnie pięć starych dębów szypułkowych o obwodzie do 470 cm. Po południowej stronie pałacu rośnie lipa drobnolistna o obwodzie 510 cm (zrośnięta z dwóch pni), a w południowej części parku najgrubszy dąb o obwodzie 560 cm.
Na terenie majątku działała gorzelnia parowa, śrutownik, cegielnia i wytwórnia torfu. Zajmowano się hodowlą bydła rasy holenderskiej i nizinnej, koni oraz owiec rasy rambouillet. W skład dominium oprócz Bucza i Dębiny wchodziła także kolonia Śniaty. Razem znajdowały się tutaj 53 domy zamieszkane przez 395 osób. W roku 1913 w majątku znajdowało się 35 koni, 64 krowy i 2 owce, nadal działała gorzelnia oraz wydobywano torf.
W Buczu, około 250 metrów na zachód od drogi z Bucza do Nowego Bucza, położone jest cmentarzysko należące do ludności kultury łużyckiej i pochodzące z młodszej epoki brązu (1000-800 p.n.e.)
Folwark.
Zespół folwarczny położony jest na zachód od pałacu i parku, po drugiej stronie drogi do Przemętu. Składa się z podwórza gospodarczego i kolonii domów pracowników folwarcznych. Podwórze wyznaczono na rzucie zbliżonym do kwadratu w wysuniętą w kierunku północno-wschodnim rządcówką i oborą. Od strony południowej i zachodniej otoczone jest polami, od północnej sąsiaduje z zabudową wsi. Wjazd na podwórze prowadzi od strony wschodniej i znajduje się na wprost wjazdu do parku, drugi wjazd znajduje się od zachodu od strony pól. W pierzei północnej wznosi się dawna rządcówka wraz z biurem z końca XIX wieku, obecnie przebudowana. Na zachód od niej, równolegle do drogi, stoi dawna obora, przekształcona po 1945 roku na budynek gospodarczy pracowników folwarcznych. Cześć ściany wschodniej dziedzińca wypełniają współczesne garaże. W części zachodniej pierzei południowej wznosi się stodoła z częścią magazynową. W pierzei zachodniej zachowała się kolejna stodoła, do której od północy przylega spichlerz z 1881 roku, murowany trzykondygnacyjny, nakryty niskim dachem dwuspadowym, o tynkowanych elewacjach całkowicie pozbawionych detalu. W północnym narożniku podwórza znajduje się gorzelnia z XIX wieku, obecnie mocno przebudowana.
Kolonia domów pracowników folwarcznych położona jest na północ od rządcówki, po zachodniej stroni drogi do Barchlina. Składa się obecnie z trzech budynków (domy nr 9, 10 i 12). Są to budynki z końca XIX wieku, murowane z cegły, parterowe, z użytkowymi poddaszami, nakryte dachem dwuspadowym, pokrytymi dachówką, o tynkowanych elewacjach oraz zmienionych oknach i stolarce.
Kościół.
Pierwotny kościół parafialny został założony w roku 1440, w nieistniejącej już wsi Grobia (zanikła pod koniec XVI wieku), położonej na północny zachód od dzisiejszego Bucza. Wieś tą wraz z kościołem rozebrał za panowania Zygmunta Augusta Jan Bronikowski, przeszedłszy na protestantyzm. Zapiski z wizyty archidiakona śremskiego Gaspara Happa z roku 1610: "„Była niegdyś wieś, zwana Grobią, w której się tylko zagrodnicy (hortulani) znajdowali. Jak pamięć ludzka sięga był w tej wsi kościół pod tytułem N. M. Panny; ten gdy ze starości zniszczał, niejaka pani Gołaniecka, wdowa, wystawiła w jego miejsce nowy. Ale gdy później taź sama dobra swoje, to jest wieś Grobią z zagrodnikami i wieś Bucz z kmieciami ur. Janowi Bronikowskiemu przedała, ten, jako heretyk, kościół spustoszył, wieś Grobią zniósł całkiem z zabudowaniami plebańskimi i szkołą, tak iż tylko nagie ściany kościoła pozostały, a granice pól plebańskich zostały rozorane”". Później w miejscu gdzie stała wieś Grobia, powstał folwark zwany Dębina, należący do Bucza. Kościół w Grobi, został odzyskany przez katolików w 1641 roku. Jednakże z braku funduszy, pleban nie był w stanie się utrzymać, dlatego w roku 1653 został przeniesiony do kościoła parafialnego w Przemęcie. W tym samym czasie, lub nieco później, kościół w Grobi został odrestaurowany staraniem Cystersa Pawłowskiego z klasztoru przemęckiego. Odnowiony kościół został poświęcony przez sufragana poznańskiego, Macieja Kurskiego, dnia 16 czerwca 1664 roku, pod wezwaniem Św. Barbary męczenniczki. W roku 1685 kościół był wizytowany przez archidiakona śremskiego Gnińskiego. Na początku XVIII wieku dziedzicem Bucza był Andrzej Mielęcki, świeżo nawrócony z kalwinizmu. Będąc właścicielem kościoła w Buczu, służącego dotąd braciom czeskim, oddał go katolikom, nie bez zastosowania przemocy. Kościół został poświęcony i obdarzony nową erekcją przez Mielęckiego w roku 1720. W wieku XVII, poprzedni właściciele Bucza, Gorzeńscy, wyznania braci czeskich, chowali w nim zwłoki członków swojej rodziny. Księgi kościelne w Buczu zaczynają się od roku 1781, wcześniejsze zapiski spłonęły razem z plebanią.
Obecny kościół powstał w roku 1782. Jest to budynek drewniany, na kamiennej podmurówce. Usytuowany jest na pagórku w centrum wsi, otoczony cmentarzem, założonym prawdopodobnie w drugiej połowie XVIII wieku. Kościół powstał staraniem ówczesnego właściciela wsi Ludwika Hersztopskiego. Budynek założony został na planie krzyża łacińskiego, z zamkniętym trójbocznym prezbiterium, za którym znajduje się zakrystia ze stropem belkowym (na jednej z belek wyryta jest data 1782). Dach jest kryty gontem. Po zachodniej stronie usytuowana jest czworoboczna wieża nakryta baniastym hełmem. Nad prezbiterium umieszczona została niewielka wieżyczka na sygnaturkę z czterospadowym dachem.
Wnętrze kościoła nakryte jest belkowatym stropem, o układzie kasetonowym. Ściany są otynkowane, pokryte polichromią z roku 1966, która nakryła pierwotną z początku XX wieku. Cennym wyposażeniem jest barokowy ołtarz główny z połowy XVII wieku, dwa późnobarokowe ołtarze boczne z końca XVIII wieku, ambona z fragmentami z XVIII wieku oraz rokokowa chrzcielnica z drugiej połowy XVIII wieku. Chór muzyczny wsparty jest na słupach, z wybrzuszonym parapetem. Obok kościoła stoi drewniana dzwonnica, prawdopodobnie z końca XVIII wieku, nakryta daszkiem namiotowym.
W roku 2005 z kościoła skradziono drewnianą figurę Świętej Barbary, cztery drewniane anioły (dwa z ołtarza głównego oraz dwa umieszczone na organach), złocone elementy ołtarzy oraz tabliczki wotywne. Sprawców nigdy nie odnaleziono. Brakujące figury zostały zastąpione replikami. Nową figurę Świętej Barbary ufundowały Ochotnicze Straże Pożarne miejscowości należących od parafii.
Do parafii należą miejscowości: Bucz, Bucz Nowy, Barchlin, Boszkowo, Popowo.
Szczegóły wystroju wnętrza kościoła:
Ochotnicza Straż Pożarna.
Ochotnicza Straż Pożarna w Buczu powstała w 1932 roku z inicjatywy mieszkańców, jako jedna z pierwszych jednostek na terenie obecnego powiatu wolsztyńskiego. Jeszcze przed II wojną światową jednostka otrzymała pierwszy sprzęt oraz sztandar.
Na przełomie lat 50. i 60. XX w. wybudowana została murowana remiza z wieżą. Do czasów transformacji systemowej w Polsce, jednostka dysponowała sikawką, następnie na wyposażeniu znalazł się FSC Żuk. W 2004 jednostka otrzymała samochód Ford Transit GLM, który służy do dziś.
W lipcu 2018 roku rozpoczęła się budowa nowej strażnicy OSP Bucz. W tym czasie jednostka skupiała w swoich szeregach ponad 60 członków, z czego ponad 30 brało czynny udział w akcjach ratowniczo-gaśniczych.

</doc>
<doc id="351396" url="https://pl.wikipedia.org/wiki?curid=351396" title="Buczki (województwo warmińsko-mazurskie)">
Buczki (województwo warmińsko-mazurskie)

Buczki (niem. "Buczken") – wieś w Polsce położona w województwie warmińsko-mazurskim, w powiecie ełckim, w gminie Ełk.
W latach 1975–1998 miejscowość administracyjnie należała do województwa suwalskiego.

</doc>
<doc id="351397" url="https://pl.wikipedia.org/wiki?curid=351397" title="Buczkowice">
Buczkowice

Buczkowice – wieś w Polsce położona w województwie śląskim, w powiecie bielskim, w gminie Buczkowice, której jest siedzibą od 1991 r. Poprzednio cały obszar gminy Buczkowice, należał administracyjnie do gminy Szczyrk. Powierzchnia sołectwa wynosi 653 ha, a liczba ludności 4102, co daje gęstość zaludnienia równą 628,2 os./km².
Z geograficznego punktu widzenia znajduje się ona na pograniczu Beskidu Śląskiego (na zachodzie) oraz Kotliny Żywieckiej (na wschodzie), nad rzeką Żylicą (środkowy bieg). Przebiega tędy droga wojewódzka nr 942 z Bielska-Białej do Wisły przez Szczyrk. Jest to ważny węzeł komunikacji autobusowej. Znajdował się tu Pomnik Wdzięczności Armii Czerwonej. 
Części wsi.
Integralne części wsi Buczkowice: Gluzów, Granice, Huczków, Janiców, Kopaczków, Migdałów, Moczków, Plac Mańdyrów, Plac u Zoniów, Pod Bieniatką, Pod Godziszką, Pod Groniem, Pod Kolanem, Przybyłów, Tarnawów, Zawodzie
Historia.
Brak jest dokumentu lokacyjnego i roku założenia Buczkowic. Najwcześniejszym źródłem pisanym na ten temat jest kronika parafialna założona w 1916 r. Na podstawie dostępnych obecnie dokumentów można z dużym prawdopodobieństwem przypuszczać, ze Buczkowice powstały po Rybarzowicach, tzn. w drugiej połowie XVI w.lub u jego schyłku i należały również do dominium łodygowickiego, będąc jego trzecią wsią pod względem wielkości i liczby ludności. Nazwa wsi pochodzi „od buczków” – czyli drzew bukowych, które przed wiekami rosły na tym obszarze, tworząc bardzo gęste lasy bukowe. Bardzo ważną rolę w powstaniu osady odegrała rzeka zwana Żylczą lub Żylcą (Żylica).
Pod koniec XIX wieku we wsi był tartak wodny, wiatrak i fabryka zapałek.
Według austriackiego spisu ludności z 1900 w 292 budynkach w Buczkowicach na obszarze 653 hektarów ("gemeinde" i "gutsgebiete") mieszkało 2158 osób (gęstość zaludnienia 330,5 os./km²), z czego 2090 (96,8%) było katolikami, 55 (2,5%) wyznawcami judaizmu a 13 (0,6%) innej religii lub wyznania, 2079 (96,3%) było polsko-, 54 (2,5%) niemiecko- a 21 (1%) innojęzycznymi. 
6 sierpnia 1944 r. dom w którym przebywał dowódca oddziału Armii Ludowej Józef Habdas ps. "Kwaśny" został otoczony przez ok. 50 gestapowców. Otrzymali oni informację o pobycie partyzanta od jego gospodyni, która była konfidentem gestapo. W nierównej walce jaka wywiązała się przy próbie ujęcia aelowca Habdas poległ. Wieś została wyzwolona w kwietniu 1945 roku przez żołnierzy 1 armii gwardii 4 Frontu Ukraińskiego.
W 1972 miejscowość została odznaczona Krzyżem Partyzanckim.
W 1975 roku w Buczkowicach urodził się Łukasz Kruczek, trener skoków narciarskich, dawniej skoczek narciarski.
W latach 1954–1972 wieś należała i była siedzibą władz gromady Buczkowice. W latach 1975–1998 miejscowość administracyjnie należała do województwa bielskiego.
Ludzie związani z Buczkowicami:
Religia.
Na terenie wsi działalność duszpasterską prowadzi Kościół Rzymskokatolicki (parafia Przemienienia Pańskiego).

</doc>
<doc id="351398" url="https://pl.wikipedia.org/wiki?curid=351398" title="Buczkowo (powiat inowrocławski)">
Buczkowo (powiat inowrocławski)

Buczkowo – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 44 mieszkańców. Jest najmniejszą miejscowością gminy Gniewkowo.

</doc>
<doc id="351400" url="https://pl.wikipedia.org/wiki?curid=351400" title="Bucznik (województwo pomorskie)">
Bucznik (województwo pomorskie)

Bucznik (niem. "Buchwalde") – wieś w Polsce położona w województwie pomorskim, w powiecie sztumskim, w gminie Stary Dzierzgoń.
W latach 1975–1998 miejscowość administracyjnie należała do województwa elbląskiego.
W roku 1973 jako wieś Bucznik należał do powiatu morąskiego, gmina i poczta Stary Dzierzgoń. W latach 1945-46 miejscowość nosiła nazwę Bukowo.
Wieś szkatułowa założona w 1703 r., na terenach leśnych dawnej Puszczy Pruskiej. Andrzej Grzegorzewski (Gregorowsky) z Gorynia w powiecie iławskim - zasadźca - otrzymał około 17 włok nieużytków leśnych na prawie chełmińskim, w celu założenia wsi czynszowej. Osiedliło się tu 14 chłopów, którzy otrzymali po 5-6 włók. W tym czasie uprawiano tu grykę, żyto, jęczmień i owies. W 1782 r. we wsi było 26 domów ("dymów"), w 1858 45 domów z 301 mieszkańcami. W tym czasie do wsi należało 20 włók. W roku 1905 wieś liczyła 69 gospodarstw domowych oraz 196 mieszkańców. W 1939 r. było we wsi 75 gospodarstw domowych i 252 mieszkańców.
Jednoklasowa szkoła powstała nie później niż w pierwszej połowie XVIII w. Istniała do 1945 r. 
W pobliżu wsi położone jest jezioro Gębin.
Kolonia - Mały Bucznik ("Abbau Buchwalde") - w 1905 licząca 13 mieszkańców.

</doc>
<doc id="351401" url="https://pl.wikipedia.org/wiki?curid=351401" title="Buczyn Dworski">
Buczyn Dworski

Buczyn Dworski – wieś w Polsce położona w województwie mazowieckim, w powiecie sokołowskim, w gminie Kosów Lacki.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Wojciecha w Skibniewie-Podawcach.

</doc>
<doc id="351402" url="https://pl.wikipedia.org/wiki?curid=351402" title="Buczyniec (wieś w gminie Rychliki)">
Buczyniec (wieś w gminie Rychliki)

Buczyniec (niem. "Buchwalde" ) – wieś w Polsce położona w województwie warmińsko-mazurskim, w powiecie elbląskim, w gminie Rychliki. Znajduje się tu pochylnia na Kanale Elbląskim, umożliwiająca ruch wagoników przewożących statki.
W latach 1975–1998 miejscowość administracyjnie należała do województwa elbląskiego.

</doc>
<doc id="351403" url="https://pl.wikipedia.org/wiki?curid=351403" title="Buczynka (województwo dolnośląskie)">
Buczynka (województwo dolnośląskie)

Buczynka – wieś w Polsce położona w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczyła 50 mieszkańców. Jest najmniejszą miejscowością gminy Lubin.

</doc>
<doc id="351404" url="https://pl.wikipedia.org/wiki?curid=351404" title="Buczyno-Mikosy">
Buczyno-Mikosy

Buczyno-Mikosy – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Jana Chrzciciela w Wysokiem Mazowieckiem.
Historia wsi.
W I Rzeczypospolitej miejscowość należała do ziemi bielskiej.
W roku 1827 liczyła 13 domów i 71 mieszkańców. Pod koniec wieku XIX wchodziła w skład tzw. okolicy szlacheckiej "Buczyno" w powiecie "mazowieckim", gmina "Wysokie", parafia "Kulesze".
W roku 1921 "Buczyno-Mikosze". We wsi naliczono 10 budynków z przeznaczeniem mieszkalnym oraz 57 mieszkańców (27 mężczyzn i 30 kobiet). Wszyscy zgłosili narodowość polską i wyznanie rzymskokatolickie.

</doc>
<doc id="351405" url="https://pl.wikipedia.org/wiki?curid=351405" title="Buczynów">
Buczynów

Buczynów – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
W latach 1975–1998 miejscowość administracyjnie należała do województwa warszawskiego.

</doc>
<doc id="351406" url="https://pl.wikipedia.org/wiki?curid=351406" title="Buczyn Szlachecki">
Buczyn Szlachecki

Buczyn Szlachecki – wieś w Polsce położona w województwie mazowieckim, w powiecie sokołowskim, w gminie Kosów Lacki. Obok miejscowości przepływa rzeczka Buczynka, dopływ Bugu.
W latach 1975–1998 miejscowość administracyjnie należała do województwa siedleckiego. Wieś ta liczy około stu osób. Jest typowo rolnicza. Graniczy z Buczynem Dworskim, Buczynem Nowym i Hilarowem.
Wierni wyznania rzymskokatolickiego zamieszkali w miejscowości należą do parafii Skibniew.
Wieś Buczyn położona nad rzeczką Buczynką (dawniej Sterdynia) dzieli się obecnie na Buczyn Szlachecki i Buczyn Dworski. Istnieje także Buczyn Nowy. Buczyn Szlachecki zamieszkały był przez drobną szlachtę zagrodową. Obecny Buczyn Dworski nosił dawniej nazwę Buczyn Chłopski bądź Ruski. Był to niegdyś oddzielny majątek, posiadający chłopów pańszczyźnianych. Przymiotnik Ruski sugeruje, że we wsi mieszkali chłopi – Rusini, osadzeni tu niegdyś przez jakiegoś dziedzica. Podział Buczyna na dwie wsie nastąpił już co najmniej w połowie XVI wieku, gdyż już wówczas mieszkańcy obu wsi występują osobno.
Wieś Buczyn istniała już w 1430 r. W Metryce Mazowieckiej odnajdujemy zapis, z którego wynika, iż szlachcice ziemi ruskiej, (czyli drohickiej) Marcin z Morszkowa i Nador z Buczyna – bracia rodzeni, sprzedali całą swoją ojcowiznę we wsi Nieckowo (dzisiaj Skarżanek na południe od Ciechanowa) w ziemi ciechanowskiej swym pozostałym braciom: Piotrowi, Dersławowi i Janowi z Nieckowa. Dziedzice Nieckowa byli herbu Ślepowron; założyli także wsie o nazwie Nieciki i Nieckowo w Ziemi Wiskiej, gdzie również byli znani z tym herbem. Także Buczyńscy z Buczyna w ziemi drohickiej byli poświadczeni z herbem Ślepowron. Nador otrzymał Buczyn najpewniej od księcia Witolda. 
Kolejnych dziedziców Buczyna spotykamy dopiero w 2 poł. XV w. W 1463 r. były rozgraniczane dobra niejakiego Telaka, (czyli dzisiejsze Telaki) i Buczyńskich, niewymienionych z imienia. Z odpisu znamy dokument z roku 1464, w którym Piotr z Buczyna i jego bratankowie: Wit, Mikołaj, Bartłomiej i Stanisław dzielą się Buczynem. Być może właśnie wtedy dokonał się podział dóbr Buczyn na dwie wsie. Wspomniani bratankowie byli synami Stanisława, którego imię pojawia się ponad 50 lat później w procesie z Mikołajem Wolajewskim, którego ojciec Jan miał rzekomo przejąć część należącą do zmarłego Stanisława. 
W 1470 r. napotykamy braci Mikołaja i Pawła oraz syna tegoż Pawła – Jana, którzy świadczyli „Koziętom” Kobylańskim. W 1474 r. Mikołaj Buczyński ręczył Wojciechowi Kostce za Piotra Prostyńskiego. W 1477 r. pleban ze Skibniewa - Stanisław stawił w konsystorzu świadków przeciwko Mikołajowi z Buczyna. W zapisie tym wspomniany jest też Maciej z Buczyna. W 1473 r. występował ponadto Bartłomiej z Buczyna. W 1476 r. Mikołaj Buczyński miała sprawę w sądzie ze Stanisławem Dyszem, w 1477 z Telakiem. W następnym roku Mikołaj i Wojciech zeznali dług Wojciechowi Kostce Skibniewskiemu – podsędkowi ziemskiemu drohickiemu w kwocie 11 kop groszy. W tym samym roku bracia wzięli w dzierżawę ziemię od Szczepana Telaka. W 1479 Mikołaj Buczyński contra Jakimowski. W 1480 Mikołaj i Wojciech synowie Piotrasza Buczyńskiego byli winni 11 kop groszy podsędkowi Wojciechowi Kostce Skibniewskiemu. W 1480 roku wymienieni są: Mikołaj Buczyński i jego bracia stryjeczni: Trojan i Andrzej Morszkowscy. Mikołaj pozwał ich o "bellica" (podatek wojenny), co świadczy o tym, że mieli w owym czasie jeszcze jakąś współwłasność. Mikołaj powołał jako świadków swych stryjów. W 1480 r. Wojciech procesował się z Jakubem Trzcieńskim. Rok później odnotowano w księgach sprawę Jana Buczyńskiego z Buczyna przeciwko jego bratu Mikołajowi stamtąd. W 1487 r. ponownie występowali bracia Jan i Mikołaj. W latach 1480–1481 występował ponadto Stanisław – wójt z Buczyna. Bracia: Mikołaj, Paweł i Wojciech mogli być synami (lub najdalej wnukami) Nadbora z 1430 r. Paweł miał syna Jana wymienianego w latach 1470–1480.
W 1528 roku na popisie wojennym Województwa Podlaskiego z Buczyna wsi ziemianie wystawili 3 konie.

</doc>
<doc id="351407" url="https://pl.wikipedia.org/wiki?curid=351407" title="Bućki">
Bućki

Bućki – wieś w Polsce położona w województwie podlaskim, w powiecie suwalskim, w gminie Przerośl.
Wieś królewska starostwa niegrodowego przeroskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Przez miejscowość przepływa rzeka Błędzianka.

</doc>
<doc id="351408" url="https://pl.wikipedia.org/wiki?curid=351408" title="Budachów">
Budachów

Budachów (niem. "Baudach") – wieś w Polsce położona w województwie lubuskim, w powiecie krośnieńskim, w gminie Bytnica.
W latach 1954-1968 wieś należała i była siedzibą władz gromady Budachów, po jej zniesieniu w gromadzie Bytnica. W latach 1975–1998 miejscowość administracyjnie należała do województwa zielonogórskiego.
W Budachowie od kilku lat organizowany jest Festyn Ruskiego Pieroga, z którego dochód przeznaczany jest na remont zabytkowego kościoła.
Historia.
Pierwsze informacje o właścicielach dóbr budachowskich odnoszą się do drugiej połowy XVI wieku. W 1565 roku odnotowano tu rodzinę von Baudach, około 1600 roku von Löben, a od wojny trzydziestoletniej von Pannewitz. Własność została na krótko przejęta przez mieszczan około 1780 roku, następnie otrzymał ją kanonik von der Gröben i po kanoniku generał von Zastrow. Dobra szlacheckie w 1838 roku przechodzą w ręce radcy handlowego Endella, a ich właścicielką w 1879 roku została wdowa po radcy. W Budachowie funkcjonowało w tym czasie kilka zakładów takich jak gorzelnia, tartak, młyn i cegielnia. Po wdowie w budachowskiej posiadłości nastąpiła berlińska rodzina bugenotów Fournier.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="351409" url="https://pl.wikipedia.org/wiki?curid=351409" title="Buda Ruska">
Buda Ruska

Buda Ruska – wieś w Polsce położona w województwie podlaskim, w powiecie sejneńskim, w gminie Krasnopol. Leży nad Czarną Hańczą.
Historia.
Do wybuchu II wojny światowej wieś całkowicie zamieszkiwana była przez rosyjskich staroobrzędowców, którzy założyli miejscowość w XVIII wieku uchodząc z Imperium Rosyjskiego przed prześladowaniami religijnymi.
Według Pierwszego Powszechnego Spisu Ludności, przeprowadzonego w 1921 r., wieś Buda Ruska liczyła 46 domów i 263 mieszkańców (149 kobiet i 114 mężczyzn). Zdecydowana większość mieszkańców Budy Ruskiej, w liczbie 242 osób, zadeklarowała wyznanie staroobrzędowe. Pozostali zgłosili kolejno: wyznanie ewangelickie (20 osób) oraz wyznanie rzymskokatolickie (1 osoba). Pod względem narodowościowym dominowali Rosjanie, bowiem rosyjską przynależność narodową zadeklarowało 228 mieszkańców wsi, a pozostałe 35 osób podało narodowość polską.
W latach 1975–1998 miejscowość administracyjnie należała do województwa suwalskiego.
Inne.
Współcześnie społeczność staroobrzędowa z Budy Ruskiej należy do parafii funkcjonującej przy molennie w Suwałkach.
We wsi znajduje się galeria fotografii o nazwie "Chlewogaleria" prowadzona przez fotografa i podróżnika Piotra Malczewskiego. Galeria znajduje się w dawnym chlewie, w gospodarstwie nr 16 we wsi. Przy galerii działają cykliczne, stacjonarne i weekendowe warsztaty fotografii dla początkujących i średnio zaawansowanych fotografów przyrody. Miejscowość rozwija turystykę bliską przyrodzie. #DalejNieIdę prowadzą ekolodzy Małgorzata i Piotr Nieznańscy. We wsi swoją siedzibę ma także #FundacjaForumInicjatywSpołecznych, która wspiera edukację dzieci i młodzieży w kierunku rozwiązywania problemów środowiskowych za pomocą programowania. Prowadzi też multimedialną Pracownię Orange w Maćkowej Rudzie. 
W miejscowości znajduje się dom letni byłego prezydenta Polski Bronisława Komorowskiego oraz jego żony Anny.
We wsi znajdują się dwie nekropolie: cmentarz ewangelicki i cmentarz staroobrzędowców .

</doc>
<doc id="351410" url="https://pl.wikipedia.org/wiki?curid=351410" title="Buda Zawidugierska">
Buda Zawidugierska

Buda Zawidugierska (dodatkowa nazwa w j. litewskim Vidugirių Būda) – wieś w Polsce położona w województwie podlaskim, w powiecie sejneńskim, w gminie Puńsk.
W latach 1975–1998 miejscowość administracyjnie należała do województwa suwalskiego.
Zabytki.
Do rejestru zabytków Narodowego Instytutu Dziedzictwa wpisane są następujące obiekty:

</doc>
<doc id="351411" url="https://pl.wikipedia.org/wiki?curid=351411" title="Budczyce">
Budczyce

Budczyce (niem. "Haltauf") – wieś w Polsce położona w województwie dolnośląskim, w powiecie trzebnickim, w gminie Zawonia.
Podział administracyjny.
W latach 1975–1998 miejscowość administracyjnie należała do województwa wrocławskiego.
Turystyka.
Wieś leży wśród lasów na Równinie Czeszowskiej. Przez wieś przebiega pieszy zielony szlak turystyczny z Zawoni do Kuźniczyska będącym odcinkiem szlaku prowadzącego z Milicza do Długołęki.

</doc>
<doc id="351412" url="https://pl.wikipedia.org/wiki?curid=351412" title="Budel">
Budel

Budel – wieś w Polsce położona w województwie mazowieckim, w powiecie garwolińskim, w gminie Łaskarzew.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="351413" url="https://pl.wikipedia.org/wiki?curid=351413" title="Budki Łochowskie">
Budki Łochowskie

Budki Łochowskie – wieś w Polsce położona w województwie łódzkim, w powiecie tomaszowskim, w gminie Żelechlinek.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351414" url="https://pl.wikipedia.org/wiki?curid=351414" title="Budki Petrykowskie">
Budki Petrykowskie

Budki Petrykowskie – wieś w Polsce położona w województwie mazowieckim, w powiecie grójeckim, w gminie Pniewy. W 2006 roku wieś zamieszkiwało 80 osób.
Przez wieś przebiega droga krajowa DK 50.
W latach 1954-1961 wieś należała i była siedzibą władz gromady Budki Petrykowskie, po jej zniesieniu w gromadzie Pniewy.

</doc>
<doc id="351415" url="https://pl.wikipedia.org/wiki?curid=351415" title="Budki Piaseckie">
Budki Piaseckie

Budki Piaseckie – wieś w Polsce położona w województwie mazowieckim, w powiecie sochaczewskim, w gminie Teresin.
W latach 1975–1998 miejscowość administracyjnie należała do województwa skierniewickiego.

</doc>
<doc id="351416" url="https://pl.wikipedia.org/wiki?curid=351416" title="Obróbka plastyczna na zimno">
Obróbka plastyczna na zimno



</doc>
<doc id="351417" url="https://pl.wikipedia.org/wiki?curid=351417" title="Budki Suserskie">
Budki Suserskie

Budki Suserskie – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość administracyjnie należała do województwa płockiego.

</doc>
<doc id="351418" url="https://pl.wikipedia.org/wiki?curid=351418" title="Budkowo">
Budkowo

Budkowo – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="351419" url="https://pl.wikipedia.org/wiki?curid=351419" title="Budlewo">
Budlewo

Budlewo – wieś w Polsce położona w województwie podlaskim, w powiecie bielskim, w gminie Wyszki.
Wieś Budlewo jest gniazdem rodzinnym Budlewskich herbu Rogala, polskiego rodu szlacheckiego według Wypisu z Ksiąg Szlacheckich Obwodu Białostockiego wywodu family urodzonych Budlewskich (27.02.1817).
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Stanisława w Topczewie.

</doc>
<doc id="351420" url="https://pl.wikipedia.org/wiki?curid=351420" title="Budne-Sowięta">
Budne-Sowięta

Budne-Sowięta – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Świętego Bartłomieja Apostoła w Baranowie.
Położenie.
Budne Sowięta położone są na terenie Równiny Kurpiowskiej nad rzeką Płodownicą, 2 km od Baranowa.
Historia.
Wieś Budne Sowięta powstała w 1540 roku, kiedy to nadaniem Zygmunta I Starego bracia Przedbor i Andrzej Budni wymienili wieś Budne (dawną siedzibę) na uroczysko Sowino w Puszczy Płodownickiej – części Puszczy Zielonej. Wieś tę zamieszkiwała drobna szlachta.

</doc>
<doc id="351421" url="https://pl.wikipedia.org/wiki?curid=351421" title="Budniki (województwo warmińsko-mazurskie)">
Budniki (województwo warmińsko-mazurskie)

Budniki – osada w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="351422" url="https://pl.wikipedia.org/wiki?curid=351422" title="Budomierz">
Budomierz

Budomierz (lub Budomierz Duży, w latach 1977–1981 Zawada) – wieś w Polsce położona w województwie podkarpackim, w powiecie lubaczowskim, w gminie Lubaczów.
W latach 1975–1998 miejscowość administracyjnie należała do województwa przemyskiego.
Transport.
W dniu 2 grudnia 2013 r. otwarto przejście graniczne Budomierz-Hruszew. Drogowe, polsko-ukraińskie przejście graniczne Budomierz-Hruszów jest czwartym przejściem w województwie podkarpackim, a siódmym na granicy polsko-ukraińskiej. Jest w całości zlokalizowane po polskiej stronie i kontroli granicznych dokonują w tym miejscu zarówno polskie, jak i ukraińskie służby graniczne. Przeznaczone jest dla całodobowego, międzynarodowego ruchu osobowego i samochodowego o dopuszczalnej masie całkowitej do 3,5 t, z wyłączeniem ładunków podlegających kontroli weterynaryjnej, fitosanitarnej oraz ładunków niebezpiecznych. Na przejściu granicznym usytuowanych jest 9 pasów ruchu na kierunku wjazdowym do Polski (5 ruch osobowy, 2 ruch ciężarowy do 3,5 t i 2 ruch autobusowy) i 8 pasów ruchu na kierunku wyjazdowym z Polski (5 ruch osobowy, 2 ruch ciężarowy do 3,5 t oraz pas dla ruchu autokarów). Budowa przejścia rozpoczęła się w 2010 r. i trwała trzy lata.

</doc>
<doc id="351423" url="https://pl.wikipedia.org/wiki?curid=351423" title="Budoradz">
Budoradz

Budoradz (niem. "Buderose", łuż. "Budoraz") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Przysiółek położony na prawym brzegu Nysy Łużyckiej, 6 km na północ od Gubina. W dokumentach pojawiła się po raz pierwszy w 1440 roku jako Buderose, w 1497 Pudrom, a w 1527 powróciła do Buderose. Częściowo była pod lennem joannickiego urzędu zakonnego Friedland - Sękowice, a po części lennem czeskim, a następnie saksońskim i pruskim. Zachowało się pierwotne ukształtowanie zabudowy wsi. Liczy 31 mieszkańców. Jest to przysiółek przyfolwarczny, rzędówka z XVIII wieku, o planie rozbudowanym, zabudowie rozluźnionej z parkiem folwarcznym. W latach 1945–1947 znajdowała się we wsi 33 strażnica WOP.
Cmentarz jeniecki
We wsi istnieją pozostałości po byłym cmentarzu rosyjskich jeńców wojennych z okresu I wojny światowej na którym od września 1914 do lipca 1921 roku chowano jeńców z obozu w Gross Breesen. Na cmentarzu zostało pochowanych 564 żołnierzy, m.in. 266 rosyjskich, 61 włoskich, 22 francuskich, 21 angielskich, 1 Polak i 161 cywilów belgijskich. Na centralnym miejscu cmentarza był pomnik o wysokości około 3 m z godłem państwowym, na jego szczycie osadzona była kula, a na niej krzyż. Na każdej stronie pomnika wyryty był napis w języku rosyjskim, niemieckim, francuskim i angielskim: "„W pamięci naszym poległym towarzyszom, którzy w wojnie światowej oddali życie. Niech ich dusze żyją w pokoju”". Stan obecny - całkowicie zniszczony. Pomnik istniał jeszcze po II wojnie światowej.

</doc>
<doc id="351425" url="https://pl.wikipedia.org/wiki?curid=351425" title="Budowo">
Budowo

Budowo (kaszb. "Bùdowò", niem. "Budow") – wieś kaszubska w Polsce położona w województwie pomorskim, w powiecie słupskim, w gminie Dębnica Kaszubska, nad rzeką Skotawą i przy trasie drogi wojewódzkiej nr 210. Wieś jest siedzibą sołectwa "Budowo" w którego skład wchodzi również Budówko.
W latach 1973–1976 miejscowość była siedzibą gminy Budowo. W latach 1954–1972 wieś należała i była siedzibą władz gromady Budowo. W latach 1975–1998 miejscowość administracyjnie należała do województwa słupskiego.
Historia.
W miejscowym kościele kazania dla Kaszubów odbywały się w ich języku jeszcze w 1784 r. Budowo utrzymało swój kaszubski charakter jeszcze do połowy następnego wieku. Miejscowość była stacją końcową trasy "Słupskiej Kolei Powiatowej" Słupsk-Budowo (obecnie nieistniejącej)

</doc>
<doc id="351426" url="https://pl.wikipedia.org/wiki?curid=351426" title="Budry">
Budry

Budry (niem. "Buddern") – wieś w Polsce położona w województwie warmińsko-mazurskim, w powiecie węgorzewskim, w gminie Budry. 
Wieś posiada kolonię (Kolonia Budry).
W latach 1954–1972 wieś należała i była siedzibą władz gromady Budry. W latach 1975–1998 miejscowość administracyjnie należała do województwa suwalskiego.
Miejscowość jest siedzibą gminy Budry.
Historia.
Pierwsze wzmianki o Budrach pochodzą z pierwszej połowy XVI wieku, gdzie (jeszcze przed uzyskaniem przywileju lokacyjnego) pojawiały się pod nazwą Buderne. Wieś założona została w 1565 r. przez Jana Mixę z nadania Albrechta Hohenzollerna. Obszar wsi ustalono na 51 włók i 2 morgi. W 1571 r. mieszkało tu siedmiu chłopów, którzy płacili czynsz i odrabiali szarwark na rzecz domeny książęcej we Wróblu, a potem w Popiołach.
W 1710 r. zmarło tu na dżumę 245 osób, ówczesna połowa mieszkańców wsi. W 1740 w parafii Budry do komunii świętej przystępowało 1134 Polaków i 227 Niemców, w 1800 było to 1799 Polaków i 555 Niemców.
W drugiej połowie XIX w. istniała tu stacja pocztowa, Budry w tym czasie liczyły 778 mieszkańców, w znacznej części Polaków. Mieszkańcy utrzymywali się z pracy na roli oraz zatrudniali się do prac melioracyjnych i wyrębów lasów. W Budrach było 60 rzemieślników.
Podczas I wojny światowej Budry przechodziły trudny okres. We wsi i jej bliskiej okolicy dochodziło do walk między wojskami niemieckimi i rosyjskimi. Największych zniszczeń doznały 8 lutego 1915 roku w wyniku wzajemnego ostrzału artyleryjskiego wspomnianych wojsk. Budynkiem, który przyciągał najwięcej pocisków był kościół, którego wieżę wykorzystywali rosyjscy obserwatorzy artyleryjscy.
W 1914 roku, uchodząc do Niemiec przed wojskami rosyjskimi, Budry opuściła , popularna w Prusach Wschodnich pisarka i poetka ludowa, która od 1902 roku zamieszkała we wsi, początkowo w domu swojej siostry, a następnie w wybudowanym, dzięki dochodom z pracy pisarskiej, dużym domu. Dom ten został zniszczony w wyniku kampanii zimowej w 1915 r. Jego wizerunek w niewielkim stopniu można zobaczyć na starych widokówkach. Frieda Jung, będąc już w Niemczech, propagowała pomoc zrujnowanym wojną Prusom Wschodnim.
Dzięki tej pomocy, Budry zostały ok. 1920 roku odbudowane ze zniszczeń wojennych.
W okresie międzywojennym we wsi działał młyn walcowy i tartak. Mleczarnia, powstała w 1908 roku, a od 1938 r. funkcjonująca jako filia Spółdzielni Mleczarskiej w Węgorzewie, produkowała rocznie 3,3 mln litrów mleka. W 1925 r. powstała elektrospółdzielnia, zapewniła wsi pełną elektryfikację i regularny dostęp do prądu. W wyniku widocznego rozwoju wsi, w latach trzydziestych w Budrach uruchomiona zostaje spółdzielcza kasa Raiffeisen Banku.
W latach 40. Budry liczyły 917 mieszkańców.
W wyniku II wojny światowej, wg doniesień z depesz wojennych, śmierć poniosło 35 mieszkańców Buder. W sierpniu 1944 roku ludność została zmobilizowana do kopania rowów przeciwczołgowych oraz innych umocnień ziemnych. 
25 października 1944 roku, w wyniku paniki wywołanej przez uchodźców wojennych, władze powiatowe zarządziły ewakuację ludności cywilnej z Buder i okolicy. Wywózka na zachód odbyła się dzięki podstawionemu pociągowi, do którego zabierano podręczny dobytek.
1945 rok dla wsi Budry, to początek zupełnie innej epoki. Wieś zarządzana przez polskie władze administracyjne, była eksploatowana przez radziecką komendanturę wojenną, czego efektem było wywożenie wszelkich dóbr. Domostwa pozbawiane były sprzętów, ale nierzadko także pieców, drzwi i okien. Rosjanie, korzystając z linii kolejowej, do tego stopnia plądrowali wieś, że nie oszczędzili także podkładów i szyn kolejowych, co doprowadziło do likwidacji samej linii kolejowej, likwidując połączenie Węgorzewo - Gołdap.
Polska administracja, po problemach z zasiedleniem wsi w wyniku spustoszeń, umieściła we wsi przymusowych przesiedleńców z akcji "Wisła". Transporty ludności trafiały do wsi od lipca 1947 r. W ich wyniku, jesienią 1947 roku, ukraińska ludność przesiedleńcza stanowiła ponad 75% liczebności, co naruszało dyrektywę Ministra MZO z 31 lipca 1947 roku, mówiącą o nieprzekraczalnym progu 10% przesiedleńców w stosunku do Polaków.
Od 18 listopada 1945 Budry były siedzibą gminy do której należało 8 wsi sołeckich, obecną nazwę administracyjnie zatwierdzono 12 listopada 1946. W roku 1954 utworzono tutaj gromadę. Przewodniczącym GRN w Budrach w roku 1967 był Antoni Piaścik.
Kościół.
We wsi znajduje się jednonawowy kościół poświęcony przez superintendenta Helwinga w 1739 r. Przy kościele znajdowała się drewniana wieża, która zawaliła się w roku 1882. Nową wieżę murowaną wystawiono w 1888 r.
Utworzona w 1739 r. parafia luterańska wydzielona została z parafii Węgorzewo i Banie Mazurskie. Do parafii tej należały wsie: Brzozówko, Budry, Budzewo, Dowiaty, Grądy Węgorzewskie, Grądyszki, Pietrele, Piłaki Małe, Popioły i Więcki.
Od 1945 roku Budry są siedzibą katolickiej parafii Trójcy Przenajświętszej.
Oświata.
Szkoła w Budrach powstała wraz z parafią. W 1856 r. była to szkoła dwuklasowa, z dwoma nauczycielami i 140 uczniami. W roku 1935 w Budrach była szkoła trzyklasowa, z trzema nauczycielami i 156 uczniami.
1 września 1946 roku po raz pierwszy została otwarta szkoła polska w Budrach. Ówczesny Wójt, Józef Palewicz, uzyskał zezwolenie od inspektora szkolnego na otwarcie szkoły, pod warunkiem, że wieś bierze obowiązek zapewnienia mieszkania dla nauczyciela. Pierwszą nauczycielką była Julia Kwinto, która w dniu objęcia stanowiska nauczyciela miała 64 lata.
Obecnie szkoła podstawowa podzielona jest na dwa budynki - pierwszy przy ulicy Marii Konopnickiej oraz drugi przy ulicy Michała Kajki.
Inne.
W okolicy znajdują się rowy przeciwczołgowe tak zwanej "linii Kocha", zbudowane w 1944 w celu obrony przed Armią Czerwoną.
Bibliografia.
Oficjalna strona Buder

</doc>
<doc id="351427" url="https://pl.wikipedia.org/wiki?curid=351427" title="Budwiecie">
Budwiecie



</doc>
<doc id="351429" url="https://pl.wikipedia.org/wiki?curid=351429" title="Budwieć (wieś)">
Budwieć (wieś)

Budwieć – wieś w Polsce położona w województwie podlaskim, w powiecie sejneńskim, w gminie Giby.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
W okresie międzywojennym stacjonowała tu strażnica Korpusu Ochrony Pogranicza.

</doc>
<doc id="351430" url="https://pl.wikipedia.org/wiki?curid=351430" title="Budwity">
Budwity

Budwity (dawna nazwa niem. "Bauditten") – osada w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego.
Na północ od wsi położone jest jezioro Budwity (Jezioro Budwickie).
Historia.
Wieś wzmiankowana w dokumentach z roku 1354, jako wieś ziemiańska na 15 włókach. Pierwotna nazwa "Baudewithe" najprawdopodobniej wywodzi się od imienia Prusa – "Baudie" (zobacz też: Bałdy). W roku 1782 we wsi odnotowano 19 domów (dymów), natomiast w 1858 w 14 gospodarstwach domowych było 213 mieszkańców. W latach 1937–1939 było 548 mieszkańców. W roku 1973 jako majątek i stacja PKP Budwity należały do powiatu morąskiego, gmina Małdyty, poczta Połowite.
Istniejący we wsi obiekt dworcowy o charakterystycznej sylwetce, nawiązującej do eleganckiej architektury parkowej, powstał jako cesarski dworzec powitalny dla polującego w tych okolicach Wilhelma II w 1893. Podobny obiekt znajdował się wcześniej w Prakwicach.
Zabytki.
Do wojewódzkiego rejestru zabytków wpisane są obiekty:

</doc>
<doc id="351431" url="https://pl.wikipedia.org/wiki?curid=351431" title="Budy Augustowskie">
Budy Augustowskie

Budy Augustowskie – wieś w Polsce położona w województwie mazowieckim, w powiecie kozienickim, w gminie Grabów nad Pilicą. 
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Częstochowskiej w Bożem.

</doc>
<doc id="351432" url="https://pl.wikipedia.org/wiki?curid=351432" title="Budy Barcząckie">
Budy Barcząckie

Budy Barcząckie – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży we wschodniej części gminy.
Wraz z Barczącą leży przy drodze Mińsk Mazowiecki-Mrozy i linii kolejowej Warszawa-Terespol.
W latach 1975–1998 miejscowość administracyjnie należała do województwa siedleckiego.
Budy Barcząckie są siedzibą parafii Matki Bożej z Guadalupe należącej do dekanatu Mińsk Mazowiecki – Narodzenia NMP w diecezji warszawsko-praskiej. 

</doc>
<doc id="351433" url="https://pl.wikipedia.org/wiki?curid=351433" title="Budy Bolewskie">
Budy Bolewskie

Budy Bolewskie – wieś w Polsce położona w województwie mazowieckim, w powiecie mławskim, w gminie Stupsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351434" url="https://pl.wikipedia.org/wiki?curid=351434" title="Budy Borowickie">
Budy Borowickie

Budy Borowickie – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego.

</doc>
<doc id="351435" url="https://pl.wikipedia.org/wiki?curid=351435" title="Budy Brankowskie">
Budy Brankowskie

Budy Brankowskie – wieś w Polsce położona w województwie mazowieckim, w powiecie białobrzeskim, w gminie Białobrzegi.
W latach 1975–1998 miejscowość administracyjnie należała do województwa radomskiego.
Części wsi.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="351436" url="https://pl.wikipedia.org/wiki?curid=351436" title="Budy Brodzkie">
Budy Brodzkie

Budy Brodzkie – wieś w Polsce położona w województwie świętokrzyskim, w powiecie starachowickim, w gminie Brody.
W latach 1975–1998 miejscowość administracyjnie należała do województwa kieleckiego.
Na skraju wsi znajduje się Przystanek Historyczny "Dąb Rebajły", który upamiętnia miejsce, w którym rozpoczęły się walki podczas Powstania Styczniowego zakończone Bitwą pod Iłżą (17.01.1864 r.)
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Krynkach.
Historia.
Wieś notowana w roku 1839, Według Słownika geograficznego Królestwa Polskiego w suplemencie z roku 1900, Budy Brodzkie stanowią wieś w powiecie iłżeckim w gminie Lubienia, parafia Krynki. W roku 1860 wieś posiadała 19 domów, 174 mieszkańców, ziemi było: 99 mórg włościańskich, 1 morga dworska.

</doc>
<doc id="351437" url="https://pl.wikipedia.org/wiki?curid=351437" title="Budy Chojnackie">
Budy Chojnackie

Budy Chojnackie – wieś w Polsce położona w województwie łódzkim, w powiecie skierniewickim, w gminie Kowiesy.
W latach 1975–1998 miejscowość administracyjnie należała do województwa skierniewickiego.

</doc>
<doc id="351438" url="https://pl.wikipedia.org/wiki?curid=351438" title="Budy Ciepielińskie">
Budy Ciepielińskie

Budy Ciepielińskie – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość administracyjnie należała do województwa ciechanowskiego.
Demografia.
Dane za rok 2009:

</doc>
<doc id="351439" url="https://pl.wikipedia.org/wiki?curid=351439" title="Budy Czarnockie">
Budy Czarnockie

Budy Czarnockie – wieś w Polsce położona w województwie podlaskim, w powiecie łomżyńskim, w gminie Piątnica.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Przemienienia Pańskiego w Piątnicy.
Historia.
Na podstawie konwencji z 1779 r., aprobowanej przywilejem królewskim, za wsie Nadrzecze, Piasutno i Kolimagi, odstąpione księciu Antoniemu Sułkowskie­mu, Mateusz Czarnek, szambelan Stanisława Augusta Poniatowskiego, otrzymał w dożywotnie posiadanie wsie: Piątnica, Czarnocin i Budy wydzielone z leśnictwa kupiskiego z warunkiem, że poddani wsi Borkowo prócz danin i czynszów oddawanych do dworu kupiskiego mają wykonywać robocizny w folwarku piątnickim. Mateusz Czarnek dzierżawę powyższą posiadał, aż do rozbiorów Polski i za czasów pruskich.
W latach 1921–1939 wieś leżała w województwie białostockim, w powiecie łomżyńskim, w gminie Drozdowo.
Według Powszechnego Spisu Ludności z 1921 roku wieś zamieszkiwało 314 osób w 46 budynkach mieszkalnych. Miejscowość należała do parafii rzymskokatolickiej w Drozdowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Łomży.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Drozdowo. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.
Folwark Budy Czarnockie.
W 1835 r. Michał Żukowski tajny radca do szczególnych poleceń przy Iwanie Paskiewiczu, otrzymał donację majoratu Mały Płock i Piątnica, o pow. 4791 mórg 274 pręty, przynoszący roczny dochód 20000 złotych (3000 rubli). W skład tego majątku wchodził folwark Budy Czarnockie.
Folwark Pokrzywy.
Na początku XX w. właścicielem folwarku Pokrzywy był Józef Karwowski, a przed II wojną światową, jego syn Jan (ur. 1901) żonaty z Marią St. Skibicką (ur. 1911), który w czasie wojny został aresztowany i zginął w obozie koncentracyjnym. Majątek Pokrzywy o pow. 183,00 ha został rozparcelowany 16 marca 1945 roku.
Nazwa.
Na starych mapach pochodzących z końcówki XVII wieku, miejscowość jest określana nazwą „Budy”.

</doc>
<doc id="351440" url="https://pl.wikipedia.org/wiki?curid=351440" title="Budy Dłutowskie">
Budy Dłutowskie

Budy Dłutowskie – wieś w Polsce, położona w województwie łódzkim, w powiecie pabianickim, w gminie Dłutów.
W latach 1975–1998 wieś administracyjnie należała do województwa piotrkowskiego.
We wsi znajduje się przystanek PKS.

</doc>
<doc id="351441" url="https://pl.wikipedia.org/wiki?curid=351441" title="Budy Garlińskie">
Budy Garlińskie

Budy Garlińskie – wieś w Polsce położona w województwie mazowieckim, w powiecie mławskim, w gminie Szydłowo.

</doc>
<doc id="351442" url="https://pl.wikipedia.org/wiki?curid=351442" title="Budy Giżyńskie">
Budy Giżyńskie

Budy Giżyńskie – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa niewielka rzeka Rosica, dopływ Wkry.

</doc>
<doc id="351443" url="https://pl.wikipedia.org/wiki?curid=351443" title="Budy Głogowskie">
Budy Głogowskie

Budy Głogowskie – wieś w Polsce położona w województwie podkarpackim, w powiecie rzeszowskim, w gminie Głogów Małopolski}.
W latach 1954-1959 wieś należała i była siedzibą władz gromady Budy Głogowskie, po jej zniesieniu w gromadzie Głogów. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą parafii pod wezwaniem Niepokalanego Serca NMP, należącej do dekanatu Głogów Małopolski, diecezji rzeszowskiej.

</doc>
<doc id="351444" url="https://pl.wikipedia.org/wiki?curid=351444" title="Budy-Gole">
Budy-Gole

Budy-Gole – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="351445" url="https://pl.wikipedia.org/wiki?curid=351445" title="Budy Grabskie (wieś)">
Budy Grabskie (wieś)

Budy Grabskie – wieś w Polsce położona w województwie łódzkim, w powiecie skierniewickim, w gminie Skierniewice.
W latach 1975–1998 miejscowość administracyjnie należała do województwa skierniewickiego.
Miejscowość jest malowniczo położona wśród lasów Bolimowskiego Parku Krajobrazowego, nad rzeką Rawką.

</doc>
<doc id="351446" url="https://pl.wikipedia.org/wiki?curid=351446" title="Budy-Grudzie">
Budy-Grudzie

Budy-Grudzie – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
Początek wsi dały szałasy nazywane budami wznoszone przez robotników leśnych. Na początku XIX w. były tu już osady Budy i - położone od nich na północ - Budy Gródzkie, które z czasem połączyły się w jedną wieś. Do połowy XX w. był to ośrodek garncarstwa i plecionkarstwa ludowego.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Ostrowi Mazowieckiej.

</doc>
<doc id="351447" url="https://pl.wikipedia.org/wiki?curid=351447" title="Budy-Grzybek">
Budy-Grzybek

Budy-Grzybek – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1975–1998 miejscowość administracyjnie należała do województwa skierniewickiego.

</doc>
<doc id="351448" url="https://pl.wikipedia.org/wiki?curid=351448" title="Budy Gutarzewskie">
Budy Gutarzewskie

Budy Gutarzewskie – wieś w Polsce położona w województwie mazowieckim, w powiecie płońskim, w gminie Sochocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351449" url="https://pl.wikipedia.org/wiki?curid=351449" title="Budy Iłowskie">
Budy Iłowskie

Budy Iłowskie – wieś w Polsce położona w województwie mazowieckim, w powiecie sochaczewskim, w gminie Iłów.
W latach 1954-1959 wieś należała i była siedzibą władz gromady Budy Iłowskie, po jej zniesieniu w gromadzie Iłów. W latach 1975–1998 miejscowość administracyjnie należała do województwa płockiego.

</doc>
<doc id="351450" url="https://pl.wikipedia.org/wiki?curid=351450" title="Budy Janowskie">
Budy Janowskie

Budy Janowskie – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży we wschodniej części gminy. 
Wieś została założona przez Wawrzyńca Przedlackiego.
W latach 1954-1961 wieś należała i była siedzibą władz gromady Budy Janowskie, po jej zniesieniu w gromadzie Mińsk Mazowiecki. W latach 1975–1998 miejscowość administracyjnie należała do województwa siedleckiego.

</doc>
<doc id="351452" url="https://pl.wikipedia.org/wiki?curid=351452" title="Budy Józefowskie">
Budy Józefowskie

Budy Józefowskie – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="351453" url="https://pl.wikipedia.org/wiki?curid=351453" title="Budy Kaleńskie">
Budy Kaleńskie

Budy Kaleńskie – wieś w Polsce położona w województwie mazowieckim, w powiecie gostynińskim, w gminie Szczawin Kościelny.
W latach 1975–1998 miejscowość administracyjnie należała do województwa płockiego.

</doc>
<doc id="351454" url="https://pl.wikipedia.org/wiki?curid=351454" title="Budy-Kałki (wieś)">
Budy-Kałki (wieś)

Budy-Kałki – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
W latach 1975–1998 miejscowość administracyjnie należała do województwa skierniewickiego.

</doc>
<doc id="351455" url="https://pl.wikipedia.org/wiki?curid=351455" title="Budykierz (wieś w województwie mazowieckim)">
Budykierz (wieś w województwie mazowieckim)

Budykierz – wieś w Polsce położona w województwie mazowieckim, w powiecie wyszkowskim, w gminie Brańszczyk.
Wieś posiada utwardzoną drogę, boisko do piłki nożnej oraz świetlicę. Obok miejscowości przebiega droga krajowa nr 8 i droga wojewódzka nr 694.
Wierni kościoła rzymskokatolickiego należą do parafii św. Barbary w Porębie-Kocębach.
Historia.
Pod koniec XIX wieku Budykierz był kolonią włościańską w parafii Poręby. W 1827 roku miejscowość liczyła 12 domostw i 68 mieszkańców. 
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwało 236 osób w 44 budynkach mieszkalnych. Miejscowość należała do parafii rzymskokatolickiej w Brańszczyku. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975−1998 miejscowość administracyjnie należała do województwa ostrołęckiego. 
Na dzień 31 grudnia 2013 roku sołectwo liczyło 215 mieszkańców zameldowanych na pobyt stały.

</doc>
<doc id="351456" url="https://pl.wikipedia.org/wiki?curid=351456" title="Budy Kozickie">
Budy Kozickie

Budy Kozickie – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="351457" url="https://pl.wikipedia.org/wiki?curid=351457" title="Budy Koziebrodzkie">
Budy Koziebrodzkie

Budy Koziebrodzkie – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351458" url="https://pl.wikipedia.org/wiki?curid=351458" title="Budy-Kozłówka">
Budy-Kozłówka

Budy-Kozłówka – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Mały Płock.
Według Powszechnego Spisu Ludności z 1921 roku zamieszkiwało tu 128 osób w 24 budynkach mieszkalnych. Miejscowość należała do parafii rzymskokatolickiej w m. Mały Płock. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="351459" url="https://pl.wikipedia.org/wiki?curid=351459" title="Budy Kraszewskie">
Budy Kraszewskie

Budy Kraszewskie – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351460" url="https://pl.wikipedia.org/wiki?curid=351460" title="Budy Krępskie">
Budy Krępskie

Budy Krępskie – wieś w Polsce położona w województwie mazowieckim, w powiecie garwolińskim, w gminie Łaskarzew.
W latach 1975–1998 miejscowość administracyjnie należała do województwa siedleckiego.
W miejscowości jest kaplica dojazdowa Matki Bożej Fatimskiej należąca do rzymskokatolickiej parafii Wniebowzięcia Najświętszej Maryi Panny w Maciejowicach.

</doc>
<doc id="351461" url="https://pl.wikipedia.org/wiki?curid=351461" title="Budy Kumińskie">
Budy Kumińskie

Budy Kumińskie – wieś w Polsce położona w województwie mazowieckim, w powiecie mińskim, w gminie Jakubów.
W latach 1975–1998 miejscowość administracyjnie należała do województwa siedleckiego.

</doc>
<doc id="351462" url="https://pl.wikipedia.org/wiki?curid=351462" title="Budy Kupientyńskie">
Budy Kupientyńskie

Budy Kupientyńskie – wieś w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Miłosierdzia Bożego w Sokołowie Podlaskim

</doc>
<doc id="351463" url="https://pl.wikipedia.org/wiki?curid=351463" title="Budy Liskowskie">
Budy Liskowskie

Budy Liskowskie – wieś w Polsce położona w województwie wielkopolskim, w powiecie kaliskim, w gminie Lisków.
W latach 1975–1998 miejscowość administracyjnie należała do województwa kaliskiego.

</doc>
<doc id="351464" url="https://pl.wikipedia.org/wiki?curid=351464" title="Budy Lucieńskie">
Budy Lucieńskie

Budy Lucieńskie – wieś w Polsce położona w województwie mazowieckim, w powiecie gostynińskim, w gminie Gostynin.
W latach 1975–1998 miejscowość administracyjnie należała do województwa płockiego.

</doc>
<doc id="351465" url="https://pl.wikipedia.org/wiki?curid=351465" title="Budy Łańcuckie">
Budy Łańcuckie

Budy Łańcuckie – wieś w Polsce położona w województwie podkarpackim, w powiecie łańcuckim, w gminie Białobrzegi.
W latach 1954–1972 wieś należała i była siedzibą władz gromady Budy Łańcuckie. W latach 1975–1998 miejscowość administracyjnie należała do województwa rzeszowskiego.
Miejscowość jest siedzibą rzymskokatolickiej parafii Niepokalanego Serca Najświętszej Maryi Panny.
Warunki naturalne.
Miejscowość położona kilka kilometrów na wschód od Białobrzegów. Rzeka Wisłok dzieli miejscowość na dwie części: Budy Lewe i Budy Prawe. Budy Łańcuckie od północy sąsiadują z Opaleniskami, od wschodu z Laszczynami i Gniewczyną, od południowego wschodu ze Świętoniową, a od zachodu z Korniaktowem. Z wyjątkiem północnej części Bud Łańcuckich Lewych miejscowość leży w obrębie doliny Wisłoka.
Miejscowość leży w obrębie Zapadliska Przedkarpackiego. Taka forma ukształtowania terenu została wykorzystana przez Wisłok, którego dolina na tym odcinku pokrywa się z przebiegiem zapadliska. Rynnę Podkarpacką urozmaicają liczne starorzecza, które w okolicy Bud i sąsiednich miejscowości cechuje różny stopień zachowania i różne rozmiary. Wskazuje to na częste zmiany biegu rzeki i przesuwanie się koryta rzeki na północ. Ostatnia zmiana koryta rzeki na granicy Bud i Świętoniowej w miejscu zwanym "Pelców bród" wystąpiła w 1899 roku.
Historia.
Według wykopalisk archeologicznych tereny te były zamieszkałe w latach 200-400 n.e. przez ludność kultury lateńskiej. Nazwa pochodzi od słowa "budy" - określało ono wówczas prymitywne piece do wypalania węgla drzewnego i potażu. Uzyskiwanie tych produktów było głównym zajęciem dawnych mieszkańców tej osady.
Budy Łańcuckie związane były z dobrami łańcuckimi - i tak (jak Łańcut) kolejno po Pileckich należały do Stadnickich, następnie Lubomirskich i w końcu do Potockich.
Pileccy, dziedzice Łańcuta, nadali Budom Łańcuckim przywilej lokacyjny zapewne w XV wieku. Pierwsza wzmianka o wsi pochodzi z 1628 roku początku XVII wieku i jest zawarta w rejestrze poborowym ziemi przemyskiej z 1628 roku. W 1651 i 1658 roku wieś była wzmiankowana jako własność Elżbiety Korniaktównej w kluczu Hussakowskim.
W 2006 roku Franciszek A. Kiełbicki napisał książkę "Budy Łańcuckie, rys monograficzno - historyczny."

</doc>
<doc id="351466" url="https://pl.wikipedia.org/wiki?curid=351466" title="Budy Łękawickie">
Budy Łękawickie

Budy Łękawickie – wieś w Polsce położona w województwie mazowieckim, w powiecie mińskim, w gminie Siennica.
W latach 1975–1998 miejscowość administracyjnie należała do województwa siedleckiego.

</doc>
<doc id="351467" url="https://pl.wikipedia.org/wiki?curid=351467" title="Budy-Matusy">
Budy-Matusy

Budy-Matusy – wieś w Polsce położona w województwie mazowieckim, w powiecie mławskim, w gminie Radzanów.

</doc>
<doc id="351468" url="https://pl.wikipedia.org/wiki?curid=351468" title="Budy Mdzewskie">
Budy Mdzewskie

Budy Mdzewskie – kolonia w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351469" url="https://pl.wikipedia.org/wiki?curid=351469" title="Budy-Mikołajka">
Budy-Mikołajka

Budy-Mikołajka – wieś w Polsce położona w województwie podlaskim, w powiecie łomżyńskim, w gminie Piątnica
Wierni kościoła rzymskokatolickiego należą do parafii Parafia św. Stanisława Biskupa i Męczennika w Dobrzyjałowie.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 71 osoby w 7 budynkach mieszkalnych. Miejscowość należała do parafii rzymskokatolickiej w m. Nowogród. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="351470" url="https://pl.wikipedia.org/wiki?curid=351470" title="Budy Milewskie">
Budy Milewskie

Budy Milewskie – wieś w Polsce położona w województwie mazowieckim, w powiecie sierpeckim, w gminie Zawidz. 
Na terenie wsi znajduje się remiza Ochotniczej straży pożarnej (OSP) która działa od 1960 roku.
W latach 1975–1998 miejscowość administracyjnie należała do województwa płockiego.

</doc>
<doc id="351471" url="https://pl.wikipedia.org/wiki?curid=351471" title="Budy Mszczonowskie">
Budy Mszczonowskie

Budy Mszczonowskie – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.

</doc>
<doc id="351472" url="https://pl.wikipedia.org/wiki?curid=351472" title="Budynia">
Budynia

Budynia (niem. "Bothendorf") – wieś w Polsce położona w województwie lubuskim, w powiecie krośnieńskim, w gminie Dąbie.
W latach 1975–1998 miejscowość należała administracyjnie do województwa zielonogórskiego.
Demografia.
Liczba mieszkańców miejscowości w poszczególnych latach:

</doc>
<doc id="351473" url="https://pl.wikipedia.org/wiki?curid=351473" title="Budynin">
Budynin

Budynin – wieś w Polsce położona w województwie lubelskim, w powiecie tomaszowskim, w gminie Ulhówek.
W miejscowości znajduje się zabytkowa drewniana cerkiew Niepokalanego Poczęcia NMP użytkowana obecnie jako kościół filialny.
Położenie geograficzne.
W latach 1975–1998 miejscowość administracyjnie należała do województwa zamojskiego.
Historia.
W 1437 właścicielem wsi był Wyszel Rogala i wtedy drogą zamiany przeszła w ręce Piotra Dziektarzewa z ziemi płockiej, który później przyjął nazwisko Budyniński. W 1463 Budynin kupił kasztelan bełski Jan Magier. Magierowie sprzedali wieś w 1554 staroście hrubieszowskiemu Andrzejowi Dembowskiemu. W okresie międzywojennym folwark w Budyninie należał do Żyda Nuchima Reisza. W latach 1945-47 większość mieszkańców wsi została wysiedlona.
Ludność.
Budynin według danych na koniec 2011 liczył 151 mieszkańców w tym 76 kobiet i 75 mężczyzn. Było 89 osób w wieku produkcyjnym, 35 w wieku przedprodukcyjnym i 27 w wieku poprodukcyjnym. W ostatnich latach zaznaczyła się tendencja spadkowa liczby ludności (w 1998 wieś liczyła 173 mieszkańców; w 2002 – 175, a w 2009 – 153).

</doc>
<doc id="351474" url="https://pl.wikipedia.org/wiki?curid=351474" title="Budy Nosalewickie">
Budy Nosalewickie

Budy Nosalewickie – wieś w Polsce położona w województwie łódzkim, w powiecie radomszczańskim, w gminie Przedbórz.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Aleksego w Przedborzu.

</doc>
<doc id="351475" url="https://pl.wikipedia.org/wiki?curid=351475" title="Budy Obrębskie">
Budy Obrębskie

Budy Obrębskie – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość administracyjnie należała do województwa ciechanowskiego.
Demografia.
Dane za rok 2011:

</doc>
<doc id="351476" url="https://pl.wikipedia.org/wiki?curid=351476" title="Budy Opożdżewskie">
Budy Opożdżewskie

Budy Opożdżewskie – wieś w Polsce położona w województwie mazowieckim, w powiecie grójeckim, w gminie Warka.
Wsie zawierające w nazwie Budy najczęściej powstawały w obrębie już istniejącej wsi na jej gruntach. Nazwa ta też łączy się z budnikami, ludźmi którzy wycinali lasy, wytwarzali węgiel drzewny, smołę itp. 
Budy Opożdżewskie wchodziły na początku XIX w. w skład Dóbr Opożdżew. W roku 1886 było tu 16 osad rozlokowanych na pow. 91 mórg.
W latach 1975–1998 miejscowość administracyjnie należała do województwa radomskiego.

</doc>
<doc id="351478" url="https://pl.wikipedia.org/wiki?curid=351478" title="Budy Piaseczne">
Budy Piaseczne

Budy Piaseczne – wieś w Polsce położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość administracyjnie należała do województwa płockiego.
Historia.
W czasie okupacji niemieckiej mieszkająca we wsi rodzina Ostrowskich udzieliła pomocy Żydom Szlomo NN, Maszy, Berkowi, Symkowi, Heli, Szolowi, Mosze i Szmulowi Fersztman, Szlomwi Goldiner, Maszy Goldiner z d. Fersztman. W 1992 roku Instytut Jad Waszem podjął decyzję o przyznaniu Stanisławowi i Mariannie Ostrowskim tytułu Sprawiedliwych wśród Narodów Świata. 

</doc>
<doc id="351479" url="https://pl.wikipedia.org/wiki?curid=351479" title="Budy Pobyłkowskie">
Budy Pobyłkowskie

Budy Pobyłkowskie – wieś w Polsce położona w województwie mazowieckim, w powiecie pułtuskim, w gminie Pokrzywnica.
W latach 1975–1998 miejscowość administracyjnie należała do województwa ciechanowskiego.
Demografia.
Dane za rok 2009:

</doc>
<doc id="351480" url="https://pl.wikipedia.org/wiki?curid=351480" title="Budy Podłęskie">
Budy Podłęskie

Budy Podłęskie – wieś w Polsce położona w województwie mazowieckim, w powiecie garwolińskim, w gminie Maciejowice.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Jadwigi Śląskiej w Samogoszczy.

</doc>
<doc id="351481" url="https://pl.wikipedia.org/wiki?curid=351481" title="Budy Polskie">
Budy Polskie

Budy Polskie – przysiółek wsi Budy Giżyńskie w Polsce, położony w województwie mazowieckim, w powiecie mławskim, w gminie Strzegowo.
W przysiółku mieszka 4 stałych mieszkańców.
W latach 1975–1998 przysiółek administracyjnie należał do województwa ciechanowskiego.

</doc>
<doc id="351482" url="https://pl.wikipedia.org/wiki?curid=351482" title="Budy Porajskie">
Budy Porajskie

Budy Porajskie – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351483" url="https://pl.wikipedia.org/wiki?curid=351483" title="Budy Poryckie">
Budy Poryckie

Budy Poryckie – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Wojciecha Biskupa i Męczennika w Porytem.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 98 osób w 13 budynkach. Miejscowość należała do parafii rzymskokatolickiej w m. Poryte. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="351484" url="https://pl.wikipedia.org/wiki?curid=351484" title="Budy Prywatne">
Budy Prywatne

Budy Prywatne – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Izydora w Drążdżewie.

</doc>
<doc id="351485" url="https://pl.wikipedia.org/wiki?curid=351485" title="Budy-Przetycz">
Budy-Przetycz

Budy-Przetycz – wieś w Polsce położona w województwie mazowieckim, w powiecie wyszkowskim, w gminie Długosiodło.
Według Skorowidzów z 1924 i 19343 wieś nosiła nazwę Przetyckie Budy.
Wierni kościoła rzymskokatolickiego należą do parafii św. Rocha w Długosiodle.
Historia.
W latach 1921–1931 wieś leżała w województwie białostockim, w powiecie ostrowskim, w gminie Długosiodło.
Według Powszechnego Spisu Ludności z 1921 roku wieś zamieszkiwało 117 osób w 17 budynkach mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="351486" url="https://pl.wikipedia.org/wiki?curid=351486" title="Budy Przytockie">
Budy Przytockie

Budy Przytockie – wieś w Polsce położona w województwie mazowieckim, w powiecie mińskim, w gminie Kałuszyn.
W latach 1975–1998 miejscowość administracyjnie należała do województwa siedleckiego.

</doc>
<doc id="351487" url="https://pl.wikipedia.org/wiki?curid=351487" title="Budy Radzymińskie">
Budy Radzymińskie

Budy Radzymińskie – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351488" url="https://pl.wikipedia.org/wiki?curid=351488" title="Budy Rumockie">
Budy Rumockie

Budy Rumockie – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość administracyjnie należała do województwa ciechanowskiego.
Budy Rumockie powstały przez wydzielenie tej wsi z dóbr Rumoka. W okresie międzywojennym powołana została Szkoła Powszechna, której obwód po II wojnie światowej włączono do Ościsłowa.

</doc>
<doc id="351489" url="https://pl.wikipedia.org/wiki?curid=351489" title="Budy Rządowe">
Budy Rządowe

Budy Rządowe – wieś w Polsce położona w województwie mazowieckim, w powiecie przasnyskim, w gminie Jednorożec.
Nazwa.
Określeniem "budy" nazywano prymitywne domy robotników leśnych, którzy pracowali przy wytopie smoły, pozyskiwaniu węgla drzewnego i drewna. Pierwotnie Budy mogły być osadą zamieszkaną przez takich ludzi. "Budami" nazywano też stanowiska, w których bartnicy stawiali swoje schrony. Do bud, wymienianych w lustracjach dób królewskich, przynależały bory bartników. Budy budowali też strzelcy (osocznicy).
Nazwa "Budy Przysieki" jest określeniem kulturowym związanym ze wzmocnieniami obronnymi, zasiekami. Może oznaczać miejsce, gdzie wycięto drzewa w lesie. Notowane w II połowie XVIII wieku określenie "Budy" "Popielarskie" kieruje do wniosku, że w tym miejscu karczowano oraz wypalano las. Początkowo całą osadę zwano Budami Przysiekami, lecz w miarę rozwoju osadnictwa zaczęto rozróżniać Budy Rządowe (osada robotników leśnych) i Budy Prywatne (należące do Krasińskich pierwotne Budy Przysieki).
Zmiany administracyjne.
W 1815 wieś należała do dóbr Krasińskich w gminie Krasnosielc. Po powstaniu Księstwa Warszawskiego Budy Przysieki były częścią departamentu płockiego i powiatu przasnyskiego. W Królestwie Polskim włączono je do województwa płockiego, obwodu przasnyskiego i powiatu przasnyskiego. W 1837 województwa przemianowano na gubernie, w 1842 obwody na powiaty, a powiaty na okręgi sądowe. Od 1867 Budy znalazły się w gminie Jednorożec, powiecie przasnyskim i guberni płockiej. Od 1919 wieś należała do powiatu przasnyskiego w województwie warszawskim. W 1933 utworzono gromady. Budy Rządowe należały do gromady Budy Rządowe (wraz z Budziskami i Nakłem). Z dniem 1 listopada 1939 do III Rzeszy wcielono północną część województwa warszawskiego, w tym powiat przasnyski i wieś Budy Rządowe jako część Rejencji Ciechanowskiej w prowincji Prusy Wschodnie. Gdy w 1944 przywrócono przedwojenną administrację, Budy Rządowe należały do powiatu przasnyskiego i województwa warszawskiego. W 1954 zlikwidowano gminy i zastąpiono je gromadami. W 1973 przywrócono istnienie gminy Jednorożec, do której ponownie należały Budy Rządowe. W latach 1975–1998 miejscowość administracyjnie należała do województwa ostrołęckiego. Od 1999 Budy Rządowe znajdują się w gminie Jednorożec w powiecie przasnyskim i województwie mazowieckim.
Historia.
W granicach administracyjnych wsi odnaleziono ślady osadnictwa neolitycznego (kultura ceramiki sznurowej), z epoki brązu i średniowiecza, jak również osady z epoki kamienia, epoki brązu oraz prawdopodobne cmentarzysko z epoki brązu. 
W spisie podatku podymnego z 1775 pojawia się osada "Budy Popielarskie" licząca 3 dymy. Wieś "Budy przysieki" notowana jest w wizytacji parafii Krasnosielc w 1783. W lustracji dóbr królewskich z 1789 zapisano, że wieś istniała od około 15 lat, musiała więc powstać około 1774. W 1789 mieszkało tu 4 gospodarzy, z których każdy co roku odrabiał 3 dni pańszczyzny w żniwa i corocznie oferował 2 podwody. Pańszczyzna warta była 18 złotych polskich, dodatkowo czynsz ze wsi wynosił 40 złotych polskich. Miejscowość określono w lustracji jako "nova colonia". "Obraz statystyczny powiatu przasnyskiego" z 1815 podaje, że we wsi "Budy Przysieki" było 12 domów z 74 mieszkańcami (33 mężczyzn i 41 kobiet), dwa lata później – 75 osób. W 1816 w pobliżu wsi "Przysieki" otwarto kopalnię bursztynu. W 1827 w Budach Przysiekach istniało 16 domów, w których żyło 100 mieszkańców. Część wsi była rządowa, a część prywatna (Krasińskich). Na mapie kwatermistrzostwa, która dla omawianego terenu powstała przed powstaniem listopadowym, widzimy osadę Budy Przysieki przeciętą drogą, złożoną z czterech części i kilkunastu domów.
"Słownik geograficzny Królestwa Polskiego i innych krajów słowiańskich" wydany w 1882 wspomina, że istniały Budy Przysieki "rządowe i prywatne". W dwa lata starszym opisie wsi Budy Przysieki czytamy, że obok znajdowała się "rządowa osada leśnej straży Budy Przysieki" ze smolarnią, 1 domem i 5 mieszkańcami"." W 1889 w Budach Rządowych mieszkało 4 Żydów. W końcu XIX wieku w Budach Przysiekach notowano jedną z 4 w gminie Jednorożec fabrykę smoły.
W okresie powstania styczniowego między Dynakiem, Budami Rządowymi a Cierpiętami odbyła się bitwa powstańców z Rosjanami. Określa się ją mianem bitwy pod Cierpiętami i datuje na 17 sierpnia 1863.
Od 1898 osoby z Bud Rządowych uszczęszczały do kościoła w Jednorożcu, który od 1889 był filią parafii Chorzele. W 1905 wieś Budy Rządowe dołączono do filii. W 1916, kiedy powstała parafia Jednorożec, Budy Rządowe włączono w jej granice.
W czasie I wojny światowej w pobliżu wsi przebiegał front wschodni. W lesie koło Bud Rządowych do dziś widoczne są umocnienia wojenne (okopy, ziemianki itp.), a także ślady po kolejce wąskotorowej. W wyniku działań wojennych wieś została zniszczona w 100%. Część mieszkańców udała się w bieżeństwo. W 1915 we wsi założono cmentarz wojenny, na którym pochowano żołnierzy z armii rosyjskiej i niemieckiej.
Według spisu powszechnego z 1921 Budy Rządowe liczyły 16 budynków mieszkalnych i 2 o innym przeznaczeniu. Mieszkało tu 97 osób: 49 mężczyzn i 48 kobiet. Rolnictwem zajmowała się część mieszkańców, pozostali pracowali w lesie, na kolei lub w tartaku. We wsi działała jednoklasowa szkoła powszechna.
W 1943 w ramach Ośrodka II „Liwiec” w Jednorożcu z siedzibą w Małowidzu powstał Pluton IV Budy Rządowe. Dowódcą jednostki Armii Krajowej z Bud Rządowych był Edmund Czaplicki ps. Kolba.
Na dzień 1 września 1939 we wsi mieszkało 150 osób. W dniu 1 stycznia 1945 liczebność mieszkańców określono na 265 osób. W 1947 wieś zajmowała powierzchnię 268,27 ha i liczyła 310 osób.
Gminna Spółdzielnia „Samopomoc Chłopska” w Jednorożcu otworzyła w Budach Rządowych sklep. Istniał tu jeden z punktów katechetycznych w parafii Jednorożec. W 1962 powstała Ochotnicza Straż Pożarna w Budach Rządowych. Remizę zbudowano w latach 80. XX wieku.
W 1961 w Nakle postawiono murowany budynek szkolny (tysiąclatkę), który rok później oddano do użytku. Placówka funkcjonowała jako szkoła podstawowa w Budach Rządowych, choć budynek znajdował się w sąsiednej wsi. W roku szkolnym 1973/1974 ośmioklasowa szkoła w Budach Rządowych kształciła 108 osób. W 2001 szkołę zlikwidowano z powodu małej liczby dzieci.
W latach 80. XX wieku Instytut Języka Polskiego Polskiej Akademii Nauk organizował we wsi obozy gwaroznawcze. Projektem kierowała Barbara Falińska.
Współcześnie.
Na dzień 25 listopada 2011 we wsi notowano 95 osób: 54 kobiety i 41 mężczyzn. Na dzień 31 grudnia 2014 wieś zamieszkiwały 14 osób w wieku przedprodukcyjnym, 55 w wieku produkcyjnym i 21 w wieku poprodukcyjnym, łącznie 90 osób. Cztery lata później w Budach Rządowych mieszkały 92 osoby, a w 2019 – 99.
Sołtysem sołectwa Budy Rządowe (Budy Rządowe, Nakieł, Budziska) jest Tomasz Płocharczyk.
We wsi zachowało się kilka drewnianych domów z międzywojnia, które są wpisane do gminnej ewidencji zabytków. W Budach Rządowych jest kilka kapliczek, figur i krzyży przydrożnych. Społeczność wsi gromadzi się przy wybranych krzyżach na nabożeństwo majowe. Wierni kościoła rzymskokatolickiego należą do parafii św. Floriana w Jednorożcu.
W 2017 przed budynkiem remizy strażackiej wystawiono figurę św. Floriana. Przeprowadzono remont remizy i wystawiono wiatę piknikową.
We wsi działa Koło Gospodyń Wiejskich.
Lasy okalające wieś należą do Nadleśnictwa Parciaki i są częścią Obszaru Natura 2000 Zachodniokurpiowskie Bory Sasankowe.

</doc>
<doc id="351490" url="https://pl.wikipedia.org/wiki?curid=351490" title="Budy Siennickie">
Budy Siennickie

Budy Siennickie – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351491" url="https://pl.wikipedia.org/wiki?curid=351491" title="Budy Słodkowskie">
Budy Słodkowskie

Budy Słodkowskie – wieś w Polsce położona w województwie wielkopolskim, w powiecie tureckim, w gminie Turek.
W latach 1975–1998 miejscowość administracyjnie należała do województwa konińskiego.

</doc>
<doc id="351492" url="https://pl.wikipedia.org/wiki?curid=351492" title="Budy Stawiskie">
Budy Stawiskie

Budy Stawiskie – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Antoniego Padewskiego w Stawiskach.
Historia.
W latach 1921–1939 wieś i folwark leżał w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku zamieszkiwało
Miejscowość należała do parafii rzymskokatolickiej w m. Stawiski. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1954-1959 wieś należała i była siedzibą władz gromady Budy Stawiskie, po jej zniesieniu w gromadzie Poryte Włościańskie. W latach 1975–1998 miejscowość należała administracyjnie do województwa łomżyńskiego.

</doc>
<doc id="351493" url="https://pl.wikipedia.org/wiki?curid=351493" title="Budy Stryjewskie">
Budy Stryjewskie

Budy Stryjewskie – wieś w Polsce położona w województwie łódzkim, w powiecie łaskim, w gminie Łask.
W latach 1975–1998 miejscowość administracyjnie należała do województwa sieradzkiego.

</doc>
<doc id="351494" url="https://pl.wikipedia.org/wiki?curid=351494" title="Budy-Strzyże">
Budy-Strzyże

Budy-Strzyże – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="351495" url="https://pl.wikipedia.org/wiki?curid=351495" title="Budy Szynczyckie">
Budy Szynczyckie

Budy Szynczyckie – wieś w Polsce położona w województwie łódzkim, w powiecie piotrkowskim, w gminie Czarnocin.
W latach 1975–1998 miejscowość administracyjnie należała do województwa piotrkowskiego.

</doc>
<doc id="351496" url="https://pl.wikipedia.org/wiki?curid=351496" title="Budy Uśniackie">
Budy Uśniackie

Budy Uśniackie – wieś sołecka w Polsce położona w województwie mazowieckim, w powiecie garwolińskim, w gminie Garwolin.
W latach 1954-1968 wieś należała i była siedzibą władz gromady Budy Uśniackie, po jej zniesieniu w gromadzie Wola Rębkowska. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Bartłomieja Apostoła w Osiecku.

</doc>
<doc id="351497" url="https://pl.wikipedia.org/wiki?curid=351497" title="Budy Wielgoleskie">
Budy Wielgoleskie

Budy Wielgoleskie – wieś w Polsce położona w województwie mazowieckim, w powiecie mińskim, w gminie Latowicz. 
W latach 1526-1795 wieś należała do starostwa latowickiego. W latach 1795-1809 – pod zaborem austriackim. Od 1809 r. w Księstwie Warszawskim, guberni warszawskiej, powiecie siennickim, a od 1866 r. w powiecie mińskim (od 1868 nazwa powiatu nowomiński). W latach 1870-1954 należała do gminy Wielgolas, w latach 1955-1972 – do Gromadzkiej Rady Narodowej w Wielgolesie, od 1973 r. należy do gminy Latowicz. 
W latach 1919-1939 wieś była w granicach województwa warszawskiego, 1939-1945 w Generalnym Gubernatorstwie, 1946-1975 w województwie warszawskim, od 1975 do 1998 r. – w granicach województwa siedleckiego. Od 1999 r. znajduje się w województwie mazowieckim.
Historia.
Najstarsze ślady osadnictwa to okrzeski krzemienne z epoki neolitu, odnajdywane przy drodze do Starogrodu, prawdopodobnie pozostałość pracowni krzemiennej. Wieś wzmiankowana po raz pierwszy w dokumentach parafii Latowicz w 1864 r. Pierwsi mieszkańcy zajmowali się wytopem smoły drzewnej, wyrobem popiołu i potażu, dlatego nazywano ich „"smolarze"”, „"popielarze"”, W 1880 r. wieś liczyła 56 domów i około 340 mieszkańców. W 1930 r. mieszkańcy zaangażowali się w budowę Kaplicy Zjawienia w Wielgolesie. W XX-leciu międzywojennym istniała tu 4-klasowa szkoła podstawowa. W 1963 r. powstało Koło Gospodyń Wiejskich. W 1997 r. założono Ochotniczą Straż Pożarną. W 1970 r. wieś liczyła 282 mieszkańców, a w 2000 r. - 344 mieszkańców. Przyrost naturalny w latach 1970-2000 wyniósł (-10%). W 1988 r. we wsi było 81 domów, w 2009 - 103 domy.

</doc>
<doc id="351498" url="https://pl.wikipedia.org/wiki?curid=351498" title="Budy Wolińskie">
Budy Wolińskie

Budy Wolińskie – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.
Obok miejscowości przepływa niewielka rzeka Rosica, dopływ Wkry.

</doc>
<doc id="351499" url="https://pl.wikipedia.org/wiki?curid=351499" title="Budy-Zasłona">
Budy-Zasłona

Budy-Zasłona – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.
Przy polnej drodze prowadzącej do miejscowości Huta Piekarska, ok. 300 m od wzgórza 209 znajdują się resztki zarośniętego cmentarza wojennego z okresu I wojny światowej.
We wsi swoją siedzibę ma Zbór Kościoła Adwentystów Dnia Siódmego w Mszczonowie oraz Fundacja „Źródła Życia”, będąca adwentystycznym przedsiębiorstwem zdrowotnym, zajmującym się rolnictwem ekologicznym (popularyzacją efektywnych mikroorganizmów), programami rewitalizacyjnymi „NewStart” oraz szeroko pojętą promocją zdrowia (m.in. własne wydawnictwo książkowe i drukarnia „Alterna”).

</doc>
<doc id="351500" url="https://pl.wikipedia.org/wiki?curid=351500" title="Budy-Zbroszki">
Budy-Zbroszki

Budy-Zbroszki – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351501" url="https://pl.wikipedia.org/wiki?curid=351501" title="Budy Zosine">
Budy Zosine

Budy Zosine lub Budy Zosiny (dawniej także: "Budy Zosińskie") – wieś w Polsce położona w województwie mazowieckim, w powiecie grodziskim, w gminie Jaktorów.
Historia.
W latach 1975-1998 miejscowość administracyjnie należała do województwa skierniewickiego.
29 września 1944 na terenie wsi miała miejsce ostatnia bitwa żołnierzy Grupy AK „Kampinos”. Pod koniec powstania warszawskiego, 27 września Grupa Kampinos wymaszerowała z terenu Puszczy Kampinoskiej, podejmując próbę dotarcia w Góry Świętokrzyskie. 29 września, podczas próby sforsowania linii kolejowej Warszawa - Żyrardów została otoczona przez siły niemieckie na terenie wsi Budy Zosine i po ciężkiej bitwie rozbita.
Cmentarz żołnierzy AK z Grupy Kampinos na terenie wsi Budy Zosine powstał w 1946. Większe prace porządkowe miały miejsce w 1964 i 2004.
We wsi znajduje się ośrodek Monaru, w którym osoby uzależnione od narkotyków leczą się metodami społeczności terapeutycznej. Pięknie usytuowany budynek, w którym kiedyś mieściła się szkoła, posiada dwa piętra przeznaczone dla pacjentów i strych służący jako spiżarnia i magazyn.
Linki zewnętrzne.
 

</doc>
<doc id="351502" url="https://pl.wikipedia.org/wiki?curid=351502" title="Budy Żelazne">
Budy Żelazne

Budy Żelazne – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Mały Płock.
Według Powszechnego Spisu Ludności z 1921 roku zamieszkiwało tu 114 osób w 18 budynkach mieszkalnych. Miejscowość należała do parafii rzymskokatolickiej w m. Mały Płock. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.

</doc>
<doc id="351503" url="https://pl.wikipedia.org/wiki?curid=351503" title="Budzewo">
Budzewo

Budzewo (niem. "Groß Budschen", "Budzie") – wieś w Polsce położona w województwie warmińsko-mazurskim, w powiecie węgorzewskim, w gminie Budry.
Przysiółkiem wsi Budzewo jest Strzała a częściami wsi: Łąki i Zawady Małe.
W latach 1975–1998 miejscowość administracyjnie należała do województwa suwalskiego.
We wsi niewielki neoklasycystyczny dwór z poł. XIX w. otoczony parkiem.

</doc>
<doc id="351504" url="https://pl.wikipedia.org/wiki?curid=351504" title="Budziarze">
Budziarze

Budziarze – wieś w Polsce położona w województwie lubelskim, w powiecie biłgorajskim, w gminie Biszcza.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 59 mieszkańców i była szóstą co do wielkości miejscowością gminy Biszcza.
Wieś na prawym brzegu Tanwi, wśród lasów. W wieku XIX należała do Ordynacji Zamojskiej. 

</doc>
<doc id="351505" url="https://pl.wikipedia.org/wiki?curid=351505" title="Budzicz">
Budzicz

Budzicz – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="351506" url="https://pl.wikipedia.org/wiki?curid=351506" title="Budziechów">
Budziechów

Budziechów (niem. "Baudach") – wieś w Polsce położona w województwie lubuskim, w powiecie żarskim, w gminie Jasień.
W latach 1975–1998 miejscowość administracyjnie należała do województwa zielonogórskiego.
Przez miejscowość przebiega droga wojewódzka nr 287.
Blisko Budziechowa przebiega południk 15° E, według którego mierzony jest czas środkowoeuropejski.
Miejsce urodzenia serbołużyckiego działacza narodowego, pastora Joachima Leopolda Haupta.
Historia.
Pierwsza wzmianka o Budziechowie pochodzi z 1348 roku. Kościół został wymieniony w 1346 roku.
Obecny zabytkowy kościół barokowy pochodzi z 1768 roku zbudowany przez mistrza z Lubska Christiana Krumpleta. Od strony wschodniej przylega neogotycka, ceglana wieża z 1882 roku, ufundowana przez Jerzego von Beerfelde. We wnętrzu znajdują się zachowane drewniane empory, oraz znajduje się neogotycka chrzcielnica z 1871 roku. Jest on zbudowany z kamienia, ostatnio został zeszpecony przez otynkowanie i stracił wiele ze swojego pierwotnego piękna. Jeszcze w 1705 roku pastor Tomasz Netke nie został zatrudniony w kościele ponieważ znał tylko język niemiecki. W najstarszej części wsi domy szczytami zwrócone są do drogi. Świadczy to o ich łużyckim pochodzeniu. Od 1482 roku przez środek wsi przebiegała granica sasko-branderburska. Jako wieś pasterska Budiechowe została odnotowana w XIII w. w miśnieńskich annałach. W tej granicznej wiosce urodził się Joachim Leopold Haupt – niemiecki duchowny i ludoznawca, który zebrał i wydał "Pieśni Górnych i Dolnych Łużyc". Był aktywistą Górnołużyckiego Towarzystwa Naukowego w Zgorzelcu. We wsi znajduje się klasycystyczny dwór z roku 1800.
Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="351507" url="https://pl.wikipedia.org/wiki?curid=351507" title="Budziejewko">
Budziejewko

Budziejewko – wieś w Polsce położona w województwie wielkopolskim, w powiecie wągrowieckim, w gminie Mieścisko.
W latach 1975–1998 miejscowość administracyjnie należała do województwa poznańskiego.
W miejscowości znajduje się kamień św. Wojciecha, drugi co do wielkości głaz narzutowy w Wielkopolsce, oraz kościół św. Wojciecha z 1858 roku.

</doc>
<doc id="351508" url="https://pl.wikipedia.org/wiki?curid=351508" title="Budziejewo">
Budziejewo

Budziejewo – wieś w Polsce położona w województwie wielkopolskim, w powiecie wągrowieckim, w gminie Mieścisko.
W latach 1975–1998 miejscowość administracyjnie należała do województwa poznańskiego.

</doc>
<doc id="351509" url="https://pl.wikipedia.org/wiki?curid=351509" title="Budziejowice (województwo małopolskie)">
Budziejowice (województwo małopolskie)

Budziejowice – wieś w Polsce położona w województwie małopolskim, w powiecie proszowickim, w gminie Koniusza.
W wieku XV należały do Spytka z Melsztyna.
W 1595 roku wieś położona w powiecie proszowickim województwa krakowskiego była własnością kasztelana małogoskiego Sebastiana Lubomirskiego. W latach 1975–1998 miejscowość administracyjnie należała do województwa krakowskiego.

</doc>
<doc id="351510" url="https://pl.wikipedia.org/wiki?curid=351510" title="Budzieszewice">
Budzieszewice

Budzieszewice (niem. "Luttmannshagen") – wieś w Polsce położona w województwie zachodniopomorskim, w powiecie goleniowskim, w gminie Przybiernów.
Według danych z 1 stycznia 2011 roku wieś liczyła 131 mieszkańców. 
W latach 1975–1998 miejscowość administracyjnie należała do województwa szczecińskiego.

</doc>
<doc id="351511" url="https://pl.wikipedia.org/wiki?curid=351511" title="Budzieszowce">
Budzieszowce

Budzieszowce (dawniej niem. "Korkenhagen") – wieś w Polsce położona w województwie zachodniopomorskim, w powiecie goleniowskim, w gminie Maszewo.
Przez wieś przebiega droga wojewódzka nr 113.

</doc>
<doc id="351512" url="https://pl.wikipedia.org/wiki?curid=351512" title="Budzieszowice">
Budzieszowice

Budzieszowice (do 1945 niem. "Bauschdorf") – wieś w Polsce położona w województwie opolskim, w powiecie nyskim, w gminie Łambinowice. 
Przez miejscowość przebiega droga wojewódzka nr 406.
Nazwa.
Niemiecki językoznawca Heinrich Adamy wywodził nazwę miejscowości od polskiej nazwy "buda" oznaczającej drewniany budynek i powiązał ją ze staropolskim "prawem stróży", które zobowiązywało chłopów do utrzymywania strażnic oraz ich pilnowania. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę miejscowości wymienia "Buduschowicz" podając jej znaczenie "Huttendorf" czyli w języku polskim "Wieś strzegących, pilnujących". Nazwa wsi została później fonetycznie zgermanizowana na "Bauschwitz" i utraciła swoje pierwotne znaczenie.
Obecna nazwa została administracyjnie zatwierdzona 12 listopada 1946.
Historia.
Na kartach pisanej historii Budzieszowice, po raz pierwszy pojawiają się 3 lipca 1284 roku, jako Budissovici w dokumencie sporządzonym w Otmuchowie, przez kancelarię biskupią, w którym biskup wrocławski Tomasz II nakazuje Henrykowi IV Probusowi, poprzez zakonników Lamberta z Kamieńca i Tylemanna z Naumburga, restytucję (zwrot) kilku wsi, wśród nich właśnie Budzieszowic. W podobnym tonie utrzymany jest dokument z 11 lutego 1285 roku, sporządzony również w Otmuchowie, w którym Budzieszowice wymienia się jako Budissoviz. W sporządzonym w latach 1303 – 1306, za czasów biskupa Henryka z Wierzbna, spisie uposażeń diecezji wrocławskiej, znanym jako Rejestr Nyski (łac. Registrum Nissense), wieś zapisana została jako Budessovitz. Następne wzmianki pochodzą między innymi z 1373 roku, gdzie wspomina się o Buduschowicz oraz rok później o Budeschowicz. Do 28 lipca 1936 roku wieś funkcjonuje pod nazwą Bauschwitz, po tej zaś dacie, do końca drugiej wojny światowej jako Bauschdorf.
Początkowo wieś podlegała biskupiemu księstwu nyskiemu, a tym samym biskupom wrocławskim. W roku 1788 właścicielem wsi była Eleonora Freiin von Vogt, z domu von Schlegenberg, a w roku 1818 jako właściciel wsi wymieniany jest kupiec Hoffman z Brzegu. Od roku 1842 Budzieszowice stają się własnością Carla Grafa von Strachwitz, który nabył je w wymienionym już roku za sumę 43 000 talarów. W 1847 roku za sumę 39 000 talarów, wieś odkupuje Oscar Christ, a następnie porucznik Rehmet. W 1850 roku w Budzieszowicach wybudowano kościół pod wezwaniem Narodzenia Maryi Panny, aż do 1985 roku będzie on świątynią filialną należącą do parafii pod wezwaniem św. Marcina w Jasienicy Dolnej. W roku 1862 wieś znowu zmienia właściciela i staje się własnością Stephana Eigenthumera.
Dobra Budzieszowickie (obszar dworski – niem. Gutsbezirk) liczyły przed 1830 rokiem 655 mórg ziemi, z czego 11 mórg stanowił ogród, 574 morgi rola, 61 mórg łąki i pastwiska, a tylko 9 mórg tereny leśne. Wieś natomiast zajmowała obszar 1157 mórg, z czego 43 morgi to ogrody, 1055 mórg rola, 57 mórg łąki i 2 morgi lasy. Budzieszowice liczyły wówczas 13 gospodarstw kmiecych, 18 ogrodników i 9 zagród chałupniczych. Z tego okresu wymieniany jest wiatrak- młyn a także jednoklasowa szkoła licząca 71 uczniów zlikwidowana w roku 1997. W 1873 roku we wsi funkcjonowała cegielnia. W 1894 roku mieszkańcy wsi podlegali Sądowi Rejonowemu w Korfantowie, obsługiwał ich również tamtejszy urząd pocztowy. Powierzchnia wsi w 1925 roku wynosiła 555 ha, obecnie wieś zajmuje obszar 576 ha co stanowi 4,6% powierzchni gminy Łambinowice. Jest to wieś typowo rolnicza. Grunty rolne zajmują 531 ha i stanowią 93% powierzchni wsi.

</doc>
<doc id="351513" url="https://pl.wikipedia.org/wiki?curid=351513" title="Budziłowo">
Budziłowo

Budziłowo – wieś w Polsce położona w województwie wielkopolskim, w powiecie wrzesińskim, w gminie Kołaczkowo.
Miejscowość leży w bezleśnej okolicy, przy lokalnej drodze z Wszemborza do Bugaja.
Budziłowo było wzmiankowane już w 1305 ("Budziłovo utrumque"), kiedy to biskup poznański nadał dziesięcinę z miejscowości kościołowi w Winnej Górze. Pod koniec XIX wieku wieś liczyła 13 dymów i 133 mieszkańców, wśród których przeważali katolicy (75) nad ewangelikami (58). W latach 1975–1998 miejscowość administracyjnie należała do województwa poznańskiego. W 2011 liczyła 138 mieszkańców.

</doc>
<doc id="351514" url="https://pl.wikipedia.org/wiki?curid=351514" title="Budzisko (powiat suwalski)">
Budzisko (powiat suwalski)

Budzisko – wieś w Polsce położona w województwie podlaskim, w powiecie suwalskim, w gminie Szypliszki.
Według Pierwszego Powszechnego Spisu Ludności z 1921 roku wieś Budzisko liczyła 7 domów i 45 mieszkańców (23 kobiety i 22 mężczyzn). Wszyscy mieszkańcy miejscowości zadeklarowali wówczas wyznanie rzymskokatolickie. Jednocześnie większość mieszkańców wsi, w liczbie 36 osób, podała narodowość litewską, a pozostałe 9 osób podało narodowość polską. W okresie dwudziestolecia międzywojennego Budzisko znajdowało się w gminie Andrzejewo.
W latach 1975–1998 miejscowość administracyjnie należała do województwa suwalskiego.
Przejście graniczne.
W Budzisku znajdowało się drogowe przejście graniczne na Litwę.

</doc>
<doc id="351515" url="https://pl.wikipedia.org/wiki?curid=351515" title="Budzisław Górny">
Budzisław Górny

Budzisław Górny – wieś w Polsce, położona w województwie wielkopolskim, w powiecie konińskim, w gminie Kleczew.
Do 1870 istniała gmina Budzisław.
W latach 1975–1998 miejscowość administracyjnie należała do województwa konińskiego.
Na terenie wsi znajduje się Sala Królestwa zboru Świadków Jehowy.

</doc>
<doc id="351516" url="https://pl.wikipedia.org/wiki?curid=351516" title="Budzisław Kościelny">
Budzisław Kościelny

Budzisław Kościelny – wieś w Polsce położona w województwie wielkopolskim, w powiecie konińskim, w gminie Kleczew.
Wzmiankowana po raz pierwszy w 1356 roku. Do 1870 istniała gmina Budzisław.
We wsi znajduje się kościół parafialny pod wezwaniem Wniebowzięcia Najświętszej Maryi Panny wzniesiony w latach 1977–1981 według projektu Aleksandra Holasa. Do czasów okupacji hitlerowskiej znajdowała się we wsi drewniana świątynia z 1942 roku. Została jednak rozebrana przez Niemców.
W latach 1954–1972 wieś należała i była siedzibą władz gromady Budzisław Kościelny. W latach 1975–1998 miejscowość administracyjnie należała do województwa konińskiego.
We wsi znaleziono rzekomo pod koniec XIX wieku tzw. "żywoty budzisławskie", dwa hagiograficzne utwory uważane przez historyków za fałszerstwo.
W Budzisławiu mieszkała pisarka Maria Krzymuska, a także urodziła się jej córka Maria Krzymuska-Iwanowska, również pisarka.

</doc>
<doc id="351517" url="https://pl.wikipedia.org/wiki?curid=351517" title="Budziszewko">
Budziszewko

Budziszewko – wieś w Polsce położona w województwie wielkopolskim, w powiecie obornickim, w gminie Rogoźno.
W latach 1975–1998 miejscowość administracyjnie należała do województwa pilskiego.
Wieś położona jest na południowy wschód od Rogoźna, przy dawnej drodze do Gniezna. Ma zwartą zabudowę, plac wiejski o owalnym zarysie, dawne osady olęderskie rozproszone w promieniu 2 km od centrum. Na zachód od wsi znajduje się Jezioro Budziszewskie, nad którym zbudowano ośrodki wypoczynkowe.
Historia.
Dawna nazwa Budziszewo. Nazwa wsi pochodzi od imienia – Budzisz. Na obszarze wsi zarejestrowano jedenaście stanowisk archeologicznych z różnych epok i okresów. W 1903 r. na cmentarzysku kultury pomorskiej znaleziono pięć grobów skrzynkowych. Na wzniesieniu w pobliżu dopływu Małej Wełny średniowieczne grodzisko pierścieniowate z X–XII w. – numer rejestru 852/A z 1970-02-17.
Wieś była wsią królewską, a następnie szlachecką. W źródłach pojawiła się w roku 1365 jako "Budzisowo". Właśnie w tym roku król Kazimierz Wielki przekazał ją wraz z nieistniejącą osadą Kolędzin i Jeziorem Radusz (obecnie Budziszewskie) sędziemu poznańskiemu Przecławowi z Margonina, herbu Grzymała. Odtąd przez ponad dwa wieki wieś stała się gniazdem rodzinnym jednego z odłamów tego rodu, który przyjął nazwisko Budziszewscy. W XV w. dobra budziszewskie zostały powiększone m.in. o wsie: Gorzuchowo, miasto i wieś Głęboczek, Wiesiełowo, Łopuchowo, Gać oraz Jeziora Gackie i Skrzynka (koło Skoków).
W 1509 r. we wsi była karczma, a rok później folwark. Wobec znacznego rozwoju rodu Barbara Budziszewska w 1528 r. podzieliła dobra między swych pięciu synów, co zapoczątkowało proces stopniowego rozdrabniania majętności.
W wieku XVIII dobra budziszewskie przejęli Tomiccy, zaś od 1770 r. Łubieńscy z wielkopolskiego rodu Pomianów, którzy je posiadali przez następne sto lat.
Od 1827 roku mieszkał w Budziszewku Józef Łubieński z żoną Konstancją z Bojanowskich, wsławioną głośnym romansem z Adamem Mickiewiczem. Według niektórych krytyków literackich, a zwłaszcza miejscowej tradycji, piękna pani Konstancja miała być pierwowzorem Telimeny z "Pana Tadeusza". Adam Mickiewicz gościł w Budziszewku od 24 września 1831 r. zaproszony przez Łubieńskich. Wystąpił w roli ojca chrzestnego córeczki właścicieli Budziszewka, wówczas kilkuletniej dziewczynki.
Po Łubieńskich właścicielami Budziszewka byli potomkowie uszlachconego bankiera z Berlina – von Treskow. W 1880 r. majątek obejmował: Budziszewo, Gorzuchowo, Kolędzin i Kostuszyn. Posiadał wówczas 377 mieszkańców (350 katolików, 27 ewangelików). Olędry budziszewskie zamieszkiwało 177 osób (140 ewangelików, 37 katolików). W 1923 r. właścicielem majątku był W. Degner. Rok później rozparcelowano grunty pomiędzy kolonistów niemieckich. W okresie międzywojennym część gospodarstw przeszła w posiadanie Polaków.
8 września 1939 r. bojówkarze hitlerowscy zamordowali na polu pięciu Polaków m.in. sołtysa Antoniego Klingera.
W okresie powojennym większość niemieckich mieszkańców powróciła do Rzeszy sprzedając swoje gospodarstwa. Nabywcami tych gospodarstw były rodziny polskie.
Szkoła polska w Budziszewku mieściła się w latach 1945–1968 w pałacu. Tam urządzono także mieszkania dla nauczycieli i Klub Rolnika. W 1968 r. w pobliżu pałacu wybudowano nową szkołę, której 5 czerwca 1974 r. nadano imię Adama Mickiewicza, a 30 maja 1980 r. uroczyście wręczono sztandar. Od 5 czerwca 1983 r. w szkole mieści się Izba Pamięci Adama Mickiewicza.
Pierwsza wzmianka o kościele św. Jakuba pochodzi z 1423 r., choć został wzniesiony przez Budziszewskich już w XIV w. W 1440 r. plebanem był Hanko, a rok później Piotr. Przy kościele założono szkołę parafialną, wymienianą w źródłach od 1515 r. Kościół posiadający od 1693 r. swoich plebanów, ok. 1645 r. został z niewiadomej przyczyny przekazany pod zarząd plebanów w Skokach, bez odpowiedniego dekretu władz kościelnych na ich połączenie. Stan taki utrzymał się aż do 1958 r., kiedy to ponownie utworzono parafię św. Jakuba w Budziszewku. Najstarszy kościół drewniany przetrwał aż do połowy XVIII w. Był już wtedy w bardzo złym stanie technicznym (zerwana część dachu, uszkodzona ściana) i dlatego przestano w nim odprawiać nabożeństwa. W roku 1755 ówczesny dziedzic Budziszewka – Władysław Tomicki, miecznik poznański, wystawił nowy kościół drewniany tego samego wezwania, który został także afiliowany do parafii w Skokach. Przetrwał on do naszych czasów. Staraniem Stanisława Łubieńskiego kościół w 1871 r. został odnowiony. Siedem lat później odebrał świątynię katolikom dziedzic von Treskow i przeznaczył do nabożeństw w obrządku ewangelickim. Na mocy wyroku sądowego kościół przywrócono katolikom, a w 1905 r. na nowo poświęcono.
Zabytki.
 Kościół pw. św. Jakuba – został usytuowany na niewielkim wzniesieniu w zachodniej części wsi, w pobliżu skrzyżowania dróg. Pierwotnie drewniany o konstrukcji zrębowej, od 1960 r., po przebudowie, częściowo konstrukcji żelaznej. Orientowany jednonawowy z transeptem i nieco węższym prezbiterium zamkniętym trójbocznie. Od północy i południa zostały ulokowane małe zakrystie. Przy nawie od zachodu znajduje się wieża z kruchtą w przyziemiu. Wejście do kościoła usytuowane jest na osi fasady. Dachy dwuspadowe pokryte są blachą miedzianą. Ośmioboczna wieżyczka z sygnaturką jest zwieńczona baniastym hełmem.
Do cenniejszych elementów wyposażenia należą:
Ponadto: dwa konfesjonały z trzeciej ćwierci XVIII w., organy z 1905 r.,

</doc>
<doc id="351518" url="https://pl.wikipedia.org/wiki?curid=351518" title="Budziszki (województwo mazowieckie)">
Budziszki (województwo mazowieckie)

Budziszki – wieś w Polsce położona w województwie mazowieckim, w powiecie ostrowskim, w gminie Stary Lubotyń.
Wierni kościoła rzymskokatolickiego należą do parafii Nawiedzenia Najświętszej Maryi Panny w Starym Lubotyniu.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Lubotyń.
Według Powszechnego Spisu Ludności z 1921 roku wieś zamieszkiwało 113 osób w 17 budynkach mieszkalnych. Miejscowość należała do parafii rzymskokatolickiej w m. Lubotyń. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Ostrów Mazowiecki.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="351519" url="https://pl.wikipedia.org/wiki?curid=351519" title="Budziszów Mały">
Budziszów Mały

Budziszów Mały (niem. "Klein Baudiß") – wieś w Polsce położona w województwie dolnośląskim, w powiecie jaworskim, w gminie Wądroże Wielkie.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Budissow".
Zabytki.
Do wojewódzkiego rejestru zabytków wpisane są obiekty:

</doc>
<doc id="351520" url="https://pl.wikipedia.org/wiki?curid=351520" title="Budziszów Wielki">
Budziszów Wielki

Budziszów Wielki (niem. "Groß Baudiß") – wieś w Polsce położona w województwie dolnośląskim, w powiecie jaworskim, w gminie Wądroże Wielkie.
Podział administracyjny.
W X w. teren znajdował się pod panowaniem Królestwa Polskiego. Miejscowość wzmiankowano w 1193 roku jako Budisschow, w 1217r. jako Budissouo, a w 1359r. pod nazwą Budesow panum. Początkowo wieś należała do klasztoru Kanoników Regularnych we Wrocławiu. Pod koniec XIII wieku Budziszów był własnością książąt wrocławskich, po czym przeszedł w ręce śląskiego rycerstwa. Majątek kolejno posiadały rody von Mesehow, von Ledivhose, von Parchwitz, von Romnitz. Po przejęciu Śląska przez Prusy w wyniku wojen śląskich w połowie XVIII wieku dobra przeszły na własność domeny królewskiej Hohenzollernów. Częścią domeny majątek w Budziszowie Wielkim pozostał do 1806 roku, kiedy to nabyła go rodzina Du Port. Źródła z 1830 i 1845 roku potwierdzają, że posiadłość należała do rodu Du Port. W wiosce wzmiankowano pałac, folwark, ewangelicki kościół i szkołę, browar, gorzelnię i wiatrak. Przed 1856 rokiem dobra rycerskie zakupił były referendarz Ferdinand Walter. W jego posiadaniu pozostały do lat 60. XIX wieku. W 1866 roku w Budziszowie Wielkim jako właściciela majątku wymieniono już niejakiego Hoffmanna. Od niego w 1868 roku włości odkupił porucznik Paul Müller. W dokumencie z 1894 roku w Budziszowie Wielkim wzmiankowano rotmistrza w stanie spoczynku Paula Müller-Baudiss. Majątek w tym czasie liczył zaledwie 156ha: 150ha pól uprawnych, 6ha dróg, podwórzy gospodarczych i innych użytków. W 1937 roku właścicielem dóbr rycerskich był radny Paul Müller-Baudiss, być może syn poprzedniego. Włości liczyły 135ha, w tym 125ha pól uprawnych, 2ha pastwisk, 8ha ogrodu, dróg, podwórzy gospodarczych i innych użytków. Od 1949 r. oficjalnie należała do Rzeczypospolitej Polskiej. W latach 1954–1968 wieś należała i była siedzibą władz gromady Budziszów Wielki, po jej zniesieniu w gromadzie Wądroże Wielkie. W latach 1975–1998 miejscowość administracyjnie należała do województwa legnickiego.
Położenie i infrastruktura.
Przez Budziszów Wielki przepływa rzeka Cicha Woda. Wieś położona jest kilkaset metrów od autostrady A4, na odcinku od Legnicy do Wrocławia. Przez główną ulicę wsi przebiega droga wojewódzka o numerze 345. Łączy DK94 w Wilczkowie z DK5 w Strzegomiu.
W miejscowości znajdują się między innymi: Kościół pw. Świętego Pasterza, cmentarz parafialny, dwa sklepy wielobranżowe, sklep metalowy, dwa place zabaw, boisko przyszkolne, przychodnia lekarska i szkoła podstawowa. W 2023 roku planowana jest modernizacja oświetlenia na energooszczędne, utworzenie drogi osiedlowej łączącej przyszkolne boisko z drogą gminną do Budziszowa Małego.
Dalsza historia wsi.
Być może w XV wieku w Budziszowie Wielkim znajdowała się wieża mieszkalna. W szesnastym stuleciu jej pomieszczenia wchłonął dwuskrzydłowy renesansowy dwór. Około 1806 roku rodzina Du Port dobudowała trzecie skrzydło i całą rezydencję przekształciła w stylu klasycystycznym. W ten sposób siedziba otrzymała zachowany do dziś układ na planie podkowy, otwarty na dziedziniec folwarczny. W 1945 roku majątek przejęło państwo polskie. Rezydencja wraz z folwarkiem znalazła się pod zarządem Państwowego Gospodarstwa Rolnego w Wądrożu Wielkim. W drugiej połowie XX wieku zabytek był kilkukrotnie remontowany, co mogło doprowadzić do znacznego uproszczenia elewacji. W latach 1975–1976 wymieniono tynki. Kolejne prace renowacyjne prowadzono w latach 1979–1980 i 1983-85. Obecnie budynek jest własnością prywatną. Po raz kolejny został odnowiony przed 2016 rokiem. Wymieniono dach oraz wyremontowano elewacje. Pałac trzyskrzydłowy, podpiwniczony, dwukondygnacyjny, z częściowo użytkowym poddaszem, nakrytym dachem dwu- i trzyspadowym z wystawkami i powiekami. Proste elewacje zdobi wydatny gzyms między kondygnacjami, gzyms wieńczący oraz opaski wokół okien. Główne wejście do budynku znajdujące się na osi skrzydła środkowego, pierwotnie akcentowała je para pilastrów i odcinkowy tympanon. Układ wnętrz z centralną sienią i klatką schodową. W części pomieszczeń parteru zachowane sklepienia kolebkowe.
Po wcieleniu wsi do Rzeczypospolitej Polskiej rdzenną, niemiecką ludność wysiedlono, a pozostałe pomniki upamiętniające I wś. usunięto.
Zabytki.
Do wojewódzkiego rejestru zabytków wpisane są obiekty:

</doc>
<doc id="351521" url="https://pl.wikipedia.org/wiki?curid=351521" title="Budziszynek">
Budziszynek

Budziszynek – wieś w Polsce położona w województwie mazowieckim, w powiecie grójeckim, w gminie Chynów.
Wieś znajdowała się na terenie parafii Drwalew. W 1603 r. – dziesięcina kmieca z tej wsi należy do wikarego z Drwalewa.
Pod koniec XIX w. we wsi były 23 gospodarstwa o pow. 224 mórg oraz folwark o pow. 763 mórg.
1929 – Wieś należy do Gminy Chynów. Właścicielem majątku ziemskiego w Budziszynku o pow. 153 ha jest Maria Krukowska (posiada też majątek w Budziszynie). We wsi działa Mleczarnia „Jedność” sp. z o.o. – są też dwa wiatraki.
W spadku majątek odziedziczył Jerzy Roszkowski, który jeszcze w 1951 r, był w części jego właścicielem.
W latach 1954-1959 wieś należała i była siedzibą władz gromady Budziszynek, po jej zniesieniu w gromadzie Chynów. W latach 1975–1998 miejscowość administracyjnie należała do województwa radomskiego.
Edukacja.
Szkoła Podstawowa im. Kawalerów Orderu Uśmiechu.

</doc>
<doc id="351522" url="https://pl.wikipedia.org/wiki?curid=351522" title="Budziwojowice">
Budziwojowice

Budziwojowice – wieś w Polsce położona w województwie dolnośląskim, w powiecie wrocławskim, w gminie Długołęka.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="351523" url="https://pl.wikipedia.org/wiki?curid=351523" title="Budziwojów">
Budziwojów

Budziwojów (do 1945 niem. "Baudmannsdorf") – wieś w Polsce, położona w województwie dolnośląskim, w powiecie legnickim, w gminie Chojnów.
W latach 1975–1998 wieś administracyjnie należała do województwa legnickiego.
Nazwa.
Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="351524" url="https://pl.wikipedia.org/wiki?curid=351524" title="Budziwój">
Budziwój

Budziwój – część Rzeszowa od 1.01.2010 r, dzielnica niestanowiąca jednostki pomocniczej gminy, wchodzi w skład osiedla Nr XXIX Budziwój, będącego jednostką pomocniczą gminy miejskiej Rzeszów.
Do 31 grudnia 2009 Budziwój był wsią.
W latach 1975–1998 miejscowość administracyjnie należała do województwa rzeszowskiego.
Położenie, geografia i podział.
Budziwój leży w centralnym punkcie woj. podkarpackiego, na południe od centrum Rzeszowa. Jest najdalej wysuniętą na południe dzielnicą miasta. Sąsiaduje z Tyczynem, Hermanową, Lubenią, Siedliskami i Boguchwałą oraz częściami Rzeszowa: Białą (od wschodu) i Drabinianką (od północy).
Północna część (Kolonia, Dębina, Porąbki i Pułanek) ma charakter nizinny. Południowa część pagórkowy. Na terenie Budziwoja występują lokalne nazwy topograficzne, oddające specyfikę poszczególnych obszarów. Północna, nizinna część nazywana była "Podłężem" od rozciągających się tam łęgów. Północno-zachodnia część została nazwana "Porąbkami", od poręby, czyli miejsca po wyrąbanym lesie. Zwężająca się część pól w pobliżu Siedlisk nosi nazwę "Pułanek", od połowy łanu, gdyż na większe przydziały nie było tam miejsca.
Pola na południe od wsi nazywano "Podlesiem", ponieważ rozciągały się one w kierunku lasu. W jego bezpośrednim sąsiedztwie znajdował się przysiółek zwany "Przylaskiem". Pagórkowaty obszar sięgający pod Przylasek i Hermanową odwadnia potok Hermanówka. W górnym biegu wpadają do niej dwa małe dopływy, dlatego ta część nosi nazwę "Potoki".
Budziwój, będąc typową wielodrożnicą, dzielił się na Górę i Dół. W 1939 r. na rozparcelowanych polach majątku tyczyńskiego powstała w pobliżu cmentarza nowa część wsi zwana "Kolonią" lub "Działkami", której mieszkańcy w większości pochodzili ze Zgłobnia, druga kolonia powstała na terenach Dębiny. Najstarszą częścią dzielnicy jest obszar położony w zakolu potoku Hermanówki, na jej południowym brzegu (ulice: Sportowców, Studzianki, Góra i Poselska). 
Najwyższy punkt dzielnicy znajduje się w Przylasku, na wysokości 384 m n.p.m.
Historia.
Najstarsza wzmianka o wsi pochodzi z 1423, lecz tradycje osadnicze sięgają najprawdopodobniej wieku XIII. Pierwszym znanym sołtysem był Piotr (wymieniany w 1425 r., w pismach sądu ziemskiego w Tycznie, w którym zasiadał). Wieś została założona na prawie niemieckim, a osadników sprowadzono ze Śląska. W 1450 r. właścicielem był Jan z Pilczy syn Elżbiety Granowskiej trzeciej żony Władysław Jagiełły. W XVI wieku wieś weszła w skład prywatnego majątku Pileckich, miała wówczas 27 łanów ziemi (ok. 594-702 ha), karczmę z browarem i młyn. W 1668 r. we wsi był folwark i dwór pański, browar, staw, dwie sadzawki. Mieszkało tutaj 28 kmieci z ziemią i inwentarzem, 22 zagrodników odrabiających pańszczyznę pieszą i 13 budników. W 1808 r. wieś miała 149 domów i 1121 mieszkańców, w połowie XIX wieku założono pierwszą szkołę, a pod koniec wieku znajdowały się tu dwa folwarki – "Wyspa" i "Hiszpanka", a na początku XX czytelnia i oddział Towarzystwa Gimnastycznego „Sokół” i towarzystwo strzeleckie. W 1905 podjęto budowę kościoła pod wezwaniem MB Śnieżnej, według neogotyckiego projektu Adolfa Sumpera. Fundatorem była Gmina, przy dużym udziale rodziny Radziwiłłów. W 1919 powstała Ochotnicza Straż Pożarna.
W trakcie II wojny światowej działała tu komórka Związku Walki Zbrojnej i oddział Batalionów Chłopskich.
25 czerwca 1943 Budziwój i Siedliska zostały otoczone przez oddziały żandarmerii i policji niemieckiej. Zgromadzili około 150 mężczyzn z obu wsi. Po przeprowadzeniu śledztwa, które miało na celu przyznanie się do działalności w ruchu oporu, zamordowano 9 osób. Ciała ofiar pochowano na cmentarzu w Lubieni. Po wojnie zbrodnię upamiętniono obeliskiem.
W latach tuż przed wojną (1934) i powojennych rozparcelowano oba folwarki. W latach 60. i 90. gruntownie przebudowano stary kościół i podjęto się budowy nowego. We wsi działał Dom Wiejski i Ośrodek Zdrowia, a także szkoła.
Sprawa przyłączenia terenów Budziwoja do Rzeszowa rozpatrywana była przez miejskie służby planistyczne perspektywicznie już od dawna, a konkretyzowała się przynajmniej od 2006 r. Aspektem branym pod uwagę przez władze miasta była konieczność przeprowadzenia przez Budziwój dróg miejskich odciążających ruch tranzytowy ze śródmieścia, kwestia ochrony terenów w pobliżu ujęcia wody dla miasta oraz pozyskanie nowych terenów pod jednorodzinne budownictwo mieszkaniowe. Początkowo zakładano przyłączenie do Rzeszowa tylko przylegającej do miasta północnej części sołectwa (tzw. Kolonii), czemu sprzeciwili się jego mieszkańcy, opowiadając się jednoznacznie za przyłączeniem całości miejscowości do Rzeszowa. W efekcie powstania Komitetu na Rzecz Przyłączenia Budziwoja do Rzeszowa, prezydent Rzeszowa potwierdził gotowość włączenia do miasta całej miejscowości. Decyzją Rady Ministrów z 28 lipca 2009 r. sołectwo zostało włączone 1 stycznia 2010 r. w granice miasta Rzeszowa.
Z Budziwoja pochodził:

</doc>
<doc id="351525" url="https://pl.wikipedia.org/wiki?curid=351525" title="Budzynek">
Budzynek

Budzynek – wieś w Polsce położona w województwie łódzkim, w powiecie poddębickim, w gminie Dalików.
Budzynek uzyskał lokację miejską po 1454 roku, zdegradowany po 1661 roku.
W latach 1954-1959 wieś należała i była siedzibą władz gromady Budzynek, po jej zniesieniu w gromadzie Brudnów. W latach 1975–1998 miejscowość administracyjnie należała do województwa sieradzkiego.
Historia.
Wieś leży w dolinie Bzury, w okolicach dawnej Ziemi Łęczyckiej, przy drodze z Poddębic przez Tur do Ozorkowa. Miejscowość ma bardzo stary rodowód. Obok cmentarza wykryto obiekt kultury łużyckiej z okresu halsztackiego (650-400 p.n.e.). W XV-XVI w. istniał tu drewniany dwór otoczony palisadą, na jego miejscu zbudowano później dwór murowany. Budzynek powstał jako osada w XVI w. na terenie wsi Woźniki znanej od XIV w. Nazwa Budzynek nawiązuje do wyrazu „budzyń” zachowanego jeszcze w gwarze ludowej („Lichsza część wsi nazywana jest czasem pogardliwie budzyna”).
Budzynek usytuowany jest na północnych krańcach powiatu poddębickiego. Przez krótki czas miejscowość szczyciła się nawet prawami miejskimi. Pierwsza wzmianka o Budzynku, wówczas zwanego Wożniki, pochodzi z 1357 roku. W 1454 r. właściciel Woźnik – Dadżbóg uzyskał od króla Kazimierza Jagiellończyka przywilej na założenie miasta na gruntach tej wsi. Początkowo miasto nazywało się Międzyrzec, potem zaś Budzynek. Pod koniec XII w. Budzynek należał do najmniejszych miast województwa łęczyckiego. Mała odległość od Poddębic, Łęczycy i Parzęczewa oraz brak własnego zaplecza wiejskiego była powodem, że nie miał on możliwości rozwoju. W następnych stuleciach Budzynek występuje w dokumentach już jako wieś.
W tym samym okresie, kiedy Budzynek stał się miastem, powstał tu pierwszy modrzewiowy kościół. Około 1520 r. Budzynek należał najpierw do parafii w Leźnicy Wielkiej, potem w Domaniewie. Miejscowa parafia została erygowana w 1926 r. przez znanego łódzkiego biskupa Wincentego Tymienieckiego.
Budzyński kościół jest ciekawy architektonicznie, otoczony drzewami. Funkcjonuje pod wezwaniem Ścięcia św. Jana Chrzciciela i św. Trójcy. Wznoszony był etapami od XVI do XVIII wieku. Jest konstrukcji zrębowej, z wydatnymi ostatkami. Nawa na planie kwadratu, prezbiterium na planie ośmioboku. Kruchtę zstępuje podsienie, ponad którym na 4 słupach i 2 rysiach umieszczony jest chór z organami. Osobliwością są wystające na narożach, nierówne, ułożone na zrąb belki, co wiąże się z różnymi zabobonami. Dach z gontu, wspólny dla nawy i prezbiterium, z wieżyczką na sygnaturkę. Zachowały się dwie rzeźby gotyckie z 1 poł. XVI w. oraz pozłacany mosiężny kielich z pateną - prawdopodobnie z XV w. Poza tym wyposażenie głównie z okresu baroku i rokoka.
W latach 30. XX w. miejscowość odwiedzał – lub tylko raz gościł w 1934 r. – znany łódzki artysta malarz i konserwator dzieł sztuki Karol Ende. Tutaj namalował dwa obrazy olejne: "Kościół z Budzynku" i "Plebania w Budzynku k. Aleksandrowa". Ich reprodukcje opublikował w 1935 r. dodatek ilustrowany do „Kuriera Łódzkiego” – „Łódź w Ilustracji”.
Obraz "Plebania" został pokazany m.in. w maju 1935 r. z okazji wystawienia go na wystawie prac Związku Artystów Plastyków w Łodzi i grupy artystycznej „Ryngraf”, w łódzkiej galerii Instytutu Propagandy Sztuki w parku im. H. Sienkiewicza.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="351527" url="https://pl.wikipedia.org/wiki?curid=351527" title="Budzyno-Bolki">
Budzyno-Bolki

Budzyno-Bolki – wieś w Polsce położona w województwie mazowieckim, w powiecie makowskim, w gminie Czerwonka. Leży nad Orzycem.
Wieś szlachecka położona była w drugiej połowie XVI wieku w powiecie makowskim ziemi różańskiej. W latach 1975–1998 miejscowość administracyjnie należała do województwa ostrołęckiego.

</doc>
<doc id="351528" url="https://pl.wikipedia.org/wiki?curid=351528" title="Budzyno-Lipniki">
Budzyno-Lipniki

Budzyno-Lipniki – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.

</doc>
<doc id="351529" url="https://pl.wikipedia.org/wiki?curid=351529" title="Bugi">
Bugi

Bugi – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia, nad rzeką Drwęcą Warmińską.

</doc>
<doc id="351530" url="https://pl.wikipedia.org/wiki?curid=351530" title="Bugzy Płoskie">
Bugzy Płoskie

Bugzy Płoskie – wieś w Polsce, położona w województwie mazowieckim, w powiecie przasnyskim, w gminie Chorzele.
W latach 1975–1998 wieś administracyjnie należała do województwa ostrołęckiego.
Za Królestwa Polskiego istniała gmina Bugzy Płoskie. 

</doc>
<doc id="351531" url="https://pl.wikipedia.org/wiki?curid=351531" title="Bujak (województwo mazowieckie)">
Bujak (województwo mazowieckie)

Bujak – wieś w Polsce położona w województwie mazowieckim, w powiecie radomskim, w gminie Skaryszew. Obok miejscowości przepływa Modrzewianka, dopływ Iłżanki.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego. W roku 1771 na południe od wsi miała miejsce bitwa oddziałów dowodzonych przez Kazimierza Pułaskiego z wojskami carskimi.
Wierni kościoła rzymskokatolickiego należą do parafii św. Izydora i św. Jadwigi Śląskiej w Alojzowie.

</doc>
<doc id="351532" url="https://pl.wikipedia.org/wiki?curid=351532" title="Bujaki (województwo podlaskie)">
Bujaki (województwo podlaskie)

Bujaki (białorus. Буякі) – wieś w Polsce położona w województwie podlaskim, w powiecie siemiatyckim, w gminie Drohiczyn.
W latach 1975–1998 miejscowość administracyjnie należała do województwa białostockiego.
Według Pierwszego Powszechnego Spisu Ludności w 1921 r. wieś Bujaki liczyła 324 mieszkańców zamieszkałych w 55-u budynkach. 61% mieszkańców miejscowości (199 osób) zadeklarowało wyznanie rzymskokatolickie, 38% (czyli 124 osoby) wyznanie prawosławne, zaś pozostały 1% (1 osoba) wyznanie greckokatolickie. Jednocześnie większość mieszkańców wsi w liczbie 212 osób podało polską przynależność narodową, 100 mieszkańców zgłosiło białoruską tożsamość narodową, a pozostałych 12 rusińską. W owym czasie miejscowość znajdowała się w gminie Narojki w powiecie bielskim.
Urodził się tu Antoni Wodyński – oficer Armii Krajowej i Zrzeszenia Wolność i Niezawisłość, podporucznik 6 Partyzanckiej Brygady Wileńskiej, dowódca patrolu i członek sztabu tej Brygady, żołnierz wyklęty.

</doc>
<doc id="351533" url="https://pl.wikipedia.org/wiki?curid=351533" title="Bujały">
Bujały

Bujały – wieś w Polsce położona w województwie łódzkim, w powiecie rawskim, w gminie Sadkowice.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="351534" url="https://pl.wikipedia.org/wiki?curid=351534" title="Bujały-Gniewosze">
Bujały-Gniewosze

Bujały-Gniewosze – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
Za Królestwa Polskiego istniała gmina Bujały. W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Niepokalanego Poczęcia Najświętszej Maryi Panny w Niecieczy.

</doc>
<doc id="351535" url="https://pl.wikipedia.org/wiki?curid=351535" title="Bujały-Mikosze">
Bujały-Mikosze

Bujały-Mikosze – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
Za Królestwa Polskiego istniała gmina Bujały. W latach 1954-1959 wieś należała i była siedzibą władz gromady Bujały-Mikosze, po jej zniesieniu w gromadzie Jabłonna. W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="351536" url="https://pl.wikipedia.org/wiki?curid=351536" title="Bujenka">
Bujenka

Bujenka – wieś w Polsce, położona w województwie Podlaskim, w powiecie Wysokomazowieckim, w gminie Ciechanowiec.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Trójcy Przenajświętszej w Ciechanowcu.
Historia.
Wieś zwana "Bojenka", "Bojenki" jak również "Bojanka" czy "Bojanowo". Założona nad niewielką rzeczką Kukawką, lewym dopływem Nurca.
Niektórzy właściciele wsi:
W I Rzeczypospolitej miejscowość należała do ziemi drohickiej w województwie podlaskim.
Pod koniec wieku XIX w powiecie bielskim, gubernia grodzieńska, gmina Skórzec. Użytki rolne o powierzchni 462 dziesięcin. W pobliżu dobra "Bojenka" o powierzchni 832 dziesięcin.
W roku 1921 "Bojanka". We wsi naliczono 78 budynków z przeznaczeniem mieszkalnym i 381 mieszkańców (187 mężczyzn i 194 kobiety). Wszyscy zadeklarowali narodowość polską i wyznanie rzymskokatolickie.
Orzeczeniem Wojewódzkiej Komisji Ziemskiej z dnia 27 II 1935 r. zatwierdzono projekt scalenia ziemi we wsi "Bojenka" w gminie Ciechanowiec.
Organizacje pożytku publicznego.
Ochotnicza Straż Pożarna w Bujence
Współcześnie.
Wieś leży przy drodze wojewódzkiej nr 681 będącej częścią szlaku turystycznego Warszawa – Białowieża, w strefie chronionego krajobrazu.
W miejscowości założono pierwszą w Polsce hodowlę alpak.

</doc>
<doc id="351537" url="https://pl.wikipedia.org/wiki?curid=351537" title="Bujne">
Bujne

Bujne – wieś w Polsce położona w województwie małopolskim, w powiecie nowosądeckim, w gminie Gródek nad Dunajcem.
W latach 1975–1998 miejscowość administracyjnie należała do województwa nowosądeckiego.
Wieś znajduje się na Pogórzu Rożnowskim przy drodze wojewódzkiej nr 975, w obniżeniu grzbietu łączącego Majdan (518 m n.p.m.) z sąsiednim Ostryżem (447 m n.p.m.). Bujne otoczone jest Ciężkowicko-Rożnowskim Parkiem Krajobrazowym.

</doc>
<doc id="351538" url="https://pl.wikipedia.org/wiki?curid=351538" title="Bujnice">
Bujnice

Bujnice – wieś w Polsce położona w województwie łódzkim, w powiecie piotrkowskim, w gminie Gorzkowice.
W latach 1975–1998 miejscowość administracyjnie należała do województwa piotrkowskiego.
Przez miejscowość przebiega niewielka rzeka Rudka dopływ Luciąży.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="351539" url="https://pl.wikipedia.org/wiki?curid=351539" title="Bujniczki">
Bujniczki

Bujniczki – wieś w Polsce, położona w województwie łódzkim, w powiecie piotrkowskim, w gminie Gorzkowice.
W latach 1975–1998 wieś administracyjnie należała do województwa piotrkowskiego.

</doc>
<doc id="351540" url="https://pl.wikipedia.org/wiki?curid=351540" title="Bujnowo">
Bujnowo

Bujnowo – wieś w Polsce położona w województwie podlaskim, w powiecie bielskim, w gminie Wyszki.
W 1921 roku wieś liczyła 25 domów i 171 mieszkańców, w tym 117 prawosławnych i 54 katolików.
W latach 1975–1998 miejscowość administracyjnie należała do województwa białostockiego.
W strukturach administracyjnych Kościoła Prawosławnego wieś podlega parafii pw. św. Piotra i Pawła w Maleszach.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Łubinie Kościelnym.

</doc>
<doc id="351541" url="https://pl.wikipedia.org/wiki?curid=351541" title="Bujnów">
Bujnów

Bujnów – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 482.

</doc>
<doc id="351542" url="https://pl.wikipedia.org/wiki?curid=351542" title="Bujny-Biszewo">
Bujny-Biszewo

Bujny-Biszewo – wieś w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia wsi.
Wieś nad rzeczką Śliną. "Bujny-Biszewo" zostało najprawdopodobniej założone przez rycerzy herbu Bujny (odmiana herbu Ślepowron) z "Pęsy" koło Nowogrodu.
W I Rzeczypospolitej miejscowość należała do ziemi bielskiej.
Pod koniec XIX w. powiecie "mazowieckim", gmina i parafia Sokoły.
W roku 1921 naliczono tu 6 budynków z przeznaczeniem mieszkalnym oraz 31 mieszkańców (15 mężczyzn i 16 kobiet). Wszyscy podali narodowość polską. Wyznanie rzymskokatolickie zgłosiło 30 osób, a 1 prawosławne.
Współcześnie.
We wsi 5 gospodarstw i około 20 stałych mieszkańców.

</doc>
<doc id="351543" url="https://pl.wikipedia.org/wiki?curid=351543" title="Bujny Księże (wieś w województwie łódzkim)">
Bujny Księże (wieś w województwie łódzkim)

Bujny Księże – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeka Pilsia, dopływ Widawki.
Wieś duchowna Bujny Małe, własność plebana buczkowskiego położona była w końcu XVI wieku w powiecie piotrkowskim województwa sieradzkiego.

</doc>
<doc id="351544" url="https://pl.wikipedia.org/wiki?curid=351544" title="Bujny Szlacheckie">
Bujny Szlacheckie

Bujny Szlacheckie – wieś w Polsce położona w województwie łódzkim, w powiecie bełchatowskim, w gminie Zelów.
Do 1954 roku istniała gmina Bujny Szlacheckie. W latach 1954–1972 wieś należała i była siedzibą władz gromady Bujny Szlacheckie. W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeka Pilsia, dopływ Widawki.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="351545" url="https://pl.wikipedia.org/wiki?curid=351545" title="Buka (województwo pomorskie)">
Buka (województwo pomorskie)

Buka – wieś w Polsce położona w województwie pomorskim, w powiecie człuchowskim, w gminie Debrzno.
W latach 1975–1998 miejscowość administracyjnie należała do województwa słupskiego.
Wieś stanowi sołectwo gminy Debrzno.

</doc>
<doc id="351546" url="https://pl.wikipedia.org/wiki?curid=351546" title="Buk Góralski">
Buk Góralski

Buk Góralski – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczył 276 mieszkańców. Jest jedenastą co do wielkości miejscowością gminy Jabłonowo Pomorskie.

</doc>
<doc id="351547" url="https://pl.wikipedia.org/wiki?curid=351547" title="Bukienka">
Bukienka

Bukienka – przysiółek wsi Kobiele Wielkie w Polsce, położony w województwie łódzkim, w powiecie radomszczańskim, w gminie Kobiele Wielkie.
W latach 1975–1998 przysiółek administracyjnie należał do województwa piotrkowskiego.

</doc>
<doc id="351548" url="https://pl.wikipedia.org/wiki?curid=351548" title="Bukowa Góra (gmina Sulęczyno)">
Bukowa Góra (gmina Sulęczyno)

Bukowa Góra (dodatkowa nazwa w j. kaszub. Bùkòwô Góra) – wieś kaszubska w Polsce położona w województwie pomorskim, w powiecie kartuskim, w gminie Sulęczyno. 
Wieś na Pojezierzu Kaszubskim położona nad zachodnim brzegiem jeziora Węgorzyno. Miejscowość jest częścią sołectwa Sulęczyno.
W latach 1975–1998 miejscowość administracyjnie należała do województwa gdańskiego.

</doc>
<doc id="351549" url="https://pl.wikipedia.org/wiki?curid=351549" title="Bukowa Mała">
Bukowa Mała

Bukowa Mała – wieś w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 210 mieszkańców i była szóstą co do wielkości miejscowością gminy Sawin.
Administracyjnie wieś jest sołectwem.

</doc>
<doc id="351550" url="https://pl.wikipedia.org/wiki?curid=351550" title="Bukowa Śląska">
Bukowa Śląska

Bukowa Śląska (w latach 1945-46 "Buchołów", do 1945 r. "Buchelsdorf") – wieś w Polsce położona w województwie opolskim, w powiecie namysłowskim, w gminie Namysłów.
W latach 1954-1961 wieś należała i była siedzibą władz gromady Bukowa Śląska, po jej zniesieniu w gromadzie Kamienna.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Kniego miejscowość występuje pod polską nazwą "Bucholow" oraz nazwą zgermanizowaną "Buchelsdorf". Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są:
Wybudowany w latach 1585-88 z fundacji Achacego von Naefe pałac rozebrany został w roku 1957. Do dziś zachowały się fragmenty piwnic.
Pochodząca z 1784 r. figura św. Jana Nepomucena, liczne kapliczki przydrożne oraz budynek dworca kolejowego, powstały około roku 1912.
Do roku 1950 na współczesnym cmentarzu komunalnym znajdował się wybudowany w latach 1928-29 kościółek ewangelicki, organizacyjnie podległy parafii w Kowalowicach.

</doc>
<doc id="351551" url="https://pl.wikipedia.org/wiki?curid=351551" title="Bukowa Wielka">
Bukowa Wielka

Bukowa Wielka – wieś w Polsce, położona w województwie lubelskim, w powiecie chełmskim, w gminie Sawin.
W latach 1867–1954 istniała gmina Bukowa. W latach 1954-1968 wieś należała i była siedzibą władz gromady Bukowa Wielka, po jej zniesieniu w gromadzie Sawin. W latach 1975–1998 miejscowość administracyjnie należała do województwa chełmskiego.
Według Narodowego Spisu Powszechnego (III 2011 r.) liczyła 441 mieszkańców i była drugą co do wielkości miejscowością gminy Sawin. Administracyjnie wieś jest sołectwem.
Położenie i topografia.
Wieś położona jest niedaleko polsko-ukraińskiej granicy w gminie Sawin, nazwa jej pochodzi od nazwy drzewa (buku), które niegdyś licznie występowały na terenie Bukowy Wielkiej. O historii wsi świadczą również nazwy jej części, a także nazwy jej pól, łąk i innych obiektów fizjograficznych. 
Historia.
O najdawniejszej historii wsi świadczą liczne znaleziska narzędzi kamiennych sprzed 10 000 lat - potwierdza to, że były tu koczowiska ludzkie. O prehistorii świadczy również cmentarzysko szkieletowe znalezione w czasie budowy drogi w 1958 r. Znajdowano również monety rzymskie, a także bryłę bursztynu. W 1825 r. jest wzmianka o hucie szkła w Bukowie Wielkiej (wymienia się ją w słowniku geograficznym). 
Stanisław Heibiński w swoich wypisach archiwalnych podaje, że w 1845 r. był w Bukowie drewniany dwór wraz z zabudowaniami, a przy nim sad, w którym było 139 jabłoni, 135 grusz i był to jedyny na terenie gminy sad, w którym rosły trzy orzechy włoskie - własność - Laura Rusiecka Kirstein. W 2. połowie XIX wieku na terenie dawnego majątku powstał szereg kolonii, na których osiedlali się Polacy, Ukraińcy, Niemcy, a nawet Żydzi, to wtedy Bukowę podzielili na część A i B; przy czym później dzieliła się na część I i II. Na jednym z planów geodezyjnych pochodzących z 1878 r. jest zaznaczony cmentarz o powierzchni 120 prętów kwadratowych (nie można go zlokalizować). Podobno też w czasie budowy miejskiej świetlicy wykopano szczątki ludzkie, jednak w obawie, aby nikt nie zamknął budowy, faktu tego nie zgłoszono. W pobliżu Piask, ale na gruntach jeszcze Bukowy, jest cmentarz kolonistów niemieckich, na którym chowano miejscowych osadników, prawdopodobnie nie tylko z Bukowy, ale i z innych okolicznych miejscowości.
Bukowa dała nazwę gminie i była jej siedzibą w XIX wieku. W okresie międzywojennym był to na pewno Sawin. Urzędowanie gminy Bukowa związane było z reformą administracji z roku 1866. Bukowa Wielka posiada szkołę podstawową która na różnycm poziomie organizacyjnym funkcjonuje od 1914 roku. Być może w tym samym roku wybudowany został drewniany budynek szkolny, w którym do 1999 r. uczyły się dzieci (choć część uczyła się na plebanii przy kaplicy). Otwarcie nowej szkoły miało miejsce w listopadzie 1999 r. Wieś ta ma jedną z najstarszych w regionie jednostek ochotniczych straży pożarnych, powstałą w 1917 r. W czasie okupacji Bukowa była terenem, gdzie w marcu 1944 r. według relacji mieszkańców spadła rakieta V-1. Podobno też Bukowa Wielka była jednym z punktów, gdzie w 1944 r. organizowano tajny kurs Zielonego Krzyża. W latach 1967-1973 zbudowano wiejski wodociąg. Wśród obiektów wartych zobaczenia wymienić można wpisaną do rejestru chałupę z 1927 r. należącą do Łopągów, a także drewnianą kapliczkę i kościół, który od 2007 r. jest już kościołem parafii Matki Bożej Wspomożenia Wiernych w Bukowej Wielkiej. Budowę kaplicy rozpoczęto w lipcu 1982 r. Pierwszą Mszę Świętą odprawiono 11 grudnia 1984 r., ale wyświęcenia dokonał ksiądz biskup Jan Śrutwa dopiero 24 grudnia 1995 r. Kościół ten jest pod wezwaniem Matki Bożej Wspomożenia Wiernych, odpust odbywa się w dniu 24 maja.

</doc>
<doc id="351552" url="https://pl.wikipedia.org/wiki?curid=351552" title="Bukowe">
Bukowe

Bukowe – wieś w Polsce położona w województwie wielkopolskim, w powiecie słupeckim, w gminie Zagórów.
W latach 1975–1998 miejscowość administracyjnie należała do województwa konińskiego.
We wsi znajdują się następujące obiekty zabytkowe:

</doc>
<doc id="351553" url="https://pl.wikipedia.org/wiki?curid=351553" title="Bukowiany">
Bukowiany

Bukowiany – wieś sołecka w Polsce położona w województwie świętokrzyskim, w powiecie opatowskim, w gminie Sadowie
Wieś w powiecie sandomierskim w województwie sandomierskim w XVI wieku była własnością wojewody kijowskiego Konstantego Wasyla Ostrogskiego. W latach 1975–1998 miejscowość administracyjnie należała do województwa tarnobrzeskiego.
Historia.
31 lipca 1944 r. w lesie w pobliżu Bukowian doszło do potyczki między oddziałem AK Kazimierza Olchowika "Zawiszy", a wycofującym się na zachód oddziałem Wehrmachtu. Partyzanci zaatakowali tu niemiecką kolumnę samochodów, która zboczyła z drogi Opatów-Kielce i kierowała się na Bukowiany. W skład kolumny wchodziło kilkanaście pojazdów, w tym kilka amfibii. Partyzantom udało się zniszczyć dwa samochody pancerne. W walce zginęło czterech żołnierzy niemieckich. Partyzanci zdobyli pistolet maszynowy, karabin oraz samochód-amfibię.

</doc>
<doc id="351554" url="https://pl.wikipedia.org/wiki?curid=351554" title="Bukowica">
Bukowica



</doc>
<doc id="351555" url="https://pl.wikipedia.org/wiki?curid=351555" title="Bukowice-Kolonia">
Bukowice-Kolonia

Bukowice-Kolonia – wieś w Polsce położona w województwie lubelskim, w powiecie bialskim, w gminie Leśna Podlaska.
Wierni Kościoła rzymskokatolickiego należą do parafii Narodzenia Najświętszej Maryi Panny w Leśnej Podlaskiej.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="351556" url="https://pl.wikipedia.org/wiki?curid=351556" title="Bukowiec nad Pilicą">
Bukowiec nad Pilicą

Bukowiec nad Pilicą (do 1961 "Bukowiec II") – wieś w Polsce położona w województwie łódzkim, w powiecie opoczyńskim, w gminie Mniszków.
Do 1954 roku siedziba gminy Zajączków. W latach 1975–1998 miejscowość administracyjnie należała do województwa piotrkowskiego.
Wieś jest położona w Sulejowskim Parku Krajobrazowym niedaleko Zalewu Sulejowskiego. Znajduje się tu szkoła podstawowa. Teren głównie rolniczy.
Wierni Kościoła rzymskokatolickiego należą do parafii Najświętszego Serca Jezusowego w Zajączkowie.

</doc>
<doc id="351557" url="https://pl.wikipedia.org/wiki?curid=351557" title="Bukowiec Opoczyński">
Bukowiec Opoczyński

Bukowiec Opoczyński (do 1961 "Bukowiec I") – wieś w Polsce położona w województwie łódzkim, w powiecie opoczyńskim, w gminie Opoczno.
Na południu graniczy z miastem Opocznem.
Za II RP siedziba gminy Opoczno. W latach 1975–1998 miejscowość administracyjnie należała do województwa piotrkowskiego.
Przez Bukowiec Opoczyński przebiega Centralna Magistrala Kolejowa (CMK).
Wierni kościoła rzymskokatolickiego należą do parafii św. Bartłomieja w Opocznie.

</doc>
<doc id="351558" url="https://pl.wikipedia.org/wiki?curid=351558" title="Bukowie Dolne">
Bukowie Dolne

Bukowie Dolne – wieś w Polsce położona w województwie łódzkim, w powiecie bełchatowskim, w gminie Drużbice.
W latach osiemdziesiątych XVIII w. miejscowość należała do wdowy po kasztelanie konarskim sieradzkim, Szymonie Zarembie.
Za Królestwa Polskiego istniała gmina Bukowie.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="351559" url="https://pl.wikipedia.org/wiki?curid=351559" title="Bukowie Górne">
Bukowie Górne

Bukowie Górne – wieś w Polsce położona w województwie łódzkim, w powiecie bełchatowskim, w gminie Drużbice.
W latach osiemdziesiątych XVIII w. miejscowość należała do wdowy po kasztelanie konarskim sieradzkim, Szymonie Zarembie.
Za Królestwa Polskiego istniała gmina Bukowie.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="351560" url="https://pl.wikipedia.org/wiki?curid=351560" title="Bukowina Bobrzańska">
Bukowina Bobrzańska

Bukowina Bobrzańska (do 1945 niem. "Buchwald b. Sagan") – wieś w Polsce, położona w województwie lubuskim, w powiecie żagańskim, w gminie Żagań.
W latach 1975–1998 wieś administracyjnie należała do województwa zielonogórskiego. 
Obecna nazwa została administracyjnie zatwierdzona 12 listopada 1946.
Według danych z 1 stycznia 2011 wieś liczyła 382 mieszkańców. 
Zabytki.
Do wojewódzkiego rejestru zabytków wpisane są:

</doc>
<doc id="351561" url="https://pl.wikipedia.org/wiki?curid=351561" title="Bukowina-Osiedle">
Bukowina-Osiedle

Bukowina-Osiedle – wieś w Polsce położona w województwie małopolskim, w powiecie nowotarskim, w gminie Raba Wyżna. W latach 1975–1998 miejscowość administracyjnie należała do województwa nowosądeckiego.
Miejscowość znajduje się w Beskidzie Orawsko-Podhalańskim będącym jednym z pasm Beskidu Żywieckiego. Zabudowania i pola miejscowości zajmują rejon przełęczy Pod Żeleźnicą oraz zbocza Żeleźnicy i Bukowińskiego Wierchu.
We wsi znajduje się kapliczka Matki Bożej. Wybudowana została w latach osiemdziesiątych XX w. z inicjatywy ówczesnego sołtysa Władysława Gala, a postawiona przez mieszkańców wsi. Jest darem wdzięczności za wybudowaną drogę łączącą Bukowinę z pozostałą częścią gminy.
Od czasu swego powstania, aż do roku 1918 wieś była częścią Królestwa Węgier. Po I wojnie światowej, 5 listopada 1918 r., wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w Chyżnem wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowację.
We wsi używana jest gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="351562" url="https://pl.wikipedia.org/wiki?curid=351562" title="Bukowina Sycowska">
Bukowina Sycowska

Bukowina Sycowska (do 1945 niem. "Bukowine") – wieś w Polsce położona w województwie dolnośląskim, w powiecie oleśnickim, w gminie Międzybórz.
Podział administracyjny.
W latach 1954-1968 wieś należała i była siedzibą władz gromady Bukowina Sycowska, po jej zniesieniu w gromadzie Międzybórz. W latach 1975–1998 miejscowość administracyjnie należała do województwa kaliskiego.
Historia.
Polską nazwę miejscowości w formie "Bukowina" w książce "Krótki rys jeografii Szląska dla nauki początkowej" wydanej w Głogówku w roku 1847 wymienił śląski pisarz Józef Lompa. Podając, że w miejscowości znajduje się ujęcie wody mineralnej. Obecna nazwa została administracyjnie zatwierdzona 12 listopada 1946.
Demografia.
Według Narodowego Spisu Powszechnego (III 2011 r.) liczyła 531 mieszkańców. Jest największą miejscowością gminy Międzybórz.
Zabytki.
Do wojewódzkiego rejestru zabytków wpisany jest:

</doc>
<doc id="351563" url="https://pl.wikipedia.org/wiki?curid=351563" title="Bukowinka">
Bukowinka



</doc>
<doc id="351564" url="https://pl.wikipedia.org/wiki?curid=351564" title="Bukowiny">
Bukowiny

Bukowiny – wieś kociewska w Polsce położona w województwie pomorskim, w powiecie starogardzkim, w gminie Osiek na wschodnim krańcu kompleksu leśnego Borów Tucholskich.
W latach 1975–1998 miejscowość administracyjnie należała do województwa gdańskiego.

</doc>
<doc id="351565" url="https://pl.wikipedia.org/wiki?curid=351565" title="Bukowna">
Bukowna

 
Bukowna – wieś w Polsce, w województwie dolnośląskim, w powiecie lubińskim, w gminie Lubin.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="351566" url="https://pl.wikipedia.org/wiki?curid=351566" title="Bukowo Człuchowskie">
Bukowo Człuchowskie

Bukowo Człuchowskie (kaszb. "Człëchòwsczé Bukòwò", "do 1996 r. Bukowo") – osada w Polsce położona w województwie pomorskim, w powiecie człuchowskim, w gminie Człuchów. 
Osada kaszubska, położona przy trasie linii kolejowej Chojnice-Złotów-Piła (stacja kolejowa PKP "Bukowo Człuchowskie").
W latach 1975–1998 miejscowość administracyjnie należała do województwa słupskiego.

</doc>
<doc id="351567" url="https://pl.wikipedia.org/wiki?curid=351567" title="Bukowo Duże">
Bukowo Duże

Bukowo Duże – wieś w Polsce położona w województwie podlaskim, w powiecie grajewskim, w gminie Wąsosz. Leży nad Wissą.

</doc>
<doc id="351568" url="https://pl.wikipedia.org/wiki?curid=351568" title="Bukowska Wola">
Bukowska Wola

Bukowska Wola – wieś w Polsce położona w województwie małopolskim, w powiecie miechowskim, w gminie Miechów, przy drodze wojewódzkiej nr 783.
Wieś położona w końcu XVI wieku w powiecie ksiąskim województwa krakowskiego była własnością klasztoru bożogrobców w Miechowie.
W latach 1954-1968 wieś należała i była siedzibą władz gromady Bukowska Wola, po jej zniesieniu w gromadzie Miechów. W latach 1975–1998 miejscowość administracyjnie należała do województwa kieleckiego.
We wsi znajduje się Szkoła Podstawowa im. Samodzielnej Brygady Strzelców Karpackich – Obrońców Tobruku.

</doc>
<doc id="351569" url="https://pl.wikipedia.org/wiki?curid=351569" title="Bukowski Las">
Bukowski Las

Bukowski Las – wieś w Polsce położona w województwie lubelskim, w powiecie włodawskim, w gminie Hańsk.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Hańsk.

</doc>
<doc id="351570" url="https://pl.wikipedia.org/wiki?curid=351570" title="Bukówek">
Bukówek

Bukówek (do 1945 niem. "Buchwald") – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1945–1954 siedziba gminy Bukówek. W latach 1954–1972 wieś należała i była siedzibą władz gromady Bukówek. W latach 1975–1998 miejscowość administracyjnie należała do województwa wrocławskiego. Obecna nazwa została administracyjnie zatwierdzona 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="351571" url="https://pl.wikipedia.org/wiki?curid=351571" title="Bukówiec Górny">
Bukówiec Górny

Bukówiec Górny – wieś w Polsce, położona w województwie wielkopolskim, w powiecie leszczyńskim, w gminie Włoszakowice, w południowo-zachodniej Wielkopolsce z doskonale zachowanym, wciąż żywym folklorem.
W latach 1954-1959 wieś należała i była siedzibą władz gromady Bukowiec Górny. W latach 1975–1998 wieś administracyjnie należała do województwa leszczyńskiego.
Krótka historia.
Pierwsza wzmianka o wsi pochodzi z 1210 roku, wiadome jest jednak, że osada istniała tu już wiele lat wcześniej. Historię wsi spisaną przez Stanisława Malepszaka wydano w obszernej monografii "Bukówiec Górny na tle dziejów krainy przemęckiej" (Leszno 1993). Zachowane od końca XVI wieku księgi parafialne wskazują na wielowiekowe tradycje chłopskich rodów. Bukówiec Górny znany był z patriotyzmu. Przez cały okres zaboru pruskiego nie zdarzył się ani jeden przypadek osadnictwa niemieckiego, mieszkańcy wsi wzięli też liczny udział w powstaniu wielkopolskim.
Organizacje społeczne i artystyczne.
Pewna hermetyczność społeczności bukówieckiej w okresie zaboru miała duży wpływ na zachowanie się starych zwyczajów, obrzędów, strojów, tańca i śpiewu oraz tradycyjnego muzykowania na dudach i skrzypcach podwiązanych. W okresie międzywojennym w Bukówcu działało 14 organizacji społecznych i zespołów artystycznych. Obecnie działają tu: Zespół Regionalny, Kapela Dudziarska "Manugi", Zespół Śpiewaczy przy Klubie Złotej Jesieni, Zespół Śpiewaczy przy Kole Gospodyń Wiejskich, kabaret "Dziura" (propagujący gwarę wielkopolską) oraz zespoły szkolne: Szkolny Zespół Regionalny, Zespół Gimnastyki Akrobatycznej "Sokolik" i Zespół Muzyczno-Teatralny. Bukówieckie organizacje (Towarzystwo Gimnastyczne "Sokół", Ochotnicza Straż Pożarna, Kółko Rolnicze) oraz Urząd Gminy i GOK Włoszakowice przygotowują co roku liczne imprezy, najbardziej znane to: Ogólnopolski Bieg "Sokoła", Konkurs w Powożeniu Zaprzęgami im. J. Lipowego, Konkurs Kapel Dudziarskich im. Braci Ratajczaków, Międzywojewódzki Sejmik Teatrów Wiejskich, Dożynki Wiejskie, Jarmark Rolniczy połączony z Powiatową Wystawą Koni Hodowlanych.
W Bukówcu, w 1920 roku, urodziła się Marianna Dudek-Maćkowiak, polska pisarka i poetka ludowa, muzyk ludowy oraz działaczka społeczna.
Gwara w Bukówcu.
Miejscowa Szkoła organizuje ponadto Konkurs "Mówimy Gwarą". W Bukówcu wciąż żywe są, rzadko gdzie indziej zachowane, zwyczaje i obrzędy: "chodzynie z nowym lotkiem", "lotanie z klekotami", "gwiozdory i gwiozdki". Tu wciąż można zjeść żytni chleb wypieczony w domowym chlebowym piecu i powidła smażone w "koprowych" kotłach. Będąc w Bukówcu warto zobaczyć Izbę Regionalną (chałupę z XIX wieku z autentycznym wyposażeniem) oraz pracownię ludowego rzeźbiarza Jerzego Sowijaka (autora m.in. licznych monumentalnych drewnianych rzeźb o tematyce obyczajowej i sakralnej).

</doc>
<doc id="351572" url="https://pl.wikipedia.org/wiki?curid=351572" title="Bukówno">
Bukówno

Bukówno – wieś w Polsce położona w województwie mazowieckim, w powiecie białobrzeskim, w gminie Radzanów. 
Przez wieś przepływa niewielka rzeka, Pierzchnianka, dopływ Pilicy.
Prywatna wieś szlachecka "Bukowno", położona była w drugiej połowie XVI wieku w powiecie radomskim województwa sandomierskiego. 
Wieś jest siedzibą rzymskokatolickiej parafii Nawiedzenia Najświętszej Maryi Panny. We wsi znajduje się drewniany kościół Nawiedzenia NMP z I poł. XVII w. (później przebudowywany). Na cmentarzu parafialnym do roku 1937 spoczywało ciało pułkownika powstania styczniowego, Dionizego Feliksa Czachowskiego.

</doc>
<doc id="351573" url="https://pl.wikipedia.org/wiki?curid=351573" title="Buk Pomorski">
Buk Pomorski

Buk Pomorski – wieś w Polsce położona w województwie kujawsko-pomorskim, w powiecie brodnickim, w gminie Jabłonowo Pomorskie.
Podział administracyjny.
w latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczył 288 mieszkańców. Jest dziewiątą co do wielkości miejscowością gminy Jabłonowo Pomorskie.
Znane osoby.
Urodził się tutaj Witold Kiedrowski (1912-2012), duchowny katolicki, weteran II wojny światowej, kapelan, działacz polonijny i kombatancki we Francji, generał brygady, kawaler Legii Honorowej.
Dawna nazwa.
Przed rokiem 1920 funkcjonował pod nazwą "Königliche Buchwalde".

</doc>
<doc id="351574" url="https://pl.wikipedia.org/wiki?curid=351574" title="Bukwałd">
Bukwałd

Bukwałd (niem. "Groß Buchwalde") – wieś w Polsce położona w województwie warmińsko-mazurskim, w powiecie olsztyńskim, w gminie Dywity.
W latach 1954-1959 wieś należała i była siedzibą władz gromady Bukwałd, po jej zniesieniu w gromadzie Jonkowo. W latach 1975–1998 miejscowość administracyjnie należała do województwa olsztyńskiego.
Wieś warmińska położona w pagórkowatym krajobrazie polodowcowym nad Jeziorem Bukwałdzkim. Od północnego wschodu miejscowość otaczają lasy, a w odległości ok. 3 km znajduje się osada leśna Bukowina, zwana też Bukami.
W Bukwałdzie znajduje się szkoła podstawowa, przedszkole oraz świetlica. Na boisku szkolnym oraz na terenie nad jeziorem i przy remizie strażackiej organizowane są spotkania towarzyskie i dyskoteki. Dawniej organizowano koncerty symfoniczne, konkursy recytatorskie, kursy i warsztaty rękodzieła, przygotowywano przedstawienia w ramach zespołu teatralnego, w szkole znajdowała się izba pamięci, we wsi działało młodzieżowe schronisko turystyczne.
Historia.
W czasach przedkrzyżackich była tu osada pruska. Wieś lokowano w dniu 16 września 1344 na terenie leśnym, na terenie wcześniejszego osadnictwa plemion pruskich. W ponownym przywileju z 1352 wieś lokowano na 40 włókach na prawie chełmińskim, dokument wystawiony dla Henryka syna wójta kapituły warmińskiej Ernesta w Wopów koło Pieniężna. Zasadźca otrzymał 5 włók wolnych od czynszu, na prawie chełmińskim oraz dodatkowo włoka na powiększenie stawu wiejskiego. Spadkobiercy zobowiązani zostali do jednej służby zbrojnej konno.
W dokumentach wieś zapisywano jako "Buchwalt" (1338), "Buchawld" (1615), "Buchwalde" (1656), a w drugiej połowie XIX w. zarówno "Buchwalde", jak i nazwę polską "Bukwałd".
W 1789 Bukwałd określono jako wieś królewską z 34 dymami (domami). Z kolei w 1910 r. była to gmina wiejska, obejmująca wieś, jak i stację kolejową. Łącznie gmina obejmowała 864 ha, 94 zamieszkane budynki z 141 gospodarstwami, w której zamieszkiwało 655 osób, w tym 632 katolików (podległych parafii w Brąswałdzie) i 63 ewangelików (parafia w Olsztynie).
Szkoła elementarna we wsi powstała przed 1820. Pierwszym nauczycielem był Ignacy Trzciński, syn nauczyciela z Redykajn. W 1925 uczyło się w szkole 31 dzieci. Z dokumentów wizytacyjnych wynika, ze tylko kilkoro dzieci mówiło po niemiecku, natomiast wszystkie potrafiły czytać i pisać po polsku. W plebiscycie w 1920 za przynależnością do Polski w Bukwałdzie oddano 50 głosów. W tym okresie działało tu Towarzystwo Młodzieży, koło Związku Polaków w Niemczech (należeli do niego Jan Andrzejkiewicz i Antoni Kołodziejski). Z Bukwałdu pochodził Franciszek Kellmann (1898-1945), działacz warmiński, uczestnik akcji plebiscytowej, w latach 1920-1936 pracownik polskich konsulatów w Olsztynie i Ełku, współzałożyciel Związku Towarzystw Młodzieży w Prusach Wschodnich i Hufca Wschodniopruskiego ZHP w Niemczech, pracownik Bibliotek Czytelni Ludowych. Później został uwięziony w Hohenbruch, zwolniony za względu na ciężkie inwalidztwo z I wojny światowej. Zginął tragicznie pod koniec II wojny światowej.
W 1925 obszar uprawny wsi powiększono do 1741 ha. W tym czasie w Bukwałdzie zamieszkiwało 695 osób (632 katolików i 63 ewangelików).
Obecnie miejscowość zamieszkana jest przez 328 osób, a funkcję sołtysa sprawuje Bogumiła Brewka.
Kultura.
W Bukwałdzie działa Ośrodek Rehabilitacji Dzikich Ptaków-Fundacja Albatros, Fundacja "Prymus" oraz Stowarzyszenie Przyjaciół Wsi Bukwałd.
Od 2016 roku Stowarzyszenie Przyjaciół Wsi Bukwałd realizuje projekt "Bukwałd - Wioska gręplarska pachnąca ziołami", w ramach którego organizowane są różnorodne warsztaty dla dzieci i dorosłych. W miejscowości funkcjonuje świetlica wiejska. Co roku we wsi odbywa się Sobótka Bukwałdzka. 

</doc>
<doc id="351575" url="https://pl.wikipedia.org/wiki?curid=351575" title="Bulin">
Bulin

Bulin (niem. "Bullendorf", dawniej Błoniec) – wieś w Polsce położona w województwie lubuskim, w powiecie nowosolskim, w gminie Kożuchów.
W latach 1975–1998 miejscowość administracyjnie należała do województwa zielonogórskiego.
Prehistoria.
W miejscowości znajduje się jedno stanowisko archeologiczne z okresu epoki kamienia i jedno z okresu epoki brązu. W Bulinie znaleziono rdzeń krzemienny z okresu mezolitu.
Historia.
Pierwsza wzmianka o wsi Bulin pojawia się w dokumentach z 1295 roku. Na początku XIV w. wieś stanowiła własność nieznanego rycerza. Kolejnym właścicielem od 1338 roku był Petrus Lybing, który kilka lat później przekazał wieś zakonowi augustianów z Żagania. Zostało to potwierdzone przez księcia głogowsko-żagańskiego Henryka V w 1347 roku i ponownie Henryka XI w 1476 roku. W XVII w. właścicielem Bulina był burmistrz Kożuchowa Johann Caspar John. W roku 1774 Bulin wymieniany jest w ewidencji dóbr zakonu jezuitów z Otynia. Po sekularyzacji zakonu w końcu XVIII w. miejscowość stała się własnością szlachecką. W 1765 roku wartość wsi określono jako 3378 talarów. W 1830 roku w miejscowości znajdowało się 18 domów i drewniany zamek. Bulin zamieszkiwało wtedy 102 ludzi. Niewielki dwór wzniesiony został w 1868 roku przez rodzinę von Czettrtz-Neuhauss. Ostatnim właścicielem przed II wojną światową był Feliks Neubert. Po wojnie znajdowało się tutaj niewielkie gospodarstwo państwowe. Dwór jest w rękach prywatnych i mieści się tutaj gospodarstwo agroturystyczne.
W lasach niedaleko Bulina znajdują się ciężko zauważalne pozostałości fortyfikacji polowej usypanej z ziemi a także częściowo zasypana, kamienna studnia.
Demografia.
Liczba mieszkańców miejscowości w poszczególnych latach:
Od 1998 do 2021 roku liczba osób mieszkających w Bulinie zmniejszyła się o 52,6%.

</doc>
<doc id="351576" url="https://pl.wikipedia.org/wiki?curid=351576" title="Bulkowo">
Bulkowo

Bulkowo – wieś w Polsce położona w województwie mazowieckim, w powiecie płockim, w gminie Bulkowo.
W latach 1954–1972 wieś należała i była siedzibą władz gromady Bulkowo. W latach 1975–1998 miejscowość administracyjnie należała do województwa płockiego.
Miejscowość jest siedzibą gminy Bulkowo oraz parafii pw. Świętej Trójcy.

</doc>
<doc id="351577" url="https://pl.wikipedia.org/wiki?curid=351577" title="Bulkowo-Kolonia">
Bulkowo-Kolonia

Bulkowo-Kolonia – wieś w Polsce położona w województwie mazowieckim, w powiecie płockim, w gminie Bulkowo.
W latach 1975–1998 miejscowość administracyjnie należała do województwa płockiego.

</doc>
<doc id="351578" url="https://pl.wikipedia.org/wiki?curid=351578" title="Bulowice">
Bulowice

Bulowice – wieś położona w województwie małopolskim, w powiecie oświęcimskim, w gminie Kęty.
Wieś o układzie łańcuchowym, położona wzdłuż drogi krajowej nr biegnącej z Bielska-Białej w kierunku Krakowa. Bulowice znajdują się w bezpośrednim otoczeniu miasta Kęty, z którym są związane ekonomicznie. Wieś jest siedzibą sołectwa, jednego z sześciu i najliczniejszego w gminie Kęty. Znajduje się na obszarze Pogórza Śląskiego, u podnóży Beskidu Małego, w dolinie potoku Bulówka. Sołectwo Bulowice zajmuje 18,55 km² powierzchni.
Części wsi.
Integralne części wsi Bulowice:
Historia.
Bulowice założone zostały w 2. połowie XIV wieku. Od tego okresu wymieniane były w księgach Diecezji Krakowskiej, w rejestrach miejscowości opłacających podatek kościelny, tzw. świętopietrze. Pierwszy oficjalny dokument w którym wymieniane są Bulowice pochodzi z roku 1377 i spisany został przez księcia oświęcimskiego Jana. Dotyczy wymiany poddanych pomiędzy księciem a kościołem parafialnym w Spytkowicach oraz przywileju połowy ryb dla tego kościoła, i podpisany jest "Rachnowsky de Bulyvycz".
Prof. Paweł Zięba przypuszcza, że Bulowice lokowane były właśnie w 2. połowie XIV wieku jako wieś na prawie niemieckim, zakładana na tzw. surowym korzeniu.
Według legendy nazwa wsi pochodzi od założyciela, Bolka z rodu Bolewiców. Inna legenda opowiada o św. Wojciechu, który miał zatrzymać się w Bulowicach w swojej drodze na Prusy w 997 roku. Według podania święty pobłogosławił wieś, co stało się w miejscu w którym stoi dziś kościół pod jego wezwaniem.
19 stycznia 1445 w pobliżu Bulowic wytyczono granicę pomiędzy księstwami zatorskim i oświęcimskim. W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Bulowicze". W tym okresie właścicielami wsi była rodzina Bulowskich, w dokumentach króla Kazimierza Jagiellończyka wymieniany jest Piotr z Bulowic. O Piotrze, dziedzicu wsi Bulowice wspomina też Jan Długosz w dziele "Liber beneficiorum dioecesis Cracoviensis". Samą wieś wymienia jako "Bulowicze, villa sub parochia de ecclesiae de Czancza sita", czyli jako filię parafii w Czańcu. Oznacza to, że w tym czasie najpewniej nie zbudowano jeszcze w Bulowicach kościoła. Musiały być wówczas niewielką wsią, gdyż "Księgi sądowe oświęcimskie i zatorskie" informują, że w roku 1468 pobrano czynsz od pięciu bulowickich kmieci. W "Księdze dochodów diecezji krakowskiej" z roku 1529 zapisano, że w Bulowicach pobierano „stołowe” (podatek) od 15 kmieci. W połowie XVI wieku we wsi mieszkało już około 150 osób, działały dwa młyny wodne.
12 sierpnia 1683 roku zatrzymały się w Bulowicach wojska króla Jana III Sobieskiego, podążające na odsiecz Wiedniowi. Przez krótki czas przebywała tu jazda konna dowodzona przez hetmana polnego koronnego Mikołaja Sieniawskiego oraz prawdopodobnie sam król, który zatrzymał się w Bulowicach na posiłek. Ksiądz Michał Król wspominał: "„bogobojnego króla poddani Wieprzowscy, chcieli uczcić rybami, bo to w piątek przypadł odpoczynek w Bulowicach”". Na pamiątkę tego zdarzenia w górnej części Bulowic ustawiono krzyż i posadzono cztery lipy.
Kroniki z pierwszej połowy XVIII wieku wspominają o rozbójnikach, napadających mieszkańców wsi i podróżnych. W styczniu 1723 roku za rabunek młynarza z Bulowic ścięty został rozbójnik Teofil Talik z Ciśca. Kronika parafii bulowickiej wspomina o przywódczyni zbójników Maronce, mającej swoją siedzibę w jaskini koło Inwałdu: "„[Panna] Maronka dowódczyni strasznych zbójców w lasach, napadnięta przez wojsko z Lanckorony w karczmie bulowskiej blisko granicy andrychowskiej, otruła się i pogrzebana jest na granicy między Bulowicami i Roczynami”."
Rok 1772 przyniósł I rozbiór Polski, na mocy którego Bulowice wraz z okolicznymi terenami włączono do Królestwa Galicji i Lodomerii, obejmującego zabór austriacki. W Metryce Józefińskiej, austriackim spisie własności nowego terytorium, zanotowano, że w Bulowicach w roku 1789 znajdowało się 234 domy wraz z terenami rolniczymi. Spis ludności wsi podaje, że w Bulowicach w roku 1772 mieszkało 582 katolików i 15 Żydów. Gmina Bulowice otrzymała wówczas własną pieczęć i godło, przedstawiające orła o zakręconym, smoczym ogonie. Symbol ten używany był już od początków XVIII wieku.
W kwietniu 1814 roku spłonął stary drewniany kościół pod wezwaniem św. Wojciecha. Trzy lata później wzniesiono nowy, co było okazją do założenia osobnej parafii w Bulowicach i odłączenia Bulowic od parafii kęckiej. Z powodu włączenia okolic Kęt do monarchii austro-węgierskiej droga biegnąca przez Bulowice stała się jednym z głównych traktów komunikacyjnych Galicji, tzw. Drogą Cesarską. Z tego powodu wieś była świadkiem licznych przemarszów wojsk w czasie wojen napoleońskich. Tędy maszerowała armia rosyjska w roku 1805 na pomoc Austrii, po czym wracała, pobita pod Austerlitz. Rozpoczęło to okres niepokoju i klęsk dla tej okolicy, gdyż armie wracające z wojen przyczyniały się do roznoszenia chorób, w tym cholery i tyfus, na które w 1 połowie XIX wieku zmarło w Bulowicach kilkaset osób. Na te epidemie nałożyła się klęska nieurodzaju i zaraza ziemniaczana w latach 1844–1846. Wszystko to spowodowało zmniejszenie liczby mieszkańców wsi o 20%. Dla uniknięcia dalszej epidemii zmarłych grzebano poza terenem wsi, na Kwaśniakowej Górce. Wielu mieszkańców Bulowic zmuszonych było do wyjazdów przez Słowację na Węgry, niekiedy na całe miesiące, w poszukiwaniu żywności, jak również do emigracji.
W 2. połowie XIX wieku Bulowice odbudowywały się po trudnych latach. Według spisu ludności z roku 1890 we wsi mieszkało 2489 osób, w tym 2425 katolików, 64 Żydów i 3 ewangelików. Około 1850 roku w bulowickim dworze zamieszkał Edmund Larisch herbu Laryssa, który wkrótce wybudował tu neogotycki pałac w stylu angielskim. Pałac ten był prezentem dla jego żony, Jessey Mapeltoft-Paterson, wzorowanym na jej rodzinnej posiadłości, zamku Huntly Castle w Szkocji.
Początek XX wieku przyniósł wsi dalszy rozwój. Staraniem ówczesnego proboszcza, ks. Macieja Warmuza, założono w Bulowicach ochotniczą straż pożarną oraz otwarto przystanek kolejowy, otworzono również kółko rolnicze, sklep i dom kultury. Wieś nie ucierpiała zbytnio w wyniku wybuchu I wojny światowej, wojska rosyjskie nacierające na Austro-Węgry nie dotarły poza Kraków. W styczniu 1915 roku dotarła do Kęt I Brygada Legionów pod dowództwem Józefa Piłsudskiego. Jeden z pułków piechoty do końca lutego stacjonował w Bulowicach. Zakończenie wojny było czasem niepokoju – szerzyły się rabunki i przestępczość, miały miejsce napaści na Żydów.
Po odzyskaniu przez Polskę niepodległości mieszkańcy powrócili do zajęć rozwijanych przed wojną – funkcjonowały założone przez ks. Warmuza instytucje społeczne i kulturalne, działała szkoła podstawowa i dom kultury oraz przedszkole i sierociniec prowadzony przez siostry zmartwychwstanki. Mieszkańcy zajmowali się rolnictwem i handlem z przemysłowymi rejonami Śląska.
W 1936 r. w Bulowicach powstał też dom braci albertynów, w którym otwarto nowicjat.
Po wybuchu II wojny światowej w pałacu mieszczony został sztab grupy operacyjnej „Bielsko”, pod dowództwem gen. Boruty-Spiechowicza. Niemcy wkroczyli do wsi 3 września 1939 roku. Rozpoczęły się masowe wysiedlenia i wywózki do Niemiec, a do domów wysiedlonych osób sprowadzano niemieckich osadników, tzw. bauerów. Przedstawicieli inteligencji, w tym Edmunda Larischa i Kazimierza Karoliniego, nauczyciela miejscowej szkoły, oraz bulowickich Żydów wywieziono do obozów koncentracyjnych.
Bulowice zostały wyzwolone pod koniec stycznia 1945 roku. Wkrótce powróciły rodziny wywiezione do prac przymusowych. Po wojnie majątek dworu został rozparcelowany na cele reformy rolnej, natomiast w samym pałacu umieszczono sanatorium, a następnie ośrodek leczenia odwykowego. W 1946 r. w odrestaurowanym budynku braci albertynów powstał prowadzony przez nich Zakład dla Bezdomnych Mężczyzn. W 1950 r. zakład na mocy umowy użyczenia został przejęty przez Zrzeszenie Katolików Caritas, które najpierw przekształciło go w Domu Opieki dla Dorosłych, a następnie w Zakład dla Umysłowo Upośledzonych. Liczby pensjonariuszy sięgała 90 osób.
W latach 1954–1972 wieś należała i była siedzibą władz gromady Bulowice. W latach 1975–1998 Bulowice administracyjnie należały do województwa bielskiego.
Kolejny wzrost aktywności społecznej i gospodarczej w Bulowicach nastąpił po upadku komunizmu w roku 1989. Powstało wiele przedsiębiorstw prywatnych, w tym zakłady produkcyjne, działa zajazd i motel. We wsi istnieje szkoła podstawowa i gimnazjum oraz przedszkole, działa klub sportowy „Bulowice”. Wiele instytucji kulturalnych takich jak dom kultury czy biblioteka publiczna działa w pobliskich Kętach. W 1990 r. bracia albertyni na mocy umowy z władzami województwa bielskiego przekształcili swoją placówkę w Dom Pomocy Społecznej dla przewlekle psychicznie chorych mężczyzn. W obiekcie dokonali szeregu adaptacji i unowocześnień. Pod koniec 2008 roku bulowicki pałac został opuszczony przez zakład leczenia, co daje nadzieje na odzyskanie zabytku przez rodzinę Larischów i konieczny remont, a następnie częściowe udostępnienie zwiedzającym tego cennego obiektu.
Wieś dzisiaj.
W 2018 w Bulowicach nakręcono horror "Wilkołak." Dzieło otrzymało ocenę 6,1/10 na portalu Filmweb.
Religia.
Na terenie wsi działalność duszpasterską prowadzi Kościół Rzymskokatolicki (parafia św. Wojciecha BM).
Legenda.
Na terenie wsi znana jest legenda o jeleniach. Według niej, w latach 50 XX wieku, nastąpiły aż 3 tragiczne wypadki z udziałem dzieci i jeleni. Wszystkie z nich zginęły śmiercią poprzez przebicie porożem. Jednym z domniemanych dowodów na prawdziwość tej historii są niepodpisane groby na cmentarzu katolickim w Bulowicach. Nie znaleziono jednak innych poszlak, przez co dużo osób nie wierzy w tę historię. Do dziś we wsi podchodzi się do jeleni ze szczególną ostrożnością.

</doc>
<doc id="351579" url="https://pl.wikipedia.org/wiki?curid=351579" title="Bułaków">
Bułaków

Bułaków – wieś w Polsce położona w województwie wielkopolskim, w powiecie gostyńskim, w gminie Pogorzela.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Bułaków należał do okręgu borkowskiego tego powiatu i stanowił część majątku Borzęciczki, którego właścicielem był wówczas Juliusz Radoliński. Według spisu urzędowego z 1837 roku wieś liczyła 305 mieszkańców, którzy zamieszkiwali 30 dymów (domostw).
W latach 1954-1959 wieś należała i była siedzibą władz gromady Bułaków, po jej zniesieniu w gromadzie Pogorzela. W latach 1975–1998 miejscowość administracyjnie należała do województwa leszczyńskiego.

</doc>
<doc id="351580" url="https://pl.wikipedia.org/wiki?curid=351580" title="Bułkowizna">
Bułkowizna

Bułkowizna – wieś w Polsce położona w województwie podlaskim, w powiecie augustowskim, w gminie Bargłów Kościelny.
W latach 1975–1998 miejscowość administracyjnie należała do województwa suwalskiego.

</doc>
<doc id="351581" url="https://pl.wikipedia.org/wiki?curid=351581" title="Buniaki">
Buniaki

Buniaki (niem. "Mathildenhof") – osada w Polsce położona w województwie warmińsko-mazurskim, w powiecie ełckim, w gminie Ełk.
Przez miejscowość przebiega droga krajowa nr 16.
W latach 1975–1998 miejscowość administracyjnie należała do województwa suwalskiego.

</doc>
<doc id="351582" url="https://pl.wikipedia.org/wiki?curid=351582" title="Buniewice">
Buniewice

Buniewice () – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski. Buniewice leżą na Wyspie Chrząszczewskiej, nad cieśniną Dziwną. 
Przy południowej części wsi znajduje się wzniesienie Wyżawa. Na jej północno-wschodnich stokach, na wschód od wsi, znajdowała się kopalnia kredy a po zachodniej stronie Buniewic zlokalizowana była wytwórnia cementu z własnym basenem połączonym z wodami Dziwny. 
W Buniewicach znajdował się zakład karny (oddział zewnętrzny Aresztu Śledczego w Kamieniu Pomorskim) zlikwidowany 31 marca 2018.
W latach 1975–1998 miejscowość administracyjnie należała do województwa szczecińskiego.
Według danych z 1 stycznia 2011 roku wieś liczyła 162 mieszkańców. 

</doc>
<doc id="351583" url="https://pl.wikipedia.org/wiki?curid=351583" title="Buntowo">
Buntowo

Buntowo (niem.: do 1928 "Buntowo", 1928-1945 "Seefelde") – wieś krajeńska w Polsce położona w województwie wielkopolskim, w powiecie złotowskim, w gminie Złotów. Leży ona przy północno-wschodnim brzegu Jeziora Sławianowskiego. W administracyjnych granicach miejscowości znajdują się majątek i wieś oddalone o ok. 2 km od siebie oraz, także w pewnym oddaleniu, zabudowania dawnych cegielni: Gay i Buntowo.
Historia.
W latach 1954-1961 wieś należała i była siedzibą władz gromady Buntowo, po jej zniesieniu w gromadzie Kleszczyna. W latach 1975–1998 miejscowość administracyjnie należała do województwa pilskiego.
W źródłach wzmiankowana jest jako "Buntowo" (rok 1653), "Bontowo" lub "Bantowo", a pierwsza pisana wiadomość datuje się na lata 1441-1442.
W okresie międzywojennym funkcjonowała tutaj szkoła, do której uczęszczało 27 dzieci. Na ścianie budynku szkoły umieszczono tablicę upamiętniającą zamordowanie przez hitlerowców nauczyciela tutejszej szkoły – Konrada Konaka. Z cegielni Gay pochodziły cegły użyte do budowy wieży Flatower Turm w parku wokół pałacu Babelsberg (k. Poczdamu) – letniej rezydencji cesarza Wilhelma I. Osadnictwo w tej okolicy istniało już bardzo dawno, o czym świadczą znalezisko grobu skrzynkowego oraz pozostałości osad wczesnośredniowiecznych skupionych wokół grodziska, którego ślady znaleźli archeolodzy na wzniesieniu zwanym Schloβ Berg (Góra Zamkowa) przy drodze do Sławianowa. Po drugiej stronie drogi znajduje się nieczynny cmentarz ewangelicko-augsburski z połowy XIX w. Zachowało się kilka ogrodzeń i jedna tablica. Działka, na której zlokalizowany jest cmentarz, jest własnością prywatną. Pierwsza wzmianka o wsi, należącej wtedy do dóbr złotowskich, pochodzi z 1653 r. Dawny folwark Buntowo jest dziś prywatną własnością.
Zabytki.
Po starym, drewnianym dworze, pochodzącym, jak zabudowania folwarczne ustawione w charakterystyczny czworobok, z końca XIX w. pozostały tylko piwnice. Obecny dwór zbudowano po I wojnie światowej. Przy wyjeździe w stronę Kleszczyny zobaczyć można ciekawy budynek podcieniowy (zbudowany w 1927 r.) dawnej szkoły niemieckiej. Na ścianie znajduje się tablica pamiątkowa poświęcona Konradowi Konakowi – nauczycielowi Prywatnej Szkoły w Buntowie w latach 1929-1937, rozstrzelanemu w 1939 r. w obozie w Korolewie.
Środowisko.
Ukształtowanie terenu.
Rzeźbę terenu Buntowa i okolic ukształtował lądolód skandynawski i powstałe z niego wody roztopowe. Wieś znajduje się na wysokości około 102 m n.p.m. Teren wokół wsi jest nizinny z nielicznymi wzniesieniami i pagórkami. Gleby tutejsze w całości są pochodzenia polodowcowego. Są to gleby bielicowe, słabo i średnio urodzajne. W gruntach ornych przeważają gleby pseudobielicowe i brunatne wyługowane, przy mniejszym udziale czarnych ziem. Buntowo położone jest na Pojezierzu Krajeńskim w europejskiej strefie lasów mieszanych, prowincji Niżu Środkowoeuropejskiego. W sąsiedztwie wsi znajduje się największe jezioro powiatu Złotowskiego – Jezioro Sławianowskie o łącznej powierzchni 278 ha, maksymalnej głębokości 15 m. Zbiornik wodny powstał poprzez działalność lądolodu – jest to jezioro rynnowe polodowcowe, o kształcie linii brzegowej przypominającej krzyż. Jezioro jest własnością Agencji Nieruchomości Rolnych, dzierżawione przez Gospodarstwo Rybackie Złotów.
Fauna i flora.
Przy linii brzegowej wspomnianego już Jeziora Sławianowskiego znajdują się charakterystyczne dla tego środowiska kompleksy leśne – łęgi. Są to lasy okresowo zalewane, w których przeważają drzewa takie jak olsza czy topola.
Na jeziorze gniazdują takie gatunki jak –gęgawa, łabędź niemy, bąk, perkoz dwuczuby, kaczka krzyżówka. W okresie przelotów gromadzą się stada kormoranów czarnych, świstunów, gęsi zbożowych, nurogęsiów Zdarzały się przypadki kiedy na jeziorze dostrzegano czarne łabędzie, hełmiatki, bernikle rdzawoszyje,bernikle białolice, lodówki, ogorzałki, perkozy rogate, uhle, markaczki.
Obszary chronionego krajobrazu.
W Buntowie znajduje się park posiadający tzw. pomniki przyrody. W Parku Dworskim można odnaleźć chronione dwie lipy drobnolistne (obie ponad 4 m w obwodzie) i sosnę wejmutkę.

</doc>
<doc id="351584" url="https://pl.wikipedia.org/wiki?curid=351584" title="Buradów">
Buradów

Buradów – wieś w Polsce położona w województwie lubelskim, w powiecie parczewskim, w gminie Parczew. Leży przy drodze wojewódzkiej nr 813.
Wieś królewska w starostwie parczewskim województwa lubelskiego w 1786 roku. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Wojciecha w Tyśmienicy.

</doc>
<doc id="351585" url="https://pl.wikipedia.org/wiki?curid=351585" title="Burakowskie">
Burakowskie

Burakowskie – wieś w Polsce położona w województwie mazowieckim, w powiecie węgrowskim, w gminie Łochów.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Andrzeja Boboli w Budziskach

</doc>
<doc id="351586" url="https://pl.wikipedia.org/wiki?curid=351586" title="Burbiszki">
Burbiszki

Burbiszki () – wieś w Polsce położona w województwie podlaskim, w powiecie sejneńskim, w gminie Sejny.
W latach 1975–1998 miejscowość administracyjnie należała do województwa suwalskiego.
Miejscowość położona jest nad jeziorem Gaładuś, niedaleko granicy z Litwą. W miejscowości znajduje się stary litewski cmentarz. 

</doc>
<doc id="351587" url="https://pl.wikipedia.org/wiki?curid=351587" title="Burchardztwo">
Burchardztwo

Burchardztwo (kaszb. "Bùrchardztwò") – kolonia kaszubska w Polsce położona w województwie pomorskim, w powiecie kartuskim, w gminie Kartuzy. 
W miejscowości znajduje się siedziba Nadleśnictwa Kartuzy.
W latach 1975–1998 miejscowość administracyjnie należała do województwa gdańskiego.

</doc>
<doc id="351588" url="https://pl.wikipedia.org/wiki?curid=351588" title="Burdajny">
Burdajny

Burdajny (niem. "Bordehnen") – wieś w Polsce położona w województwie warmińsko-mazurskim, w powiecie elbląskim, w gminie Godkowo. 
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.
W 1945 wkraczające oddziały radzieckie dopuściły się zbrodni wojennej, rozstrzeliwując mieszkańców miejscowości.

</doc>
<doc id="351589" url="https://pl.wikipedia.org/wiki?curid=351589" title="Burdąg">
Burdąg

Burdąg (dawniej "Burdungen") – wieś w Polsce położona w województwie warmińsko-mazurskim, w powiecie szczycieńskim, w gminie Jedwabno, znajdująca się przy szosie z Pasymia do Jedwabna, przy jeziorze Burdąg. W latach 1975–1998 miejscowość administracyjnie należała do województwa olsztyńskiego.
Wieś lokowana w 1383 r. przez "Konrada Zöllnera von Rotensteina". Pierwotnie wieś wybudowana na planie wielodrożnicy. W 1856 r. nastąpiła separacja gruntów, w rezultacie zaczęły powstawać siedliska poza zwarta zabudową wsi. W 1939 r. było w Burdągu 40 siedlisk w zabudowie kolonijnej. Murowana szkoła powstała na początku XX w.

</doc>
<doc id="351590" url="https://pl.wikipedia.org/wiki?curid=351590" title="Burdeniszki">
Burdeniszki

Burdeniszki (Burdyniszki) – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.
Na północ od wsi znajduje się Jezioro Dowcień.
Wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Wigrach.

</doc>
<doc id="351591" url="https://pl.wikipedia.org/wiki?curid=351591" title="Burgrabice">
Burgrabice

Burgrabice (daw. "Borkowice", ) – wieś w Polsce położona w województwie opolskim, w powiecie nyskim, w gminie Głuchołazy. Historycznie leży na Dolnym Śląsku, na ziemi nyskiej. Położona jest na terenie Przedgórza Paczkowskiego, będącego częścią Przedgórza Sudeckiego. Przepływa przez nią rzeka Mora.
W latach 1975–1998 miejscowość należała administracyjnie do ówczesnego województwa opolskiego.
Do miejscowości był przypisany przysiółek "Przesieki", jego lokalizacja nie była znana, nazwa została zniesiona w 2023 r.).
Według danych na 2011 wieś była zamieszkana przez 690 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 2 km od granicy z Czechami, we wschodniej części Przedgórza Paczkowskiego. Należy do Euroregionu Pradziad. Przez granice administracyjne wsi przepływa rzeka Mora.
Środowisko naturalne.
W Burgrabicach panuje klimat umiarkowany ciepły. Średnia temperatura roczna wynosi +7,9 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Burgrabic wynoszą 602 mm. Dominują wiatry zachodnie.
Nazwa.
W 1284 r. miejscowość została wymieniona pod nazwą Burgravici. Dawna nazwa miejscowości to Borkowice, obecna nazwa została administracyjnie zatwierdzona 12 listopada 1946.
Historia.
Miejscowość lokowana przed 1300 rokiem. Jest przykładem kolonizacji w formie leśno-łanowej.
W 1945 przez Burgrabice wiodła trasa marszu śmierci więźniów obozu Auschwitz-Birkenau; w miejscowości zamordowano 86 więźniów.
Na podstawie dekretu PKWN z 31 sierpnia 1944 zostały utworzone miejsca odosobnienia, więzienia i ośrodki pracy przymusowej dla „hitlerowskich zbrodniarzy oraz zdrajców narodu polskiego”. Obóz pracy nr 10 Ministerstwo Bezpieczeństwa Publicznego utworzyło w Burgrabicach.
W latach 1945–1950 Burgrabice należały do województwa śląskiego, a od 1950 do województwa opolskiego.
W latach 1945–1954 siedziba gminy Burgrabice.
W Burgrabicach znajdowały się kamieniołomy marmuru. W okolicy przystanku PKS odsłonięto marmurowy pomnik Tysiąclecia Państwa Polskiego.
Zabytki.
Na listę zabytków Narodowego Instytutu Dziedzictwa wpisane są:
Inne zabytki:

</doc>
<doc id="351592" url="https://pl.wikipedia.org/wiki?curid=351592" title="Burkarty">
Burkarty

Burkarty (niem. "Borchertsdorf") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Wieś założona w 1367 r. na 32 włokach, pod nazwą "Burghardisdorf".
W 1935 roku do szkoły we wsi, zatrudniającej jednego nauczyciela, uczęszczało 47 dzieci. W 1939 r. we wsi mieszkało 276 osób.
W 1983 r. we wsi było 14 domów z 16. mieszkaniami i 51 mieszkańcami. We wsi było 16 indywidualnych gospodarstw rolnych, gospodarujących łącznie na 93 ha oraz hodujących 74 sztuki bydła (w tym 40 krów), 43 sztuk nierogacizny i 8 koni.

</doc>
<doc id="351593" url="https://pl.wikipedia.org/wiki?curid=351593" title="Burkat">
Burkat

Burkat – wieś w Polsce położona w województwie warmińsko-mazurskim, w powiecie działdowskim, w gminie Działdowo.
Wieś istniała już przed 1350 rokiem a powstała w wyniku rozszerzania wpływów Zakonu Krzyżackiego. Nazwa wywodzi się być może od imienia Burhardt lub od ptaka burkata z rodziny sokołowatych, używanego do polowań. W połowie XVI wieku wieś wchodziła w skład ziem Fryderyka von Oelsnitza, który mieszkał w dworze w Burkacie.
Szkoła w Burkacie działała prawdopodobnie już przed rokiem 1712. W budynku z kamienia krytym słomą uczyło się 30 dzieci. W 1864 nastąpiła jej rozbiórka i budowa nowej jednoklasowej szkoły. Pomieszczenie dla drugiej klasy dobudowano przed 1914.
Kościół we wsi istniał już w XIV wieku, prawdopodobnie drewniany. W XV wieku zniszczony w wyniku wojny polsko–krzyżackiej, następnie odbudowany, od XVI wieku był świątynią ewangelicką. Został rozebrany w 1821 roku. Nowy kościół w stylu neogotyckim wzniesiono w latach 50. XIX wieku. Parafia funkcjonowała w ramach państwa pruskiego, od 1860 r. nabożeństwa sprawowano w języku niemieckim. Po zakończeniu I wojny w 1918 roku budynek przejął polski kościół ewangelicko-augsburski i był jego właścicielem aż do 2005.
Kościół pw. św. Jana Pawła II mieści się w byłej świątyni protestanckiej. W 2005 roku parafia św. Wojciecha odkupiła od gminy ewangelicko-augsburskiej budynek kościelny i utworzyła tu filię parafii Św. Wojciecha w Działdowie. Od 2013 jest świątynią parafialną nowo erygowanej parafii rzymskokatolickiej.
W latach 1954–1972 wieś należała i była siedzibą władz gromady Burkat. W latach 1975–1998 miejscowość administracyjnie należała do województwa ciechanowskiego.

</doc>
<doc id="351594" url="https://pl.wikipedia.org/wiki?curid=351594" title="Burkatów">
Burkatów

Burkatów () – wieś w Polsce położona w województwie dolnośląskim, w powiecie świdnickim, w gminie Świdnica nad Bystrzycą.
Podział administracyjny.
W latach 1975–1998 miejscowość administracyjnie należała do województwa wałbrzyskiego. Wieś położona na północnym krańcu Gór Sowich.
Gospodarka.
W miejscowości działała "Rolnicza Spółdzielnia Produkcyjna Burkatów".
Historia.
Pierwsze wzmianki o istnieniu wsi odnotowano w roku XIV wieku. Rozwój osady utrudniała częsta zmiana właścicieli. Pod Burkatowem stoczono 21 lipca 1762 bitwę w czasie III wojny śląskiej zwaną bitwą pod Burkatowem. Była to jedna z decydujących bitew między wojskami pruskimi, a austriackimi. Miejscowe pola kryją liczne pamiątki tamtych wydarzeń, miejsce godne przeprowadzenia badań archeologicznych. W roku 1904 przez Burkatów przeprowadzono tory linii kolejowej łączącej Świdnicę i Jedlinę Zdrój (obecnie linia kolejowa nr 285), we wsi nie wybudowano jednak przystanku kolejowego.
Zabytki.
Do wojewódzkiego rejestru zabytków wpisana jest:
inne zabytki:

</doc>
<doc id="351595" url="https://pl.wikipedia.org/wiki?curid=351595" title="Burkaty">
Burkaty

Burkaty – wieś w Polsce położona w województwie mazowieckim, w powiecie ciechanowskim, w gminie Sońsk.
W latach 1975–1998 miejscowość administracyjnie należała do województwa ciechanowskiego.
Burkaty graniczą z miejscowościami: Nasierowo Górne, Bieńki-Śmietanki, Strusin, Strusinek, Ciemniewko.
Wieś podlega parafii Ciemniewko. We wsi znajduje się 40 domów mieszkalnych. Na terenie Burkat znajdują się dwa małe stawy,jeden z nich jest własnością wsi. Są również firmy, pierwsza z nich to hurtownia okien i drzwi oraz produkcja parapetów druga zaś zajmuje się produkcją ram do obrazów. Większa część ludzi w Burkatach zajmuje się jednak hodowlą zwierząt i uprawą roślin.
Historia.
Na przełomie XVII-XVIII wieku na obszarze Burkat żył zamożny człowiek – Kazimierz Burkacki. Posiadał on wszystkie okoliczne ziemie. Człowiek ten zatrudniał chłopów, dawał im miejsce do zamieszkania i żywność, oni za to uprawiali jego ziemie i zajmowali się jego dobytkiem. Burkacki był osobą samotną, nie posiadał żadnej rodziny. Po jego śmierci cała ziemia została podzielona między chłopów (bo tak zapisał w swoim testamencie). Chłopi chcąc wyrazić mu wdzięczność za jego dobroduszność nazwali tę miejscowość od jego nazwiska Burkaty.

</doc>
<doc id="351596" url="https://pl.wikipedia.org/wiki?curid=351596" title="Burlaki">
Burlaki

Burlaki – wieś w Polsce położona w województwie mazowieckim, w powiecie pułtuskim, w gminie Zatory.
W latach 1975–1998 miejscowość administracyjnie należała do województwa ostrołęckiego.
Wierni Kościoła rzymskokatolickiego należą do parafii św. Małgorzaty w Zatorach.

</doc>
<doc id="351597" url="https://pl.wikipedia.org/wiki?curid=351597" title="Burniszki">
Burniszki

Burniszki – wieś w Polsce położona w województwie podlaskim, w powiecie suwalskim, w gminie Wiżajny, nad jeziorem Wiżajny.
W latach 1975–1998 miejscowość administracyjnie należała do województwa suwalskiego.
W okresie międzywojennym stacjonowała tu strażnica Korpusu Ochrony Pogranicza.

</doc>
<doc id="351598" url="https://pl.wikipedia.org/wiki?curid=351598" title="Burów">
Burów

Burów – wieś w Polsce, położona w województwie małopolskim, w powiecie krakowskim, w gminie Zabierzów.
W latach 1975–1998 miejscowość administracyjnie należała do województwa krakowskiego.
Do Burowa dojeżdża autobus aglomeracyjny 218 kursujący na trasie Bronowice Małe – Zabierzów Młyn.

</doc>
<doc id="351599" url="https://pl.wikipedia.org/wiki?curid=351599" title="Bursz">
Bursz

Bursz (niem. "Bursch") – wieś w Polsce położona w województwie warmińsko-mazurskim, w powiecie działdowskim, w gminie Działdowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351600" url="https://pl.wikipedia.org/wiki?curid=351600" title="Burszewo">
Burszewo

Burszewo (niem. "Burschewen", 1938–1945 "Prußhöfen") – wieś w Polsce położona w województwie warmińsko-mazurskim, w powiecie mrągowskim, w gminie Sorkwity. W latach 1975–1998 miejscowość administracyjnie należała do województwa olsztyńskiego.
Wieś dawniej zapisywana była jako Falkenhayn (1440 r.), Bruβewen (1449), Pruβöwen (1710), Burschöwen (1710), Burschewen (1785), Pruβhöfen (1938), Burszewo (od 1945 r.).
W obrębie wsi znajduje się dział wodny rozdzielający dorzecza Wisły i Pregoły.
Historia.
Wieś pruska na prawie lennym powstała około 1440 r., pod nazwą "Falkenhaym" (lub "Falkenkaym", końcówka od staropruskiego kaym). W tym czasie dwóch braci Tolkeymirów otrzymało tutaj 44 włóki z obowiązkiem dwóch służb w ciężkiej zbroi. W 1526 r. Jerzy von Mangmeister, starosta z Szestna, sprzedał braciom Tomaszowi i Piotrowi Sokołowskim dobra w Burszewie, liczące 40 włók. W roku 1550 dobra te należały do ośmiu właścicieli: Tomasza Sokołowskiego, Szymona Prusińskiego, Lenarta Prusińskiego, Jana Prusińskiego, Pawała Uszeńskiego, Jana Franca, Marcina Niklasza i Jakuba Ruski. W tym samym roku książę Albrecht potwierdził wymienionym posiadane ziemie na prawie lennym, z obowiązkiem czterech służb zbrojnych. Przywilej księcia zwalniał ich z szarwarku i płużnego w zamian za posługi z końmi i psami w czasie polowania. W tym czasie wieś nosiła nazwę "Prusewen" (najpewniej od nazwiska trzech Prusińskich). Później nazwa wsi zmieniona została na Burszewo.
W 1737 r. we wsi powstała szkoła. W 1785 r. Burszewo określane jest jako wieś chełmińska z 36 domami. W 1815 r. we wsi były 44 domy i 228 mieszkańców. W 1818 r. do tutejszej szkoły uczęszczało 34 dzieci. W 1838 r. w Burszewie w 33 domach mieszkało 370 osób. Od 1866 r. wieś należała do parafii w Warpunach (wcześniej do Szestna). W 1872 roku oddano do użytku nową dwuklasową szkołą oraz mieszkania dla dwóch nauczycieli. Do szkoły w Burszewie uczęszczały również dzieci z pobliskiej wsi Śpiglówka ("Spiegelwalde"). W 1925 r. w tutejszej szkole uczyło się 96 uczniów.
W 1935 r. we wsi była dwuklasowa szkoła z 97 dziećmi. W 1938 r. ówczesne władze niemieckie w ramach akcji germanizacyjnej zmieniły urzędową nazwę wsi na "Prußhöfen". W 1939 r. we wsi mieszkały 593 osoby. Powierzchnia wsi wynosiła 750 hektarów. Ludność składała się głównie z rolników, których posiadłości wynosiły od 2 do 75 hektarów. We wsi zamieszkiwali również rzemieślnicy: murarze, piekarze, kowale, krawcy, stolarze, szewcy, kołodziej oraz siodlarz. W czasie ofensywy wojsk radzieckich w styczniu 1945 r. we wsi (i okolicy) toczyły się ciężkie walki.
W sierpniu 2012 r. przez wieś przeszła burza z gradobiciem, zniszczone zostały nie tylko zabudowania i samochody, ale i znaczna liczba bocianich gniazd. Bociany zamieszkujące te tereny zostały pozabijane przez grad,
Burmistrzem wsi jest Marek Olbryś.

</doc>
<doc id="351601" url="https://pl.wikipedia.org/wiki?curid=351601" title="Bursztynowo (powiat grudziądzki)">
Bursztynowo (powiat grudziądzki)

Bursztynowo – wieś w Polsce położona w województwie kujawsko-pomorskim, w powiecie grudziądzkim, w gminie Świecie nad Osą, przy trasie linii kolejowej Grudziądz – Jabłonowo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 420 mieszkańców. Jest czwartą co do wielkości miejscowością gminy Świecie nad Osą.
Krótki opis.
We wsi znajduje się przystanek kolejowy PKP "Bursztynowo" i kościół.

</doc>
<doc id="351602" url="https://pl.wikipedia.org/wiki?curid=351602" title="Burwin">
Burwin

Burwin – wieś w Polsce, położona w województwie lubelskim, w powiecie bialskim, w gminie Łomazy.
Współczesność.
Wierni kościoła rzymskokatolickiego należą do parafii Parafia św. Jozafata w Korczówce.
W latach 1954-1968 wieś należała i była siedzibą władz gromady Burwin, po jej zniesieniu w gromadzie Dubów. W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 93 mieszkańców. Obok miejscowości przepływa niewielka rzeka Rudka, dopływ Krzny.
Historia.
Burwin - w wieku XIX taką nazwę nosiły wieś i dwa folwarki w powiecie bialskim, guberni siedleckiej gminie Lubienka parafii Łomazy, i Karczówka. Jeden z folwarków wraz z folwarczkiem także tej nazwy (90 mórg obejmującym) rozległy był na 343 mórg. Folwarki te należą do Chmielińskiego i Mroza. Mniejszy z nich nosi nazwę hipoteczną „Burwin z dopisem „lit. B.”. 
Drugi folwark z nim graniczący, do r. 1874 stanowił całość z dobrami: Krasówka, Lorcin i Krasowce. Jego rozległość wynosiła mórg 415. Nazwa hipoteczna tego folwarku Burwin z dopisem „lit. A.“. 
Wieś Burwin liczyła w 1827 r. 23 domy i 84 mieszkańców. W roku 1883 było tu 25 domów i 227 mieszkańców. Według spisu powszechnego z roku 1921 miejscowość Burwin w gminie Lubenka II posiadała 48 domów i 294 mieszkańców

</doc>
<doc id="351603" url="https://pl.wikipedia.org/wiki?curid=351603" title="Burzec">
Burzec

Burzec – wieś w Polsce położona w województwie lubelskim, w powiecie łukowskim, w gminie Wojcieszków.
Wierni Kościoła rzymskokatolickiego należą do parafii pod wezwaniem Jezusa Chrystusa Ukrzyżowanego w Szczałbie.
Wieś szlachecka położona była w drugiej połowie XVI wieku w ziemi stężyckiej.
W latach 1954–1961 wieś należała i była siedzibą władz gromady Burzec, po jej zniesieniu w gromadzie Wojcieszków. W latach 1975–1998 miejscowość administracyjnie należała do ówczesnego województwa siedleckiego.
W "Potopie", powieści autorstwa Henryka Sienkiewicza, wieś Burzec wymieniona jest w rozdziale jedenastym jako należąca do rodu Skrzetuskich.
W roku 1818 w Burcu urodził się Jan Hempel – inżynier górnik, naczelnik górnictwa w Królestwie Polskim.
W dwudziestoleciu międzywojennym w miejscowym dworze mieszkał z rodziną Stefan Dmochowski, kuzyn Henryka Sienkiewicza i brat Romana Dmochowskiego, właściciela majątku Sarnów.

</doc>
<doc id="351604" url="https://pl.wikipedia.org/wiki?curid=351604" title="Busówno">
Busówno

Busówno (dawniej Bussowno, Busowno) – wieś w Polsce położona w województwie lubelskim, w powiecie chełmskim, w gminie Wierzbica. Leży przy drodze wojewódzkiej nr 841.
W latach 1975–1998 miejscowość administracyjnie należała do województwa chełmskiego.
Busówno wraz z sąsiednią Wierzbicą tworzy jeden obszar zabudowany. Na terenie wsi znajduje się cmentarz prawosławny z XIX w. o powierzchni 0,5 ha. Wieś stanowi sołectwo gminy Wierzbica. Według Narodowego Spisu Powszechnego (III 2011 r.) liczyła 519 mieszkańców i była drugą co do wielkości miejscowością gminy Wierzbica.
Historia.
Bussowno w wieku XIX, wieś i folwark w powiecie chełmskim, gminie i parafii Olchowiec, oddalona o 10 wiorst na zachód od Sawina. Wieś położona w lesistej i mokrej nizinie, przy drodze z Sawina do Cycowa. Istniała tu cerkiew parafialna dla ludności rusińskiej. W 1827 r. było tu 40 domów i 254 mieszkańców . Rok 1867 – w reaktywowanym po 52 latach powiecie chełmskim guberni lubelskiej, władze carskie tworzą gminę Olchowiec, w której skład wchodzi Busówno.

</doc>
<doc id="351605" url="https://pl.wikipedia.org/wiki?curid=351605" title="Bustryk">
Bustryk

Bustryk – wieś podhalańska w Polsce położona w województwie małopolskim, w powiecie tatrzańskim, w gminie Poronin.
Znajduje się na Pogórzu Gubałowskim, na północnym grzbiecie Gubałówki.
W latach 1975–1998 miejscowość administracyjnie należała do województwa nowosądeckiego.

</doc>
<doc id="351606" url="https://pl.wikipedia.org/wiki?curid=351606" title="Buszewko">
Buszewko

2 miejscowości w Polsce:
1 jezioro w Polsce:

</doc>
<doc id="351607" url="https://pl.wikipedia.org/wiki?curid=351607" title="Buszewo (powiat szamotulski)">
Buszewo (powiat szamotulski)

Buszewo – wieś w Polsce położona w województwie wielkopolskim, w powiecie szamotulskim, w gminie Pniewy.
Wieś w sołectwie Dęborzyce, położona około 16 km na południowy zachód od Szamotuł, 2 km na południe od trasy drogi wojewódzkiej nr 187, na zachodnim brzegu jeziora Buszewskiego.
Wieś wzmiankowana po raz pierwszy w 1387 r. Wieś szlachecka położona była w 1580 roku w powiecie poznańskim województwa poznańskiego. Na przełomie XIX i XX w. Buszewo często zmieniało właścicieli. Należało do Buszewskich Bnińskich, Pomińskich, Janusza Dąbskiego, który w 1909 r. sprzedał je Protowi Mielęckiemu. W 1939 r. właścicielem Buszewa był Zygmunt Mielęcki; majątek liczył 364 ha i miał gorzelnię.
Na zachodnim brzegu jeziora Buszewskiego rozciąga się park krajobrazowy z drugiej połowy XIX w. o pow. 3,7 ha. Przy wejściu do parku rośnie dąb o obw. 430 cm i lipa o obw. 390 cm.
W parku stoi eklektyczny dwór z końca XIX w., przebudowany w latach 1900 i 1910 r. Jest to rozległy dwór parterowy z wbudowanym w część dachową piętrem mieszkalnym z rzędem okien facjatkowych. W narożniku usytuowana jest wysoka wieża, nakryta dachem namiotowym oraz obszerną werandą, z której roztacza się widok na jezioro.

</doc>
<doc id="351608" url="https://pl.wikipedia.org/wiki?curid=351608" title="Buszęcin">
Buszęcin

Buszęcin – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.
Obszar zabudowy miejscowości oraz tereny na zachód zostały włączone do obszaru specjalnej ochrony ptaków Bagna Rozwarowskie.

</doc>
<doc id="351609" url="https://pl.wikipedia.org/wiki?curid=351609" title="Buszkowice Małe">
Buszkowice Małe

Buszkowice Małe (niem. "Klein Bauschwitz") – wieś w Polsce położona w województwie dolnośląskim, w powiecie wołowskim, w gminie Wińsko.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="351610" url="https://pl.wikipedia.org/wiki?curid=351610" title="Buszkowiczki">
Buszkowiczki

Buszkowiczki – wieś w Polsce położona w województwie podkarpackim, w powiecie przemyskim, w gminie Żurawica.
Wieś kapituły przemyskiej położona była na przełomie XVI i XVII wieku w powiecie przemyskim ziemi przemyskiej województwa ruskiego. W latach 1975–1998 miejscowość administracyjnie należała do województwa przemyskiego.
Integralna część Buszkowiczek nosi nazwę "Zakącie".

</doc>
<doc id="351611" url="https://pl.wikipedia.org/wiki?curid=351611" title="Buszkowo-Parcele">
Buszkowo-Parcele

Buszkowo-Parcele – osada w Polsce położona w województwie wielkopolskim, w powiecie konińskim, w gminie Skulsk.
W latach 1975–1998 miejscowość administracyjnie należała do województwa konińskiego.

</doc>
<doc id="351612" url="https://pl.wikipedia.org/wiki?curid=351612" title="Buszkowy">
Buszkowy

Buszkowy (do 31 grudnia 2013 Buszkowy Górne; niem. "Buschkau") – wieś w Polsce położona w województwie pomorskim, w powiecie gdańskim, w gminie Kolbudy.
Prywatna wieś szlachecka położona była w drugiej połowie XVI wieku w powiecie gdańskim w województwie pomorskim. W latach 1945-98 (także po 1975) miejscowość administracyjnie należała do województwa gdańskiego.
W 1598 we wsi powstał zbór ariański, który istniał do lat dwudziestych XVII w. W 1648 r. właścicielem wsi Buszkowy był Krzysztof Arciszewski.

</doc>
<doc id="351613" url="https://pl.wikipedia.org/wiki?curid=351613" title="Buszków (województwo małopolskie)">
Buszków (województwo małopolskie)

Buszków – wieś w Polsce położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego. Integralne części miejscowości: Boleszówka, Płużki.

</doc>
<doc id="351614" url="https://pl.wikipedia.org/wiki?curid=351614" title="Buszkówek">
Buszkówek

Buszkówek – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.
Urodził się tu Jan Woźniak – polski inżynier mechanik, kapitan piechoty Wojska Polskiego, cichociemny.

</doc>
<doc id="351615" url="https://pl.wikipedia.org/wiki?curid=351615" title="Buszyno">
Buszyno

Buszyno (niem. "Bussin") – wieś w Polsce położona w województwie zachodniopomorskim, w powiecie koszalińskim, w gminie Polanów. W latach 1975–1998 miejscowość administracyjnie należała do województwa koszalińskiego.
Nazwa.
Po raz pierwszy pojawia się w 1590 w Pfarrmatrikel.
Linki zewnętrzne.
Strona internetowa wsi

</doc>
<doc id="351616" url="https://pl.wikipedia.org/wiki?curid=351616" title="Buślary">
Buślary

Buślary (niem. "Buslar") – wieś w Polsce położona w województwie zachodniopomorskim, w powiecie świdwińskim, w gminie Połczyn-Zdrój, na historycznym Pomorzu Zachodnim. W 2011 roku liczba mieszkańców we wsi Buślary wynosiła 637.
Mieści się tu zabytkowy kościół filialny pw. Wniebowzięcia NMP, szachulcowy z XIX wieku. 
W Buślarach zlokalizowany jest także zabytkowy zespół dworski z XIX wieku, obejmujący dwór z 1878 r. przebudowany w 1. ćwierćwieczu XX w., budynek gospodarczy oraz park z aleją dojazdową z początku XX wieku.
Ok. 0,7 km na wschód rozciągają się Buślarskie Góry, nad przebiegającą dalej pradoliną rzeki Dębnicy.

</doc>
<doc id="351617" url="https://pl.wikipedia.org/wiki?curid=351617" title="Buśnia">
Buśnia

Buśnia (niem. "Buschin") – wieś kociewska w Polsce położona w województwie kujawsko-pomorskim, w powiecie świeckim, w gminie Warlubie. Wieś jest siedzibą sołectwa Buśnia, w którego skład wchodzi również osada Górna Buśnia. Według Narodowego Spisu Powszechnego (III 2011 r.) liczyła 153 mieszkańców. Jest jedenastą co do wielkości miejscowością gminy Warlubie.
W latach 1975–1998 miejscowość administracyjnie należała do województwa bydgoskiego.

</doc>
<doc id="351618" url="https://pl.wikipedia.org/wiki?curid=351618" title="Buśno">
Buśno

Buśno – wieś w Polsce położona w województwie lubelskim, w powiecie chełmskim, w gminie Białopole.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 371 mieszkańców i była drugą co do wielkości miejscowością gminy Białopole.
Obiekty sakralne.
W Buśnie znajduje się kościół pw. Wniebowzięcia NMP, dawniej cerkiew greckokatolicka pw. Zaśnięcia NMP, z 1795 r. W 1875 r. został zamieniony na cerkiew prawosławną, na kościół rzymskokatolicki w 1919 r. Budynek zatracił już cechy architektury cerkiewnej, nie ma kopuły, a na froncie dobudowano dwie wieże.
Historia.
Buśno w dokumentach po raz pierwszy zostało wymienione w 1423 roku. Wieś tę nazywano również: „Bussien” (1563 r.), i „Busina” (1664 r.). Około 1423 r. biskup chełmski Jan Biskupiec przyłączył Buśnie Wielką i Małą do Parafii Rzymskokatolickiej w Kumowie. W XV w. poświadczone są parafie prawosławne poprzez wzmianki o cerkwiach lub parochach-popach. Z parafii prawosławnych wiejskich powiatu chełmskiego przez całe stulecie tj. XVI wiek wzmiankowana jest cerkiew w Buśnie. Rejestr poborowy z 1531 r. podaje, że miejscowość należała do Parafii Rozesłania Świętych Apostołów w Chełmie. W 1783 r., za zgodą władz austriackich w Buśnie wybudowano dom, w którym znajdowało się zastępcze seminarium unickie diecezji chełmskiej (pozostało za kordonem granicznym).
Według Słownika geograficznego Królestwa Polskiego z roku 1880 Buśno, wieś w powiecie hrubieszowskim, gminie Białopole parafii rzymskokatolickiej Uchanie, wieś leży na wzgórzach nad dolina rzeki Wełnianki, wśród podmokłej niziny i lasów, o 9 wiorst na wschód północny od Uchania. Posiada kościół parafialny dla ludności rusińskiej. W 1827 r. było tu 51 domów zamieszkałych przez 283 mieszkańców. W roku 1880 było 59 domów. Buśno stanowiło przedtem parafię w dekanacie. dubienieckim.
Szlaki turystyczne.
 Szlak Tadeusza Kościuszki

</doc>
<doc id="351619" url="https://pl.wikipedia.org/wiki?curid=351619" title="Butowo">
Butowo

Butowo – (niem. Bauthen) wieś w Polsce położona w województwie warmińsko-mazurskim, w powiecie iławskim, w gminie Kisielice.
W latach 1975–1998 miejscowość administracyjnie należała do województwa elbląskiego.

</doc>
<doc id="351620" url="https://pl.wikipedia.org/wiki?curid=351620" title="Butrymowce">
Butrymowce

Butrymowce – wieś w Polsce położona w województwie podlaskim, w powiecie sokólskim, w gminie Nowy Dwór.
W latach 1954-1959 wieś należała i była siedzibą władz gromady Butrymowce, po jej zniesieniu w gromadzie Nowy Dwór. W latach 1975–1998 miejscowość administracyjnie należała do województwa białostockiego.
Na wschód od wsi przepływa rzeka Sidra, dopływ Biebrzy.
Wierni kościoła rzymskokatolickiego należą do parafii Parafia Opatrzności Bożej w Siderce.

</doc>
<doc id="351621" url="https://pl.wikipedia.org/wiki?curid=351621" title="Butryny">
Butryny

Butryny (niem. "Wuttrienen") – wieś w Polsce położona w województwie warmińsko-mazurskim, w powiecie olsztyńskim, w gminie Purda.
W latach 1954–1972 wieś należała i była siedzibą władz gromady Butryny. Do 1954 roku siedziba gminy Butryny. W latach 1975–1998 miejscowość administracyjnie należała do województwa olsztyńskiego.
Wieś sołecka na terenie południowej Warmii, z zespołem szkolno-przedszkolnym, ośrodkiem zdrowia i Ochotniczą Strażą Pożarną (założona w 1905 roku). Znajduje się na terenie Nadleśnictw Jedwabno i Nowe Ramuki. W okolicy znajdują się ośrodki wypoczynkowe nad jeziorem Gim. W butryńskim kościele znajduje się niewielkie muzeum parafialne. Poza tym we wsi są: dawna szkoła, trzy kapliczki przydrożne, kilka zabytkowych chałup, cmentarz, przystanek autobusowy, 2 sklepy, kilka gospodarstw agroturystycznych. W Zespole Szkolno-Przedszkolnym w Butrynach od 2000 roku funkcjonuje pierwsze w Archidiecezji Warmińskiej Szkolne Koło Caritas. Przez miejscowość (i w jej najbliższej okolicy) przebiegają turystyczne szlaki rowerowe i piesze. Na skraju wsi w kierunku Nowej Kaletki jest Park Rozrywki Aktywnej "Bartbo".
Nazwa wsi pochodzi najprawdopodobniej od imienia pruskiego osadnika "Butrym" lub od domu ("but" – dom). Inną etymologią wskazuje J. Chłosta: "wutris" w języku pruskim oznacza kowal.
Przez Butryny przebiegają trzy szlaki rowerowe, m.in.:
Historia.
Wieś założona na śródleśnej polanie w 1412 r. przez Kapitułę Warmińską, lokowana 3 listopada 1412 na prawie chełmińskim. W akcie lokacyjnym dwaj Prusowie: "Dibken" i "Kuniken" otrzymali 40 włók, celem założenia wsi. W 1415 r. nazwę wsi zapisano jako "Wotrienen", w roku 1576 – "Putrinen", natomiast w 1615 r. zapisano jako "Wutrienen" i "Wotrinen". Początkowo wieś zamieszkiwali Prusowie ale w XV w. napłynęła ludność polska z Mazowsza. Pierwszy kościół wymieniany jest w dokumentach już w XIV w. Według innych źródeł w dokumencie lokacyjnym nie wymieniano kościoła i powstał później. W dokumentach pierwsze wzmianki o kościele pojawiają w roku 1516, kiedy to kapituła warmińska ofiarowała, z zasobów katedry fromborskiej, na wyposażenie nowo zbudowanego kościoła komplet sprzętu liturgicznego.
W czasie wojny polsko-krzyżackiej w 1519–1521 roku wieś była częściowo zniszczona. Niedaleko Butryn społeczność warmińska uroczyście witała nowych biskupów, przybywających z Rzeczypospolitej (zobacz Aleja Biskupów). W 1689 r. wybudowano nowy i prawdopodobnie większy kościół (spłonął w 1886).
W 1783 r. odnotowano we wsi 44 "dymy". W 1818 w Butrynach mieszkało 282 osób. W 1861 r. było tu 628 katolików, 13 ewangelików i siedmiu Żydów – wszyscy posługiwali się językiem polskim. W 1863 roku schronili się tu polscy powstańcy. W okresie powstania styczniowego miejscowy proboszcz - Mikołaj Rochoń oraz jego wikary - Jan Gross publicznie życzyli zwycięstwa Polakom. W butryńskiej gospodzie, należącej do Jana Rafalskiego, w tym czasie czytano na głos polskie gazety. Przez Butryny wiódł także szlak przemytu broni dla powstańców, a ci ostatni po klęsce powstania w Butrynach (i okolicy) znajdowali schronienie.
W 1883 r. we wsi została założona biblioteka Towarzystwa Czytelni Ludowych, a trzy lata później tutejszy kościół uległ zniszczeniu w pożarze. W 1887 r. rozpoczęto budowę nowego kościoła (w stylu neogotyckim), wykorzystując ocalałą ścianę wschodnią i mury boczne. W 1891 r. w Butrynach powstało Polsko-Katolickie Towarzystwo Ludowe pod wezwaniem św. Józefa. Towarzystwo Ludowe wystawiło między innymi widowisko sceniczne pt. "Swaty warmińskie", autorstwa Jana Liszewskiego. Jeszcze na początku XIX wieku nabożeństwa w miejscowym kościele odbywały się wyłącznie w języku polskim. Z tego okresu pochodzą liczne nagrobki znajdujące się na pobliskim cmentarzu, z napisami w języku polskim. W roku 1883 pracował tu znany działacz warmiński ks. Walenty Barczewski (1856–1928). W latach 1903–1933 proboszczem był ks. Wacław Osiński (1868–1945), polski działacz narodowy (Związek Polaków w Prusach Wschodnich) i oświatowy, szykanowany przez władze niemieckie.
W 1905 r. w Butrynach powstała straż pożarna. W plebiscycie w roku 1920 za Prusami Wschodnimi oddano w Butrynach 306 głosów, za przynależnością do Polski – 168 głosów. Przed 1939 r. w Butrynach była gospoda, dwa sklepy kolonialne, sklep z artykułami żelaznymi, dwie stacje benzynowe, tartak, młyn (z silnikiem parowym i spalinowym), punkt skupu zboża oraz punkt sprzedaży materiałów opałowych. w 1939 odnotowano 730 mieszkańców.
W czasie II wojny światowej w Butrynach umiejscowiono podobóz jeńców francuskich stalagu 1-B Hohenstein (Olsztynek). W czasie, gdy front dotarł na Prusy Wschodnie i wkroczyły wojska sowieckie, wieś została mocno zniszczona, a ludność mocno ucierpiała, czego śladem są liczne mogiły (samotne groby rozsiane po okolicy). Po drugiej wojnie światowej liczba mieszkańców spadła.
Po 1945 r. Butryny były wsią sołecką a w latach 1946-1954 wsią gminną. W 1998 było we wsi 413 mieszkańców.
Ludzie związani z miejscowością.
W Butrynach urodzili się:
Inni:
Zabytki.
We wsi znajduje się cmentarz z licznymi, zabytkowymi nagrobkami. Obok cmentarza, przy drodze na Przykop, aleja starych drzew (głównie jesiony).

</doc>
<doc id="351622" url="https://pl.wikipedia.org/wiki?curid=351622" title="Bużka">
Bużka

Bużka – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
Wieś jest położona na terenie Parku Krajobrazowego Podlaski Przełom Bugu, w odległości 1 km od Bugu przy ujściu Sarenki. Leży w pobliżu drogi krajowej nr 19, w odległości 2 km na wschód od wsi Kózki. Zamieszkuje ją ok. 50 osób zajmujących się rolnictwem. W okresie letnim wieś jest odwiedzana przez turystów ze względu na malownicze krajobrazy.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="351623" url="https://pl.wikipedia.org/wiki?curid=351623" title="Bużyska">
Bużyska

Bużyska – wieś w Polsce położona w województwie mazowieckim, w powiecie siedleckim, w gminie Korczew. Leży nad Bugiem.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Stanisława Biskupa Męczennika i św. Anny w Knychówku.
Historia.
Wieś powstała na polach mieszczan drohickich. Według miejscowej tradycji pierwszym mieszkańcem był flisak Skudlarski, retman z Serocka. Z rozbitej berlinki wzniósł tu w XIX wieku pierwszy dom.

</doc>
<doc id="351624" url="https://pl.wikipedia.org/wiki?curid=351624" title="Bużyski">
Bużyski

Bużyski – wieś w Polsce położona w województwie podlaskim, w powiecie siemiatyckim, w gminie Drohiczyn. Leży na prawym brzegu Bugu.
W czasach II Rzeczypospolitej wieś należała do gminy Narojki.
Według Powszechnego Spisu Ludności z 1921 roku wieś zamieszkiwało 295 osób, wśród których 284 było wyznania rzymskokatolickiego, a 11 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 39 budynków mieszkalnych.
W latach 1975–1998 miejscowość administracyjnie należała do województwa białostockiego.
We wsi znajdują się pozostałości średniowiecznego grodziska.
Wierni kościoła rzymskokatolickiego należą do parafii Świętych Apostołów Piotra i Pawła w Śledzianowie.

</doc>
<doc id="351625" url="https://pl.wikipedia.org/wiki?curid=351625" title="Bychawka Druga">
Bychawka Druga

Bychawka Druga – wieś w Polsce położona w województwie lubelskim, w powiecie lubelskim, w gminie Bychawa. Leży nad rzeką Kosarzewką.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 353 mieszkańców.

</doc>
<doc id="351626" url="https://pl.wikipedia.org/wiki?curid=351626" title="Bychawka Druga-Kolonia">
Bychawka Druga-Kolonia

Bychawka Druga-Kolonia – wieś w Polsce, położona w województwie lubelskim, w powiecie lubelskim, w gminie Bychawa. 
W latach 1975–1998 wieś administracyjnie należała do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 261 mieszkańców.

</doc>
<doc id="351627" url="https://pl.wikipedia.org/wiki?curid=351627" title="Bychawka Pierwsza">
Bychawka Pierwsza

Bychawka Pierwsza – wieś w Polsce, położona w województwie lubelskim, w powiecie lubelskim, w gminie Bychawa.
W latach 1975–1998 wieś administracyjnie należała do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 198 mieszkańców.
Wierni kościoła rzymskokatolickiego należą do parafii Wszystkich Świętych.

</doc>
<doc id="351628" url="https://pl.wikipedia.org/wiki?curid=351628" title="Bychawka Trzecia">
Bychawka Trzecia

Bychawka Trzecia – wieś w Polsce położona w województwie lubelskim, w powiecie lubelskim, w gminie Bychawa.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 277 mieszkańców.

</doc>
<doc id="351629" url="https://pl.wikipedia.org/wiki?curid=351629" title="Bychawka Trzecia-Kolonia">
Bychawka Trzecia-Kolonia

Bychawka Trzecia-Kolonia – wieś w Polsce położona w województwie lubelskim, w powiecie lubelskim, w gminie Bychawa.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Bychawa. Według Narodowego Spisu Powszechnego z roku 2011 wieś liczyła 151 mieszkańców.

</doc>
<doc id="351630" url="https://pl.wikipedia.org/wiki?curid=351630" title="Bychlew">
Bychlew

Bychlew – wieś w Polsce położona w województwie łódzkim, w powiecie pabianickim, w gminie Pabianice.
Dawna osada służebna miasta Pabianice należącego do dóbr Kapituły Krakowskiej. Prywatna wieś duchowna "Bychlów" położona była w drugiej połowie XVI wieku w powiecie szadkowskim województwa sieradzkiego, własność krakowskiej kapituły katedralnej.
W latach 1975–1998 miejscowość należała administracyjnie do ówczesnego województwa łódzkiego.
Obecnie miejscowość znana jest z prężnie działającego Zespołu Pieśni i Tańca "Bychlewianka", który od ponad 30 lat zdobywa nagrody oraz wyróżnienia na festiwalach w całej Europie.
We wsi działa klub sportowy Jutrzenka Bychlew, występująca w VI lidze polskiej.
Pod względem zabudowy Bychlew należy do tzw. "ulicówek" (domy rozlokowane są po obu stronach jednej głównej drogi).
Miejscowość jest włączona do sieci komunikacji autobusowej MZK Pabianice (linia 265).

</doc>
<doc id="351631" url="https://pl.wikipedia.org/wiki?curid=351631" title="Bycina">
Bycina

Bycina (niem. "Bitschin") – wieś sołecka w Polsce położona w województwie śląskim, w powiecie gliwickim, w gminie Rudziniec.
W latach 1975–1998 miejscowość administracyjnie należała do województwa katowickiego.
Nazwa.
Nazwa wsi Bycina pochodzi od staropolskiego słowa "byczyna", które oznaczało miejsce wypasu byków. W okresie hitlerowskiego reżimu w latach 1936–1945 miejscowość nosiła nazwę "Fichtenrode".
Historia.
Kalendarium:
Edukacja.
Szkoły podstawowe:
Turystyka.
Przez wieś przebiega szlak turystyczny:

</doc>
<doc id="351632" url="https://pl.wikipedia.org/wiki?curid=351632" title="Byczeń">
Byczeń

Byczeń (niem. "Baitzen") – wieś w Polsce, położona w województwie dolnośląskim, w powiecie ząbkowickim, w gminie Kamieniec Ząbkowicki.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Nazwa.
12 listopada 1946 nadano miejscowości polską nazwę "Byczeń".
Demografia.
W 1933 r. w miejscowości mieszkały 643 osoby, a w 1939 r. – 581 osób. W 2009 r. było ich 425, a w roku 2011 liczba mieszkańców spadła do 403.
Zabytki.
Do rejestru zabytków Narodowego Instytutu Dziedzictwa wpisane są:

</doc>
<doc id="351633" url="https://pl.wikipedia.org/wiki?curid=351633" title="Byczki">
Byczki

Byczki – wieś w Polsce położona w województwie łódzkim, w powiecie skierniewickim, w gminie Godzianów.
Wieś Byczki powstała w 1345 roku i była własnością Ziemowita III.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku.
W latach 1975–1998 miejscowość administracyjnie należała do województwa skierniewickiego.

</doc>
<doc id="351634" url="https://pl.wikipedia.org/wiki?curid=351634" title="Byczów (powiat pińczowski)">
Byczów (powiat pińczowski)

Byczów – wieś w Polsce, położona w województwie świętokrzyskim, w powiecie pińczowskim, w gminie Pińczów. Miejscowość rolnicza zdominowana przez uprawę ogórków, ziemniaków oraz tytoniu. Byczów rozciąga się na wzgórzu zwanym "Górą Byczowską". W pobliżu sołectwa przebiega trasa Pińczów–Wiślica.
W latach 1975–1998 miejscowość administracyjnie należała do województwa kieleckiego.
Dawniej Byczów był folwarkiem należącym do margrabstwa pińczowskiego. Miejscowość opisywana była jako kolonia żydowska. .

</doc>
<doc id="351635" url="https://pl.wikipedia.org/wiki?curid=351635" title="Byczyna-Kolonia">
Byczyna-Kolonia

Byczyna-Kolonia – kolonia w Polsce położona w województwie kujawsko-pomorskim, w powiecie radziejowskim, w gminie Dobre.
Podział administracyjny.
W latach 1975–1998 miejscowość należała administracyjnie do województwa włocławskiego. Wieś należy do parafii Byczyna.
Demografia.
Według Narodowego Spisu Powszechnego (III 2011 r.) liczyła 94 mieszkańców. Jest osiemnastą co do wielkości miejscowością gminy Dobre.
Historia wsi.
Do roku 1939.
Pierwotnie wieś funkcjonowała jako folwark kościelnego majątku w Byczynie. W XVI wieku prowadzono tu hodowlę owiec. W roku 1881 było tu 657 mórg włościańskich.
Pierwotny charakter zabudowy wsi to typowa rzędówka. Po północnej stronie drogi rozmieszczono zabudowania, a po południowej ogrody. Ogrody i zabudowania otoczone zostały nieprzycinanymi szpaleramiami drzew i krzewów. W bezleśnej okolicy są to jedyne zadrzewienia stanowiące remizy dla drobnej zwierzyny dzikiej, w tym szczególnie bażantów. Przy każdym gospodarstwie znajdowały się stawy, głównie glinianki, pozostałość po kopaniu gliny.
W 1939 była to zamożna wieś, w której średnia wielkość gospodarstwa przekraczała powierzchnię 20 ha. W tym czasie właścicielami gospodarstw (od strony Dobrego wzdłuż drogi w kierunku Pilichowa) były następujące rodziny: Wiśniewskich, Sobczaków, Deptów, Banaszkiewiczów, Romeckich, Mańkowskich, Maciejewskich, Ziemniewiczów, Witońskich, Zaborowskich, Kołudkiewiczów, Łaskich, Skowrońskich, Misterów, Erwińskich i Pokorzyńskich.
Od roku 1940.
W czasie II wojny światowej wysiedlono wszystkich mieszkańców wsi, osadzając na ich miejscu niemieckich osadników. Wysiedlenie wsi odbyło się w letnią niedzielę (tuż przed żniwami) 1940 roku. Wieś otoczona została przez żandarmerię, znaczną część mieszkańców zatrzymano w kościele w Byczynie. Wysiedlani mogli zabrać ze sobą tylko podręczny bagaż. Nastąpiło rozdzielenie rodzin – wysegregowaną młodzież odtransportowano do Radogoszczy w Łodzi – obozu przejściowego, przed dalszą wywózką na roboty do Niemiec. Część mieszkańców wsi trafiła do Generalnego Gubernatorstwa, a nieliczni pozostali w dalszej okolicy ówczesnego Kraju Warty jako robotnicy w majątkach niemieckich przy czym kilku wróciło i pracowało w Byczynie Kolonii w majątkach przejętych teraz przez Niemców. Po wojnie już nie wszyscy wrócili na ogołocone ojcowizny. Gospodarstwa zostały bez inwentarza żywego, a także przed spodziewaną wojenną grabieżą wcześniej ukrytych cenniejszych rzeczy. Jeszcze w 1940 roku na podwórzu gospodarstwa Banaszkiewiczów spalona została biblioteka licząca kilka tysięcy tytułów, w której znaczną część stanowiły starodruki otrzymane w spadku po ks. Kazimierzu Głowackim – zmarłym w 1934 roku, proboszczu parafii Bytoń.
Wieś została zelektryfikowana na początku drugiej połowy XX w.

</doc>
<doc id="351636" url="https://pl.wikipedia.org/wiki?curid=351636" title="Bydlino">
Bydlino

Bydlino (kaszb. "Bëdlëno," niem. "Bedlin") – wieś w Polsce położona w województwie pomorskim, w powiecie słupskim, w gminie Słupsk. Leży na terenie Równiny Słupskiej.
W latach 1954-1959 wieś należała i była siedzibą władz gromady Bydlino, po jej zniesieniu w gromadzie Strzelinko. W latach 1975-1998 miejscowość administracyjnie należała do województwa słupskiego.
Położenie.
Wieś położona jest na zachodzie województwa, w północnej części powiatu słupskiego, przy drodze krajowej nr 21, 9,1 km na północny zachód od centrum Słupska, nad rzeką Słupią. Według regionalizacji fizycznogeograficznej Jerzego Kondrackiego leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pobrzeża Południowobałtyckie, makroregionu Pobrzeże Koszalińskie, mezoregionu Równina Słupska.
Demografia.
W ostatnich latach w miejscowości powstają nowe i rozwijają się już istniejące osiedla domów jednorodzinnych. Największe z nich to Złoty Potok, gdzie jest już 70 zamieszkanych domów (2014). Znaczący wzrost terenów pod budownictwo, zwłaszcza o funkcji mieszkaniowej i usługowej, spowodowany jest migracją ludności z obszarów zurbanizowanych na obszary wiejskie oraz dogodnym położeniem wsi (między Słupskiem i Ustką- bliskość dużego miasta i kurortu nadmorskiego). W ten sposób stale zwiększa się jej populacja. Według danych na 31 grudnia 2013 roku we wsi zameldowane były 303 osoby, w tym: 157 kobiet, 146 mężczyzn, 54 nieletnie.
Toponimia.
Niegdyś w formie gwarowej nazywane Bedleno (od nazwy grzyba bedłka).

</doc>
<doc id="351637" url="https://pl.wikipedia.org/wiki?curid=351637" title="Bydłowa">
Bydłowa

Bydłowa – wieś w Polsce położona w województwie świętokrzyskim, w powiecie staszowskim, w gminie Oleśnica.
W latach 1975–1998 miejscowość administracyjnie należała do województwa kieleckiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Bydłowej zawarty w tabeli 1.

</doc>
<doc id="351638" url="https://pl.wikipedia.org/wiki?curid=351638" title="Bykowce">
Bykowce

Bykowce – wieś w Polsce, położona w województwie podkarpackim, w powiecie sanockim, w gminie Sanok.
Położenie.
Wieś leży po obu stronach niewielkiego potoku (przed 1939 bez nazwy). Od północnej strony wieś otacza las, a od południa rzeka San.
W latach 1918–1939 wieś administracyjnie należała do województwa lwowskiego, 1945–1975 do województwa rzeszowskiego, zaś w latach 1975–1998 do województwa krośnieńskiego. Obecnie przez Bykowce przebiega droga krajowa nr 28.
We wsi znajduje się rezerwat przyrody „Polanki”.
Historia.
Pierwotnie wieś składała się z kilku niezależnych osad. Pierwszą z nich były "Rytarowce", założone w 1435 r. przez "Nicolasa Rittera" w czasie niemieckiej kolonizacji Małopolski. 18 sierpnia 1444 król Polski i Węgier Władysław nadał podkomorzemu sanockiemu Piotrowi Czeszykowi z Ryterowic pusty łan we wsi królewskiej Olchowce w ziemi sanockiej, na której siedzieli kmiecie Subal i Szymko, a który był uprzednio uprawiany przez starostę sanockiego na potrzeby zamku.. Datum per manus Iohannis Rey s. Michaelis in castro Crac (oviencis) praepositi suae maiestatis sigilliferi. Pierwotną nazwą były Rytarowce następnie "Ryterowice". Około XVI–XVII wieku osady połączyły się w jedną, "Bykowce sue Rytarowce" 1654, "Rytarowce z Bykowcami" 1678. Pierwszym właścicielem wsi był ród Czeszyków. W latach 40. XIX właścicielem Bykowiec był Ferdinand Freiherr Wetzlar von Plaukenstern.
Na przełomie XIX/XX wieku Bykowce należały do rodziny Tarnawieckich. W połowie XIX dobra posiadał Marceli Tarnawiecki (wspólnie z nim baron Wetzlar). Według stanu z 1868 właścicielem dóbr Bykowce był Adam Wiktor (władający pobliskim Załużem). W ewidencji z 1872 ponownie właścicielem był Marceli Tarnawiecki, a po jego śmierci (1886) wieś przejęli jego spadkobiercy. Około 1890 majątek w Bykowcach objął we władanie Aleksander Tarnawiecki, który posiadał go do końca życia (1898). Później, przez wiele lat dobrami władała wdowa po nim, Stanisława Tarnawiecka. Pozostawała ona właścicielką Bykowiec jeszcze w latach 20. XX wieku (zmarła w 1923).
W latach 20. zarządcą dóbr w Bykowcach był zmarły w 1928 Jan Spanily (mąż miejscowej nauczycielki Marii Spanily). Do 1928 Bykowcami władała rodzina Tarnawieckich. W 1928 majątek Bykowce nabyła rodzina Płanetów (właściciel był notariuszem).
2 grudnia 1860 w Bykowcach urodził się Aleksander Truszkowski, generał major cesarskiej i królewskiej Armii oraz tytularny generał dywizji Wojska Polskiego.
W 1929 wieś liczyła 367 mieszkańców. Według stanu z 1936 we wsi zamieszkiwało 400 osób, w tym 150 Polaków wyznania rzymskokatolickiego, 240 Rusinów wyznania greckokatolickiego i 10 Ukraińców wyznania greckokatolickiego. Wzmagała się wówczas "silna agitacja ukraińska". W latach 30. XX wieku we wsi działała czytelnia TSL, kółko rolnicze, ochotnicza straż pożarna, Akcja Katolicka Kobiet.
10 września 1939 w okolicach wsi miała miejsce potyczka grupy żołnierzy, która oddzieliła się z batalionu strzelców podhalańskich z Sambora pod dowództwem ppor. Mariana Zaremby z niemieckim oddziałem pościgowym Geiger. Marian Zaremba poległ wraz z pięcioma żołnierzami w trakcie zasadzki zorganizowanej na wkraczające oddziały niemieckie od strony Olchowiec. Pośmiertnie odznaczony stopniem podporucznika, został pochowany na cmentarzu sołeckim, gdzie spoczywa ze swoimi żołnierzami.
17 września 1939 ta część powiatu sanockiego dostała się pod okupację radziecką. W 1940 majątek ziemski przekształcono w kołchoz „im. 17 września”. Wzdłuż drogi do wsi po jej lewej stronie ustawiono bunkry na tzw. linii Mołotowa, których ruiny stoją do dziś. 
W czerwcu 1941 wieś została zdobyta przez wojska niemiecko-słowackie. Na skraju wsi znajduje się cmentarz żołnierzy słowackich poległych podczas potyczki z Armią Czerwoną w 1941 roku. Cmentarz został otwarty przez ówczesnego prezydenta Słowacji ks. Józefa Tiso.
We wsi w latach 1942–1943 oraz w latach 80. prowadzone były badania i odwierty poszukiwawcze złóż ropy naftowej i gazu ziemnego. Na terenie dawnych odwiertów znajduje się obecnie „Rezerwat przyrody Polanki”.
W latach 1944–1946 wysiedloną całą ludność ukraińską. Cerkiew greckokatolicka została rozebrana w roku 1950.
Religia.
Bykowce do roku 1946 były parafią greckokatolicką. Za czasów Józefa II włączono je do Olchowiec. W 1900 roku z pomocą duchownego greckokatolickiego, Antoniego Krynickiego, rozpoczęto budowę nowej cerkwi. W roku 1944 cerkiew została trafiona pociskiem artyleryjskim. W 1949 grupa mieszkańców Bykowiec sama rozebrała świątynię, uzyskując na to zezwolenie ówczesnych władz. Obecnie Bykowce należą do parafii rzymskokatolickiej Sanok-Olchowce. W górnej części wsi stoi nowo wybudowana (2000 r.) kaplica rzymskokatolicka, do której przynależy sołecki cmentarz.

</doc>
<doc id="351639" url="https://pl.wikipedia.org/wiki?curid=351639" title="Bykowice">
Bykowice

Bykowice (niem. "Beigwitz")– wieś w Polsce położona w województwie opolskim, w powiecie nyskim, w gminie Pakosławice.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Bichowitz" w szeregu wsi lokowanych na prawie polskim "iure polonico".
Na terenie miejscowości znajduje się przystanek kolejowy Myśliczyn z jednym peronem jednokrawędziowym. Przystanek został zbudowany w czynie społecznym w 1975 r. Nazwa przystanku powstała z połączenia słów „myśl” i „czyn” (ponieważ myślą przewodnią jego powstania był czyn).

</doc>
<doc id="351640" url="https://pl.wikipedia.org/wiki?curid=351640" title="Bykowizna">
Bykowizna

Bykowizna – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość administracyjnie należała do województwa siedleckiego.
Demografia.
W 2011 roku wieś zamieszkiwało 205 osób. W 2020 ichl iczba wyniosła 184, a wliczając Choszczak 196.

</doc>
<doc id="351641" url="https://pl.wikipedia.org/wiki?curid=351641" title="Bykowo">
Bykowo

Bykowo (niem. "Bollendorf") – osada w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego. Wieś jest siedzibą sołectwa, w skład którego oprócz Bykowa wchodzi jeszcze: Sątoczek.
Obok wsi przepływa Sajna.
Od 2015 roku przez osadę przebiega szlak rowerowy Green Velo, łączący w tym miejscu Sępopol i Korsze oraz Barciany.
Historia.
W roku 1913 Bykowo należało do rodziny zu Eulenburg z Prosny. Bykowo w tym czasie dzierżawił Ernst Räthjen. Bykowo razem z folwarkiem miało powierzchnię 221 ha. 
Po II wojnie światowej w Bykowie powstał PGR, który przed ich likwidacją należał do Przedsiębiorstwa Gospodarki Nasiennej Korsze z siedzibą w Glitajnach, później w Korszach. W Bykowie wybudowana była przemysłowa ferma trzody chlewnej (największa w regionie), ferma funkcjonuje nadal.

</doc>
<doc id="351642" url="https://pl.wikipedia.org/wiki?curid=351642" title="Bykowszczyzna">
Bykowszczyzna

Bykowszczyzna – wieś w Polsce położona w województwie lubelskim, w powiecie lubartowskim, w gminie Firlej.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Firlej. Według Narodowego Spisu Powszechnego (III 2011 r.) wieś liczyła 147 mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.

</doc>
<doc id="351643" url="https://pl.wikipedia.org/wiki?curid=351643" title="Byków">
Byków

Byków (niem. Peuke) – wieś w Polsce położona w województwie dolnośląskim, w powiecie wrocławskim, w gminie Długołęka. 
Podział administracyjny.
W latach 1975–1998 miejscowość administracyjnie należała do województwa wrocławskiego.
Krótki opis.
We wsi znajdują się: cmentarz, świetlica, park oraz boiska sportowe.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="351644" url="https://pl.wikipedia.org/wiki?curid=351644" title="Bylew">
Bylew

Bylew – wieś w Polsce położona w województwie wielkopolskim, w powiecie konińskim, w gminie Ślesin.
W latach 1975–1998 miejscowość administracyjnie należała do województwa konińskiego.
Bylew leży 25 km od Konina, około 4 km od Lichenia. Można dojechać trasą przez Licheń-Helenów II

</doc>
<doc id="351645" url="https://pl.wikipedia.org/wiki?curid=351645" title="Bylice-Kolonia">
Bylice-Kolonia

Bylice-Kolonia – wieś w Polsce położona w województwie wielkopolskim, w powiecie kolskim, w gminie Grzegorzew.
W latach 1975–1998 miejscowość administracyjnie należała do województwa konińskiego.

</doc>
<doc id="351646" url="https://pl.wikipedia.org/wiki?curid=351646" title="Bylin">
Bylin

Bylin – wieś w Polsce położona w województwie wielkopolskim, w powiecie poznańskim, w gminie Kleszczewo.
Wieś szlachecka Bilino położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.

</doc>
<doc id="351647" url="https://pl.wikipedia.org/wiki?curid=351647" title="Bylino">
Bylino

Bylino – wieś w Polsce położona w województwie mazowieckim, w powiecie płockim, w gminie Staroźreby.
Wieś szlachecka położona była w drugiej połowie XVI wieku w ziemi wyszogrodzkiej. W latach 1975–1998 miejscowość administracyjnie należała do województwa płockiego.

</doc>
<doc id="351648" url="https://pl.wikipedia.org/wiki?curid=351648" title="Byłyczek">
Byłyczek

Byłyczek (niem. "Silberhof") – wieś borowiacka w Polsce położona w województwie kujawsko-pomorskim, w powiecie tucholskim, w gminie Śliwice na obszarze Borów Tucholskich, nad rzeką Prusiną.
W latach 1950–1975 miejscowość administracyjnie należała do tzw. dużego województwa bydgoskiego, a w latach 1975–1998 do tzw. małego województwa bydgoskiego. Według Narodowego Spisu Powszechnego (III 2011 r.) liczyła 136 mieszkańców. Jest dziesiątą co do wielkości miejscowością gminy Śliwice.
W pobliżu miejscowości zachowane pozostałości pieca smolarskiego, a także pomnik przyrody - wielka sosna, która stoi niedaleko Tyklywca, w kierunku Łobody.

</doc>
<doc id="351649" url="https://pl.wikipedia.org/wiki?curid=351649" title="Bynowo">
Bynowo

Bynowo – wieś w Polsce położona w województwie warmińsko-mazurskim, w powiecie ostródzkim, w gminie Miłomłyn.
W latach 1954-1959 wieś należała i była siedzibą władz gromady Bynowo, po jej zniesieniu w gromadzie Miłomłyn. W latach 1975–1998 miejscowość administracyjnie należała do województwa olsztyńskiego.
Wieś mazurska, założona na planie ulicówki. We wsi znajduje się szkoła podstawowa.
Historia.
Wieś lokowana w 1324 r. na 60 włókach na prawie chełmińskim, przez Lutera z Brunszwiku. W 1415 r. wieś miała 50 włók, natomiast w 1550 ponownie 60 włók (ale 48 leżało odłogiem). Według danych z 1608 r. wieś miała 39 włók: na 28 włokach gospodarowało 11 chłopów (z obowiązkiem szarwarku). W 1628 r. przez wieś przeszły wojska szwedzkie a Gustaw Adolf miał w Bynowie swoją siedzibę. W 1670 r. majątek ziemski w Bynowie obejmował 30 włók. W 1789 r. w Bynowie był folwark, w którym razem ze wsią były łącznie 23 domy. W 1861 r. areał wsi wynosił 1726 mórg ziemi i mieszkało w niej 398 mieszkańców.
W 1910 r. obszar wsi wynosił 470 ha, wieś zamieszkiwało 270 osób (w tym 28 Polaków). W majątku ziemskim, który obejmował 498 ha, mieszkało 114 osób (w tym 15 Polaków). W 1939 r. w Bynowie mieszkało 336 ludzi.

</doc>
<doc id="351650" url="https://pl.wikipedia.org/wiki?curid=351650" title="Bysina">
Bysina

Bysina – wieś w Polsce położona w województwie małopolskim, w powiecie myślenickim, w gminie Myślenice.
W latach 1954-1968 wieś należała i była siedzibą władz gromady Bysina, po jej zniesieniu w gromadzie Myślenice. W latach 1975–1998 miejscowość administracyjnie należała do województwa krakowskiego.
Położenie.
Wieś położona jest nad potokiem Bysinka.
Historia.
Wieś królewska położona była w drugiej połowie XVI wieku w powiecie szczyrzyckim województwa krakowskiego. Wchodziła w skład klucza myślenickiego, stanowiącego uposażenie kasztelanów krakowskich.
Wieś ma na swym terenie kaplicę zbudowaną w roku 1950 na cześć partyzantów, którzy w czasie II wojny światowej ukrywali się w tutejszych lasach. Jest najbardziej na północ wysuniętą wsią zamieszkaną przez Górali(Kliszczaków).
Religia.
Na terenie miejscowości mieści się kościół katolicki parafii pod wezwaniem Najświętszego Serca Pana Jezusa w Bysinie. Parafia posiada swoją plebanię.
Oświata.
W Bysinie znajduje się zespół placówek oświatowych, na który składają się: przedszkole oraz szkoła podstawowa. Szkoła nosi imię księcia kardynała Adama Stefana Sapiehy. Obok placówki wybudowane jest dostępne cały rok, wielofunkcyjne boisko.

</doc>
<doc id="351651" url="https://pl.wikipedia.org/wiki?curid=351651" title="Bysław">
Bysław

Bysław ( nazwa oficjalna do 1920 i 1939–1942) – wieś w Polsce, położona w województwie kujawsko-pomorskim, w powiecie tucholskim, w gminie Lubiewo, na wschodnim obrzeżu Borów Tucholskich, przy drodze wojewódzkiej nr 240, nad Jeziorem Bysławskim.
W latach 1954–1972 wieś należała i była siedzibą władz gromady Bysław. W latach 1975–1998 wieś administracyjnie należała do województwa bydgoskiego.
Wieś jest siedzibą sołectwa Bysław w którego skład wchodzą również Bociany, Budajewo oraz Wybudowania pod Bysławek, Wybudowanie pod Lubiewice, Wybudowanie pod Szumiącą.
Nazwa wsi pochodzi od imienia męskiego "Zbysław". W latach 1326–1327 notowano łacińską nazwę "Sbislavia", a ok. 1400 niemiecką nazwę "Grosse Bysslaw". W 1942 roku okupanci niemieccy wprowadzili dla miejscowości nazwę "Bislau".
Historia.
Nazwa miejscowości pochodzi od imienia męskiego "Zbysław". Wzmiankowana po raz pierwszy 29 czerwca 1301. W latach 1326-1327 notowano łacińską nazwę "Sbislavia", a około roku 1400 niemiecką nazwę "Grosse Bysslaw". W 1942 roku okupanci niemieccy wprowadzili dla miejscowości nazwę "Bislau".
Rozwojowi średniowiecznego Bysławia sprzyjało położenie na drodze zwanej "Via regia" względnie "Via marchionis" (pol. "Droga Margrabiów").
Po ratyfikacji traktatu wersalskiego, wieś została objęta przez Wojsko Polskie 27 stycznia 1920. W roku 1939 wieś znalazła się w granicach III Rzeszy. Armia Czerwona wkroczyła do wsi 13 lutego 1945. Do 1954 roku miejscowość była siedzibą gminy Bysław. W latach 1950–1998 miejscowość należała do województwa bydgoskiego, wcześniej – do województwa pomorskiego (z siedzibą w Toruniu, a po roku 1945 – w Bydgoszczy).
Na początku XXI wieku we wsi nieopodal cmentarza powstał "Park 700-lecia Bysławia" z kilkunastoma "drzewami rodowymi", posadzonymi przez poszczególne rodziny, których historię i zgromadzone przez nie pamiątki umieszczono pod korzeniami. Ponadto ułożono "lapidarium bysławskie" - zbiór siedmiu dużych głazów symbolizujących siedem wieków Bysławia.
Zabytki.
We wsi znajduje się parafialny kościół rzymskokatolicki pod wezwaniem Przemienienia Pańskiego (dawniej pw. Wszystkich Świętych), wybudowany w stylu neogotyckim w latach 1886-1888 w miejscu wcześniejszego drewnianego kościoła, datowanego już w XVI wieku. Dzwony na wieży pochodzą z 1636 i 1887. Do mającej tu swoją siedzibę parafii należą również kościół wraz z klasztorem w Bysławku oraz nowo wybudowany kościół św. Floriana w Minikowie.
W 2011 bysławski cmentarz wpisano do rejestru zabytków.
Gospodarka.
We wsi znajduje się firma "ZPUH JK Miłosz Kiedrowski", która produkuje kontenery głównie na systemy hakowe oraz bramowe, zatrudniająca ponad 500 osób.

</doc>
<doc id="351652" url="https://pl.wikipedia.org/wiki?curid=351652" title="Bysławek">
Bysławek

Bysławek (niem. "Klein Bislaw") – wieś w Polsce, położona w województwie kujawsko-pomorskim, w powiecie tucholskim, w gminie Lubiewo. 
W latach 1975–1998 wieś administracyjnie należała do województwa bydgoskiego.
W pobliżu miejscowości znajduje się przepływowe Jezioro Małe Bysławskie o powierzchni 18,4 ha; z dwoma niestrzeżonymi kąpieliskami na wschodnim brzegu. Przy drodze do Lubiewa znajduje się spiętrzenie wodne – pozostałość po młynie wodnym. Według Narodowego Spisu Powszechnego (III 2011 r.) liczyła 388 mieszkańców. Jest szóstą co do wielkości miejscowością gminy Lubiewo.
Historia.
5 czerwca 1379 wieś wzmiankowano po raz pierwszy jako "Cleyn Bysslaw". W roku 1389 miało miejsce nadanie wsi na prawie chełmińskim przez wielkiego mistrza Konrada Zöllner von Rotenstein.
Znajdujący się tu kościół pw. św. Wawrzyńca powstał w 1604 roku, a w każdym razie między 1602 a 1607 rokiem, z przebudowanego dworu Żalińskich, dawnych właścicieli wsi. Jego ostatnia przebudowa miała miejsce w 1821 roku (z tego okresu pochodzi obecne wnętrze oraz 2 dolne kondygnacje wieży, której zwieńczenie powstało w 1881, w związku z renowacją obiektu). Wyposażenie wnętrza pochodzi z 1821 r. Ołtarz główny w stylu neoromańskim. W kaplicy Ukrzyżowania poza wczesnobarokowym ołtarzem znajduje się obraz św. Franciszka z Chrystusem Ukrzyżowanym, natomiast w kaplicy Najświętszej Marii Panny rokokowy ołtarz z 2. połowy XVII wieku z rzeźbą Matki Boskiej Pocieszenia. W 1602 r., po wstąpieniu do zakonu benedyktynek w Chełmnie Zofii Żalińskiej – córki Adama Żalinskiego (sędziego tucholskiego) i zarazem siostrzenicy Magdaleny Mortęskiej (ksieni klasztoru benedyktynek w Chełmnie i reformatorki zakonu), wieś razem z Trutnowem i Minikowem została wniesiona w posagu miejscowemu klasztorowi benedyktynek. Pierwszy raz benedyktynki trafiły do Bysławka na początku lipca 1602 roku. Powodem przyjazdu była epidemia, która wybuchła w Chełmnie. Z Zofią Żalińską, jako starszą, przybyło 18 zakonnic. Po zakończeniu epidemii Zofia Żalińska wraz z siostrami wróciła do Chełmna. Jednak na prośbę mieszkańców i z powodu dziwnej jasności nad klasztorem trwającej kilka nocy ksieni Magdalena Mortęska 13 maja 1603 roku wysłała do Bysławka 12 sióstr zakonnych. Zakon Sióstr Benedyktynek przetrwał w Bysławku do roku 1852 (formalnie kasata klasztoru miała miejsce w roku 1836). W 1852 roku rząd pruski przekazał klasztor Siostrom Miłosierdzia w Chełmnie, które w 1857 roku przekazały w dzierżawę zabudowania klasztorne franciszkanom reformatom z Prowincji Niepokalanego Poczęcia Najświętszej Maryi Panny w Prusach i w Wielkim Księstwie Poznańskim, którzy przebywali do czasu kasaty 1 października 1875. Franciszkanie rozbudzili życie religijne, wznieśli wieżę na budynku kościoła, założyli studium zakonne. Na doroczne odpusty przybywali wierni nawet ze Śliwic. Zakonnicy włączali się w działalność patriotyczną, za co byli więzieni. 22 kwietnia 1876 roku Siostry Miłosierdzia z powrotem przejęły zarząd nad majątkiem klasztornym i opiekują się nim do dzisiaj. W roku 2004 wznowiono tradycję pieszych pielgrzymek z Tucholi.
W 1820 wieś liczyła 146 mieszkańców, a w 1910 – było ich już 435. W 1921 wieś w 55 budynkach mieszkalnych (w tym 3 drewnianych) zamieszkiwały 432 osoby. Wieś dysponowała młynem wodnym z turbinami wodną i parową o przemiale 200 t/rok oraz wiatrakiem o przemiale rocznym 30 t. 21 lipca 1934 zlikwidowano gminę Bysławek i włączono ją do gminy Bysław. Bysławek został zajęty przez Wehrmacht 3 września 1939. 16 listopada 1939 okupanci niemieccy zamknęli klasztor, a w 1942 roku wprowadzili dla miejscowości nazwę "Bislauheim". W tym samym roku, od 13 maja trwały wysiedlenia ludności polskiej, na miejsce które osiedlano Niemców z Besarabii. W czasie okupacji powstał istniejący do dziś trójkątny plac w centrum, tzw. "drajek" (niem. "Dreieck") z zainstalowaną pompą. Nocą z 12/13 lutego 1945 wieś wyzwolono, a 20 lutego stała się ona miejscem stacjonowania sztabu marszałka Rokossowskiego.
Współczesność.
W latach 1920–1950 miejscowość należała do województwa pomorskiego, w latach 1950–1975 do tzw. dużego województwa bydgoskiego, a w latach 1975–1998 do tzw. małego województwa bydgoskiego.
W 1948 roku w miejscowości powstała jednostka Ochotniczej Straży Pożarnej, której aktualną strażnicę oddano do użytku 23 października 2010. Miejscowa szkoła, istniejąca od 1900, została zamknięta w roku 1997. Od 1 stycznia 1955 do 31 grudnia 1961 wieś była siedzibą Gromadzkiej Rady Narodowej. Jeszcze w latach 60. XX wieku sołectwo utrzymywało stróża wiejskiego.
Bysławek w mediach.
W styczniu 2014 roku w Bysławku oraz na terenie Gminy Lubiewo został nagrany teledysk artystki Doroty Osińskiej do piosenki „To nie Banał” promujący płytę „Teraz”. Pomysłodawcą i realizacją projektu był Mirosław Sawicz – pracownik Urzędu Gminy w Lubiewie. 
W sierpniu 2014 roku na terenie gminy Lubiewo zostały nakręcone sceny do filmu fabularnego „Disco polo”.
23 września 2014 roku w programie „Pytanie na śniadanie” w relacji na żywo podsumowano projekty promocyjne realizowane przez Mirosława Sawicza wraz z materiałem zarejestrowanym przy wydarzeniach kulturalnych w Gminie Lubiewo.

</doc>
<doc id="351653" url="https://pl.wikipedia.org/wiki?curid=351653" title="Bystra (powiat bielski)">
Bystra (powiat bielski)

Bystra – wieś w Polsce położona w województwie śląskim, w powiecie bielskim, w gminie Wilkowice. Powierzchnia sołectwa wynosi 1379 ha, a liczba ludności 3887, co daje gęstość zaludnienia równą 281,9 os./km². Dawniej były to dwie odrębne wsie – "Bystra Śląska" (niem. "Bistrai") i "Bystra Krakowska", połączone administracyjnie w 1956 z równoczesną zmianą nazwy na "Bystra". Miejscowość położona jest nad potokiem Białka w Beskidzie Śląskim, lewym dopływem Białej, na południe od Bielska-Białej.
Części wsi i obwody głosowania.
Administracyjny podział na Bystrą Śląską i Bystrą Krakowską zachował się w postaci 2 odrębnych obwodów głosowania gminy Wilkowice: obwód nr 5 obejmuje dawną Bystrą Śląską, z kolei obwód nr 6 dawną Bystrą Krakowską. W wyborach samorządowych w 2010 w tych dwóch obwodach uprawionych do głosowania było łącznie 3274 osób, z tego 1294 (39,5%) w obwodzie nr 5 (Bystrej Śląskiej) a 1980 (60,5%) w obwodzie nr 6 (Bystrej Krakowskiej). Gdyby te proporcje odnosiły się również do ogółu populacji sołectwa to liczbę mieszkańców Bystrej Śląskiej można by szacować na ponad 1500 osób, zaś Bystrej Krakowskiej na ponad 2300.
Historia.
Obie miejscowości, Bystra Śląska i Bystra Krakowska, założone zostały w XVI wieku i rozwijały się równolegle, rozdzielone jednak nurtem rzeki Białki, stanowiącej przez kilka wieków granicę państwową: Bystra Śląska na Śląsku Cieszyńskim należała do Królestwa Czech (od 1526 w austriackim imperium Habsburgów, do 1572 w księstwie cieszyńskim, później w bielskim państwie stanowym i Księstwie Bielskim od 1752), natomiast Bystra Krakowska – w ramach Żywiecczyzny położona była w granicach I Rzeczypospolitej. Po I rozbiorze Polski w 1772 roku do końca I wojny światowej granica ta rozdzielała jedynie austriackie prowincje: Śląsk i Galicję. W 1900 roku te dwie miejscowości miały łącznie obszar 1811 hektarów i 1434 mieszkańców.
Bystra Krakowska.
Bystra Krakowska założona została w XVI w. i od początku związana była z państwem żywieckim, a od 1618 r. wchodziła w skład wydzielonego z niego klucza łodygowickiego.
Według austriackiego spisu ludności z 1900 w Bystrej leżącej w prowincji Galicja i powiecie Biała w 118 budynkach na obszarze 847 hektarów mieszkało 947 osób (gęstość zaludnienia 111,8 os./km²), z czego wszyscy byli polskojęzycznymi katolikami.
Bystra Śląska (Bistrai).
Bystra Śląska powstała w I połowie XVI w. jako osada drwali trzebiących lasy na stokach Koziej Góry i Szyndzielni. W 1570 roku została ona sprzedana – wraz z Mikuszowicami Śląskimi i Kozim Lasem – przez księcia cieszyńskiego magistratowi miasta Bielska. Odtąd aż do XIX w. była własnością miejską (później – gminą miejską), zasiedloną w znacznej części kolonistami niemieckimi. Poczynając od XIX w. zaczęły się tu ujawniać polsko-niemieckie antagonizmy narodowościowe. Według austriackiego spisu ludności z 1900 w Bystrej (leżącej w prowincji Śląsk) w 56 budynkach na obszarze 964 hektarów mieszkało 487 osób, co dawało gęstość zaludnienia równą 50,5 os./km². 361 (74,13%) mieszkańców było katolikami, 85 (17,5%) ewangelikami a 41 (8,4%) Żydami, 312 (64,1%) było niemiecko- a 173 (35,5%) polskojęzycznymi, zaś 1 osoba posługiwała się językiem czeskim. Do 1910 roku liczba mieszkańców wzrosła do 548 osób, z czego 547 było zameldowanych na stałe, 283 (51,7%) było niemiecko- a 264 (48,3%) polskojęzycznymi, 444 (81%) było katolikami, 77 (14,1%) ewangelikami, 25 (4,6%) wyznawcami judaizmu a 2 osoby były jeszcze innej religii lub wyznania.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 11 kompanii w Bielsku.
W 1922 powstała tu pierwsza polska szkoła, do której uczęszczały też dzieci z sąsiednich Mikuszowic Śląskich. Przy szkole tej skupiały się polskie organizacje, jak harcerstwo i Związek Strzelecki „Strzelec” ze swym klubem sportowym „Klimczok”.
Jako miejscowość wypoczynkowa.
Korzystny mikroklimat, w tym duże nasłonecznienie i rześkie, górskie powietrze oraz niezniszczone lasy sprawiły, że w II połowie XIX w. Bystra Śląska stała się miejscowością wypoczynkową. Sprzyjało temu otwarcie w 1878 roku linii kolejowej Bielsko–Żywiec, przebiegającej przez sąsiednie Wilkowice. M.in. w 1886 przebywała tu Maria Konopnicka, a w 1910 osiadł polski malarz Julian Fałat. W 1874 powstał tu pierwszy zakład przyrodoleczniczy, przeobrażony w 1897 przez polskiego lekarza Ludwika Jekelsa w znane sanatorium. W 1912, gdy Bystra uzyskała status miejscowości uzdrowiskowej, zostało ono odsprzedane socjalistycznemu związkowi zawodowemu górników z Karwiny, a w 1934 Związkowi Kas Chorych, który je rozbudował w duże sanatorium na 500 łóżek, leczące choroby płuc i gruźlicę. Tu leczyli się i zmarli działacze socjalistyczni: Ignacy Daszyński (1936) oraz Tadeusz Reger (1938).
Administracyjne losy w państwie polskim i połączenie.
Po I wojnie światowej obie miejscowości znalazły się w granicach odrodzonej Polski. W latach 1918–1939 i 1945–1950 Bystra Śląska należała do powiatu bielskiego (województwo śląskie, później katowickie), zaś Bystra Krakowska – do powiatu bialskiego (województwo krakowskie). W 1950 roku miejscowości te wraz z Meszną włączono do powiatu bielskiego w województwie katowickim. Bystrą Krakowską i Bystrą Śląską połączono w 1956 roku w jedną wieś, którą w 1973 roku włączono do gminy Wilkowice, a w latach 1975–1998 administracyjnie należała do województwa bielskiego.
Po połączeniu.
Do lat 80. XX wieku Bystra była w dalszym ciągu znaną miejscowością wypoczynkową, w której powstało wiele nowych zakładowych i resortowych domów wczasowych oraz liczne prywatne domki letniskowe. Obecnie domy wczasowe funkcjonują jako ogólnodostępne hotele i ośrodki wypoczynkowe, którym towarzyszy szereg mniejszych pensjonatów. Poza tym miejscowość rozwija się jako zaplecze mieszkaniowe dla pobliskiego Bielska-Białej. Działalność leczniczą dawnego śląskiego sanatorium kontynuuje Specjalistyczny Zespół Chorób Płuc i Gruźlicy. Swe tradycje sportowe kontynuuje również miejscowy klub LKS „Klimczok”, z którego wywodzili się wybitni skoczkowie narciarscy: Zdzisław Hryniewiecki, Józef Przybyła i Łukasz Kruczek.
W roku 2004 Bystra przystąpiła do konkursu: „Najpiękniejsza wieś województwa śląskiego”. Nie przyznano I miejsca, natomiast 3 równorzędne II miejsca w których znalazła się Bystra.
Komunikacja.
Do Bystrej dojeżdża autobus podmiejski linii nr 57 obsługiwanej przez MZK Bielsko-Biała. Końcowy przystanek znajduje się na pętli przy „Leśniczówce” w Bystrej Śląskiej. Do końcowego przystanku autobus jedzie ul. Fałata, obok m.in. Specjalistycznego Szpitala Gruźliczego, przy którym znajduje się przystanek tej linii, gdzie można dojechać dajej do Bystrej Śląskiej oraz centrum Bielska-Białej (Partyzantów/Zamkowa/3 Maja/Warszawska).
Religia.
Na terenie Bystrej działalność duszpasterską prowadzi Kościół Rzymskokatolicki w ramach dwóch parafii diecezji bielsko-żywieckiej:
Turystyka i osobliwości.
W Bystrej położone jest muzeum Juliana Fałata, znanego polskiego malarza, zamieszkałego tu na stałe od 1910 do swojej śmierci w 1929. Ponadto w miejscowości zachowały się również drewniane chałupy z XIX w. oraz wille z przełomu XIX i XX w. (w Bystrej Śląskiej).
Chronionymi pomnikami przyrody są: kilkusetletni cis w Bystrej Górnej obok willi „Halamówka” (ul. Klimczoka 142) oraz 400-letnia lipa koło DPS „Sadyba” ul. Klimczoka 80.
W 2018 r. na terenie Bystrej Krakowskiej zostały zidentyfikowane okazy daglezji zielonej, których wysokości wynoszą od 53 do 57,3 m. Są to najwyższe drzewa, rosnące aktualnie w Polsce.
Szlaki piesze.
Z centrum Bystrej można dojść na szczyty Równi (30 min), Koziej Góry (40 min), Szyndzielni (2 godz.), Magury (2 godz.) i Klimczoka (2,5 godz.).

</doc>
<doc id="351654" url="https://pl.wikipedia.org/wiki?curid=351654" title="Bystra Śląska">
Bystra Śląska



</doc>
<doc id="351655" url="https://pl.wikipedia.org/wiki?curid=351655" title="Bystre-Chrzany">
Bystre-Chrzany

Bystre-Chrzany – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="351656" url="https://pl.wikipedia.org/wiki?curid=351656" title="Bystrojowice">
Bystrojowice

Bystrojowice – wieś w Polsce położona w województwie świętokrzyskim, w powiecie sandomierskim, w gminie Samborzec.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Bystrojowic zawarty w tabeli 1.
W roku 2013 w nomenklaturze nazw części miejscowości w powiecie sandomierskim Zagórze nie występuje .
Historia.
Pierwsza wzmianka o miejscowości powstała w XIII wieku. Wieś należała do uposażenia Opactwa Cystersów w Koprzywnicy. Jako "Bystricha" wymienił ją legat papieski, biskup firmański Filip w łacińskim dokumencie z lipca 1279 r. wystawionym w Budzie na Węgrzech potwierdzając opatowi klasztoru Cystersów w Koprzywnicy prawo do pobierania dziesięciny z szeregu polskich wsi w tym między innymi z Bystrojowic. W XIV wieku u Długosza jako „Bystrzeyowicze”, wieś,w powiecie sandomierskim.
W połowie XV wieku należą do parafii Chobrzany i tam łany kmiece i karczma daję dziesięcinę. Folwark Bystrojowice daje dziesięcinę kościołowi we Wrzawach. (Długosz L. B., II, 350).
W XIX wieku należały do ziemiańskiej rodziny Pstruszeńskich (Wiktora)

</doc>
