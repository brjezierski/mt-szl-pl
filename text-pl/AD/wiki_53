<doc id="351657" url="https://pl.wikipedia.org/wiki?curid=351657" title="Bystrowice">
Bystrowice

Bystrowice – wieś w Polsce, położona w województwie podkarpackim, w powiecie jarosławskim, w gminie Roźwienica.
W latach 1954-1961 wieś należała i była siedzibą władz gromady Bystrowice, po jej zniesieniu w gromadzie Roźwienica. W latach 1975–1998 miejscowość administracyjnie należała do województwa przemyskiego.
Przez wioskę przepływa rzeka Mleczka, pobliskie miejscowości: Hawłowice, Tyniowice, Cząstkowice, Roźwienica, Więckowice
Historia.
Bystrowice w XV w. należały do Jana Mzurowskiego stolnika, a potem do jego synów Jana i Mikołaja. Wieś położona w powiecie przemyskim, była własnością Marii Kazimiery Sobieskiej, jej posesorem był Zygmunt Bronicki, została spustoszona w czasie najazdu tatarskiego w 1672 roku.
W 1863 r. powstała w Bystrowicach szkoła ludowa pospolita. W 1890 r. właścicielem dóbr tabularnych (gruntów szlacheckich) w Bystrowicach był Józef Anlauf. W czasie zaboru austriackiego od drugiej połowy XIX w. do 1918 r. Bystrowice z Więckowicami stanowiły samodzielną gminę wiejską obejmującą teren wsi Bystrowice i Więckowice. W 1902 r. naczelnikiem gminy Bystrowice był Józef Mazur, zastępcą Jan Mazur, asesorem Józef Kochman, sekretarzem gminy Ignacy Płonka. W 1906 r. jarosławskie koło Towarzystwa Szkoły Ludowej założyło w Bystrowicach wypożyczalnię książek. Według spisu powszechnego ludności przeprowadzonego 30 września 1921 r. liczba ludności Bystrowic wynosiła 742 mieszkańców z czego 683 było wyznania rzymskokatolickiego, 10 wyznania greckokatolickiego, a 49 było wyznania mojżeszowego.
W 1989 nakładem mieszkańców wsi i przy ich czynnym udziale wybudowano okazały Kościół pw. Najświętszej Marii Panny Królowej Polski. Z uwagi na koszty, prace związane z wyglądem zewnętrznym, tegoż kościoła zostały ukończone w 2005 r. W centralnym miejscu wsi, mieści się Filia Szkoły Podstawowej w Tyniowicach do której to uczęszczają również dzieci z pobliskich Więckowic. Do roku 1999 działała na terenie wsi Filia Zakładu Produkującego Wyroby Cukiernicze z Jarosławia zwana potocznie "Gurgul", w której zatrudnieni byli mieszkańcy wsi jak i okolicznych miejscowości. W chwili obecnej w budynkach byłego Zakładu, znajduje się fabryka okien.
Po wieloletniej przerwie w Bystrowicach reaktywowano Klub Sportowy i aktualnie nosi on nazwę Towarzystwo Szachowe / Klub Szachowy "BYSTROVIA", który zrzesza dzieci, młodzież i dorosłych. Klub jest członkiem Polskiego Związku Szachowego i regularnie jego zawodnicy biorą udział w rozgrywkach ligowych oraz turniejach na szczeblu województwa jak i ogólnokrajowym. Corocznie w Bystrowicach odbywa się turniej szachowy pn. "Memoriał Szachowy im. Jana Derbisza", który przyciąga utytułowanych zawodników z wielu klubów szachowym. W pierwszej edycji turnieju jego zwycięzcą był m.in. arcymistrz Mirosław Grabarczyk.
W Bystrowicach od roku 1902 działa jednostka Ochotniczej Straży Pożarnej, której członkowie regularnie osiągają znaczące sukcesy m.in. w rywalizacji sportowo-pożarniczej w regionie. W 2014 roku OSP Bystrowice wywalczyła awans do Mistrzostw Polski Sportowo-Pożarniczych będąc bezkonkurencyjnymi na arenie wojewódzkiej.

</doc>
<doc id="351658" url="https://pl.wikipedia.org/wiki?curid=351658" title="Bystrzanowice">
Bystrzanowice

Bystrzanowice – wieś w Polsce położona w województwie śląskim, w powiecie częstochowskim, w gminie Janów.
W latach 1954-1961 wieś należała i była siedzibą władz gromady Bystrzanowice, po jej zniesieniu w gromadzie Janów. W latach 1975–1998 miejscowość administracyjnie należała do województwa częstochowskiego.
W miejscowości znajduje się pomnik przyrody, dąb szypułkowy o nazwie „Graniczki”. Jest to drzewo o obwodzie pnia 376 cm, wysokości 20 m (stan na 29 grudnia 2015 r.) Objęte ochroną pomnikową zostało na podstawie uchwały radnych gminy Janów z dnia 29 grudnia 2015 r.

</doc>
<doc id="351659" url="https://pl.wikipedia.org/wiki?curid=351659" title="Bystrzanowice-Dwór">
Bystrzanowice-Dwór

Bystrzanowice-Dwór (dawn. "Bystrzanowice Drugie") – wieś w Polsce położona w województwie śląskim, w powiecie częstochowskim, w gminie Janów.
W latach 1975–1998 miejscowość administracyjnie należała do województwa częstochowskiego.

</doc>
<doc id="351660" url="https://pl.wikipedia.org/wiki?curid=351660" title="Bystrzanów">
Bystrzanów

Bystrzanów – wieś w Polsce położona w województwie mazowieckim, w powiecie piaseczyńskim, w gminie Tarczyn.
Wieś duchowna położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="351661" url="https://pl.wikipedia.org/wiki?curid=351661" title="Bystrzejowice Pierwsze">
Bystrzejowice Pierwsze

Bystrzejowice Pierwsze (dawn. Bystrzejowice A, Bystrzejowice-Wieś) – wieś w Polsce położona w województwie lubelskim, w powiecie świdnickim, w gminie Piaski.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Piaski.
W czasach Królestwa Polskiego istniała przejściowo gmina Bystrzejowice.
Etymologia.
Według noty autorstwa prof. Kazimierza Rymuta w „Nazwach miejscowych Polski [..]” – nazwa miejscowości, dawniej "Biezstryjowice", wywodzi się od nazwy osobowej Biezstryj. Wtórne zmiany fonetyczne dające obecne brzmienie nazwy to wpływ apelatywu „bystry” i nazwy osobowej Bystrzej.
Historia.
Bystrzejowice – dziś Bystrzejowice Pierwsze, Bystrzejowice Drugie i Bystrzejowice Trzecie. Wieś notowana od roku 1359 jako "Beskoveiowicze", w roku 1409 zapisane już jako "Bestriouice". W wieku XV wieś graniczy: z Wierzchowiskami (potwierdzeniem dokumenty z lat 1413, 1428, 1430, 1441), Pogorzałymstawem 1441 rok, Skrzynicami jak opisuje Długosz 1470-80 w (Długosz L.B. t.III s.307).
Własność szlachecka, pierwszym znanym z roku 1359 dziedzicem był szlachcic o nazwisku Mikosz. W latach 1409–1417 w działach występuje Stanisław Bystrzejowski (wieś jest zapewne gniazdem rodowym Bystrzejowskich). Ten sam w roku 1416 wyposażył z „dóbr ojczystych” Katarzynę żonę Jana Śmietanki z Trębaczowa. Poprzez działy rodzinne, sukcesje i oprawy podział dóbr rodzinnych sukcesywnie następuje. Z końcem XV wieku w działach ziemskich występują 1495-96 Piotr z Bystrzejowic komornik ziemski (następnie w 1507 roku łowczy, w latach 1512–1519 podsędek, a w roku 1524 sędzia ziemski lubelski). W roku 1514 Wojciech, Mikołaj i inni bracia Gramboszowie z Bystrzejowic.
Rejestry poborowe z lat 1531–1533 wykazują pobór z części Piotra (sędziego) 7½ łana i młyna o 1 kole, oraz części Marka Kozickiego i Jaszczowskiego 6 łanów.
W roku 1676 mają w Bystrzejowicach część zakonnice (bernardynki) lubelskie i płacą od 18 poddanych. W sześciu działach szlacheckich było 76 poddanych, 21 osób dworskich i 16 osób z rodzin szlacheckich.
Bystrzejowice w wieku XIX stanowiły wieś i folwark prywatny w powiecie lubelskim, gminie Piaski, parafii Mełgiew od Lublina odległe wiorst 15, od Piasków wiorst 7, przy drodze bitej do Uściługa i Zamościa. Rozległość ogólna wynosiła mórg 1836, z czego ziemi włościańskiej 617 mórg, folwarcznej 1159 mórg [...] W dobrach pokłady wapna i tak zwanej opoki, stanowiącej wyborny materiał budowlany. Zabudowań folwarcznych murowanych było 7, drewnianych 11. Grunta gliniasto-piaszczyste, zaliczane do klasy I. pszennej. 
Przez granicę leżały drugie Bystrzejowice, dawniej do klasztora bernardynek lubelskich należące, w roku 1880 wieś rządowa.

</doc>
<doc id="351662" url="https://pl.wikipedia.org/wiki?curid=351662" title="Bystrzek">
Bystrzek

Bystrzek – wieś w Polsce położona w województwie wielkopolskim, w powiecie śremskim, w gminie Śrem. W latach 1975–1998 miejscowość administracyjnie należała do województwa poznańskiego.
Położenie.
Wieś położona 8 km na wschód od Śremu przy drodze powiatowej nr 4074, prowadzącej przez Olszę i Łęg. Komunikację ze wsi do Śremu zapewnia komunikacja gminna. 
Historia.
Miejscowość powstała w 1757 jako wieś olenderska pod nazwą Bystrek Olędry. Zabytkami wsi znajdującymi się w gminnej ewidencji zabytków jest figura Matki Boskiej Niepokalanie Poczętej z 1993 oraz cmentarz ewangelicki z II połowy XIX w.
Demografia.
Liczba mieszkańców miejscowości w poszczególnych latach:

</doc>
<doc id="351663" url="https://pl.wikipedia.org/wiki?curid=351663" title="Bystrzyca Dolna">
Bystrzyca Dolna

Bystrzyca Dolna (pol. hist. "Bystrzyca", niem. "Nieder Weistritz", do 1898 "Polnisch Weistricz") – wieś w Polsce położona w województwie dolnośląskim, w powiecie świdnickim, w gminie Świdnica.
Podział administracyjny.
W latach 1975–1998 miejscowość administracyjnie należała do województwa wałbrzyskiego. Wieś położona na lewym brzegu Bystrzycy.
Nazwa.
Nazwa miejscowości wywodzi się od bystrego, szybkiego nurtu rzeki Bystrzycy, nad którą leży wieś. Niemiecki nauczyciel Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu jako najstarszą nazwę miejscowości wymienia zlatynizowaną nazwę "Bistritz" podając jej znaczenie "Dorf am reissenden Gebirgsbach" czyli "Wieś nad rwącym potokiem górskim"
Pierwsze zapisy historyczne o wsi pochodzą już z wieku XII. Wzmiankowana jest po raz pierwszy w łacińskim dokumencie z 1250 roku wydanym przez papieża Innocentego IV w Lyonie gdzie zanotowana została w zlatynizowanej, staropolskiej formie "„Bistricie”".
Miejscowość ta w okresie 9 stuleci miała 13 nazw: Bistritcza - 1149/1150 r., Wystricza - 1300 r., Polnisch Weistritz - 1318 r., Wistricz - 1330 r., Wistricz - 1334 r., Wistricia polonicalis - 1340 r., Polnisschen Weissericz - 1362 r., Polnisch Weistritz - 1372 r., Polnischweistric - 1666 r., Pohl (nisch) Weiseritz - 1743 r., Weistriz Polnisch - 1785 r., Bystrzyca Polska - 1887 r., Nieder Weistritz - 1898 r., Bystrzyca Dolna - od 1945 r.
Historia.
Położenie u boku Świdnicy powodowało, że podczas wszystkich wojen wojska niszczyły wieś.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="351664" url="https://pl.wikipedia.org/wiki?curid=351664" title="Bystrzyca Górna">
Bystrzyca Górna

Bystrzyca Górna – wieś w Polsce położona w województwie dolnośląskim, w powiecie świdnickim, w gminie Świdnica.
Położenie.
Bystrzyca Górna to jedna z największych wsi w regionie leżąca pomiędzy Pogórzem Wałbrzyskim na północnym zachodzie a Górami Sowimi na południowym wschodzie, na wysokości około 280-310 m n.p.m.
Podział administracyjny.
W latach 1954-1968 wieś należała i była siedzibą władz gromady Bystrzyca Górna, po jej zniesieniu w gromadzie Lutomia. W latach 1975–1998 miejscowość administracyjnie należała do województwa wałbrzyskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Bistricza".
Historia.
Wieś znajduje się na północnym krańcu Gór Sowich. Początkami sięga XIV wieku, ale jej rozwój datowany jest 200 lat później, gdy rozpoczęto eksploatację galeny. Wybuch wojny trzydziestoletniej przerwał prace górnicze, które zostały wznowione dopiero w XVIII w. W 1904 r. pojawiła się nazwa kopalni "Marie-Agnes" (na mapach górniczych z 1924 r. oznaczona już jako nieczynne wyrobisko). W czasie Reformacji mieszkańcy wsi przyjęli wyznanie Lutra, przejmując miejscowy kościół parafialny. W 1653 cesarska komisja redukcyjna oddała jednak świątynię nielicznym katolikom, zmuszając miejscowych ewangelików do korzystania ze świdnickiego Kościoła Pokoju. Dopiero po przejęciu Śląska przez Prusy, dzięki pomocy hrabiego Maximiliana Conrada Ernsta von Hochberga, przebudowano budynek tzw. karczmy środkowej na dom modlitwy, w którym pierwsze nabożeństwo odprawiono 17 czerwca 1742. Po stu latach eksploatacji dotychczasową konstrukcję szachulcową wymieniono na murowaną (kamienno-ceglaną). Orientowany kościół posiadał jednokondygnacyjne empory, kryształowe żyrandole oraz - naprzeciwko wejścia - zwieńczoną Barankiem Paschalnym tzw. ambonę ołtarzową, za którą znajdowała się chrzcielnica. Nad wejściem głównym (strona zachodnia) znajdował się barokowo-rokokowy prospekt organowy z organami z ok. 1750; w 1880 posiadały one 16 głosów, a w 1897 zostały zastąpione nowym, 13-głosowym instrumentem firmy Schlag&amp;Söhne, który po 1945 wywieziono do Warszawy i zmontowano w pierwotnym kościele św. Zygmunta; obecnie znajdują się w piwnicach dolnego kościoła na osiedlu Orlik. Przez cały okres swojego istnienia kościół nie posiadał wieży. Przetrwał co prawda II wojnę światową, jednakże na skutek opuszczenia popadł w ruinę.&lt;br&gt;
Podczas III wojny śląskiej Austriacy ufortyfikowali wzgórza w okolicy, lecz bitwę pod Burkatowem przegrali. Wiek XIX zmienił wieś w popularne letnisko pełne gospód, zajazdów i noclegowisk.
Po 1945 Bystrzyca Górna znacznie rozwinęła się, między innymi dzięki powstaniu tu lokalnego przemysłu. W 1988 roku były tu 34 gospodarstwa rolne, wytwórnia pasz i odlewnia produkująca okucia budowlane. 
Zabytki.
Do wojewódzkiego rejestru zabytków wpisane są:
Szlaki turystyczne.
Przez Bystrzycę Górną przechodzą dwa znakowane szlaki turystyczne:

</doc>
<doc id="351665" url="https://pl.wikipedia.org/wiki?curid=351665" title="Bystrzyca Nowa">
Bystrzyca Nowa

Bystrzyca Nowa – wieś w Polsce położona w województwie lubelskim, w powiecie lubelskim, w gminie Strzyżewice, nad rzeką Bystrzycą (dopływ Wieprza).
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 380 mieszkańców.
Zamek Strzyżewicki wcześniej należał do obszaru Strzyżewic. Po odłączeniu części dóbr w 1840 roku znajduje się w Bystrzycy Nowej.
Niedaleko wsi znajduje się cmentarz wojenny z okresu I wojny światowej.

</doc>
<doc id="351666" url="https://pl.wikipedia.org/wiki?curid=351666" title="Bystrzyca Stara">
Bystrzyca Stara

Bystrzyca Stara – wieś w Polsce, położona w województwie lubelskim, w powiecie lubelskim, w gminie Strzyżewice, nad rzeką Bystrzycą (dopływ Wieprza).
W latach 1975–1998 miejscowość należała administracyjnie do województwa lubelskiego.
Jedna z najstarszych wsi w gminie Strzyżewice. Pierwsze wzmianki o Bystrzycy pochodzą z 1399 r.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 447 mieszkańców.
Znajduje się tu budynek szkoły, wybudowany w okresie międzywojennym wspólnym wysiłkiem okolicznych mieszkańców i przy pomocy właściciela majątku Piotrowice – Witolda Łosia. Tuż obok jest nowoczesny budynek Zespołu Szkół Publicznych. Mieszczą się w nim szkoła podstawowa i gimnazjum.
W Bystrzycy Starej znajduje się kościół parafialny pw. Najświętszej Maryi Panny Królowej Polski. Parafię erygowano 11 marca 1983 r. na mocy decyzji ówczesnego ordynariusza lubelskiego bp. Bolesława Pylaka, parafię objął ks. mgr Andrzej Jurczyszyn. Kościół murowany (według projektu E. Lebiedzkiej-Nowakowskiej i F. Nowakowskiego) wybudowano w latach 1982–1984. Od 1991 r. przy kościele istnieje muzeum regionalne, w którym znajduje się ponad 300 wartościowych eksponatów o unikatowym charakterze z końca XIX i początku XX wieku.

</doc>
<doc id="351667" url="https://pl.wikipedia.org/wiki?curid=351667" title="Bystrzyna (województwo zachodniopomorskie)">
Bystrzyna (województwo zachodniopomorskie)

Bystrzyna (dawniej niem. "Beustrin") – wieś w północno-zachodniej Polsce, położona w województwie zachodniopomorskim, w powiecie świdwińskim, w gminie Świdwin, nad południowym brzegiem jeziora Bystrzyno Małe. Wieś jest siedzibą sołectwa "Bystrzyna" w którego skład wchodzą również miejscowości Bystrzynka i Dobrowola.
W latach 1975–1998 miejscowość administracyjnie należała do województwa koszalińskiego.

</doc>
<doc id="351668" url="https://pl.wikipedia.org/wiki?curid=351668" title="Byszew (powiat kutnowski)">
Byszew (powiat kutnowski)

Byszew – wieś w Polsce położona w województwie łódzkim, w powiecie kutnowskim, w gminie Kutno.
Wieś szlachecka "Byszewo" położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa płockiego.
Zabytki.
Do wojewódzkiego rejestru wpisane są obiekty:

</doc>
<doc id="351669" url="https://pl.wikipedia.org/wiki?curid=351669" title="Byszew (powiat łęczycki)">
Byszew (powiat łęczycki)

Byszew (dawniej Goraj-Byszewo, do 2008 Byszew Grabowski) – wieś (dawniej miasto) w Polsce położona w województwie łódzkim, w powiecie łęczyckim, w gminie Grabów.
Goraj uzyskał lokację miejską przed 1458 roku, zdegradowany przed 1576 rokiem. W latach 1975–1998 miejscowość administracyjnie należała do województwa konińskiego.
Zabytki.
Do wojewódzkiego rejestru na listę zabytków wpisany jest zespół dworski z 2 połowy XIX w. (nr rej.: 306/48 z 14.05.1984) składający się z dworu, oficyny ogrodniczej i parku.

</doc>
<doc id="351670" url="https://pl.wikipedia.org/wiki?curid=351670" title="Byszewice (województwo łódzkie)">
Byszewice (województwo łódzkie)

Byszewice – wieś w Polsce położona w województwie łódzkim, w powiecie rawskim, w gminie Rawa Mazowiecka.
W latach 1975–1998 miejscowość administracyjnie należała do województwa skierniewickiego.

</doc>
<doc id="351671" url="https://pl.wikipedia.org/wiki?curid=351671" title="Byszew-Kaczyn">
Byszew-Kaczyn

Byszew-Kaczyn – wieś w Polsce położona w województwie łódzkim, w powiecie kutnowskim, w gminie Kutno.
W latach 1975–1998 miejscowość administracyjnie należała do województwa płockiego.

</doc>
<doc id="351672" url="https://pl.wikipedia.org/wiki?curid=351672" title="Byszewo-Wygoda">
Byszewo-Wygoda

Byszewo-Wygoda – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="351673" url="https://pl.wikipedia.org/wiki?curid=351673" title="Byszewy">
Byszewy

Byszewy – wieś w Polsce położona w województwie łódzkim, w powiecie łódzkim wschodnim, w gminie Nowosolna, na terenie Parku Krajobrazowego Wzniesień Łódzkich.
W latach 1975–1998 miejscowość administracyjnie należała do ówczesnego województwa łódzkiego.
W Byszewach znajdują się źródła rzeki Moszczenicy.
Najstarsze zapiski na temat wsi pochodzą z 1391. Od 1803 wieś należała do rodziny Plichtów.
Dwór.
W Byszewach znajduje się, wzniesiony przez Teodora Plichtę w XIX wieku, klasycystyczny dwór. Został on wybudowany na planie wydłużonego czworokąta, z gankiem wspartym na czterech kolumnach i dachem krytym gontem. Po II wojnie światowej we dworze mieściły się (doprowadzając go do ruiny) kolejno: szkoła, Urząd Bezpieczeństwa, oraz PGR. W latach 1978–1982 dwór (prawdopodobnie za sprawą Jarosława Iwaszkiewicza) przeszedł generalny remont. Dach i wnętrze zabytku (meble również) spłonęły w czasie pożaru, który wybuchł 26 stycznia 2009. W lipcu 2010 Agencja Nieruchomości Rolnych Filia w Łodzi otrzymała 70 tys. zł dotacji z budżetu Województwa Łódzkiego na prace konserwatorskie, restauratorskie oraz roboty budowlane realizowane w związku z odbudową zabytkowego dworu w Byszewach. Ogłoszono też przetarg, który ma wyłonić wykonawcę remontu. Sylwetka dworu została umieszczona w logo Parku Krajobrazowego Wzniesień Łódzkich.
Dwór jest silnie związany z postacią Jarosława Iwaszkiewicza, który przebywał tam w latach 1911–1913 najpierw jako korepetytor Józefa Świerczyńskiego, potem (wielokrotnie, aż do 1931) jako przyjaciel domu.
Wokół dworu znajduje się (obecnie zaniedbany) park podworski o powierzchni 2,3 ha, w którym zachowało się kilka 200-letnich dębów, lip, buków i modrzewi. Najokazalszym drzewem w parku jest prawie całkowicie spróchniały dąb „Jarosław” o ponad sześciometrowym obwodzie. W południowej części parku zachowało się wzniesienie nazywane przez Iwaszkiewicza „Świątynią dumania”.
Jarosław Iwaszkiewicz wielokrotnie, z wielkim sentymentem wracał w swojej twórczości do dworu w Byszewach, oraz doliny Moszczenicy. „Dwór z czterema kolumnami”, jak przyznaje sam autor, stał się miejscem akcji chyba najbardziej znanego jego opowiadania pt. "Panny z Wilka" (ekranizacja w reżyserii Andrzeja Wajdy była nominowana do Oscara). Osobne rozdziały Iwaszkiewicz poświęcił Byszewom w książkach autobiograficznych: "Podróże do Polski" i "Książka moich wspomnień", oraz opowiadaniu "Ogrody". Wyraźne motywy byszewskie da się odnaleźć też w wierszu "Czerwiec: Pławienie koni" należącym do cyklu "Krągły rok".
Turystyka.
Przez miejscowość przebiegają następujące szlaki turystyczne:
Komunikacja.
Przez wieś przebiega droga powiatowa nr 24141. 
Miejscowość włączona jest do sieci komunikacji autobusowej MPK Łódź: linie 91 oraz PKS Łódź: linia 703.

</doc>
<doc id="351674" url="https://pl.wikipedia.org/wiki?curid=351674" title="Byszki (powiat pilski)">
Byszki (powiat pilski)

Byszki (niem. "Bischke") – wieś w Polsce, położona w województwie wielkopolskim, w powiecie pilskim, w gminie Ujście.
W latach 1975–1998 wieś administracyjnie należała do województwa pilskiego.
Położenie.
Wieś leży w odległości 3 km od Ujścia przy drodze powiatowej Ujście-Kalina. Niedaleko wsi leżą: Motylewo, Leszków oraz Kalina.
Wieś leży w pobliżu wzniesienia które miejscowi nazywają "Czubatka" lub "Biała Góra".
Historia.
Nazwa wsi została wymieniona już 1403 r. w Kodeksie Dyplomatycznym Wielkopolski, gdzie wymieniane były jako osada na skraju puszczy ujskiej. Obok wymienionych na wstępie nazw wsi, występują historyczne nazwy polskie Bysskowy, Byszkowy oraz niemiecka Byschke. Sołectwem Byszki zostały ok. 1510 r. Według dokumentów z końca XIX w. w Byszkach znajdowało się 17 domów w których mieszkało 199 mieszkańców (195 katolików).
W 1881 r. Józef Pierdzioch ustawił przy drodze kapliczkę Matki Boskiej, którą Niemcy podczas II wojny światowej rozebrali, aby w 1946 r. mieszkańcy ponownie ją ustawili na starych fundamentach wg projektu Antoniego Gładycha. Na początku XX w. ustawiono krzyż przy drodze do Piły jako pamiątkę po mieszkańcach Byszek walczących w I wojnie światowej i wojnie z bolszewikami. W 1984 r. ustawiono nowy krzyż na miejscy starego.
W 1953 r. wybuchł pożar, który zniszczył 6 stodół i 2 obory.
W 2010 roku wieś obchodziła pięćsetną rocznicę powstania sołectwa.
Gospodarka i infrastruktura.
Wieś żyje głównie z gospodarstw (2 prowadzą hodowlę trzody). Średnie gospodarstwo ma ok. 30 ha. Większość rolników posiada około 5 ha własnego lasu, który leży za wsią, w kierunku Kaliny. Mieszkańcy posiadają domowe hydrofonie, gdyż wieś nie jest całkowicie zwodociągowana. Znajdują się tu również: ubojnia, zakład stolarski, zakład transportowy i zakład betoniarski.
Dzieci dojeżdżają do szkół w Ujściu. Do Ujścia jeździ autobus gminny, który wozi dzieci do szkoły.

</doc>
<doc id="351675" url="https://pl.wikipedia.org/wiki?curid=351675" title="Bychawka">
Bychawka

Miejscowości w Polsce:

</doc>
<doc id="351676" url="https://pl.wikipedia.org/wiki?curid=351676" title="Byszów (województwo świętokrzyskie)">
Byszów (województwo świętokrzyskie)

Byszów – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 758.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla miejscowości.
Park Katyński.
We wrześniu 2009 roku w Parku Katyńskim w Byszowie posadzono 100 Dębów Pamięci upamiętniających zamordowanych oficerów i policjantów w kwietniu 1940 roku na terenie ZSRR, a wywodzących się lub mających związek z Klimontowem i okolicami. 27 września 2009 roku odsłonięto również Pomnik Ofiar Katyńskich. Był to punkt kulminacyjny realizowanych przez Gminę Klimontów programów: „Katyń... ocalić od zapomnienia”, „Pamięć i Honor”.
W Parku Katyńskim znajduje się również 16-metrowa makieta samolotu TU-154 z podobiznami wszystkich 96 osób, które zginęły w katastrofie prezydenckiego samolotu Tu-154 w Smoleńsku w dniu 10 kwietnia 2010 roku.
Zabytki.
Park dworski, wpisany do rejestru zabytków nieruchomych (nr rej.: A.671z 6.08.1991).

</doc>
<doc id="351677" url="https://pl.wikipedia.org/wiki?curid=351677" title="Byszówka">
Byszówka

Byszówka – wieś w Polsce położona w województwie świętokrzyskim, w powiecie sandomierskim, w gminie Klimontów.
W latach 1975–1998 miejscowość administracyjnie należała do województwa tarnobrzeskiego.
Historia.
Według spisu powszechnego z roku 1921 kolonia Byszówka posiadała 13 domów, 73 mieszkańców

</doc>
<doc id="351678" url="https://pl.wikipedia.org/wiki?curid=351678" title="Byszwałd">
Byszwałd

Byszwałd (niem. "Bischwalde") – wieś w Polsce położona w województwie warmińsko-mazurskim, w powiecie iławskim, w gminie Lubawa w zachodniej części Garbu Lubawskiego.
Na przełomie XVI i XVII wieku należał do dóbr stołowych biskupów chełmińskich.
W latach 1954-1961 wieś należała i była siedzibą władz gromady Byszwałd, po jej zniesieniu w gromadzie Fijewo. W latach 1975–1998 miejscowość administracyjnie należała do województwa olsztyńskiego.
Miejscowość ta występuje również w literaturze. W roku 1894 została wspomniana w książce Janusza Maczkowicza pt. "Spotkanie pod Lipą" "...A ostatnio Byszwałd zaorali."
We wsi jednonawowy kościół św. Andrzeja Apostoła, gotycki z XIV w., odnowiony w 1909, przy nim drewniana dzwonnica o konstrukcji słupowej z XVIII w., jeden z dzwonów gotycki z XV w.

</doc>
<doc id="351679" url="https://pl.wikipedia.org/wiki?curid=351679" title="Byszyce">
Byszyce

Byszyce – wieś w Polsce, położona w województwie małopolskim, w powiecie wielickim, w gminie Wieliczka.
W latach 1975–1998 miejscowość administracyjnie należała do województwa krakowskiego.
Położenie.
Pod względem geograficznym Byszyce znajdują się na Pogórzu Wielickim. Graniczą z Koźmicami Wielkimi, Gorzkowem, Czechówką, Sieprawiem, Łyczanką i Rzeszotarami.
Opis miejscowości.
Na miejscu dzisiejszego kościoła z XIX w. znajdował się wiele lat temu cmentarz. W tym miejscu stanął drewniany krzyż z wizerunkiem ukrzyżowanego Pana Jezusa. Krzyż ten jednak z czasem się zniszczył. 
W 1850 r. powstał tzw. Komitet Kapliczkowy, który powziął decyzję o budowie kaplicy, stanowiącej obecnie prezbiterium kościoła. Głównymi inicjatorami byli wójt Józef Jania i Mateusz Cholewa. Materiał na budowę darowali mieszkańcy, którzy też brali czynny udział w pracach. Budowę ukończono w 1875 r. Byszyce należały wówczas do parafii św. Klemensa w Wieliczce. Kapłana dowożono do kaplicy z Wieliczki albo z Świątnik Górnych.
W 1882 r. zrodziła się inicjatywa rozbudowy kaplicy, która została zrealizowana w latach 1910–1914. W efekcie powstała obecna bryła kościoła, który został poświęcony w 1915 r. 1 października 1923 r. została erygowana parafia w Gorzkowie, do której włączono Byszyce. Kościół zaczął pełnić funkcję kościoła filialnego. Msze św. odprawiane były bardzo rzadko – kilka razy w roku. 
W okresie powojennym nastąpił dynamiczny rozwój Byszyc. W tym celu w latach 1975–1977 w miejscu starej drewnianej zakrystii wybudowano piętrowy budynek służący jako zaplecze socjalno-gospodarcze dla kościoła oraz mieszkanie dla księdza. 7 grudnia 1977 r. zamieszkał tu pierwszy kapłan ze zgromadzenia księży michalitów, którzy podjęli się stałej posługi duszpasterskiej w Byszycach. 20 maja 2007 r. ustanowiono tu Rektorat na prawach parafii. Obraz Matki Bożej, zwanej początkowo Opiekunką, znajdujący się w ołtarzu, ufundowali w 1875 r. Katarzyna i Józef Janiowie. Matka Boża Różańcowa jest patronką kościoła. Tu przed Jej obliczem klęczał i modlił się 4 października 1958 r. młody krakowski biskup Karol Wojtyła. 7 października 2017 r. nastąpiła konsekracja kościoła.
Na początku XX wieku na miejscu dawnego dworu powstała szkoła podstawowa w Byszycach. 
Miejscowa straż pożarna została założona w 1926 roku.

</doc>
<doc id="351680" url="https://pl.wikipedia.org/wiki?curid=351680" title="Byszyno">
Byszyno

Byszyno (niem. "Boissin") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 204 mieszkańców.
Osada wchodząca w skład sołectwa: Przegonia.
Geografia.
Wieś leży w odległości ok. 9 km na południe od Białogardu, przy bocznej drodze w kierunku Stanomina, na prawym brzegu rzeki Parsęty, wśród lasów, o zwartej zabudowie szachulcowej i murowanej pochodzącej z poł. XIX wieku. Jest miejscowością turystyczno-wczasową w pobliżu dwóch jezior:
Przyroda.
Po obu stronach drogi Czarnowęsy-Byszyno rosną takie drzewa jak: jesion wyniosły, klon zwyczajny, lipa drobnolistna o obw. 184 - 250 cm, które tworzą aleję o długości 2950 m. 
Turystyka.
Przez wieś wiedzie lokalny, turystyczny szlak rowerowy: Szlakiem najstarszych śladów osadnictwa na Ziemi Białogardzkiej.
We wsi gospodarstwo agroturystyczne, nad jeziorem Byszyńskim znajduje się ośrodek wypoczynkowy.
Gospodarka.
W Byszynie funkcjonuje wodociąg grupowy zaopatrujący wieś oraz Przegonię. 
Kultura i sport.
W Byszynie jest świetlica wiejska oraz boisko sportowe.
Ludowy Zespół Sportowy we wsi to "Huragan" Byszyno, należący do Gminnego Zrzeszenia LZS.
Komunikacja.
W Byszynie swój początek bierze droga wojewódzka nr 169, która stanowi połączenie z Tychowem i dalej Bobolicami.
Jest tutaj przystanek komunikacji autobusowej.

</doc>
<doc id="351681" url="https://pl.wikipedia.org/wiki?curid=351681" title="Bytkowice">
Bytkowice

Bytkowice – wieś w Polsce, położona w województwie kujawsko-pomorskim, w powiecie bydgoskim, w gminie Koronowo.
W latach 1975–1998 miejscowość administracyjnie należała do województwa bydgoskiego.
Historia wsi.
W miejscu, gdzie obecnie leży wieś Bytkowice, na początku XIX wieku znajdował się las będący częścią dóbr leśnych koronowskich (niem. "Königliche Coronowoschen Forst"), należących do rewiru Salno. Las ten był przecięty drogami łączącymi sąsiadujące miejscowości, znajdowało się tam również około 50 pastwisk leśnych. Pomiar i rozgraniczenie las rewiru Salno zostało wykonane w latach 1796–1798 przez mierniczego Rejencji Bydgoskiej Trippa. 25 czerwca 1834 roku król pruski Fryderyk Wilhelm II na mocy najwyższego rozkazu gabinetowego nadał miastu Bydgoszczy prawa własności do lasu rewiru Salno, co było początkiem akcji kolonizacyjnej. Obszar o powierzchni 1421 mórg został przeznaczony pod utworzenie nowej miejscowości, natomiast pozostały obszar został podzielony pomiędzy sąsiadujące Salno, Więzowno, Stary Dwór, Gościeradz, Wtelno oraz Gogolinek jako rekompensata za pastwiska znajdujące się pierwotnie w lesie. Z obszaru, który wszedł w skład nowej miejscowości, Rada Miejska w Bydgoszczy 15 marca 1837 roku zleciał wydzielenie 29 działek. Plan pomiarowy nowej miejscowości został stworzony przez pracującego w magistracie bydgoskim Carla Friderika Wilhelma Grapowa w maju 1837 roku. W momencie sporządzania planu teren pod założenie nowej kolonii był już częściowo oczyszczony z drzew. Odpowiedzialnym za wycinkę i zgłaszanie postępów do magistratury był leśniczy Kersten z Wtelna. Z pierwotnego obszaru 1372 morgi zostały przeznaczone na działki do sprzedaży, pozostałe 49 mórg zostało przeznaczone na teren cmentarza, szkołę oraz nowo wytyczone drogi. 2 grudnia 1837 roku Rada zatwierdziła warunki sprzedaży wydzielonych działek na zasadzie otwartej publicznej licytacji, która odbyła się w dniach 19–21 grudnia tego samego roku. Po licytacji nabywcy byli zobowiązani wpłacić do kasy miasta połowę wartości zakupionej działki.
Do momentu całkowitej spłaty należności za działkę, jej nabywca nie mógł jej sprzedawać ani dzielić. Nowi osadnicy byli zobowiązani do powiadomienia magistratury o planowanym rozpoczęciu budowy domu mieszkalnego. Miasto Bydgoszcz nie brało odpowiedzialności ani nie gwarantowało żadnej pomocy osadnikom w przypadku wystąpienia jakichkolwiek wypadków losowych na terenie nowo nabytej działki. Jednocześnie zalecało nabywcom budowę w taki sposób, żeby zminimalizować zagrożenie pożarowe oraz wymagało, żeby udowodnić przed Magistraturą, że budowa postępowała zgodnie z tymi zaleceniami. Obowiązkowe było również wytyczenie i utrzymywanie dróg dojazdowych na place budowy w sposób umożliwiający urzędnikom dotarcie do nich oraz sukcesywne sadzenie drzew na nabytych działkach. Osoby, które nabyły działki na rynku wtórnym od pierwszych właścicieli w 1844 roku, zawarły w miastem Bydgoszcz odpowiednie kontrakty na kupioną ziemię.
8 listopada 1838 roku Wydział Spraw Wewnętrznych Rejencji Bydgoskiej wydał dokument utworzenia kolonii Böthkenwalde, powstałej "z pertynencji leśnej dawniej do rewiru Salnowskiego należącej, teraz kamlaryi Miasta Bydgoszczy przekazanej". Nowo powstała kolonia dołączona została do królewskiego urzędu ekonomiczno-poborowego koronowskiego. Założenie Boethkenwalde wiązało się z nową falą osadnictwa pruskiego w regionie, trwającą od 1815 roku. Wiele innych miejscowości zostało założone wg podobnego schematu – wzdłuż istniejących dróg, łączących sąsiednie miejscowości, m.in. Cierplewo (1829), Olszewka (1830) czy Jagodowo. Źródłem nazwy Böthkenwalde jest złożenie nazwiska "Böthke" z członem "–walde" oznaczającym las. Nazwa miejscowości pochodzi od nadburmistrza Bydgoszczy Carla Augusta Boethke, który brał aktywny udział w pracach nad tworzeniem nowej kolonii. W sąsiadującym Wtelnie, w nadleśnictwie, zorganizowana została w 1841 roku licytacja 800 klastrów (sążni wiedeńskich, ok. 1500 m łącznie) kłód sosnowych na budowę domów dla nowych osadników. Drewno z lasu wykarczowanego podczas zakładania nowej kolonii zostało przerobione na węgiel drzewny i sprzedane w łącznej ilości ok. 30 tys. korców sprzedane przez miejscowego leśnika w dwóch partiach na zasadzie licytacji po najwyższej zaoferowanej cenie w partiach po 300–600 korców.
W styczniu 1842 roku Böthkenwalde zostało przypisane decyzją Królewskiego Sądu Ziemsko-Miejskiego do okręgu Komisji Sądowej w Koronowie. Od roku 1843 w wykazie przychodów kasy miejskiej w Bydgoszczy pojawił się wpływ renty osadniczej z kolonii Böthkenwalde, która w tym roku wynosiła 313 talarów, 1 srebrny grosz i 6 fenigów. W roku 1844 nauczycielem tymczasowym przy wiejskiej ewangelickiej szkole został David Stöckmann, nauczyciel prywatny i uczeń seminarium pomocniczego w Fordonie. W lutym 1847 roku został on zatwierdzony na stanowisko nauczyciela stałego. Rozwój kolonii Böthkenwalde w przeciągu pierwszych kilku lat następował na tyle szybko, że zostało to odnotowane w "Rocznikach rolnictwa Prus Królewskich" z 1846 roku, gdzie jest ona wspomniana jako osada licząca już około 20 zabudowań. Zauważono, że „teraz te wielkie równiny, które jeszcze 10 lat temu porastał gęsty las będący schronieniem dla wilków pokryte zostały farmami hodowlanymi, polami uprawnymi i ogrodami”.
Cmentarz w Böthkenwalde służył do pochówku mieszkańców wyznania ewangelickiego. Najbardziej okazałe groby były dziełem bydgoskich kamieniarzy: Gustava Wodsacka oraz Carla Bradtke.
W grudniu 1850 roku królewski geodeta Zimmerman sporządził mapę niwelacyjną i sytuacyjną Böthkenwalde, które przygotowane zostały na potrzebę wykonania sieci rowów melioracyjnych, które poprowadzone zostały przez istniejące zbiorniki wodne i rozlewiska, znajdujące się w zagłębieniach terenu.
W listopadzie 1850 roku Böthkenwalde wraz z wieloma okolicznymi wsiami zostały przekazane z obwodu Komisji Sądowej w Koronowie do Sądu Powiatowego, znajdującego się również w Koronowie. Nakazem Najwyższego Sekretarza Rejencji Bydgoskiej z dnia 14 lipca 1859 roku kolonia Böthkenwalde została zamieniona w gminę o tej samej nazwie. W roku 1885 we wsi było łącznie 351 ha pól oraz 3 ha łąk, a średni zysk z podatku gruntowego z jednego hektara wynosił 18,41 marek z pola uprawnego oraz 5,87 marek z łąki.
W drugiej połowie XIX wieku w Böthkenwalde zbudowany został przez zamożną rodzinę Hinz niewielki dworek. W skład majątku wchodziły również park ze stawem położony po przeciwnej stronie drogi oraz budynki dla służby. Pierwszym właścicielem dworu był Daniel Hinz, w latach 80. XIX wieku przeszedł on na własność jego syna Carla Wilhelma, w 1895 roku właścicielem został syn Carla, Emil a ostatnim właścicielem był syn Emila, Wilhelm. Znaczna część dworu spłonęła w kwietniu 1945 roku i nigdy nie została odbudowana.
Po I wojnie światowej dekretem z dnia 20 marca 1920 roku Ministerstwo Byłej Dzielnicy Pruskiej nadało miejscowości Böthkenwalde polską nazwę Bytkowice, która powstała w wyniku substytucji fonetyczno-słowotwórczej nazwy niemieckiej. W okresie międzywojennym wieś należała do województwa poznańskiego i była do roku 1934 siedzibą gminy o tej samej nazwie. Właściwy sąd powiatowy znajdował się w Koronowie. Właścicielem majątku w tym okresie był Emil Hinz. W tym czasie prawie 75% ludności stanowili Niemcy. Z tego czasu zachowały się pozostałości niemieckiego cmentarza wraz z niektórymi grobami. Szkoła w Bytkowicach w okresie międzywojennym należała do obwodu szkolnego w Gościeradzu. Zgodnie z rozporządzeniem Wojewody Poznańskiego z 22 września 1934 roku dotychczasowa gmina wiejska Bytkowice została przekształcona w gromadę Bytkowice należącą do gminy Koronowo.
W połowie lipca 1933 roku w Bytkowicach miało miejsce morderstwo – Alojzy Hamerling, pastuch zamordował Juliana Sajdaka, włóczęgę z Małopolski, co zostało szeroko odnotowane przez lokalną prasę. Przesłuchania podejrzanego, które doprowadziły do przyznania się przez niego do winy, były prowadzone przez komendanta posterunku policji w Koronowie, Stanisława Chudziaka.
Po II wojnie światowej, po opuszczeniu gospodarstw przez rodziny niemieckie, w Bytkowicach zostali osiedleni repatrianci z obszaru II Rzeczypospolitej. Pierwsze rodziny zostały osiedlone na przełomie marca i kwietnia 1945 roku. Ponad 60% rodzin, które zostały skierowane przez Urząd Repatriacyjny, pochodziło z powiatu Kamionka Strumiłowa. Ogólny plan wsi, jak i rozmieszczenie poszczególnych gospodarstw, pozostają praktycznie niezmienne od przełomu XIX i XX wieku.
Szkoła, nieczynna po II wojnie światowej, wznowiła swoją pracę w latach 1956–1968. Nauczycielem został Maksymilian Bobrowski. Po roku 1968 szkoła została zamknięta, a uczniowie podzieleni między szkoły w Gościeradzu i Wtelnie.
Nazwa.
Obecnie jedyną używaną formą przymiotnika odrzeczownikowego w przypadku wsi Bytkowice jest "bytkowicki", jednak zalecenie Komisji Nazw Miejscowości i Obiektów Fizjograficznych wymienia jako prawidłową formę "bytkowski".

</doc>
<doc id="351682" url="https://pl.wikipedia.org/wiki?curid=351682" title="Bytkowo">
Bytkowo

Bytkowo – wieś w Polsce położona w województwie wielkopolskim, w powiecie poznańskim, w gminie Rokietnica.
W Bytkowie znajdowało się pole golfowe.

</doc>
<doc id="351683" url="https://pl.wikipedia.org/wiki?curid=351683" title="Bytnik">
Bytnik

Bytnik – wieś sołecka w Polsce położona w województwie dolnośląskim, w powiecie głogowskim, w gminie Głogów, po lewej stronie Odry. Wieś typowo rolnicza.
Podział administracyjny.
W latach 1975–1998 miejscowość położona była w województwie legnickim.
Demografia.
Według Narodowego Spisu Powszechnego (III 2011 r.) wieś liczyła 72 mieszkańców.

</doc>
<doc id="351684" url="https://pl.wikipedia.org/wiki?curid=351684" title="Bytomiec">
Bytomiec

Bytomiec – wieś w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość położona była w województwie zielonogórskim.

</doc>
<doc id="351685" url="https://pl.wikipedia.org/wiki?curid=351685" title="Bytomsko">
Bytomsko

Bytomsko – wieś w Polsce położona w województwie małopolskim, w powiecie bocheńskim, w gminie Żegocina.
W latach 1975–1998 miejscowość administracyjnie należała do województwa tarnowskiego.
Położenie.
Bytomsko położone jest w obniżeniu terenu pomiędzy górami Łopusze Zachodnie (661 m) i Łopusze Wschodnie (611 m) należącymi do Beskidu Wyspowego, a wzniesieniami Żarnówka (457 m) i południowy koniec grzbietu Paprotnej (441 m), należącymi do Pogórza Wiśnickiego. Przez wieś przebiega droga lokalna łącząca Rajbrot z Żegociną. Wieś położona jest na stosunkowo równym terenie, jedynie jej obszary leżące na północnych stokach Łopusza są strome i zalesione.
Wszystkie potoki płynące przez wieś zasilają Potok Sanecki (zlewnia Raby).

</doc>
<doc id="351686" url="https://pl.wikipedia.org/wiki?curid=351686" title="Bytonia">
Bytonia

Bytonia – wieś kociewska w Polsce położona w województwie pomorskim, w powiecie starogardzkim, w gminie Zblewo przy drodze krajowej nr . Poszczególne części wsi posiadają nazwy własne ("Chojniak", "Kiwut", "Przeszluga" i "Wygryz"). Bytonia wraz z sąsiednimi Pinczynem i Zblewem tworzy zwarty obszar osadniczy o charakterze miejskim. Znajduje się tu również placówka Ochotniczej Straży Pożarnej. 
W latach 1975–1998 miejscowość administracyjnie należała do województwa gdańskiego.
Za ul. Dworcową rozpoczyna swój bieg Kanał Bytoński. Płynie on przez bagna niedaleko torów, przepływa pod ulicą Główną, następnie przez bytońskie łąki, gdzie łączy się z rzeką Piesienicą i razem z nią wpływa do małego jeziorka Niedzierzwa, a następnie do jeziora Niedackiego .

</doc>
<doc id="351687" url="https://pl.wikipedia.org/wiki?curid=351687" title="Bytoń">
Bytoń

Bytoń – wieś w Polsce położona w województwie kujawsko-pomorskim, w powiecie radziejowskim, w gminie Bytoń.
Podział administracyjny.
Wieś królewska, położona w II połowie XVI wieku w powiecie radziejowskim województwa brzeskokujawskiego, należała do starostwa radziejowskiego. W latach 1975–1998 miejscowość administracyjnie należała do województwa włocławskiego. Miejscowość jest siedzibą gminy Bytoń.
Historia miejscowości.
Wieś pierwotnie stanowiła królewszczyznę. Dobra królewskie w Bytoniu w roku 1784 przekazane zostały w dożywotnie użytkowanie Wincentemu Modlińskiemu, a w wypadku jego śmierci, to użytkowanie przechodziło na żonę Annę z Wodzińskich. W czasie administrowania majątkiem przez wdowę po Modlińskim w latach 1790–1791 sprowadzono niemieckich kolonistów, którym dano pod wycięcie królewski las. Koloniści wykarczowali 436 mórg lasu. W ten sposób powstała wieś Holendry Bytońskie, która należy do sołectwa Nowy Dwór. Dobra Bytoń, leżące w Prusach Południowych nadane zostały w latach 1796-1797 generałowi porucznikowi von Bischofswerder. W roku 1881 właścicielem majątku ziemskiego w Bytoniu o powierzchni 811 mórg był Sylwester Kłobukowski.
Historia parafii.
Kościół murowany w Bytoniu był wystawiony w roku 1516. Kościół ten na mocy przywileju króla Zygmunta I podlegał kanonikom laterańskim w Lubrańcu. W czasie reformacji, w roku 1562, Rafał Leszczyński, który w tym czasie miał rezydencję w Płowcach, wypędził miejscowego proboszcza. Był to epizod w historii parafii, kiedy kościół przez kilkadziesiąt lat funkcjonował jako zbór kalwiński. Przy kościele funkcjonował szpital dla ubogich (głównie jako schronisko dla starców). Po pożarze kościoła, nowy drewniany wystawiono staraniem prepozyta lubranieckiego Pawła Kołaczkowskigo w roku 1753. Do roku 1821 parafia była pod zarządem kanoników laterańskich w Lubrańcu.
W 1881 roku było tu 1820 parafian, a proboszczem był Władysław Grabowski. Istniejący obecnie kościół w Bytoniu wybudowany został z produkowanej na miejscu cegły. Jego budowę zakończono w 1908 roku. W roku 1940 okupant niemiecki aresztował miejscowego proboszcza, a kościół został zamknięty dla wiernych.
Znane osoby.
Urodzony w Bytoniu bł. ks. Leon Nowakowski jest jednym ze 108 męczenników.
Oświata.
W roku 1881 w Bytoniu funkcjonowała szkoła początkowa.
Demografia i gospodarka.
W roku 1827 było tutaj 41 domów i 377 mieszkańców, a mniej w roku 1881 – 32 domy i 330 mieszkańców. Według Narodowego Spisu Powszechnego (III 2011 r.) wieś liczyła 491 mieszkańców. Obecnie jest największą miejscowością gminy Bytoń.
W 1881 w Bytoniu były dwie cegielnie, destylarnia, browar, a w okolicy kilka kopalni torfu.

</doc>
<doc id="351688" url="https://pl.wikipedia.org/wiki?curid=351688" title="Bytowo (powiat stargardzki)">
Bytowo (powiat stargardzki)

Bytowo (niem. "Butow") – wieś w Polsce położona w województwie zachodniopomorskim, w powiecie stargardzkim, w gminie Dobrzany, położona 5,5 km na północny wschód od Dobrzan (siedziby gminy) i 33 km na wschód od Stargardu (siedziby powiatu). Wieś położona jest nad Jeziorem Bytowskim.
W latach 1945-54 istniała gmina Bytowo. W latach 1975–1998 miejscowość administracyjnie należała do województwa szczecińskiego.

</doc>
<doc id="351689" url="https://pl.wikipedia.org/wiki?curid=351689" title="Bzite">
Bzite

Bzite – wieś w Polsce położona w województwie lubelskim, w powiecie krasnostawskim, w gminie Krasnystaw.
W latach 1975–1998 miejscowość położona była w województwie chełmskim.
Wieś stanowi sołectwo gminy Krasnystaw. Według Narodowego Spisu Powszechnego (III 2011 r.) wieś liczyła 405 mieszkańców.
Historia.
Wieś notowana w początkach XV wieku. W 1419 występuje w dokumentach jako Bszyscze. Nazwy Bzistcze, Bsistche, Bsiste pojawiają się w roku 1448.
Nazwa wsi w formie Bzite występuje w roku 1564 tak też w roku 1880.
Po bezpotomnej śmierci N. Buczackiego-Tworowskiego herbu Pilawa, właściciela dóbr Bzite i Krupe w 1774 pozostały po nim majątek prawem kaduka otrzymał starosta nowokorczyński Rej. 
Według Słownika geograficznego Królestwa Polskiego z roku 1880, Bzite to wieś z folwarkami Bzite i Walercin w powiecie krasnostawskim, gminie Rudka, parafii rzymskokatolickiej w Krasnymstawie i greckokatolickiej w Krupe. Wieś odległa od rzeki Wieprz o wiorst 2, od stacji kolei nadwiślańskiej w Rejowcu o wiorst 7, od miasta powiatowego Krasnystaw o wiorst 6. Około roku 1880 ludności stałej było 311 dusz w tym 149 mężczyzn i 165 kobiet religii katolickiej, domów było 40. Rozłegłość ogólna mórg 661, z czego w roku 1864 dla 39 osad włościańskich przeszło mórg 391 zaś reszta 270 mórg stanowiła własność dominialną. Grunta lekkie, ale łąk i pastwisk obfitość.
Według spisu z roku 1827 było tu 38 domów zamieszkałych przez 165 mieszkańców. Bzite należało niegdyś do Bzickich, w drugiej połowie XIX wieku do Kazimierza i Walerii Piotrowskich.

</doc>
<doc id="351690" url="https://pl.wikipedia.org/wiki?curid=351690" title="Bzów">
Bzów

Bzów – część Zawiercia, dawna wieś w Polsce położona w województwie śląskim, w powiecie zawierciańskim.
Historia.
Wieś Bzów istniała już w XIV w. i była własnością szlachecką. Bzowski z Bzowa miał herb Pilawa. W 1349 roku dziedzicami Bzowa byli komornicy Miczko i Marcin – nazwani Pankami. Później wieś należała do Bonerów, Firlejów, Warszyckich. Z Bzowa wywodzi się rodzina Janotów Bzowskich herbu Ostoja, która później przez pomyłkę zmieniła herb na Nowina. W 1977 roku wieś została przyłączona do Zawiercia.
Bzów współcześnie.
W Bzowie istnieje Miejska szkoła podstawowa nr 14 i parafia św. Wojciecha BM w Zawierciu.

</doc>
<doc id="351691" url="https://pl.wikipedia.org/wiki?curid=351691" title="Bzówki">
Bzówki

Bzówki – wieś w Polsce położona w województwie łódzkim, w powiecie kutnowskim, w gminie Nowe Ostrowy.
Przez wieś prowadzi droga krajowa droga krajowa 91.
W latach 1975–1998 miejscowość administracyjnie należała do województwa płockiego.

</doc>
<doc id="351692" url="https://pl.wikipedia.org/wiki?curid=351692" title="Uniwersytet Amsterdamski">
Uniwersytet Amsterdamski

Uniwersytet Amsterdamski (niderl. "Universiteit van Amsterdam", "UvA") – holenderski uniwersytet z siedzibą w Amsterdamie.
Z budżetem rzędu 850 milionów euro, 35 tysiącami studentów i około 6 tysiącami pracowników, Uniwersytet Amsterdamski jest jednym z największych i najważniejszych w Europie.
Składa się z siedmiu wydziałów:
Uniwersytet ma charakter międzynarodowy – 85 kierunków magisterskich jest prowadzonych w języku angielskim.
Historia.
W 1632 r. założono w Amsterdamie szkołę "Athenaeum Illustre", celem kształcenia uczniów w handlu i filozofii. Aż do XIX wieku była to mała, liczącą nie więcej niż 250 studentów i ośmiu profesorów, instytucja. Zajęcia odbywały się w domach profesorów, a siedzibą uczelni była XIV-wieczna kaplica Agnietenkapel.
W 1815 r. szkoła została oficjalnie uznana za jednostkę szkolnictwa wyższego. W 1877 r. zmieniono jej nazwę na "Gemeentelijke Universiteit van Amsterdam", czyli Uniwersytet Gminy Amsterdam, i przyznano pełne prawa nadawania tytułów akademickich. Profesorowie byli wyznaczani przez radę miejską, a burmistrz kierował uczelnianą administracją. Ponieważ Rada Miejska Amsterdamu była znana z postępowych poglądów, gwarantowało to dużą swobodę intelektualną badaczom. Ten okres sprzyjał rozwojowi uniwersytetu, w którym znalazło się wielu laureatów nagrody Nobla: Tobias Asser, Christiaan Eijkman, Jacobus van ’t Hoff, Johannes Diderik van der Waals, Pieter Zeeman oraz Frits Zernike.
Następne zmiany nastąpiły dopiero w 1961 r., kiedy to holenderski rząd przejął odpowiedzialność finansową za placówkę. Zmieniono też wtedy jej nazwę na Uniwersytet Amsterdamski ("Universiteit van Amsterdam").
W 1969 r. budynek administracji "Maagdenhuis" był okupowany przez studentów domagających się większego wpływu na władze uczelniane.

</doc>
<doc id="351693" url="https://pl.wikipedia.org/wiki?curid=351693" title="World Health Organization">
World Health Organization



</doc>
<doc id="351699" url="https://pl.wikipedia.org/wiki?curid=351699" title="Uniwersytet w Lejdzie">
Uniwersytet w Lejdzie

Uniwersytet w Lejdzie, Uniwersytet Lejdejski () – najstarszy uniwersytet holenderski, znajdujący się w Lejdzie. Został założony w 1575 przez Wilhelma I Orańskiego. Związki rodziny królewskiej z uczelnią pozostają silne: studiowały tam królowe Wilhelmina, Juliana i Beatrycze oraz król Wilhelm-Aleksander.
W 1933 na Uniwersytecie w Lejdzie został wygłoszony słynny wykład J. Huizinga pt. "Granice zabawy i powagi w kulturze", którego tezy rozwinął autor później w pracy "Homo ludens" (1938).
Aktualnie rektorką uniwersytetu jest profesor Hester Bijl jako pierwsza kobieta, która objęła to stanowisko na Uniwersytecie w Lejdzie.
Wydziały i programy studiów.
Lejdejska uczelnia nie posiada centralnego kampusu; jej budynki są rozsiane po całym mieście. Niektóre, na przykład Gravensteen (obecnie siedziba centralnej administracji studenckiej), są zabytkowe, a inne (Lipsius, Gorlaeus) wybudowano niedawno. Uniwersytet jest podzielony na dziewięć wydziałów oferujących około 50 programów licencjackich i ponad 100 magisterskich i doktoranckich, w tym:
Wydział Sztuki powstał jako współpraca uniwersytetu z Konserwatorium Królewskim i Królewską Akademią Sztuk w Hadze. Uniwersytet nigdy nie posiadał wydziałów ekonomii, zarządzania ani biznesu ze względu na tradycje, niemniej jednak w 2002 powstała przy nim Szkoła Zarządzania, oferująca sześć programów MBA.

</doc>
<doc id="351703" url="https://pl.wikipedia.org/wiki?curid=351703" title="F14 CADC">
F14 CADC

F14 CADC (F-14A Central Air Data Computer) to mikroprocesor zaprojektowany przez Steve'a Gellera i Raya Holta na potrzeby US Navy do myśliwca F-14 Tomcat.
Pierwsze egzemplarze tego układu powstały już w czerwcu 1970, czyli ponad 12 miesięcy wcześniej, niż pierwszy mikroprocesor Intela 4004, który powszechnie uznaje się za pierwszy na świecie mikroprocesor, niemniej z powodu tajemnicy wojskowej istnienie F-14 CADC zostało ujawnione dopiero w 1998.
W porównaniu z układem Intela, który był prostym, 4-bitowym procesorem, F-14 CADC był niezwykle zaawansowanym, 20-bitowym układem z techniką potokową.

</doc>
<doc id="351706" url="https://pl.wikipedia.org/wiki?curid=351706" title="Cherokee County">
Cherokee County



</doc>
<doc id="351707" url="https://pl.wikipedia.org/wiki?curid=351707" title="Fayette County">
Fayette County



</doc>
<doc id="351708" url="https://pl.wikipedia.org/wiki?curid=351708" title="Forest County">
Forest County



</doc>
<doc id="351709" url="https://pl.wikipedia.org/wiki?curid=351709" title="Grady County">
Grady County



</doc>
<doc id="351710" url="https://pl.wikipedia.org/wiki?curid=351710" title="Graham County">
Graham County



</doc>
<doc id="351711" url="https://pl.wikipedia.org/wiki?curid=351711" title="Grand County">
Grand County



</doc>
<doc id="351712" url="https://pl.wikipedia.org/wiki?curid=351712" title="Grant County">
Grant County



</doc>
<doc id="351713" url="https://pl.wikipedia.org/wiki?curid=351713" title="Gray County">
Gray County



</doc>
<doc id="351714" url="https://pl.wikipedia.org/wiki?curid=351714" title="Grayson County">
Grayson County



</doc>
<doc id="351715" url="https://pl.wikipedia.org/wiki?curid=351715" title="Grundy County">
Grundy County



</doc>
<doc id="351716" url="https://pl.wikipedia.org/wiki?curid=351716" title="Hart County">
Hart County



</doc>
<doc id="351717" url="https://pl.wikipedia.org/wiki?curid=351717" title="Haskell County">
Haskell County



</doc>
<doc id="351718" url="https://pl.wikipedia.org/wiki?curid=351718" title="Haywood County">
Haywood County



</doc>
<doc id="351719" url="https://pl.wikipedia.org/wiki?curid=351719" title="Henry County">
Henry County



</doc>
<doc id="351720" url="https://pl.wikipedia.org/wiki?curid=351720" title="Hickman County">
Hickman County



</doc>
<doc id="351721" url="https://pl.wikipedia.org/wiki?curid=351721" title="Hidalgo County">
Hidalgo County



</doc>
<doc id="351722" url="https://pl.wikipedia.org/wiki?curid=351722" title="Highland County">
Highland County



</doc>
<doc id="351723" url="https://pl.wikipedia.org/wiki?curid=351723" title="Hill County">
Hill County



</doc>
<doc id="351724" url="https://pl.wikipedia.org/wiki?curid=351724" title="Hillsborough County">
Hillsborough County



</doc>
<doc id="351725" url="https://pl.wikipedia.org/wiki?curid=351725" title="Holmes County">
Holmes County



</doc>
<doc id="351726" url="https://pl.wikipedia.org/wiki?curid=351726" title="Holt County">
Holt County



</doc>
<doc id="351727" url="https://pl.wikipedia.org/wiki?curid=351727" title="Hopkins County">
Hopkins County



</doc>
<doc id="351728" url="https://pl.wikipedia.org/wiki?curid=351728" title="Houston County">
Houston County



</doc>
<doc id="351730" url="https://pl.wikipedia.org/wiki?curid=351730" title="Howard County">
Howard County



</doc>
<doc id="351732" url="https://pl.wikipedia.org/wiki?curid=351732" title="Hughes County">
Hughes County



</doc>
<doc id="351733" url="https://pl.wikipedia.org/wiki?curid=351733" title="Humboldt County">
Humboldt County



</doc>
<doc id="351734" url="https://pl.wikipedia.org/wiki?curid=351734" title="Humphreys County">
Humphreys County



</doc>
<doc id="351735" url="https://pl.wikipedia.org/wiki?curid=351735" title="Huron County">
Huron County



</doc>
<doc id="351736" url="https://pl.wikipedia.org/wiki?curid=351736" title="Hutchinson County">
Hutchinson County



</doc>
<doc id="351737" url="https://pl.wikipedia.org/wiki?curid=351737" title="Hyde County">
Hyde County



</doc>
<doc id="351738" url="https://pl.wikipedia.org/wiki?curid=351738" title="Iowa County">
Iowa County



</doc>
<doc id="351739" url="https://pl.wikipedia.org/wiki?curid=351739" title="Iron County">
Iron County



</doc>
<doc id="351740" url="https://pl.wikipedia.org/wiki?curid=351740" title="Jackson County">
Jackson County



</doc>
<doc id="351741" url="https://pl.wikipedia.org/wiki?curid=351741" title="Jasper County">
Jasper County



</doc>
<doc id="351742" url="https://pl.wikipedia.org/wiki?curid=351742" title="Jeff Davis County">
Jeff Davis County



</doc>
<doc id="351743" url="https://pl.wikipedia.org/wiki?curid=351743" title="Jefferson County">
Jefferson County



</doc>
<doc id="351744" url="https://pl.wikipedia.org/wiki?curid=351744" title="Johnson County">
Johnson County



</doc>
<doc id="351746" url="https://pl.wikipedia.org/wiki?curid=351746" title="Johnston County">
Johnston County



</doc>
<doc id="351747" url="https://pl.wikipedia.org/wiki?curid=351747" title="Jones County">
Jones County



</doc>
<doc id="351748" url="https://pl.wikipedia.org/wiki?curid=351748" title="Kane County">
Kane County



</doc>
<doc id="351749" url="https://pl.wikipedia.org/wiki?curid=351749" title="Kendall County">
Kendall County



</doc>
<doc id="351750" url="https://pl.wikipedia.org/wiki?curid=351750" title="Kent County">
Kent County



</doc>
<doc id="351751" url="https://pl.wikipedia.org/wiki?curid=351751" title="King County">
King County



</doc>
<doc id="351752" url="https://pl.wikipedia.org/wiki?curid=351752" title="Kings County">
Kings County



</doc>
<doc id="351754" url="https://pl.wikipedia.org/wiki?curid=351754" title="Kiowa County">
Kiowa County



</doc>
<doc id="351755" url="https://pl.wikipedia.org/wiki?curid=351755" title="Knox County">
Knox County



</doc>
<doc id="351756" url="https://pl.wikipedia.org/wiki?curid=351756" title="Lafayette County">
Lafayette County



</doc>
<doc id="351757" url="https://pl.wikipedia.org/wiki?curid=351757" title="Lake County">
Lake County



</doc>
<doc id="351758" url="https://pl.wikipedia.org/wiki?curid=351758" title="Lamar County">
Lamar County



</doc>
<doc id="351759" url="https://pl.wikipedia.org/wiki?curid=351759" title="Lancaster County">
Lancaster County



</doc>
<doc id="351761" url="https://pl.wikipedia.org/wiki?curid=351761" title="Lane County">
Lane County



</doc>
<doc id="351762" url="https://pl.wikipedia.org/wiki?curid=351762" title="La Salle County">
La Salle County



</doc>
<doc id="351763" url="https://pl.wikipedia.org/wiki?curid=351763" title="Lauderdale County">
Lauderdale County



</doc>
<doc id="351764" url="https://pl.wikipedia.org/wiki?curid=351764" title="Laurens County">
Laurens County



</doc>
<doc id="351765" url="https://pl.wikipedia.org/wiki?curid=351765" title="Lawrence County">
Lawrence County



</doc>
<doc id="351766" url="https://pl.wikipedia.org/wiki?curid=351766" title="Lee County">
Lee County



</doc>
<doc id="351767" url="https://pl.wikipedia.org/wiki?curid=351767" title="Leon County">
Leon County



</doc>
<doc id="351769" url="https://pl.wikipedia.org/wiki?curid=351769" title="Lewis County">
Lewis County



</doc>
<doc id="351770" url="https://pl.wikipedia.org/wiki?curid=351770" title="Liberty County">
Liberty County



</doc>
<doc id="351771" url="https://pl.wikipedia.org/wiki?curid=351771" title="Limestone County">
Limestone County



</doc>
<doc id="351772" url="https://pl.wikipedia.org/wiki?curid=351772" title="Lincoln County">
Lincoln County



</doc>
<doc id="351773" url="https://pl.wikipedia.org/wiki?curid=351773" title="Linn County">
Linn County



</doc>
<doc id="351774" url="https://pl.wikipedia.org/wiki?curid=351774" title="Livingston County">
Livingston County



</doc>
<doc id="351776" url="https://pl.wikipedia.org/wiki?curid=351776" title="Logan County">
Logan County



</doc>
<doc id="351778" url="https://pl.wikipedia.org/wiki?curid=351778" title="Louisa County">
Louisa County



</doc>
<doc id="351779" url="https://pl.wikipedia.org/wiki?curid=351779" title="Lucas County">
Lucas County



</doc>
<doc id="351780" url="https://pl.wikipedia.org/wiki?curid=351780" title="Lyon County">
Lyon County



</doc>
<doc id="351781" url="https://pl.wikipedia.org/wiki?curid=351781" title="Macon County">
Macon County



</doc>
<doc id="351784" url="https://pl.wikipedia.org/wiki?curid=351784" title="Madison County">
Madison County



</doc>
<doc id="351785" url="https://pl.wikipedia.org/wiki?curid=351785" title="Marion County">
Marion County



</doc>
<doc id="351786" url="https://pl.wikipedia.org/wiki?curid=351786" title="Marquette County">
Marquette County



</doc>
<doc id="351787" url="https://pl.wikipedia.org/wiki?curid=351787" title="Subaru Impreza">
Subaru Impreza

Subaru Impreza – samochód osobowy klasy kompaktowej produkowany przez japońską markę Subaru od 1993 roku jako następca modelu Leone – pierwszego masowo produkowanego samochodu osobowego z napędem na cztery koła. Od 2023 roku produkowana będzie szósta generacja modelu.
Subaru Impreza I.
Subaru Impreza I zostało po raz pierwszy zaprezentowane w 1992 roku. Model oznaczony został symbolem GC, który w zależności od wersji nadwoziowej oznaczony był GCA dla wersji sedan oraz GCB dla wersji kombi. Na rynek japoński i amerykański produkowany był typ GCF, czyli dwudrzwiowy sedan.
Początkowo auto dostępne było z silnikami wolnossącymi (wersja GL) o pojemnościach 1.6, 1.8 i 2.0 litrów. Tradycyjnie dla marki Subaru, wszystkie te silniki skonstruowano w układzie przeciwsobnym (bokser). W większości modeli napęd przenoszony jest na obie osie za pomocą centralnego dyferencjału wyposażonego w sprzęgło wiskotyczne. Standardowo dobrze wyposażone (m.in. hamulce wzbogacone o czteroczujnikowy i czterokanałowy system ABS, elektrycznie sterowane szyby i lusterka, wersja kombi z reduktorem) auto przeznaczone dla segmentu C miało pozostawiać niezatarte wrażenie (ang. "to impress"), stąd m.in. tłumaczy się nazwę modelu. Pożądany rozgłos przyniosła Imprezie wersja z silnikiem turbodoładowanym, która powstała aby zastąpić w Rajdowych Mistrzostwach Świata starzejący się model Legacy.
Modele europejskie.
Na rynku europejskim pierwsze Subaru Impreza z silnikiem turbodoładowanym o pojemności skokowej 2 litrów pojawiło się w roku 1994 pod nazwą Subaru Impreza GT. Była to dostosowana do europejskich warunków i zasad ubezpieczeniowych wersja japońskiej Subaru Impreza WRX. Na przełomie lat 1994–1997 w wersji europejskiej klienci mieli do dyspozycji dwulitrowy silnik o mocy 208 KM. Oprócz mocy, mniejszej niż w japońskiej Imprezie WRX, Impreza Turbo miała twardsze od japońskiego odpowiednika zawieszenie (zmieniono amortyzatory i zastosowano grubsze stabilizatory).
Nadwozie zostało wyposażone w zintegrowany ze zderzakiem przednim głęboki spojler, z bardzo dużymi integralnymi reflektorami, tylną lotkę o zróżnicowanej wielkości, charakterystyczny dla konfiguracji silników Subaru chwyt powietrza do chłodnicy powietrza doładowującego na masce, dodatkowe (fabrycznie zaślepione) otwory wentylujące komorę silnika i listwy boczne.
W roku 1997 firma wprowadziła na rynek silnik o mocy 211 KM, który pozwalał osiągnąć 100 km/h w 6 sekund. Model ten wyposażono też w zmodyfikowane w stosunku do poprzednika nadwozie. Zaostrzono nieco linię przodu, zmieniając m.in. maskę, reflektory przednie, atrapę chłodnicy. We wnętrzu dodano nowe fotele kubełkowe i inną tapicerkę. W 1998 roku ponownie zmodyfikowano wygląd. Dodano białe wskaźniki i cyfrowy licznik przebiegu, kierownicę marki MOMO, montowano 16 calowe, aluminiowe koła. W roku 1999 zwiększono moc silnika do 218 KM oraz dodano do wersji turbo nowe, czterotłoczkowe zaciski hamulcowe współpracujące z tarczami o powiększonej średnicy. Jako wyposażenie dodatkowe dostępne były nowe spojlery przedni oraz tylny, wyprodukowane przez firmę Prodrive. Pojawiły się też lusterka w kolorze nadwozia, zaś reflektory przeciwmgłowe i główne zostały ukryte za kloszami z gładkiego szkła, nadającego auto nieco bardziej nowoczesny wygląd. Pojawiły się też egzemplarze fabrycznie pozbawione systemu klimatyzacji, ABS i poduszek powietrznych, ułatwiające niezależnym zespołom budowę samochodu rajdowego.
W czasie, gdy Impreza pierwszej generacji oferowana była na rynku europejskim, pojawiło się kilka wersji specjalnych tego auta. Pierwszą z nich był model McRae Special Edition, wyprodukowany w 1995 roku dla uczczenia dokonań Colina McRae podczas rajdu RAC. Kolejnym modelem była Impreza Catalunya (okazją było zdobycie przez zespół Subaru tytułu Mistrza Świata Producentów). W roku 1998, dla uczczenia trzeciego z rzędu tytułu Mistrza Świata Producentów, Subaru wypuściło model Impreza Terzo (wł. „trzeci”). Kolejnym modelem specjalnym był RB5 („Richard Burns 5” – z takim numerem ten kierowca rajdowych Mistrzostw Świata jeździł w barwach Subaru). Wszystkie te modele nie różniły się niczym poza ozdobnikami od powszechnie dostępnych – jedynie do wersji RB5 można było zamówić pakiet WR, podnoszący moc silnika do 240 KM. Dopiero Impreza P1, zbudowana w 1999 na bazie dwudrzwiowego sedana przez firmę Prodrive na zamówienie importera – Subaru (UK) Limited, miała silnik o mocy 280 KM oraz liczne usprawnienia (dostosowane do szybkiej jazdy po krętych i wyboistych drogach zawieszenie, wzmocnione hamulce), które nadawały jej charakter prawdziwej edycji specjalnej.
Modele japońskie.
Poza odpowiednikami wersji europejskich, Subaru oferowało w Japonii Imprezy niedostępne w Europie i USA. Różnice ujawniają się przede wszystkim w autach z silnikami turbodoładowanymi. W przeciwieństwie do wersji europejskich, osiągały one moc od 250 do 280 KM. Również tylko dla rynku japońskiego zarezerwowano wersje STI (Subaru Tecnica International), które poddane były fabrycznemu tuningowi. Modele STI, produkowane przez sześć generacji, wykazują się zmienionymi elementami osprzętu silnika, usportowionym zawieszeniem i hamulcami. Auta oznaczane jako STI Type-R bazowały na dwudrzwiowej karoserii Imprezy, i dzięki niewielkiej masie własnej, centralnemu mechanizmowi różnicowemu o regulowanej sile spięcia osi oraz silnikowi o dużym momencie obrotowym wykazywały się osiągami na miarę supersamochodów (przyspieszenie do 100 km/h w mniej niż 5 sekund).
Interesującym modelem Imprezy, który mógł przyspieszyć prace nad SUV-em Forester była Impreza Gravel Express. Była to uterenowiona podwyższona, turbodoładowana Impreza kombi, z dodatkowymi rurowymi zabezpieczeniami przodu i tyłu auta, oraz szerokimi ochronnymi listwami na drzwiach.
Wśród aut przeznaczonych na rynek japoński pojawiło się wiele modeli specjalnych, wyprodukowanych w krótkich seriach. Były to wspomniany STI Type-R, przeznaczony wyłącznie do budowania na jego bazie samochodów rajdowych model WRX RA, pozbawiony materiałów wygłuszających i wyprodukowany z cieńszej blachy, z odsłoniętymi miejscami mocowania klatki bezpieczeństwa, WRX RA-STI będący jego wersją z najmocniejszym dostępnym seryjnie silnikiem, oraz kultowy model STi 22B. Ten ostatni, wyprodukowany w 401 egzemplarzach, charakteryzował się silnikiem o pojemności 2,2 l i mocy 280 KM, poszerzonym dwudrzwiowym nadwoziem i wyczynowym zawieszeniem wyprodukowanym przez niemiecką firmę Bilstein. STi 22B uznawany jest za szczytowe osiągnięcie w rozwoju platformy GC.
Modele amerykańskie.
W Stanach Zjednoczonych największą popularnością cieszyły się najtańsze wersje typu GC, napędzane silnikiem 1.6l. Typ GC nie był oferowany w USA z silnikami turbodoładowanymi, ze względu na niemożność spełnienia przez te silniki kalifornijskich norm emisji substancji szkodliwych w spalinach. Częstą praktyką kupujących była rezygnacja z napędu na 4 koła na rzecz tańszych wersji z napędem na przednią oś. Stosunkowo popularna była również wersja dwudrzwiowa. Wraz z sukcesami w Rajdowych Samochodowych Mistrzostwach Świata, Subaru wprowadzało na rynek amerykański mocniejsze wersje silnikowe, w tym wolnossący, 160-konny silnik o pojemności 2.5 litra, do dziś stosowany w różnych pojazdach tej marki. Odpowiednikiem japońskiego „Gravel Express” była wyprodukowana w niewielkiej ilości na rynek amerykański Impreza Outback – jednak również ten model pozbawiono silnika turbo.
Dobra sprzedaż dwudrzwiowego sedana oznaczonego jako Impreza RS, do złudzenia przypominającego japońską, sportową wersję Type-R (jednak bez turbosprężarki) była powodem, dla którego Subaru zdecydowało się wprowadzić na rynek amerykański silniki turbodoładowane po wyposażeniu ich w dodatkowe katalizatory. Nastąpiło to wraz z pojawieniem się nowej generacji nadwozia Imprezy.
Subaru Impreza II.
Subaru Impreza II zostało po raz pierwszy zaprezentowane w 2000 roku.
Pojazd wyróżnia się od pierwszej generacji modelu głównie stylizacją. Wnętrze oraz nadwozie zostały zaprojektowane od podstaw, a model oznaczany jest od tej pory jako GDA (sedan) lub GDB (kombi). Ujednolicono też nazwę wersji turbodoładowanej, która na całym świecie nazywa się Impreza WRX. Po raz pierwszy na starym kontynencie pojawiła się oficjalnie kultowa odmiana o jeszcze bardziej usportowionych parametrach: Subaru Impreza WRX STi (265 KM), której premiera nastąpiła we wrześniu 2001 roku. Pierwsza wersja karoserii GD zwana jest (ze względu na charakterystyczne okrągłe reflektory) "bug-eye" (ang. „robakooki”). Charakterystyczną cechą platformy GD jest znaczne zróżnicowanie konstrukcyjne modelu sedan i kombi. W przeciwieństwie do platformy GC, w której samochody kombi i sedan różniły się konstrukcją dopiero od linii trzeciego słupka dachowego, kombi GD jest węższe i różni się od sedana GD wszystkimi blachami nadwozia poza przednią maską.
Początkowo Impreza WRX dostępna była wyłącznie z silnikiem o mocy 218 KM, przeniesionym bezpośrednio z poprzedniego modelu. Dopiero w roku 2003, zwiększono moc silnika z WRX do 225 KM, za pomocą wymiany elektroniki sterującej. Równocześnie zrezygnowano ze wzbudzających kontrowersje okrągłych lamp przednich i zastąpiono je bardziej standardowymi lampami z charakterystyczną łezką – stąd model ten nazywany jest: "blob eye" (ang. „blob”: „kropla”).
W roku modelowym 2006 po raz drugi zmodyfikowano przód samochodu. Nowe reflektory przednie (nawiązujące stylistycznie do modelu Legacy) wyposażono w soczewkowe światła mijania (ksenonowe od wersji 2.0 RC wzwyż), zmieniono maskę, zderzak przedni oraz atrapę chłodnicy – ta wersja nadwozia nazywana jest "hawkeye" (ang. „oko jastrzębia”). Zmiany objęły również tylną część samochodu – zmodyfikowano kształt tylnych świateł i zderzaka. Największą zmianą ukrytą wewnątrz poprawionego nadwozia jest wprowadzenie do wersji 2.0 RA i RC nowych, wolnossących jednostek dwulitrowych ze zmiennymi fazami rozrządu o mocy 160 KM, a do WRX oraz WRX STI turbodoładowanych silników o pojemności 2.5 litra, znanych wcześniej tylko z rynku amerykańskiego.
Rok modelowy 2007 oprócz minimalnie zmienionych tylnych świateł oraz tylnego dyferencjału TorSen w wersji STI nie przyniósł żadnych znaczących zmian. Wprowadzono silnik o pojemności 1.5 litra i mocy 105 KM, co czyni go najsłabszą, ale jednocześnie najoszczędniejszą jednostką napędową dostępną w tym modelu.
Modele europejskie.
Na bazie platformy GD pojawiło się wiele wersji specjalnych w Europie. Pierwszą i najbardziej znaną z nich jest model SE (Solberg Edition), będący pochodną WRX STI z mocniejszym silnikiem (305 KM) i nieznacznymi zmianami stylizacyjnymi. W ostatniej wersji karoserii GD pojawił się limitowany model RB320 – dostępny wyłącznie w kolorze czarnym, wzmocniony do 320 KM samochód poświęcony pamięci zmarłego Richarda Burnsa. W wyniku współpracy firmy kierowcy rajdowego Leszka Kuzaja z polskim importerem Subaru, również w Polsce powstała wersja specjalna, nazwana SPRT (Subaru Poland Rally Team). 25 samochodów z charakterystycznymi oznaczeniami, przypominającymi kolory rajdowych samochodów zespołu Subaru, cechuje się wyczynowym zawieszeniem, silnikiem wzmocnionym do mocy ok. 320 KM i tabliczką z indywidualnym numerem, umieszczoną wewnątrz samochodu.
Modele japońskie.
Tak jak w przypadku poprzednika, również platforma GD doczekała się modeli specjalnych, dostępnych wyłącznie na rynek japoński. W znakomitej większości są to samochody przeznaczone do wyczynu, pozbawione zbędnych luksusów (Spec-C, Type RA), w których stosowane są najnowocześniejsze rozwiązania technologiczne – tytanowo-kompozytowe turbosprężarki, wyrafinowane modyfikacje zawieszeń i hamulców oraz zmiany w karoserii (eliminacja nieużywanych w sporcie foteli, lekkie materiały). Wyjątkiem jest Impreza WRX STI A-line – model, w którym do minimum wyeliminowano agresywne spoilery i inne oznaki sportowego charakteru samochodu. Jej odpowiednikiem na rynku brytyjskim była Impreza Spec-D („specyfikacja dyskretna”). Takie rozwiązanie podyktowane było ilością klientów, którzy zainteresowani byli kupnem samochodu o sportowych parametrach, jednak nie decydowali się na zakup Imprezy ze względu na deprecjację jej publicznego obrazu i niechęć do identyfikacji z jej użytkownikami, których profil stopniowo zmieniał się w kierunku zwolenników bezkrytycznego tuningu, również zewnętrznego.
Modele amerykańskie.
Wprowadzenie turbodoładowanej Imprezy było wyczekiwane w Stanach Zjednoczonych z dużym zainteresowaniem, a auto przyjęte zostało przy aplauzie prasy i użytkowników. Rynek USA jako pierwszy otrzymał model STI z silnikiem o pojemności 2,5 litra i mocy 300 KM. Wprawdzie samochody z rynku USA tylko nieznacznie różnią się od swoich europejskich odpowiedników, jednak fundamentalną różnicą w stosunku do reszty świata był montaż w wersji WRX aż do roku 2003 dwutłoczkowych przednich i jednotłoczkowych tylnych hamulców pochodzących z platformy GC z roku 1998.
Subaru Impreza III.
Subaru Impreza III zostało po raz pierwszy zaprezentowane podczas targów motoryzacyjnych w Nowym Jorku w 2007 roku.
W 2010 roku wprowadzono wersję sedan pojazdu.
Silniki.
Benzynowe:
Wysokoprężne:
Subaru Impreza IV.
Subaru Impreza IV został po raz pierwszy zaprezentowany podczas targów motoryzacyjnych w Nowym Jorku.
W 2011 roku podczas targów motoryzacyjnych we Frankfurcie zaprezentowano uterenowioną odmianę modelu o nazwie Impreza XV, który wprowadzony został na rynek jako crossover pod nazwą XV. W listopadzie 2013 pojawiła się wersja WRX. Subaru postanowiło sprzedawać ten pojazd jako osobny model, dlatego z nazwy zniknęła Impreza. Subaru WRX zostało jednak zbudowano na bazie Imprezy sedan. Różnice dotyczą napędu oraz detali stylistycznych: inne są światła przednie i tylne, zderzaki, klapa bagażnika, ale identyczna płyta podłogowa i linia boczna.
Subaru Impreza V.
Subaru Impreza V został po raz pierwszy oficjalnie zaprezentowany podczas targów motoryzacyjnych w Nowym Jorku w marcu 2016 roku.
Samochód jest pierwszym pojazdem marki Subaru zbudowanym na bazie nowej płyty podłogowej Subaru Global Platform. Stylistycznie w stosunku do poprzedniej generacji modelu zmieniły się m.in. reflektory przednie i tylne, kształt zderzaków, boczna linia nadwozia, progi i linia dachu.
Szósta generacja.
Subaru Impreza VI został zaprezentowane pod koniec 2022 roku. Pierwsze egzemplarze zostaną dostarczone na początek 2023 roku. W Europie szósta generacja będzie dostępna tylko w wersji hatchback.
Subaru Impreza WRX STi.
Pierwsze egzemplarze Subaru Impreza wyjechały z fabryki w 1992 roku. Dwa lata później rozpoczęła się seria sukcesów w rajdach samochodowych: Colin McRae wygrał Rajd Nowej Zelandii oraz Rajd RAC, a rok później został rajdowym mistrzem świata, dając firmie Subaru pierwsze miejsce w rankingu producentów. Modyfikacja rankingu FIA pozostawiająca producentom większą swobodę w przerabianiu aut przyczyniła się do powstawania w roku 1993 modelu Subaru Impreza 555. Lata 1996 i 1997 to czas dominacji Subaru w rajdach samochodowych. Pierwszy model Impreza WRC powstał w 1997 roku, kiedy to wprowadzono regulamin WRC. Skrót WRC oznacza World Rally Championship, czyli Rajdowe Mistrzostwa Świata oraz World Rally Car.
Konkurencja.
Odwiecznym rywalem modelu STi był produkowany przez Mitsubishi model Lancer Evolution. Obie firmy co roku prezentowały kolejne wersje swoich sztandarowych produktów, tym samym napędzając konkurencję oraz wymuszając stały postęp techniczny.

</doc>
<doc id="351788" url="https://pl.wikipedia.org/wiki?curid=351788" title="Marshall County">
Marshall County



</doc>
<doc id="351789" url="https://pl.wikipedia.org/wiki?curid=351789" title="Martin County">
Martin County



</doc>
<doc id="351790" url="https://pl.wikipedia.org/wiki?curid=351790" title="Vikentij Chvojka">
Vikentij Chvojka



</doc>
<doc id="351791" url="https://pl.wikipedia.org/wiki?curid=351791" title="Mason County">
Mason County



</doc>
<doc id="351792" url="https://pl.wikipedia.org/wiki?curid=351792" title="McDowell County">
McDowell County



</doc>
<doc id="351793" url="https://pl.wikipedia.org/wiki?curid=351793" title="McHenry County">
McHenry County



</doc>
<doc id="351794" url="https://pl.wikipedia.org/wiki?curid=351794" title="McIntosh County">
McIntosh County



</doc>
<doc id="351795" url="https://pl.wikipedia.org/wiki?curid=351795" title="McLean County">
McLean County



</doc>
<doc id="351796" url="https://pl.wikipedia.org/wiki?curid=351796" title="McPherson County">
McPherson County



</doc>
<doc id="351797" url="https://pl.wikipedia.org/wiki?curid=351797" title="Meade County">
Meade County



</doc>
<doc id="351798" url="https://pl.wikipedia.org/wiki?curid=351798" title="Mecklenburg County">
Mecklenburg County



</doc>
<doc id="351799" url="https://pl.wikipedia.org/wiki?curid=351799" title="Medina County">
Medina County



</doc>
<doc id="351800" url="https://pl.wikipedia.org/wiki?curid=351800" title="Meigs County">
Meigs County



</doc>
<doc id="351801" url="https://pl.wikipedia.org/wiki?curid=351801" title="Menard County">
Menard County



</doc>
<doc id="351802" url="https://pl.wikipedia.org/wiki?curid=351802" title="Menominee County">
Menominee County



</doc>
<doc id="351803" url="https://pl.wikipedia.org/wiki?curid=351803" title="Mercer County">
Mercer County



</doc>
<doc id="351805" url="https://pl.wikipedia.org/wiki?curid=351805" title="Miami County">
Miami County



</doc>
<doc id="351806" url="https://pl.wikipedia.org/wiki?curid=351806" title="Midland County">
Midland County



</doc>
<doc id="351807" url="https://pl.wikipedia.org/wiki?curid=351807" title="Miller County">
Miller County



</doc>
<doc id="351808" url="https://pl.wikipedia.org/wiki?curid=351808" title="Mills County">
Mills County



</doc>
<doc id="351809" url="https://pl.wikipedia.org/wiki?curid=351809" title="Mineral County">
Mineral County



</doc>
<doc id="351812" url="https://pl.wikipedia.org/wiki?curid=351812" title="Mississippi County">
Mississippi County



</doc>
<doc id="351813" url="https://pl.wikipedia.org/wiki?curid=351813" title="Mitchell County">
Mitchell County



</doc>
<doc id="351814" url="https://pl.wikipedia.org/wiki?curid=351814" title="Monroe County">
Monroe County



</doc>
<doc id="351815" url="https://pl.wikipedia.org/wiki?curid=351815" title="Montgomery County">
Montgomery County



</doc>
<doc id="351816" url="https://pl.wikipedia.org/wiki?curid=351816" title="Moore County">
Moore County



</doc>
<doc id="351817" url="https://pl.wikipedia.org/wiki?curid=351817" title="Morgan County">
Morgan County



</doc>
<doc id="351818" url="https://pl.wikipedia.org/wiki?curid=351818" title="Morris County">
Morris County



</doc>
<doc id="351821" url="https://pl.wikipedia.org/wiki?curid=351821" title="Morrow County">
Morrow County



</doc>
<doc id="351823" url="https://pl.wikipedia.org/wiki?curid=351823" title="Morton County">
Morton County



</doc>
<doc id="351824" url="https://pl.wikipedia.org/wiki?curid=351824" title="Murray County">
Murray County



</doc>
<doc id="351825" url="https://pl.wikipedia.org/wiki?curid=351825" title="Nassau County">
Nassau County



</doc>
<doc id="351826" url="https://pl.wikipedia.org/wiki?curid=351826" title="Nelson County">
Nelson County



</doc>
<doc id="351827" url="https://pl.wikipedia.org/wiki?curid=351827" title="Nemaha County">
Nemaha County



</doc>
<doc id="351829" url="https://pl.wikipedia.org/wiki?curid=351829" title="Nevada County">
Nevada County



</doc>
<doc id="351830" url="https://pl.wikipedia.org/wiki?curid=351830" title="Newton County">
Newton County



</doc>
<doc id="351831" url="https://pl.wikipedia.org/wiki?curid=351831" title="Nicholas County">
Nicholas County



</doc>
<doc id="351832" url="https://pl.wikipedia.org/wiki?curid=351832" title="Noble County">
Noble County



</doc>
<doc id="351833" url="https://pl.wikipedia.org/wiki?curid=351833" title="Northampton County">
Northampton County



</doc>
<doc id="351834" url="https://pl.wikipedia.org/wiki?curid=351834" title="Northumberland County">
Northumberland County



</doc>
<doc id="351835" url="https://pl.wikipedia.org/wiki?curid=351835" title="Oconee County">
Oconee County



</doc>
<doc id="351836" url="https://pl.wikipedia.org/wiki?curid=351836" title="Ohio County">
Ohio County



</doc>
<doc id="351837" url="https://pl.wikipedia.org/wiki?curid=351837" title="Oldham County">
Oldham County



</doc>
<doc id="351838" url="https://pl.wikipedia.org/wiki?curid=351838" title="Oneida County">
Oneida County



</doc>
<doc id="351841" url="https://pl.wikipedia.org/wiki?curid=351841" title="Orange County">
Orange County



</doc>
<doc id="351842" url="https://pl.wikipedia.org/wiki?curid=351842" title="Orleans County">
Orleans County



</doc>
<doc id="351843" url="https://pl.wikipedia.org/wiki?curid=351843" title="Osage County">
Osage County



</doc>
<doc id="351844" url="https://pl.wikipedia.org/wiki?curid=351844" title="Osceola County">
Osceola County



</doc>
<doc id="351845" url="https://pl.wikipedia.org/wiki?curid=351845" title="Otero County">
Otero County



</doc>
<doc id="351846" url="https://pl.wikipedia.org/wiki?curid=351846" title="Otsego County">
Otsego County



</doc>
<doc id="351847" url="https://pl.wikipedia.org/wiki?curid=351847" title="Ottawa County">
Ottawa County



</doc>
<doc id="351848" url="https://pl.wikipedia.org/wiki?curid=351848" title="Owen County">
Owen County



</doc>
<doc id="351849" url="https://pl.wikipedia.org/wiki?curid=351849" title="Page County">
Page County



</doc>
<doc id="351850" url="https://pl.wikipedia.org/wiki?curid=351850" title="Panola County">
Panola County



</doc>
<doc id="351851" url="https://pl.wikipedia.org/wiki?curid=351851" title="Park County">
Park County



</doc>
<doc id="351852" url="https://pl.wikipedia.org/wiki?curid=351852" title="Paulding County">
Paulding County



</doc>
<doc id="351853" url="https://pl.wikipedia.org/wiki?curid=351853" title="Pawnee County">
Pawnee County



</doc>
<doc id="351855" url="https://pl.wikipedia.org/wiki?curid=351855" title="Pendleton County">
Pendleton County



</doc>
<doc id="351856" url="https://pl.wikipedia.org/wiki?curid=351856" title="Pennington County">
Pennington County



</doc>
<doc id="351857" url="https://pl.wikipedia.org/wiki?curid=351857" title="Perkins County">
Perkins County



</doc>
<doc id="351859" url="https://pl.wikipedia.org/wiki?curid=351859" title="Perry County">
Perry County



</doc>
<doc id="351861" url="https://pl.wikipedia.org/wiki?curid=351861" title="Phelps County">
Phelps County



</doc>
<doc id="351862" url="https://pl.wikipedia.org/wiki?curid=351862" title="Phillips County">
Phillips County



</doc>
<doc id="351863" url="https://pl.wikipedia.org/wiki?curid=351863" title="Pickens County">
Pickens County



</doc>
<doc id="351864" url="https://pl.wikipedia.org/wiki?curid=351864" title="Pierce County">
Pierce County



</doc>
<doc id="351865" url="https://pl.wikipedia.org/wiki?curid=351865" title="Pike County">
Pike County



</doc>
<doc id="351866" url="https://pl.wikipedia.org/wiki?curid=351866" title="Platte County">
Platte County



</doc>
<doc id="351867" url="https://pl.wikipedia.org/wiki?curid=351867" title="Plymouth County">
Plymouth County



</doc>
<doc id="351868" url="https://pl.wikipedia.org/wiki?curid=351868" title="Pocahontas County">
Pocahontas County



</doc>
<doc id="351869" url="https://pl.wikipedia.org/wiki?curid=351869" title="Polk County">
Polk County



</doc>
<doc id="351870" url="https://pl.wikipedia.org/wiki?curid=351870" title="Pontotoc County">
Pontotoc County



</doc>
<doc id="351872" url="https://pl.wikipedia.org/wiki?curid=351872" title="Pope County">
Pope County



</doc>
<doc id="351873" url="https://pl.wikipedia.org/wiki?curid=351873" title="Portage County">
Portage County



</doc>
<doc id="351874" url="https://pl.wikipedia.org/wiki?curid=351874" title="Pottawatomie County">
Pottawatomie County



</doc>
<doc id="351875" url="https://pl.wikipedia.org/wiki?curid=351875" title="Potter County">
Potter County



</doc>
<doc id="351876" url="https://pl.wikipedia.org/wiki?curid=351876" title="Powell County">
Powell County



</doc>
<doc id="351877" url="https://pl.wikipedia.org/wiki?curid=351877" title="Prairie County">
Prairie County



</doc>
<doc id="351879" url="https://pl.wikipedia.org/wiki?curid=351879" title="Pulaski County">
Pulaski County



</doc>
<doc id="351880" url="https://pl.wikipedia.org/wiki?curid=351880" title="Putnam County">
Putnam County



</doc>
<doc id="351881" url="https://pl.wikipedia.org/wiki?curid=351881" title="Quitman County">
Quitman County



</doc>
<doc id="351882" url="https://pl.wikipedia.org/wiki?curid=351882" title="Ramsey County">
Ramsey County



</doc>
<doc id="351883" url="https://pl.wikipedia.org/wiki?curid=351883" title="Randolph County">
Randolph County



</doc>
<doc id="351884" url="https://pl.wikipedia.org/wiki?curid=351884" title="Renville County">
Renville County



</doc>
<doc id="351885" url="https://pl.wikipedia.org/wiki?curid=351885" title="Rice County">
Rice County



</doc>
<doc id="351886" url="https://pl.wikipedia.org/wiki?curid=351886" title="Richland County">
Richland County



</doc>
<doc id="351887" url="https://pl.wikipedia.org/wiki?curid=351887" title="Richmond County">
Richmond County



</doc>
<doc id="351889" url="https://pl.wikipedia.org/wiki?curid=351889" title="Ripley County">
Ripley County



</doc>
<doc id="351890" url="https://pl.wikipedia.org/wiki?curid=351890" title="Roane County">
Roane County



</doc>
<doc id="351891" url="https://pl.wikipedia.org/wiki?curid=351891" title="Roberts County">
Roberts County



</doc>
<doc id="351892" url="https://pl.wikipedia.org/wiki?curid=351892" title="Robertson County">
Robertson County



</doc>
<doc id="351893" url="https://pl.wikipedia.org/wiki?curid=351893" title="Rockingham County">
Rockingham County



</doc>
<doc id="351894" url="https://pl.wikipedia.org/wiki?curid=351894" title="Roosevelt County">
Roosevelt County



</doc>
<doc id="351896" url="https://pl.wikipedia.org/wiki?curid=351896" title="Rowan County">
Rowan County



</doc>
<doc id="351897" url="https://pl.wikipedia.org/wiki?curid=351897" title="Rush County">
Rush County



</doc>
<doc id="351898" url="https://pl.wikipedia.org/wiki?curid=351898" title="Rusk County">
Rusk County



</doc>
<doc id="351900" url="https://pl.wikipedia.org/wiki?curid=351900" title="Russell County">
Russell County



</doc>
<doc id="351901" url="https://pl.wikipedia.org/wiki?curid=351901" title="Rutherford County">
Rutherford County



</doc>
<doc id="351902" url="https://pl.wikipedia.org/wiki?curid=351902" title="Saline County">
Saline County



</doc>
<doc id="351903" url="https://pl.wikipedia.org/wiki?curid=351903" title="San Juan County">
San Juan County



</doc>
<doc id="351904" url="https://pl.wikipedia.org/wiki?curid=351904" title="San Miguel County">
San Miguel County



</doc>
<doc id="351905" url="https://pl.wikipedia.org/wiki?curid=351905" title="Santa Cruz County">
Santa Cruz County



</doc>
<doc id="351906" url="https://pl.wikipedia.org/wiki?curid=351906" title="Schuyler County">
Schuyler County



</doc>
<doc id="351907" url="https://pl.wikipedia.org/wiki?curid=351907" title="Scotland County">
Scotland County



</doc>
<doc id="351908" url="https://pl.wikipedia.org/wiki?curid=351908" title="Scott County">
Scott County



</doc>
<doc id="351909" url="https://pl.wikipedia.org/wiki?curid=351909" title="Sedgwick County">
Sedgwick County



</doc>
<doc id="351910" url="https://pl.wikipedia.org/wiki?curid=351910" title="Seminole County">
Seminole County



</doc>
<doc id="351911" url="https://pl.wikipedia.org/wiki?curid=351911" title="Seneca County">
Seneca County



</doc>
<doc id="351912" url="https://pl.wikipedia.org/wiki?curid=351912" title="Sevier County">
Sevier County



</doc>
<doc id="351913" url="https://pl.wikipedia.org/wiki?curid=351913" title="Seward County">
Seward County



</doc>
<doc id="351914" url="https://pl.wikipedia.org/wiki?curid=351914" title="Shannon County">
Shannon County



</doc>
<doc id="351917" url="https://pl.wikipedia.org/wiki?curid=351917" title="Shelby County">
Shelby County



</doc>
<doc id="351918" url="https://pl.wikipedia.org/wiki?curid=351918" title="Sheridan County">
Sheridan County



</doc>
<doc id="351919" url="https://pl.wikipedia.org/wiki?curid=351919" title="Sherman County">
Sherman County



</doc>
<doc id="351920" url="https://pl.wikipedia.org/wiki?curid=351920" title="Sierra County">
Sierra County



</doc>
<doc id="351921" url="https://pl.wikipedia.org/wiki?curid=351921" title="Simpson County">
Simpson County



</doc>
<doc id="351922" url="https://pl.wikipedia.org/wiki?curid=351922" title="Sioux County">
Sioux County



</doc>
<doc id="351923" url="https://pl.wikipedia.org/wiki?curid=351923" title="Smith County">
Smith County



</doc>
<doc id="351924" url="https://pl.wikipedia.org/wiki?curid=351924" title="Somerset County">
Somerset County



</doc>
<doc id="351925" url="https://pl.wikipedia.org/wiki?curid=351925" title="Spencer County">
Spencer County



</doc>
<doc id="351926" url="https://pl.wikipedia.org/wiki?curid=351926" title="Stafford County">
Stafford County



</doc>
<doc id="351927" url="https://pl.wikipedia.org/wiki?curid=351927" title="Stanton County">
Stanton County



</doc>
<doc id="351928" url="https://pl.wikipedia.org/wiki?curid=351928" title="Stark County">
Stark County



</doc>
<doc id="351929" url="https://pl.wikipedia.org/wiki?curid=351929" title="St. Clair County">
St. Clair County



</doc>
<doc id="351930" url="https://pl.wikipedia.org/wiki?curid=351930" title="Steele County">
Steele County



</doc>
<doc id="351931" url="https://pl.wikipedia.org/wiki?curid=351931" title="Stephens County">
Stephens County



</doc>
<doc id="351932" url="https://pl.wikipedia.org/wiki?curid=351932" title="Steuben County">
Steuben County



</doc>
<doc id="351933" url="https://pl.wikipedia.org/wiki?curid=351933" title="Stevens County">
Stevens County



</doc>
<doc id="351934" url="https://pl.wikipedia.org/wiki?curid=351934" title="Stewart County">
Stewart County



</doc>
<doc id="351935" url="https://pl.wikipedia.org/wiki?curid=351935" title="St. Joseph County">
St. Joseph County



</doc>
<doc id="351936" url="https://pl.wikipedia.org/wiki?curid=351936" title="St. Louis County">
St. Louis County



</doc>
<doc id="351937" url="https://pl.wikipedia.org/wiki?curid=351937" title="Stone County">
Stone County



</doc>
<doc id="351938" url="https://pl.wikipedia.org/wiki?curid=351938" title="Suffolk County">
Suffolk County



</doc>
<doc id="351939" url="https://pl.wikipedia.org/wiki?curid=351939" title="Sullivan County">
Sullivan County



</doc>
<doc id="351940" url="https://pl.wikipedia.org/wiki?curid=351940" title="Summit County">
Summit County



</doc>
<doc id="351941" url="https://pl.wikipedia.org/wiki?curid=351941" title="Sumner County">
Sumner County



</doc>
<doc id="351942" url="https://pl.wikipedia.org/wiki?curid=351942" title="Sumter County">
Sumter County



</doc>
<doc id="351943" url="https://pl.wikipedia.org/wiki?curid=351943" title="Surry County">
Surry County



</doc>
<doc id="351944" url="https://pl.wikipedia.org/wiki?curid=351944" title="Sussex County">
Sussex County



</doc>
<doc id="351945" url="https://pl.wikipedia.org/wiki?curid=351945" title="Talbot County">
Talbot County



</doc>
<doc id="351946" url="https://pl.wikipedia.org/wiki?curid=351946" title="Taylor County">
Taylor County



</doc>
<doc id="351947" url="https://pl.wikipedia.org/wiki?curid=351947" title="Tazewell County">
Tazewell County



</doc>
<doc id="351948" url="https://pl.wikipedia.org/wiki?curid=351948" title="Terrell County">
Terrell County



</doc>
<doc id="351949" url="https://pl.wikipedia.org/wiki?curid=351949" title="Teton County">
Teton County



</doc>
<doc id="351950" url="https://pl.wikipedia.org/wiki?curid=351950" title="Texas County">
Texas County



</doc>
<doc id="351951" url="https://pl.wikipedia.org/wiki?curid=351951" title="Thomas County">
Thomas County



</doc>
<doc id="351952" url="https://pl.wikipedia.org/wiki?curid=351952" title="Thurston County">
Thurston County



</doc>
<doc id="351953" url="https://pl.wikipedia.org/wiki?curid=351953" title="Tioga County">
Tioga County



</doc>
<doc id="351954" url="https://pl.wikipedia.org/wiki?curid=351954" title="Tipton County">
Tipton County



</doc>
<doc id="351955" url="https://pl.wikipedia.org/wiki?curid=351955" title="Todd County">
Todd County



</doc>
<doc id="351956" url="https://pl.wikipedia.org/wiki?curid=351956" title="Trinity County">
Trinity County



</doc>
<doc id="351957" url="https://pl.wikipedia.org/wiki?curid=351957" title="Turner County">
Turner County



</doc>
<doc id="351958" url="https://pl.wikipedia.org/wiki?curid=351958" title="Tyler County">
Tyler County



</doc>
<doc id="351959" url="https://pl.wikipedia.org/wiki?curid=351959" title="Upshur County">
Upshur County



</doc>
<doc id="351960" url="https://pl.wikipedia.org/wiki?curid=351960" title="Valley County">
Valley County



</doc>
<doc id="351961" url="https://pl.wikipedia.org/wiki?curid=351961" title="Van Buren County">
Van Buren County



</doc>
<doc id="351962" url="https://pl.wikipedia.org/wiki?curid=351962" title="Vernon County">
Vernon County



</doc>
<doc id="351963" url="https://pl.wikipedia.org/wiki?curid=351963" title="Wabash County">
Wabash County



</doc>
<doc id="351964" url="https://pl.wikipedia.org/wiki?curid=351964" title="Walker County">
Walker County



</doc>
<doc id="351965" url="https://pl.wikipedia.org/wiki?curid=351965" title="Walton County">
Walton County



</doc>
<doc id="351966" url="https://pl.wikipedia.org/wiki?curid=351966" title="Walworth County">
Walworth County



</doc>
<doc id="351967" url="https://pl.wikipedia.org/wiki?curid=351967" title="Ward County">
Ward County



</doc>
<doc id="351968" url="https://pl.wikipedia.org/wiki?curid=351968" title="Warren County">
Warren County



</doc>
<doc id="351970" url="https://pl.wikipedia.org/wiki?curid=351970" title="Washington County">
Washington County



</doc>
<doc id="351971" url="https://pl.wikipedia.org/wiki?curid=351971" title="Wayne County">
Wayne County



</doc>
<doc id="351972" url="https://pl.wikipedia.org/wiki?curid=351972" title="Webster County">
Webster County



</doc>
<doc id="351974" url="https://pl.wikipedia.org/wiki?curid=351974" title="Wells County">
Wells County



</doc>
<doc id="351975" url="https://pl.wikipedia.org/wiki?curid=351975" title="Westmoreland County">
Westmoreland County



</doc>
<doc id="351976" url="https://pl.wikipedia.org/wiki?curid=351976" title="Wheeler County">
Wheeler County



</doc>
<doc id="351977" url="https://pl.wikipedia.org/wiki?curid=351977" title="White County">
White County



</doc>
<doc id="351978" url="https://pl.wikipedia.org/wiki?curid=351978" title="Whitley County">
Whitley County



</doc>
<doc id="351979" url="https://pl.wikipedia.org/wiki?curid=351979" title="Wichita County">
Wichita County



</doc>
<doc id="351980" url="https://pl.wikipedia.org/wiki?curid=351980" title="Wilcox County">
Wilcox County



</doc>
<doc id="351981" url="https://pl.wikipedia.org/wiki?curid=351981" title="Wilkes County">
Wilkes County



</doc>
<doc id="351982" url="https://pl.wikipedia.org/wiki?curid=351982" title="Wilkinson County">
Wilkinson County



</doc>
<doc id="351984" url="https://pl.wikipedia.org/wiki?curid=351984" title="Williams County">
Williams County



</doc>
<doc id="351985" url="https://pl.wikipedia.org/wiki?curid=351985" title="Williamson County">
Williamson County



</doc>
<doc id="351986" url="https://pl.wikipedia.org/wiki?curid=351986" title="Wilson County">
Wilson County



</doc>
<doc id="351987" url="https://pl.wikipedia.org/wiki?curid=351987" title="Windham County">
Windham County



</doc>
<doc id="351988" url="https://pl.wikipedia.org/wiki?curid=351988" title="Winnebago County">
Winnebago County



</doc>
<doc id="351989" url="https://pl.wikipedia.org/wiki?curid=351989" title="Winston County">
Winston County



</doc>
<doc id="351990" url="https://pl.wikipedia.org/wiki?curid=351990" title="Wise County">
Wise County



</doc>
<doc id="351991" url="https://pl.wikipedia.org/wiki?curid=351991" title="Wood County">
Wood County



</doc>
<doc id="351992" url="https://pl.wikipedia.org/wiki?curid=351992" title="Woodford County">
Woodford County



</doc>
<doc id="351993" url="https://pl.wikipedia.org/wiki?curid=351993" title="Worcester County">
Worcester County



</doc>
<doc id="351994" url="https://pl.wikipedia.org/wiki?curid=351994" title="Worth County">
Worth County



</doc>
<doc id="351995" url="https://pl.wikipedia.org/wiki?curid=351995" title="Wright County">
Wright County



</doc>
<doc id="351996" url="https://pl.wikipedia.org/wiki?curid=351996" title="Wyoming County">
Wyoming County



</doc>
<doc id="351997" url="https://pl.wikipedia.org/wiki?curid=351997" title="York County">
York County



</doc>
<doc id="351998" url="https://pl.wikipedia.org/wiki?curid=351998" title="Yuma County">
Yuma County



</doc>
<doc id="352002" url="https://pl.wikipedia.org/wiki?curid=352002" title="Pistolet Dansk Schouboe M1907">
Pistolet Dansk Schouboe M1907

Dansk Schouboe M1907 – duński pistolet samopowtarzalny.
Historia.
Jens Torring Schouboe opatentował pierwszy pistolet w 1903 roku. W 1907 roku powstał prototyp jego powiększonej wersji strzelającej silniejszym nabojem. Pomimo zwiększenia mocy naboju pistolet M1907 działał na zasadzie odrzutu zamka swobodnego. Aby zapewnić bezpieczne działanie broni konstruktor zastosował nabój z lekkim pociskiem drewnianym w płaszczu aluminiowym.
Pistolet M1907 był produkowany w zarządzanej przez Schouboe'go fabryce Dansk Rekylriffel Syndikat.
Pistolet M1907 był bronią o prostej konstrukcji i niezawodną, ale lekki pocisk szybko wytracał prędkość co zmniejszało zasięg skuteczny, a także powodowało, że M1907 był bronią bardzo niecelną.
W 1917 roku z uwagi na brak zainteresowania tym pistoletem produkcję przerwano.
Opis.
Dansk Schouboe M1907 był bronią samopowtarzalną. Zasada działania oparta o odrzut zamka swobodnego.
M1907 był zasilany z wymiennego magazynka pudełkowego o pojemności 6 naboi. Magazynek znajdował się w chwycie pistoletowym.
Lufa gwintowana, posiadała sześć bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="352005" url="https://pl.wikipedia.org/wiki?curid=352005" title="Coimbra Group">
Coimbra Group



</doc>
<doc id="352006" url="https://pl.wikipedia.org/wiki?curid=352006" title="Shangpa">
Shangpa

Shangpa (albo Szangpa) – jedna z dwóch pierwotnych linii Kagyu, jednej z czterech głównych tradycji buddyzmu tybetańskiego. Najważniejszym współczesnym przedstawicielem tej tradycji był Kalu Rinpocze (1905-1989), jeden z najwybitniejszym mistrzów Kagyu w XX wieku.
Tradycję Szangpa założył Khjungpo Naldzior (według legend 918-1079). Khjungpo Naldzior studiował w Tybecie tradycje Bön i Dzogczen a następnie wyruszył do Nepalu, gdzie spotkał aczarię Sumati. Został tłumaczem i powędrował do Indii, gdzie, jak głoszą legendy, studiował pod kierunkiem stu pięćdziesięciu nauczycieli. Został mistrzem doktryn ezoterycznych i egzoterycznych oraz medytacji.
Jego najważniejszymi nauczycielami byli Sukhasiddhi, Rahulagupta i Niguma, partnerka Naropy. Wiele przekazów według legendy otrzymał bezpośrednio od dakiń. Najsłynniejszymi uczniami Khjungpo Naldziora byli Mehu Tonpa, Mogczokpa i Szang Gomczo Senge. Jeden z mistrzów tej szkoły, Buton Rinczen Drup, przekazał Congkhapie linię uhjasamada tantry Curtona Łangi Dordże. 
Główne praktyki Szangpa Kagyu to tantry Mahakali, Czakrasamwary, Hewadżry, Guhjasamadży i Mahamai, Mahamudra oraz sześć doktryn Nigumy. Wszystkie praktyki od Nigumy określa się "złotymi dharmami" z powodu tego, iż Khjungpo Naldzior podczas każdej wyprawy do Indii ofiarowywał złoto za otrzymane nauki. Porównuje się je do drzewa. Korzeniem tego drzewa jest sześć jog Nigumy, pniem jest mahamudra. Trzy gałęzie to trzy integracje. Chodzi w nich o to, żeby doświadczenie zdobyte dzięki praktyce sześciu jog i mahamudry, zintegrować z codziennym życiem. Później są dwa kwiaty: biała i czerwona dakini. Następnie jest owoc, stan buddy: nieśmiertelność umysłu i brak błędu.

</doc>
<doc id="352012" url="https://pl.wikipedia.org/wiki?curid=352012" title="Pirometr">
Pirometr

Pirometr – przyrząd pomiarowy służący do bezdotykowego pomiaru temperatury. Działa w oparciu o analizę promieniowania cieplnego emitowanego przez badane ciała.
Wszystkie ciała o temperaturze wyższej od temperatury zera bezwzględnego emitują promieniowanie cieplne o podobnej charakterystyce zwanej promieniowaniem ciała doskonale czarnego.
Proste pirometry mierzą ilość energii emitowanej poprzez pomiar temperatury elementu, na który pada promieniowanie. Do pomiaru temperatur powyżej 600 °C używane są pirometry optyczne, w których jasność świecenia badanego obiektu jest porównywana z jasnością obiektu wzorcowego (np. żarnika).
W pirometrach najwyższej klasy mierzących w zakresie niskich temperatur stosuje się optykę zwierciadlaną, analogiczną do stosowanej w aparatach fotograficznych - tzw. lustrzankach. W pirometrach, w których zastosowano optykę zwierciadlaną, nakierowanie pirometru na pole pomiarowe odbywa się w taki sam sposób, jak w tradycyjnych aparatach fotograficznych - operator przez okienko widzi obiekt. W niektórych rozwiązaniach na czas pomiaru włącza się wskaźnik laserowy. Problem z właściwym ustawieniem pirometru nie występuje w pirometrach światłowodowych, w których promieniowanie wnika do światłowodu przy powierzchni promieniującej.
W pirometrach stosuje się dwie grupy detektorów: termiczne i fotoelektryczne. 
Pirometr używany jest między innymi przez straż pożarną do mierzenia temperatury w sytuacji braku możliwości podejścia do źródła ciepła.
Zastosowanie:
Pirometry znajdują szerokie zastosowanie, w różnych gałęziach gospodarki:

</doc>
<doc id="352016" url="https://pl.wikipedia.org/wiki?curid=352016" title="Khjungpo Naldzior">
Khjungpo Naldzior

Khjungpo Naldzior (według legend 918-1079) – mnich buddyzmu tybetańskiego, założyciel tradycji shangpa należącej do Diamentowej Drogi.
Khjungpo Naldzior urodził się w rodzinie praktykującej tradycję bon. Nazwisko Khjung to tybetańskie słowo oznaczające Garudę, mitycznego ptaka, bardzo ważnego w tej religii. Khjungpo Naldzior otrzymał tradycyjne wykształcenie i był wychowany zgodne z tradycją bon, w której wciąż mu jednak czegoś brakowało, co zaprowadziło go do poszukiwań własnej ścieżki.
Według tradycji miał stu pięćdziesięciu nauczycieli, których poznał podróżując często z Tybetu do Indii, chociaż głównymi nauczycielkami były ponoć dwie dakinie: Niguma i Sukhasiddhi. W tamtych czasach droga między Tybetem a Indiami była bardzo niebezpieczna i zajmowała wiele miesięcy. Khjungpo podróżował aby zdobyć dharmę i krzewić ją w Tybecie. Za każdym razem, kiedy udawał się w podróż, starał się zebrać jak najwięcej złota, żeby złożyć je w ofierze nauczycielom, których spotka. Sprawiało to, że jego podróże były szczególnie niebezpieczne z uwagi na rozbójników.
Na pamiątkę złota, które ofiarowywał w zamian za naukę Khjungpo Naldzior, Dharma shangpa kagyu jest inaczej nazywana złotą Dharmą. Była ona niejako za to złoto „kupiona”. Po pewnym czasie mnich zgromadził wokół siebie uczniów, którzy również dawali mu złoto. Dzięki temu mógł wciąż udawać się ze złotem do Indii po kolejne nauki, które po powrocie im przekazywał. Według tradycji żył ponad 150 lat.

</doc>
<doc id="352018" url="https://pl.wikipedia.org/wiki?curid=352018" title="Sukhasiddhi">
Sukhasiddhi

Sukhasiddhi – buddyjskie określenie na jeden ze stanów ducha, wyrażany w osobie żeńskiej. 
Pochodzi od "sukha" (w sanskrycie: "wielka błogość", "wielka szczęśliwość") i od "siddhi" (w sanskrycie: "urzeczywistnienie"). 
Pozwala w jednym życiu osiągnąć pełne urzeczywistnienie, wszystkie zwykłe i najwyższe siddhi oraz urzeczywistnia naturę wielkiej błogości. Dochodzi się do tego stanu poprzez:
Praktyki fazy budowania zapewniają urzeczywistnienia zwykłe, pospolite siddhi, natomiast faza spełniająca daje najwyższe siddhi, czyli oświecenie. Stan ducha "Sukhasiddhi" urzeczywistnia naturę wielkiej błogości, stając się dakinią poza narodzinami, starością i śmiercią - w szerokim pojęciu urzeczywistnia naturę umysłu. 
Sukhasidhi była jednym z głównych natchnień edukacyjnych Khjungpo Naldziora, założyciela linii wyznania buddyjskiego, Shangpa Kagyu.

</doc>
<doc id="352021" url="https://pl.wikipedia.org/wiki?curid=352021" title="Bohdan Paszkowski (profesor)">
Bohdan Paszkowski (profesor)

Bohdan Paszkowski (ur. 28 marca 1916 w Lublinie, zm. 13 sierpnia 2000 w Warszawie) – polski naukowiec z zakresu elektroniki, profesor zwyczajny, członek rzeczywisty Polskiej Akademii Nauk, wychowawca wielu naukowców i inżynierów, promotor 30 prac doktorskich, opiniodawca ponad 100 rozpraw doktorskich i habilitacyjnych oraz wniosków o tytuł profesora.
Życiorys.
W 1933 ukończył prywatne gimnazjum im. Stefana Batorego i wyjechał do Warszawy, gdzie rozpoczął studia na Wydziale Matematyki i Fizyki Uniwersytetu Warszawskiego. Równocześnie studiował na Wydziale Elektrycznym Politechniki Warszawskiej. Od 1936 łączył naukę z pracą kreślarza w kierowanym przez prof. Jana Czochralskiego Instytucie Metalurgii i Metaloznawstwa. W 1937 zmienił miejsce zatrudnienia na Państwowe Zakłady Tele- i Radiotechniczne i pracował tam do wybuchu II wojny światowej, a następnie powrócił do rodzinnego miasta. Pracował jako elektryk w Lubelskich Zakładach Elektryfikacji, dla ruchu oporu montował urządzenia nadawczo-odbiorcze. Po wkroczeniu Armii Czerwonej powierzono mu funkcję zastępcy kierownika resortu Poczty, Telegrafu i Komunikacji, rok później ponownie wyjechał do Warszawy, gdzie został zatrudniony przez prof. Janusza Groszkowskiego w Katedrze Radiotechniki Politechniki Warszawskiej, równocześnie rozpoczął pracę w Zakładzie Elektroniki Z-3 w Państwowym Instytucie Telekomunikacyjnym (pracował tam do 1953). W 1946 uzyskał stopień inżyniera, w 1961 profesora nadzwyczajnego, a w 1969 profesora zwyczajnego, kierował Katedrą Przyrządów Elektronowych Politechniki Warszawskiej. Od 1953 przez pięć lat pracował w Zakładzie Elektroniki Instytutu Podstawowych Problemów Techniki Polskiej Akademii Nauk. W latach 1958-1963 był organizatorem i koordynatorem prac badawczych z zakresu całej elektroniki. Od 1963 był przewodniczącym zespołu problemowego "Elektronika Kwantowa", koordynującego prace krajowe z zakresu laserów i maserów. W 1965 został członkiem korespondentem Polskiej Akademii Nauk (PAN), w 1976 został członkiem rzeczywistym. W 1966 powierzono mu stanowisko dyrektora Instytutu Technologii Elektronowej PAN, instytut ten stworzył podstawową kadrę specjalistów rozwijających dzisiaj przemysł półprzewodnikowy w kraju. W 1970 został zastępcą dyrektora ds. naukowych Naukowo-Produkcyjnego Centrum Półprzewodników, w 1977 ponownie został pracownikiem Instytutu Technologii Elektronowej Politechniki Warszawskiej. W roku 1978 został mianowany dyrektorem Instytutu Fizyki Wydziale Fizyki Technicznej i Matematyki Stosowanej Politechniki Warszawskiej i zajmował to stanowisko do 1986.
Bohdan Paszkowski był założycielem i redaktorem naczelnym czasopisma o międzynarodowym znaczeniu "Electron Technology" (od 1968) oraz członkiem redakcji "Elektroniki" (od 1960). Wieloletni doradca naukowy przemysłu elektronicznego oraz członek rad naukowych kilku Instytutów i organizacji przemysłowych. Prezes i honorowy członek Stowarzyszenia Elektryków Polskich. W 1986 Wojskowa Akademia Techniczna im. Jarosława Dąbrowskiego w Warszawie przyznała mu tytuł doktora honoris causa.
Spoczywa na cmentarzu Powązkowskim w Warszawie (kw. 45, rząd 3, grób 20).
Odznaczenia.
Ponadto odznaki i medale resortowe i stowarzyszeniowe, m.in.:
Publikacje.
Autor licznych prac z dziedziny elektroniki i technologii elektronowej; jego artykuły były publikowane zarówno w polskich, jak i zagranicznych czasopismach.

</doc>
<doc id="352024" url="https://pl.wikipedia.org/wiki?curid=352024" title="Niguma">
Niguma

Niguma – półlegendarna nauczycielka w tradycji buddyzmu tybetańskiego, zaliczana do dakiń.
Niguma urodziła się w Kaszmirze, w regionie zwanym Ziemią Wielkiej Magii, była siostrą Naropy, a według niektórych przekazów jego partnerką. Według legend dzięki czystej karmie z poprzednich żywotów, miała wizję buddy Buddy Wadżradhary i wyjaśnienia otrzymała bezpośrednio od niego. W jednej chwili osiągnęła ósmy poziom bodhisattwy i stała się dakinią mądrości. Jej uczniem był założyciel buddyjskiej tradycji shangpa kagyu, Khjungpo Naldzior. Od Nigumy pochodzą praktyki zwane "Sześcioma Doktrynami Nigumy" i obok Sześciu Jog Naropy są one jednymi z ważniejszych praktyk w kagyu.

</doc>
<doc id="352028" url="https://pl.wikipedia.org/wiki?curid=352028" title="Portret Ambasadorów">
Portret Ambasadorów



</doc>
<doc id="352031" url="https://pl.wikipedia.org/wiki?curid=352031" title="Łąki Błeszeńskie">
Łąki Błeszeńskie



</doc>
<doc id="352032" url="https://pl.wikipedia.org/wiki?curid=352032" title="Johannes Hans Daniel Jensen">
Johannes Hans Daniel Jensen



</doc>
<doc id="352034" url="https://pl.wikipedia.org/wiki?curid=352034" title="Hans Jensen">
Hans Jensen



</doc>
<doc id="352041" url="https://pl.wikipedia.org/wiki?curid=352041" title="Lettre de cachet">
Lettre de cachet

Lettre de cachet – w XVIII-wiecznej Francji – list opieczętowany, którym król francuski skazywał adresata listu bez sądu, np. na karę więzienia lub wygnania. Od listu można było się odwoływać, ale tylko do monarchy, ponieważ tylko on mógł cofnąć wydany przez siebie wyrok.
W praktyce wyrokom „liścików” najpowszechniej poddawani byli niesforni arystokraci, którzy nie przekroczyli formalnie prawa, ale z określonego powodu mogli być niewygodni politycznie lub obyczajowo dla monarchy. Praktyka "lettres de cachet" była jedną z przyczyn narastania niezadowolenia w społeczeństwie francuskim przed rewolucją francuską, i traktowano ją jako wyraz jaskrawej niesprawiedliwości. Jedną z najbardziej znanych osób, osadzonych w więzieniu na podstawie "lettre de cachet," był Donatien Alphonse François de Sade.

</doc>
<doc id="352043" url="https://pl.wikipedia.org/wiki?curid=352043" title="Sobuczyna">
Sobuczyna



</doc>
<doc id="352044" url="https://pl.wikipedia.org/wiki?curid=352044" title="Popowo Kościelne (województwo mazowieckie)">
Popowo Kościelne (województwo mazowieckie)

Popowo Kościelne – wieś w Polsce położona w województwie mazowieckim, w powiecie wyszkowskim, w gminie Somianka.
Popowo Kościelne jest siedzibą Parafii Narodzenia Najświętszej Marii Panny należącej do dekanatu serockiego w diecezji płockiej.
W latach 1975–1998 miejscowość położona była w województwie ostrołęckim.
Miejscowość położona przy ujściu rzeki Bug. Od strony południowej otoczona jest rzeką, a od północnej połaciami lasu. Na terenie leśnym znajdują się działki letniskowe i ośrodki wczasowe.
Pochodzenie nazwy.
Nazwa miejscowości Popowo najprawdopodobniej pochodzi od nazwiska pierwszych właścicieli tych okolic, którymi byli na początku XVI wieku Popowscy. Przypuszcza się również, że może ona mieć swe korzenie w staropolskim słowie "pop" określającym księdza. Za tą etymologią nazwy przemawia związek miejscowości z kościołem praktycznie od samego początku jej istnienia.

</doc>
<doc id="352046" url="https://pl.wikipedia.org/wiki?curid=352046" title="Kalu Rinpocze">
Kalu Rinpocze

Kalu Rinpocze (1905-1989 r. w Nepalu) – mnich buddyjski, jedna z najważniejszych postaci współczesnego buddyzmu tybetańskiego.
Kalu Rinpocze pierwsze nauki pobierał od swego ojca Karma Legsze Drajanga, lamy i lekarza, ucznia Dziamgona Kongtrula Lodro Thaje, Miphama Rinpocze i Dziamjanga Khjentse Wangpo. Jako piętnastolatek udał się na 10 lat do głównego klasztoru szkoły karma kagyu w Palpung na intensywne studia. W tym czasie przebył tradycyjne, trzyletnie odosobnienie. Pobierał nauki od XV Karmapy i innych wielkich nauczycieli ruchu rime. 
Od 26. roku życia przez kolejnych 15 lat praktykował w górskich jaskiniach wschodniego Tybetu. Po powrocie do Palpung otrzymał cały przekaz szkoły shangpa kagyu od Drupona Norbu Dondrupa. Został nauczycielem medytacji XVI Karmapy i głównym nauczycielem odosobnień całego wschodniego Tybetu (Kham). Poza tym posiadł doskonałą znajomość tradycyjnej tybetańskiej medycyny. 
W latach 50. XX w. XVI Karmapa wysłał go do Indii i Bhutanu, by poczynił przygotowania do przewidywanego exodusu buddystów z zajętego przez komunistyczne Chiny Tybetu. Utworzył centrum odosobnień we wschodnim Bhutanie, gdzie przebywał przez wiele lat na prośbę królewskiej rodziny. Założył również wiele centrów odosobnień w Indiach. Jego główną siedzibą był od 1962 roku Sonada w pobliżu Dardżylingu w północnych Indiach. Tam to właśnie odnaleźli go pierwsi ludzie przybywający z Zachodu, których przyciągnęło bogactwo wschodniej tradycji i kultury.

</doc>
<doc id="352047" url="https://pl.wikipedia.org/wiki?curid=352047" title="Gorzelanka">
Gorzelanka

Gorzelanka ("Gorzelańska Rzeka") – struga, lewostronny dopływ Stradomki o długości 9,85 km. Jej źródło znajduje się w lasach koło Wręczycy Wielkiej. Do Częstochowy wpływa przez Gnaszyn, gdzie po przepłynięciu 2,4 km uchodzi do Stradomki.

</doc>
<doc id="352048" url="https://pl.wikipedia.org/wiki?curid=352048" title="Afelandra stercząca">
Afelandra stercząca

Afelandra stercząca ("Aphelandra squarrosa") – gatunek byliny z rodziny akantowatych. Bywa nazywana także afelandrą szczytową lub czworokątną. Pochodzi z tropikalnych obszarów Brazylii.
Zastosowanie.
Roślina ozdobna. Jest w Polsce uprawiana jako roślina doniczkowa. Jej walorami są dwukolorowe liście i żółty, duży kwiatostan. Zazwyczaj kupuje się gotową, kwitnącą roślinę. Najczęściej uprawiana jest tylko przez jeden rok, jednak przy umiejętnej uprawie można ją przetrzymać na następny i doprowadzić do powtórnego kwitnienia. Rośnie dość szybko. Najczęściej uprawiana jest klasyczna już odmiana 'Louisae' o jasnych wybarwieniach wzdłuż nerwów i nowsza 'Dania' o bardziej zwartym pokroju, krótszych liściach z białymi nerwami oraz kwiatach w kolorze od żółtego do żółto pomarańczowego.

</doc>
<doc id="352052" url="https://pl.wikipedia.org/wiki?curid=352052" title="Chorągiew Warmińsko-Mazurska ZHP">
Chorągiew Warmińsko-Mazurska ZHP

Chorągiew Warmińsko-Mazurska ZHP im. Grunwaldu – jednostka terenowa Związku Harcerstwa Polskiego.
Działa na terenie województwa warmińsko-mazurskiego. Siedzibą władz Chorągwi jest Olsztyn.
Bohaterem Chorągwi jest Grunwald – miejsce zwycięskiej bitwy z 1410 r.
Od 1991 przy Chorągwi działa Ogólnopolski Ruch Programowo-Metodyczny „Wspólnota Drużyn Grunwaldzkich”.
Początki działalności harcerskiej na Warmii i Mazurach.
Działalność harcerska na Warmii i Mazurach została podjęta po I wojnie światowej. W 1919 Zbigniew Pieniężny założył w Olsztynie pierwszy zastęp harcerski. Brak kadry, mundurów, dostatecznej znajomości metody harcerskiej spowodowały rozwiązanie tego zastępu po kilku miesiącach spotkań.
W czerwcu 1920 Ministerstwo Spraw Wojskowych w Warszawie powołało Naczelną Komendę Organizacji Harcerskiej na Warmii i Mazurach z siedzibą w Działdowie. Komendantem został druh Adam Ciołkosz. Bardzo ważnym jej zadaniem było wsparcie działań polskich przed nadchodzącym plebiscytem. Po przegranym plebiscycie, w październiku 1920 zawieszono działalność Komendy. W 1923 Zbigniew Pieniężny ukończył kurs w Sulejowie ("Chorągiew Łódzka") i ponownie w 1924 zawiązał w Olsztynie drużynę harcerską. Jednak pojedyncza drużyna nie spowodowała rozwoju ruchu harcerskiego w innych miejscowościach. Dlatego po rocznej działalności olsztyńscy harcerze zawiesili działalność. Przyczyn braku powodzenia działań harcerskich polskie władze konsularne upatrywały w braku możliwości oparcia się o funkcjonowanie polskiego szkolnictwa i oczywiście w sprzeciwie administracji niemieckiej.
Po 1929 zaczęły powstawać na Warmii i Mazurach polskie szkoły. Nauczyciele przybywający wtedy z Polski znali dobrze zasady pracy harcerskiej. Dlatego w 1931 zaczęły znów powstawać drużyny harcerskie. Prekursorami działalności byli Edward Turowski, Otylia Teszner-Grot, Jan Hedrych, Anna Sendrowska. Powolny, lecz stały rozwój drużyn doprowadził do powołania 25 października 1935 "Hufca Wschodniopruskiego". Obejmował on swoim zasięgiem Warmię, Mazury i Powiśle. Komendantem hufca został Ryszard Knosała. Sprawował on swoją funkcję nieoficjalnie, gdyż będąc obywatelem polskim nie wolno mu było angażować się w działanie polskich organizacji. Komendantem oficjalnym był Leon Włodarczak, zastępcami Alfons Barczewski i Antoni Kellmann, sekretarzem Józef Tomke, a zastępcą sekretarza Otylia Teszner, skarbnikiem Jadwiga Gnatowska. Opiekunem Hufca został ks. Wacław Osiński. Z chwilą powołania Hufca rozwój harcerstwa odbywał się zdecydowanie szybciej. Od 1936 rozpoczęto szkolenia drużynowych i zastępowych w Uniszewie i Pluskach co umożliwiło zakładanie nowych drużyn. W 1937 odbył się w Domu Polskim w Olsztynie zlot drużyn z Warmii, na którym wysoko oceniono dotychczasową działalność organizacyjną na tym terenie. W 1938 drużyny Powiśla zostały włączone do nowo powstałego Hufca Malborskiego, a Hufiec Wschodniopruski przemianowano na Warmiński. Jego komendantką została Otylia Grot.
W 1938 na skutek represji i zakazów niemieckich Harcerstwo na Warmii i Mazurach zmuszono do działalności niemal konspiracyjnej. Unikano publicznych wystąpień i przemarszów, aby nie prowokować interwencji niemieckich. Kiedy jednak władze rozpoczęły zamykanie szkół polskich, rolę krzewienia patriotyzmu przejęły właśnie drużyny harcerskie. Na zbiórkach czytano książki polskie, uczono się historii i śpiewano polskie pieśni. Mimo represji w lipcu 1939 nad jeziorem Serwent odbył się Zlot Harcerski.
Z chwilą wybuchu wojny większość działaczy i instruktorów została aresztowana i osadzona w obozach koncentracyjnych. Podczas wojny zginęli tacy twórcy harcerstwa Warmii i Mazur jak Ryszard Knosała, Leon Włodarczak, Józef Grot, Tadeusz Pezała, Jan Maza.
Działalność po II wojnie światowej.
Pierwsza drużyna harcerska na tych terenach powstała w czerwcu 1945 przy gimnazjum męskim. Wraz z początkiem roku szkolnego zaczęły powstawać kolejne drużyny. Dlatego 10 października 1945 powołano Komendę Warmijsko – Mazurskiej Chorągwi Harcerzy. Równolegle utworzono Chorągiew Harcerek. Podejmowano akcje: Harcerze Swojemu Miastu (odbudowa zniszczonych miejscowości), Harcerska Służba Ochrony Obywateli (zbieranie informacji o miejscach zagrożonych zawaleniem budynków czy murów). W czerwcu 1947 rozpoczęto wydawanie biuletynu „Harcerski Głos Warmii”. We wrześniu powstała Harcerska Spółdzielnia Sportowo-Turystyczna „TROP”. Jej zadaniem było zaopatrzenie w sprzęt i akcesoria harcerskie, turystyczne i sportowe. 28 lutego 1949 powołano jedną chorągiew i wspólne, dla harcerzy i harcerek, hufce. W 1950 Chorągiew Warmińsko-Mazurska ZHP została rozwiązana. Na jej miejsce powstał Wydział Szkolno-Harcerski przy Zarządzie Wojewódzkim Związku Młodzieży Polskiej.
I Zjazd Instruktorów Harcerskich Warmii i Mazur w dniu 16 grudnia 1956 reaktywował prace Komendy Chorągwi i uchwalił nowy program działań. Pod koniec lat pięćdziesiątych realizowano działania w ramach wieloletnich akcji Kormoran (1959–1961) i Perkoz (1959–1961). Efektem ich było zagospodarowanie i popularyzacja szlaków turystycznych na Warmii i Mazurach. Akcja Kormoran koncentrowała się na szlaku jezior w Puszczy Piskiej. Akcja Perkoz dotyczyła okolic Olsztyna. Początkowo w jej ramach organizowano pola biwakowe, obozy harcerskie, informowano o walorach regionu. W następnych latach zakres poszerzono o wymianę międzynarodową z pionierami. Dla upamiętnienia akcji Perkoz tym imieniem nazwano Ośrodek Szkoleniowo-Wypoczynkowy Chorągwi Warmińsko-Mazurskiej na półwyspie Waszeta. Zbudowany on został w latach 1963–1966, by w 1969 zostać przejętym przez Głównej Kwatery ZHP na ośrodek centralny, którym pozostaje do dziś.
W latach sześćdziesiątych ważnymi wydarzeniem był Zlot Grunwaldzki w 550. rocznicę bitwy, podczas którego harcerze z Warmii i Mazur byli organizatorami wielu imprez na Polu Bitwy. Drugim ważnym etapem były obchody 1000-lecia Państwa Polskiego. Dla olsztyńskich harcerzy był to czas ubiegania się o imię Grunwaldu. W 1962 Chorągiew otrzymała sztandar, zaś w 1966 – imię Grunwaldu. W latach 70. realizowano w Chorągwi akcję programową Grunwald. Jej celem było pogłębienie i rozszerzenie zakresu pracy prowadzonej w drużynach oraz poznanie tradycji i historii regionu. W wyniku akcji zdobywano miano Drużyn Grunwaldzkich. W latach 1976–1977 reaktywowano Akcję Grunwald, której celem była aktywizacja i popularyzacja okolic Grunwaldu i Dąbrówna.
Od 1966 harcerze Warmii i Mazur uczestniczyli w Operacji 1001-Frombork. Podczas ośmiu lat przygotowano Frombork do obchodów 500-lecia urodzin Mikołaja Kopernika. Udział harcerski był o tyle istotny, że miasto to zostało w 80% zniszczone podczas wojny, a przedsiębiorstwa w regionie nie były w stanie go odbudować.
Głównymi kierunkami operacji były: Budujemy Frombork ("usługi budowlane i inne świadczone we Fromborku"); Pracujemy dla Fromborka ("wykonanie urządzeń i sprzętów potrzebnych miastu i ujętych w katalogu propozycji"); Hasło Kopernik ("popularyzacja historii i postaci M. Kopernika"); Koperniki dla Fromborka ("akcje zarobkowe na rzecz Funduszu Fromborskiego"). Zgrupowanie obozów Chorągwi Warmińsko-Mazurskiej ZHP przyjęło funkcję gospodarza terenu. Harcerze pełnili służbę turystyczną (informacja i przewodnictwo); służby pomocnicze (na poczcie, w muzeum, w domu książki); popularyzowali region (występy artystyczne); oraz dorobek Kopernika (sesje naukowe); a także Operację (prowadzenie stałej radiostacji), pracowali na wykopaliskach archeologicznych. W latach 1966–1973 przebywało we Fromborku ponad 46 tys. harcerzy wypracowując ponad milion roboczogodzin. Wśród nich było 2047 harcerek i harcerzy z Warmii i Mazur z których 344 otrzymało tytuł Honorowego Obywatela Fromborka. Po zakończeniu Operacji 1001 – Frombork, patronat nad miastem przejęła Chorągiew Warmińsko-Mazurska ZHP. Trwał on do 1975, czyli do reformy administracyjnej kraju kiedy znalazł się on w Chorągwi Elbląskiej ZHP.
W 1973 zainicjowano, trwającą do 1980 Operację Agroregion. Działania podejmowane przez harcerzy miały tworzyć płaszczyznę współpracy z instytucjami regionalnymi. Za swą prace zespoły harcerskie otrzymywały tzw. świadectwa współpartnerstwa od zakładów, urzędów i jednostek z którymi współdziałały. Zadania ukierunkowane były na służbę na rzecz rolnictwa, turystyki, rekreacji i edukacji dzieci wiejskich.
W latach 1985–1988 Chorągiew Warmińsko-Mazurska prowadziła akcję „Harcerze-Grunwaldowi”. W jej ramach realizowano zadania harcerskiej służby na rzecz własnego środowiska. Szczególnie intensywne prace prowadzono na Grunwaldzkim Polu oraz okolicach Grunwaldu podczas trwania Zlotu. Najbardziej zasłużeni instruktorzy (m.in. po trzykrotnym udziale w akcji) otrzymali Odznaki Zasłużony w Akcji „Harcerze-Grunwaldowi”. W 1985 Chorągiew Warmińsko-Mazurska gościła na polach Grunwaldu Polową Zbiórkę Harcerzy Starszych, a trzy lata później Zlot ZHP 1988 na Warmii i Mazurach, podczas którego drużynom wręczono po raz pierwszy „Odznaki Grunwaldzkie”. Program grunwaldzki kontynuowany jest w ZHP do dziś. Współzawodnictwo o Tytuł i „Odznakę Grunwaldzką” prowadzi powstały w 1991 Ogólnopolski Ruch Programowo-Metodyczny „Wspólnota Drużyn Grunwaldzkich”.
Chorągiew Warmińsko-Mazurska współcześnie.
Rok 1989 i lata 90. przyniosły olbrzymie zmiany w całym kraju. Zjazd Bydgoski w 1990 wytyczył nowe kierunki dla całego Związku Harcerstwa Polskiego. Także Chorągiew Warmińsko-Mazurska zmieniała się. W 1990 możliwa była pierwsza oficjalna harcerska msza polowa na Polach Grunwaldu podczas dorocznego Zlotu. W tym też roku rozpoczęły się przygotowania do Białej Służby podczas wizyty Ojca Świętego w Olsztynie w czerwcu 1991.
Otwarcie możliwości współpracy z zagranicą i wyjazdów dla drużyn harcerskich najefektowniej pokazała 2 Olsztyńska Męska Drużyna Harcerska „Szarpie” podejmując w kolejnych latach głośne w regionie wyprawy zagraniczne. Wśród nich był spływ tratwami rzeką Ural, Harcerska wyprawa na Mont Blanc, wyjazd do Egiptu i Palestyny, czy wędrówka przez Afrykę.
W 1992 nastąpiła reorganizacja jednostek terytorialnych ZHP. Dzięki niej liczba chorągwi zmniejszyła się z 49 do 25. W Chorągwi Warmińsko-Mazurskiej znalazły się wtedy hufce położone w czterech innych województwach. 28 ówczesnych hufców Chorągwi to: Augustów, Bartoszyce, Biskupiec, Braniewo, Dobre Miasto, Działdowo, Ełk, Giżycko, Gołdap, Iława, Lidzbark Warmiński, Markusy, Morąg, Mrągowo, Nidzica, Olecko, Orneta, Ostróda, Pasłęk, Pisz, Prabuty, Sejny, Susz, Suwałki, Szczytno, Węgorzewo oraz w Olsztynie „Rodło” i „Warmiński”. Dzięki tej reorganizacji oferta programowa Chorągwi została rozszerzona o tradycyjne akcje i imprezy organizowane przez nowe hufce. Akcja hufców województwa Suwalskiego „Krajobrazy Północy” została przyjęta w 1993 jako akcja programowa całej Chorągwi. Celem jej była szeroko pojęta promocja regionu północno-wschodniej Polski. W jej ramach promowano harcerskie bazy wypoczynkowe oraz sprawowano opiekę nad szlakami turystycznymi w regionie. Dużą sławą cieszyły się też Festiwale Piosenki organizowane w Suwałkach o „Złotą Muszelkę Wigier”. Niektóre z tych hufców wchodzą obecnie w skład innych sąsiednich chorągwi inne uległy reorganizacji.
Rok 1995 to jubileusz 50-lecia Chorągwi Warmińsko-Mazurskiej ZHP. Centralną uroczystością był Zlot Harcerzy Warmii i Mazur w Olsztynie, apel na placu Solidarności. Oprócz tego młodzież harcerska uczestniczyła w licznych imprezach, grze terenowej oraz promowała ZHP zarówno w mediach, jak i wśród mieszkańców Olsztyna. Czas ten był także bogaty w harcerskie jubileusze hufców. Najstarszy hufiec na naszych terenach – Działdowo obchodził 70-lecie, Kętrzyn 55-lecie, Braniewo – 50-lecie. Dużym echem w regionie odbiły się obchody 50-lecia Ostródzkiego Hufca ZHP, podczas których tamtejszy Dom Harcerza otrzymał imię hm. Janiny Pelczarskiej. Na tym gronie stosunkowo młody jest Hufiec „Warmiński” w Olsztynie. W 2002 obchodził bowiem „dopiero” 20-lecie działania. Udział w nim wzięło szerokie grono parlamentarzystów, przedstawicieli władz wojewódzkich i miejskich oraz wielu organizacji i instytucji współpracujących z harcerzami z Olsztyna. Wieloletnie jego działanie na Warmii i Mazurach pozwala również nawiązywać do innych, historycznych już, przedsięwzięć Chorągwi. W 2001 zorganizowano Zlot Honorowych Obywateli Fromborka, który odbył się w 35 rocznicę rozpoczęcia Operacji 1001 – Frombork. Podczas zorganizowanej wtedy sesji naukowej wspomniano jak wielu harcerzy Chorągwi Warmińsko Mazurskiej ZHP może poszczycić się tytułem Honorowego Obywatela Fromborka.
Ostatnie lata pracy Chorągwi Warmińsko-Mazurskiej to liczne akcje kształcenia kadr instruktorskich, kampanie programowe, np. ekologiczna propozycja programowa „Woda Marzeń” czy doroczne imprezy ogólnopolskie, w których przygotowaniu bierze udział Komenda Chorągwi. Do najważniejszych zaliczyć trzeba ogólnopolski Zlot Grunwaldzki, Zlot Drużyn Wodnych w Węgorzewie czy Zlot Jachtów Dwumasztowych „Niedźwiedzie Mięso” w Węgorzewie.
Obecnie Chorągiew tworzą 23 hufce (2008). Stan organizacyjny na dzień 1 stycznia 2009 wynosił 4560 osób.
Komendanci Chorągwi.
m.in.:

</doc>
<doc id="352058" url="https://pl.wikipedia.org/wiki?curid=352058" title="Zygmunt Malanowicz">
Zygmunt Malanowicz

Zygmunt Malanowicz (ur. 4 lutego 1938 w Korkożyszkach, zm. 4 kwietnia 2021 w Warszawie) – polski aktor teatralny, filmowy i telewizyjny, reżyser i scenarzysta.
Rozpoznawalność przyniosła mu rola Chłopaka w kultowym filmie Romana Polańskiego "Nóż w wodzie" (1961). Grał też w filmach Andrzeja Wajdy – "Polowanie na muchy" (1969) i "Krajobraz po bitwie" (1970) oraz Bohdana Poręby – "Hubal" (1973), "Jarosław Dąbrowski" (1975), "Polonia Restituta" (1980) i "Penelopy" (1988). Występował w teatrach: Ziemi Lubuskiej w Zielonej Górze (1962–1963), Polskim w Poznaniu (1963–1966), Ludowym w Krakowie (1966–1971), Powszechnym w Łodzi (1975–1978) i im. Stefana Żeromskiego w Kielcach (1978–1980). Od 1980 związał się ze sceną warszawską, gdzie występował w teatrach: Studio (1980–1982), Rozmaitości (1982–1991 i 2003–2008), Dramatycznym (2000–2003) i Nowym (od 2008 do śmierci).
Życiorys.
Wczesne lata.
Urodził się na Wileńszczyźnie w rodzinie o korzeniach polsko-rosyjskich jako syn Anny (z domu Barzdo) i Jana Malanowiczów. Miał dwie starsze siostry – Krystynę i Teresę. Jego babka była Rosjanką, a w domu mówiło się w obydwu językach. Jego ciotką była przedwojenna aktorka Maria Malanowicz-Niedzielska. Ojciec był w AK i zaginął, kiedy syn miał trzy lata. Wychowywała go, wraz z dwojgiem rodzeństwa, samotna matka, która miała związki z wileńskim zgrupowaniem Armii Krajowej. Po wojnie rodzina przyjechała w nowe granice Polski z drugą falą ekspatriantów do Iławy, a następnie po roku osiedliła się w Olsztynie, gdzie Zygmunt Malanowicz ukończył szkołę podstawową i średnią.
Do wyboru zawodu aktorskiego Zygmunta Malanowicza zainspirowali Halina i Jan Machulscy. Po maturze zdawał bez powodzenia do dwóch szkół aktorskich – PWST w Warszawie i PWST Kraków. Podjął pracę jako konwojent w Przedsiębiorstwie Produkcji Leśnej „Las”, zanim został przyjęty na Wydział Aktorski PWSFTviT w Łodzi. Studia ukończył w 1963.
Kariera.
Na początku studiów po raz pierwszy trafił przed kamery w epizodycznej roli wychowanka zakładu poprawczego (nie występuje w napisach) w filmie psychologicznym Stanisława Różewicza "Miejsce na ziemi" (1959). Wystąpił też w kilku etiudach szkolnych: "Pokój dziecinny" (1960), "Mordercy" (1960), "Moglibyśmy mieć to wszystko" (1960) i "Hotel Metropole" (1960). Na trzecim roku studiów podczas wakacji na Mazurach zagrał rolę Chłopaka w dramacie psychologicznym Romana Polańskiego "Nóż w wodzie" (1961) u boku Jolanty Umeckiej i Leona Niemczyka. Jednak za spóźnienie się na rozpoczęcie IV, dyplomowego roku wyrzucono go ze studiów, bo nie dostał pozwolenia na udział w filmie. Wkrótce jednak przyjęto go z powrotem do szkoły. Rola ta przyniosła mu co prawda rozgłos i popularność, ale – ze względu na nieprzychylność władzy i nagonkę na twórców filmu – Malanowicz nie zagrał ani jednej pierwszoplanowej roli w kinie przez kolejnych siedem lat. Zajął się wówczas występowaniem w teatrze. Był jednak aktorem znanym i rozpoznawalnym dla szerokiej publiczności.
W 1962 zadebiutował na scenie Teatru Ziemi Lubuskiej w Zielonej Górze w roli Aleksyego Otszelnikowa w przedstawieniu Leonida Leonowa "Połowczańskie sady" w reż. Marka Okopińskiego. W latach 1963–1966 grał w Teatrze Polskim w Poznaniu, gdzie odniósł sukces w roli Waltera w spektaklu Ferdynanda Crommelyncka "Dziecinni kochankowie" w reż. Marka Okopińskiego, za którą otrzymał nagrodę SPATiF Sopot/ZASP dla młodego aktora na 5. edycji Kaliskich Spotkań Teatralnych (1965), wyróżnienie na II Telewizyjnym Festiwalu Teatrów Dramatycznych (1965) oraz wyróżnienie na V Telewizyjnym Festiwalu Teatrów Dramatycznych (1968). 
Po występie jako Józef Przybyła w dramacie wojennym produkcji NRD "Nadzy wśród wilków" ("Nackt unter Wölfen", 1963) na podstawie autobiograficznej powieści Brunona Apitza pod tym samym tytułem w reż. Franka Beyera, podjął współpracę z Teatrem Telewizji grając w dwóch produkcjach: "Kordian i cham" Leona Kruczkowskiego (1964) w reż. Marka Okopińskiego i "Szkoła miłości" (1966) w reż. Jerzego Hoffmana. Wystąpił w roli Eddy’ego, kolegi głównego bohatera (Jan Nowicki) w komediodramacie Jerzego Skolimowskiego "Bariera" (1966). U Andrzeja Wajdy zagrał w "Polowaniu na muchy" (1969) i "Krajobrazie po bitwie" (1970). Był porucznikiem MO w dramacie Andrzeja Jerzego Piotrowskiego "Znaki na drodze" (1970). Zagrał protagonistę – Stanisława Czermienie, niesłusznie podejrzanego o udział w zbiorowym gwałcie i zamordowanie ofiary w sensacyjnym dramacie społecznym Andrzeja Trzosa-Rastawieckiego "Trąd" (1971). 
Często grywał w filmach Bohdana Poręby – "Hubalu" (1973), "Gdzie woda czysta i trawa zielona" (1977), "Polonia Restituta" (1981) i "Penelopy" (1989), a za rolę tytułową rewolucjonisty i jednego z wodzów Komuny Paryskiej Jarosława Dąbrowskiego w biograficznym filmie historycznym "Jarosław Dąbrowski" (1975) zdobył nagrodę za najlepszą rolę męską na Festiwalu w Karlowych Warach. W serialu Jana Łomnickiego "Dom" (1980, 1982) stworzył sugestywną postać Tomasza Ciećwierza, oficera ludowego WP zniszczonego przez system komunistyczny. Po transformacji ustrojowej w latach 90. nie otrzymywał ciekawych propozycji w kraju, częściowo ze względu na ostracyzm środowiska filmowego za jego współpracę z Porębą. W tym czasie Malanowicz był aktywny za granicą i realizował własne scenariusze na Białorusi, w tym dramat "Szlachetna krew" ("Висока кров", 1989), gdzie wystąpił w roli Makarycza.
Powrotem do polskiego filmu były "Tulipany" (2004) Jacka Borcucha. Pojawiły się również sukcesy teatralne – w warszawskim Teatrze Dramatycznym (2000–2003), a następnie w Teatrze Rozmaitości (2003–2008). W 2008 Malanowicz dołączył do zespołu jednej z najbardziej oryginalnych stołecznych scen – Nowego Teatru Krzysztofa Warlikowskiego.
Na ekranie odgrywane przez niego postacie to na ogół ludzie skomplikowani psychologicznie, uwikłani w różnego rodzaju trudne sytuacje życiowe, postawieni przed dylematami moralno-obyczajowymi. Jego styl gry cechował wysoki poziom ekspresji i zaangażowania emocjonalnego.
W ostatnich latach brał udział w najważniejszych przedstawieniach Nowego Teatru w Warszawie. Przygotowywał się do roli Odysa w nowym spektaklu, którego premiery nie doczekał.
Śmierć.
Zmarł 4 kwietnia 2021 w wieku 83 lat. 15 kwietnia 2021 został pochowany na cmentarzu ewangelicko-reformowanym w Warszawie (kwatera 4-6-2).

</doc>
<doc id="352063" url="https://pl.wikipedia.org/wiki?curid=352063" title="RUC">
RUC



</doc>
<doc id="352064" url="https://pl.wikipedia.org/wiki?curid=352064" title="Kazimierz Czyżewski (chirurg)">
Kazimierz Czyżewski (chirurg)

Kazimierz Czyżewski (ur. 3 listopada 1898 we Lwowie, zm. 17 marca 1978 we Wrocławiu) – polski chirurg, profesor Akademii Medycznej we Wrocławiu.
W 1924 ukończył studia na Wydziale Lekarskim Uniwersytetu Jana Kazimierza we Lwowie, gdzie pod kierunkiem Tadeusza Ostrowskiego obronił dyplom doktora wszech nauk lekarskich. Pracował m.in. jako ordynator i dyrektor Szpitala Powszechnego w Drohobyczu; w czasie II wojny światowej był ordynatorem w Szpitalu Miejskim we Lwowie. Po wojnie osiadł we Wrocławiu, gdzie na Uniwersytecie habilitował się w 1946 i zorganizował I Katedrę Chirurgii; kierował tą Katedrą (w 1950 przeniesioną na Akademię Medyczną) do przejścia na emeryturę w 1969. Wykładał także na Akademii Wychowania Fizycznego we Wrocławiu.
Działał w Polskim Towarzystwie Lekarskim (wieloletni prezes Wrocławskiego Oddziału), Towarzystwie Chirurgów Polskich, był również członkiem towarzystw międzynarodowych, m.in. Société Internationale de Chirurgie, International College of Surgeons, The World Medical Association, Société de Chirurgie de Lyon, International College of Angiology.

</doc>
<doc id="352065" url="https://pl.wikipedia.org/wiki?curid=352065" title="Kazimierz Czyżewski">
Kazimierz Czyżewski



</doc>
<doc id="352067" url="https://pl.wikipedia.org/wiki?curid=352067" title="Naram-Sin">
Naram-Sin

Naram-Sin (akad. "Narām-Sîn", tłum. "ukochany przez boga Sina") – imię trzech mezopotamskich władców:

</doc>
<doc id="352068" url="https://pl.wikipedia.org/wiki?curid=352068" title="Ożarów (województwo łódzkie)">
Ożarów (województwo łódzkie)

Ożarów – wieś w Polsce, położona w województwie łódzkim, w powiecie wieluńskim, w gminie Mokrsko. Znajduje się w odległości 12 km od Wielunia.
W latach 1975–1998 miejscowość należała do województwa sieradzkiego.
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XIV wieku. Ożarów został założony po 1371 roku, podczas IV okresu osadnictwa na tym terenie. Nazwę należy wiązać z gospodarką wypaleniskową, gdyż ożarami zwano właśnie miejsca po wypalonej pod osadnictwo puszczy. Wieś wymieniona pierwszy raz w dokumencie zapisanym po łacinie w 1381 pod nazwami "Oscharow, Oszarow".
Pierwszy raz w źródłach historycznych pojawia się w dokumencie lokacyjnym Wierzbia z dnia 6 maja 1381 roku, we fragmencie opisującym granice nowo lokowanej wsi, rozdzielającym granice między obiema wsiami. Ożarów był wówczas własnością książęcą. 
Miejscowość została odnotowana w historycznych dokumentach własnościowych, prawnych i podatkowych. W 1458 Jan Mężyk z Dąbrowy nadał Jakuszowi, swemu prokuratorowi w Ożarowie, dwa łany z gospodarującymi na nich dwoma kmieciami. W 1496 Jan z Ożarowa pożyczył 6 grzywien od szlachcica Macieja, sołtysa w Ożarowie pod zastaw połowy łana tamże. W 1500 wprowadzono wojewodzinę kaliską m.in. w posiadanie w Ożarowa. 
Wsią szlachecką stał się w II poł. XV wieku. Kasper Niesiecki wywodzi z tej wsi ród Ożarowskich herbu Rawicz. Już w 1500 r. w posiadanie Ożarowa weszła Jadwiga z Zagórzyna Żychlińska herbu Szeliga, która przekazała Ożarów córce Annie, żonie Mikołaja Rusockiego herbu Korab. W 1511 mieszkańcy płacili arcybiskupowi dziesięcinę z 18,2 łana po rączce i kwarcie miodu. Dziesięcinę z pustek osadniczych sprzedano natomiast za jedną grzywnę. W 1518 wieś liczyła 7 łanów. W 1520 odnotowano we wsi zagrodników. W 1552 miejscowość była własnością Rusockich. Zamieszkiwało ją 19 kmieci oraz karczmarz. We wsi odnotowano dwa zrujnowane młyny. W 1553 wieś liczyła 9 łanów.
W połowie XVII wieku posiadaczem Ożarowa został Krzysztof Grodzicki herbu Łada, a od 1669 r. przeszedł do Tymińskich herbu Nałęcz, po czym do Kuleszów herbu Ślepowron. Około 1740 r. Ożarów kupił Władysław Bartochowski herbu Rola i z tym to właścicielem należy wiązać budowę zachowanego dworu. Starszy poprzedni dwór był w katastrofalnym stanie, o czym można sądzić na podstawie opisu z 1669 roku. Budowa nowego dworu była więc koniecznością. To, iż Władysław Bartochowski, skarbnik sieradzki (1734), łowczy (1735), kasztelan wieluński (1760), wybudował dwór, dokumentuje zachowane rzeźbienie na belce stropu jadalni, które głosi datę budowy dworu – 1757 oraz litery L.R. – pierwsza odpowiadająca imieniu Władysława (łac. Ladislaus), druga – nazwie herbu Rola. Syn Władysława Bartochowskiego, Wojciech, był chlubnym następcą ojca, jego udany związek z Anną z Walewskich pozwolił na wykupienie przylegających dóbr w Skomlinie i Toplinie. Dobra w Ożarowie są we władaniu rodziny Bartochowskich do 1832 r., kiedy to po śmierci Anny z Walewskich Bartochowskiej w 1821 roku dwór przeszedł w posiadanie Kazimierza i Stanisława Bartochowskiego, a następnie w ręce Ignacego Bąkowskiego, siostrzeńca Bartochowskich, który przekazał go synowi Janowi Kazimierzowi Bąkowskiemu. W 1881 roku Ożarów kupił Wiktor Maręż, który już w następnym roku odsprzedał go Niemcowi Kuniberdowi Meske. Rodzina Mesków pozostaje w Ożarowie do 1945 roku.
Ożarów to wioska leżąca w paśmie pagórków ożarowskich. Pagórki te są najwyższym wzniesieniem w tej części Wyżyny Wieluńskiej będącej częścią Jury Krakowsko–Częstochowskiej. Długość pagórków wynosi w przybliżeniu 23 km, a szerokość 12 km. Najwyższe spośród nich mają wysokość 264 m n.p.m.
Zabytki.
Według rejestru zabytków NID na listę zabytków wpisane są obiekty:
Muzeum Wnętrz Dworskich.
Po 1945 r. dwór wraz z parkiem i lasami przeszedł pod kierownictwo Okręgowego Zarządu Lasów Państwowych w Łodzi. W latach 1970–1980 został poddany gruntownej konserwacji. Od roku 1981 mieści się tutaj Muzeum Wnętrz Dworskich w Ożarowie oddział Muzeum Ziemi Wieluńskiej. Architektura dworu została oparta o późnobarokowe założenia budownictwa dworskiego. Dwór ma konstrukcję zrębową wykonaną z modrzewiowych bali osadzonych na kamienno–ceglanym fundamencie. Pod południowo–zachodnią częścią dworu znajduje się sklepione kolebkowo podpiwniczenie. Plan dworu tworzy prostokąt, do którego przylegają na rogach cztery alkierze nie wychodzące poza lico elewacji bocznych. Bliższe analogie dwór w Ożarowie wykazuje z nieistniejącym już dworem w Czarnożyłach, zwłaszcza dotyczy to alkierzy zwieńczonych baniastymi kopułami i wystawki. Dwór jest zwieńczony dachem łamanym polskim krytym gontem.
Wnętrza dworu zostały zaadaptowane na potrzeby ekspozycji obrazującej ideę rodzinności dworu polskiego. W stylowym wnętrzu mieszczą się: salon, buduar i alkowa, pokój myśliwski, gabinet, sala jadalna, pokoik dziewczęcy. Zgromadzone zabytki pochodzą w większości z dworów ziemi wieluńskiej, np. piece pochodzące z dworku w Parcicach. Na uwagę zasługują zwłaszcza barokowe szafy, skrzynie i kufry z XVIII i XIX wieku, pasy kontuszowe, ceramika, zespół portretów szlachty wieluńskiej z XVII, XVIII i XIX wieku. W stylowych wnętrzach dworu odbywają się koncerty, recitale, spotkania naukowe, imprezy okolicznościowe, aukcje dzieł sztuki, imprezy folklorystyczne, odczyty, lekcje muzealne, wieczory autorskie, wieczory literacko–muzyczne. Swoją działalnością Muzeum Wnętrz Dworskich w Ożarowie stara się kontynuować tradycje centrum kulturalnego, jakim przez wieki był dwór na ziemiach polskich. Przy Muzeum działa od 1995 r. Towarzystwo Przyjaciół Muzeum Wnętrz Dworskich w Ożarowie, skupiające działaczy społecznych.
Wiatrak.
Wiatrak typu koźlak. Skrzydła wiatraka zataczają okręg o średnicy ok. 17 metrów, a ich powierzchnia to ponad 50 m².
Wiatrak w Ożarowie, a dokładniej w przysiółku Kocilew, wybudowany został staraniem rodziny Kowalskich w roku 1914. Jednak na wzgórzu kocilewskim znacznie wcześniej istniał inny wiatrak, który według tradycji ustnej stał tam już w połowie XIX wieku. Taki fakt poświadczają dokumenty, które rodzina Kowalskich przekazała do Muzeum Wnętrz Dworskich w Ożarowie. Wśród tych dokumentów najważniejszy wydaje się być odpis aktu notarialnego z 1911 roku, w którym Roman Kowalski został właścicielem wieczysto–czynszowej dzierżawy osady młynarskiej w Kocilewie, po przepisaniu mu jej przez ojca Marcina, który z kolei odziedziczył go po swoim ojcu Felicjanie Kowalskim. Majątek ożarowski w tym okresie był w posiadaniu niemieckiej rodziny Meske, na rzecz której Kowalscy mieli opłacać dzierżawę. Jak wynika z dokumentów, za zaległości w czynszu Kuniberd Meske z determinacją dążył do przejęcia osady młynarskiej w Kocilewie. Aby to zrealizować, rozpoczął istną batalię w sądzie w Kaliszu, mającą doprowadzić do licytacji osady. Dokumentami, które dobrze oddają poczynania dziedzica, są zachowane fragmenty korespondencji z lat 1937–1938 pomiędzy panem Meske a jego adwokatem Leonem Krellem z Kalisza. Rodzina Kowalskich jednak umiejętnie się broniła, w czym wydatnie pomagał jej fakt, że i władza polska chroniła ich w pewien sposób, raz po raz wydając decyzje o zakazie licytacji osady znajdującej się w pasie przygranicznym. Stan ten utrzymał się do roku 1939. Także i później, w czasie wojny dziwnym zrządzeniem losu rodzina Kowalskich ciągle prowadziła wiatrak. O tym fakcie z kolei zaświadcza zeszyt z roku 1940 będący dokumentacją dokonywanego przemiału.
Po roku 1945 wiatrak prowadził Henryk Kowalski, syn Romana. Jednak wiatrak będący przedsiębiorstwem prywatnym stał się niewygodny dla miejscowej władzy, która skutecznie utrudniała życie Henrykowi Kowalskiemu, zakazując mu w roku 1960 decyzją Prezydium Wojewódzkiej Rady Narodowej w Łodzi przemiału zboża na mąkę. Henryk Kowalski był ostatnim młynarzem w Ożarowie, a zamknięty wiatrak od tej pory służy jedynie jako budynek magazynowy. Nieużywany młyn popadał w coraz większą ruinę, najpierw zdjęto mu skrzydła. Lata następne przyniosły załamanie się konstrukcji dachu, oberwanie się wału wraz z kołem palecznym, zniszczenie podłóg oraz oszalowania i konstrukcji ścian. Stan taki trwał do roku 1996, kiedy to wiatrak był już zupełną ruiną skazaną na pewną śmierć techniczną oraz zniknięcie z krajobrazu. Wtedy z inicjatywy Muzeum w Ożarowie oraz działającego przy nim Towarzystwa Przyjaciół Muzeum Wnętrz Dworskich w Ożarowie rozpoczęto działania mające na celu uratowanie wiatraka. Inicjatywę poparł urząd miasta Wielunia. Udało się wygospodarować środki na wykupienie terenu wokół wiatraka, a sam wiatrak został przekazany społecznie przez Witolda Kowalskiego (z zastrzeżeniem, że nie może być przeniesiony w inne miejsce oraz po rekonstrukcji ma być udostępniony do zwiedzania oraz spełniać funkcje dydaktyczne). Koordynatorem prac związanych z rekonstrukcją pozostał prezes Towarzystwa Przyjaciół Muzeum Wnętrz Dworskich Wacław Witkowski.
Młyn.
Młyn wybudował w 1909 roku Tomasz Fertała. Odziedziczyli go po nim jego synowie: Andrzej, Piotr i Władysław. W czasach PRL został upaństwowiony. Mielono w nim: zboża na kaszę, mąkę, a kiedyś nawet mannę. W międzyczasie był remontowany. Ostatecznie został zamknięty w 2000 r. Brat Andrzeja, Józef Fertała był właścicielem cegielni w pobliskiej Krzyworzece. Leon Fertała, następny z braci, zginął w Charkowie z rąk NKWD.
Kościół.
Kościół w Ożarowie należy do parafii pw. św. Marii Magdaleny. Jest już trzecim kościołem wybudowanym w tej miejscowości. Dwa poprzednie, drewniane kościoły spłonęły. W 1742 spalił się kościół pochodzący z XV lub XVI wieku. Kolejny wzniesiono staraniem Władysława Bartochowskiego. Kościół ten spłonął w oktawę Bożego Ciała 25 czerwca 1916 r. Z parafii w roku 1921 wydzielono parafię Przedmość, a w 1922 parafię Wierzbie. Od tej pory, aż do jesieni 1940 nabożeństwa odprawiano w sali Domu Ludowego. Budowę nowego kościoła, jednonawowego i jednowieżowego, w zamyśle architekta nawiązującego do gotyku, rozpoczęto w 1930. Rok później możliwe było wzniesienie murów do wysokości 4 metrów. Prace budowlane kontynuowano w 1938. Po przerwie okupacyjnej, jeszcze w niewykończonym kościele, od 2 lutego 1945 rozpoczęto sprawowanie liturgii. Prace przy budowie wieży trwały do 1950, a konsekracja kościoła nastąpiła 26 maja 1961 roku przez biskupa Stanisława Czajkę.
We wnętrzu ożarowskiej świątyni znajdują się historyczne pamiątki. Ołtarz główny z XIX w., z okazałymi kolumnami, posiada współczesny obraz nawiązujący do patronów parafii – Marii Magdaleny i Jezusa. Górną część ołtarza zdobią obłoki, tworzące wieniec wokół Stwórcy. Na bokach wyeksponowane są cztery postacie aniołów. W bocznej kaplicy stoi ołtarz z obrazem Matki Boskiej Częstochowskiej. Interesująco prezentuje się ambona, pochodząca z wieluńskiej fary zniszczonej w czasie II wojny przez Niemców. Nie zachowały się prowadzące do niej oryginalne schody z płaskorzeźbami Ewangelistów.
Cmentarz.
Na ożarowskim cmentarzu znajduje się mogiła żołnierzy Wojska Polskiego. W pierwszym dniu wojny w bohaterskiej obronie Ożarowa polegli: Aleksander Kamiński, Konrad Kolasiński, Wiktor Krakowski i Zygmunt Lipiński.
Ochotnicza Straż Pożarna.
Ochotnicza Straż Pożarna w Ożarowie powstała w 1908 r. i została zarejestrowana za czasów władz carskich jako druga w powiecie wieluńskim po Rudzie, podlegając bezpośrednio naczelnikowi powiatu. W niedługim czasie po rozszerzeniu swej działalności zorganizowano filię OSP w Komornikach.
Przyroda.
Od Ożarowa biorą nazwę Pagórki Ożarowskie, najwyższe wzniesienia Wyżyny Wieluńskiej (264 m n.p.m.). W okolicy znajdują się znaczne kompleksy leśne i pokłady gliny przydatnej dla przemysłu ceramicznego. W parku otaczającym Muzeum Wnętrz Dworskich są drzewa – pomniki przyrody.
Oświata.
Szkoła.
Otwarcie szkoły podstawowej w Ożarowie nastąpiło w 1874 roku. Nauka odbywała się wtedy w prymitywnych warunkach. Dopiero po 1918 roku poprawiła się sytuacja lokalowa. Obecny budynek szkolny oddano do użytku w roku szkolnym 1938/39. Istniało wtedy 6 oddziałów skupiających, 247 uczniów. W czasie wojny budynkiem zarządzali Niemcy. Pierwszym powojennym kierownikiem Szkoły Podstawowej w Ożarowie był Feliks Zaskurski. W roku szkolnym 1956/57 liczyła 220 uczniów, miała siedem klas i sześciu nauczycieli. W roku szkolnym 1958/59 pan F. Zaskurski zorganizował w szkole zespół mandolinistów i gitarzystów, a jego żona Alfreda Zaskurska, zorganizowała z młodzieży pozaszkolnej zespół teatralny oraz chór szkolny.
Biblioteka w Ożarowie.
Biblioteka w Ożarowie została założona w 1956 roku. Jej siedzibą był budynek położony na środku wsi naprzeciwko mleczarni. Od 2001 roku biblioteka mieści się w szkole podstawowej.
Sport.
W Ożarowie dział (do sezonu 2019/2020) piłkarski klub sportowy – LZS. Jego boisko znajdowało się w pobliżu zabudowań cegielni.
Cegielnia Ożarów.
Twórcą i pierwszym właścicielem cegielni w Ożarowie w czasach przedwojennym był dziedzic Meske. Na początku jej działalności wszystkie prace przy produkcji cegły były wykonywane ręcznie. W czasach PRL cegielnię sprywatyzowano a właścicielem zostało Przedsiębiorstwo Ceramiki Budowlanej w Łasku. Dziś znów jest własnością prywatną. Należy do spółki rodzinnej Multi‑ HEKK z siedzibą w Oleśnie.
Kultura.
Zespół Śpiewaczo-Obrzędowy.
Powołany został w lutym 1986 r. Od 1999 r. Zespołem opiekuje się Wanda Majtyka. Zespół w swoim dorobku ma widowiska obrzędowe związane z kalendarzem życia dawnej wsi: "Wieczór panieński", "Andrzejki", "Zapusty" oraz pieśni bożonarodzeniowe, wielkanocne i weselne. Największymi osiągnięciami są: II nagroda w kategorii zespołów autentycznych oraz II nagroda w kategorii śpiewaków ludowych dla Wandy Majtyki.
Dziecięcy Zespół Obrzędowy.
Zespół powstał w 1995 r. Opiekunką zespołu Halina Gniłka. Po raz pierwszy Dziecięcy Zespół zaprezentował się na VII Przeglądzie Folklorystycznym w Lututowie w 1996 r.

</doc>
<doc id="352074" url="https://pl.wikipedia.org/wiki?curid=352074" title="Rime">
Rime

Rime (tyb.: རིས་མེད་, Wylie: "ris med", ZWPY: "Rimê"; etymologicznie "ris" – granica, podział, "med" – bez, pozbawiony) to „ekumeniczny” ruch, który został zapoczątkowany w XIX wieku w Tybecie przez kilku wielkich mistrzów medytacji z trzech starszych szkół buddyzmu tybetańskiego: Sakja, Ningma i Kagyu.
Celem ruchu było zachowanie buddyjskich nauk ze wszystkich linii przekazu dla późniejszych pokoleń (niektórym liniom jak np. Szangpa Kagyu groził wówczas zanik), a także przybliżenie do siebie praktykujących z różnych szkół, nie tylko buddyjskich, ale również Bön. Przedstawiciele Rime pragnęli w duchu bezstronności ustanowić i kultywować dialog pomiędzy różnymi tradycjami, mając na względzie nie tylko ich podobieństwa, ale też różnice.
Wbrew temu, co się niekiedy sądzi o Rime, nie przyświecała mu idea zjednoczenia wszystkich tybetańskich szkół w jedną, nie chodziło również o sporządzenie mieszanki wszelkich nauk i medytacji z różnych linii przekazu. Jak zauważył Ringu Tulku, znawca zagadnień związanych z tym ruchem:
Z kolei Dziamjang Czientse Łangpo, jeden z inicjatorów Rime, powiedział:
Rime stanowiło dla tybetańskich buddystów niejako wspólny, neutralny grunt, na którym prowadzono dialog pomiędzy poszczególnymi tradycjami. Dzięki temu każdy mistrz mógł zaproponować swojemu uczniowi dokładnie takie nauki, jakie były dla jego rozwoju najlepsze, niezależnie od tego z jakiej linii przekazu pochodziły.
Tło historyczne.
Obok trzech starszych szkół buddyjskich Sakja, Ningma, Kagyu (określanych też mianem Czerwonych Czapek) oraz rodzimej szamanistycznej tradycji Bön, działała w Tybecie szkoła Gelug założona w XIV wieku przez Tsongkhapę (nazywana również Żółtymi Czapkami). Chociaż była ona najmłodszą ze wszystkich tradycji buddyzmu tybetańskiego, nie przeszkodziło to jej w szybkim ustanowieniu długotrwałej instytucjonalnej i doktrynalnej hegemonii w Tybecie. W XVI wieku Gelugpowie, dzięki ściśle scentralizowanej strukturze swojej szkoły oraz wsparciu mongolskich chanów, zdominowali życie polityczne kraju, a mnisi tego odłamu buddyzmu zaczęli dzierżyć wysokie państwowe stanowiska. Cieszący się wśród Gelugpów najwyższym autorytetem Dalajlamowie aż do 1950 roku sprawowali funkcję władców Tybetu.
Pozycja Gelugpów była na tyle silna, że próbowali narzucić pozostałym szkołom swoją doktrynę filozoficzną zwaną „Pustką Własnej Natury” (skt. Prasangika-Madhyamaka, tyb. Rangtong). Usiłowali również podporządkować sobie administracyjnie klasztory pozostałych szkół. Plany te udało się w pełni zrealizować Gelugpom względem szkoły Dzionang, której mienie zostało w XVII wieku skonfiskowane, a przekazywana przez Dżonangpów doktryna „Pustki Innego” (skt. Yogacara-Madhyamaka, tyb. Szentong) została okrzyknięta herezją, co spowodowało zakaz rozpowszechniania tych nauk.
Jednak dominacja Gelugpów nie objęła całego Tybetu. We wschodnich prowincjach, przy granicy z Chinami istniały małe tybetańskie państewka niezależne od centralnego rządu Dalajlamy w Lhasie. W państewkach tych panowały lokalne dynastie, a ich władcy życzliwym okiem spoglądali na duchową różnorodność buddyjskich szkół. Dzięki ich protekcji udało się doktrynie „Pustki Innego” przetrwać przez kilka stuleci pomimo oficjalnego rządowego zakazu.
Szczególną uwagę zwracał okręg Derge w prowincji Kham. Właśnie w tej oazie tolerancji, z dala od wpływów Gelugpy działali najbardziej znamienici mistrzowie, którzy zainicjowali ruch Rime.
Inicjatorzy ruchu Rime.
Dziamjang Czientse Łangpo (1820–1892) – tradycja Sakja
Dziamgon Kongtrul Lodro Thaje (1813–1899) – tradycja Kagyu
Patrul Rinpocze (1808–1887) – tradycja Ningma
Czogjur Deczen Lingpa (1829–1870) – tradycja Ningma
Mipham Dziamjang Gjatso (1846–1912) – tradycja Ningma
Rime dzisiaj.
Obecna sytuacja Tybetu jest całkiem różna od tej historycznej sprzed inwazji i przejęcia kraju do terytorium Chin. Dzisiaj jednym, jeżeli nie największym, z przedstawicieli ruchu Rime jest XIV Dalajlama, który jest przedstawicielem i najwyższym reinkarnowanym lamą (tyb. tulku) ze szkoły Gelug. Dawna przytoczona wyżej sytuacja, gdzie jakieś klasztory z różnych tradycji konkurowały ze sobą jest niewłaściwa, a co więcej nawet dziś niemożliwa. Można także zauważyć, że nawet sam ruch Rime, ponieważ sytuacja się całkiem zmieniła, może być wykorzystywany pod wpływem niewłaściwych pobudek, np. uprzedzeń. Jednak nawet dzisiaj istnieją wyjątki. Przykładem jest powstanie i działalność sekciarskiego ruchu nazwanego jako Tradycja Nowej Kadampy, która propaguje kult Shugden potępiający praktykę innych tradycji, a szczególnie nauki Ningma. W Chinach natomiast utrzymuje się teraz tradycje buddyjskie pod wpływem pobudek politycznych. Przykładem jest wybranie następcy Panczenlamy na przywódcę Buddyzmu, który jednak nie był rozpoznany przez Tybetańczyków jako reinkarnowany lama, tyb. tulku, a prawdziwie wybrany przez Tybetańczyków i rozpoznany m.in. przez Dalajlamę Panczenlama został porwany i uwięziony, a jego los nie jest do dzisiaj znany.

</doc>
<doc id="352080" url="https://pl.wikipedia.org/wiki?curid=352080" title="Flaga Haiti">
Flaga Haiti

Flaga Haiti – przyjęta urzędowo 25 lutego 1986 roku. Tworzą ją dwa poziome pasy: niebieski (górny) oraz czerwony (dolny). Dwukolorowa flaga, niebieska i czerwona, skomponowana poprzez usunięcie z narodowych barw Francji koloru białego, używana była podczas antyfrancuskiego powstania, które doprowadziło do ogłoszenia w 1804 roku niepodległości Haiti. Współczesna flaga nawiązuje do tamtych czasów.
Od 25 maja 1964 do 25 lutego 1986 roku, podczas dyktatorskich rządów François Duvaliera oraz jego syna Jeana-Claude'a Duvaliera obowiązująca flaga państwowa była inna. Tworzyły ją dwa pionowe (nie poziome) pasy: czerwony i czarny wraz ze znajdującym się pośrodku godłem państwowym. Po obaleniu rządów Jeana-Claude'a Duvaliera wprowadzono jako obowiązującą współczesną flagę.
Pośrodku flagi widnieje godło Haiti, które nie pojawia się na państwowej fladze cywilnej.

</doc>
<doc id="352084" url="https://pl.wikipedia.org/wiki?curid=352084" title="Zespół Akrobacyjny „Orlik”">
Zespół Akrobacyjny „Orlik”

Zespół Akrobacyjny „Orlik” – zespół akrobacyjny Polskich Sił Powietrznych.
Historia.
Zespół „Orlik” powstał w 1998 i stacjonuje w Radomiu; lata na samolotach turbośmigłowych PZL-130 Orlik, skąd pochodzi jego nazwa. Pomysł powołania zespołu powstał w związku z zaproszeniem polskiego lotnictwa wojskowego do udziału w pokazach lotniczych Air Tatoo w Fairford w Anglii.
Piloci zespołu rekrutują się z instruktorów wykonujących loty w 42 Bazie Lotnictwa Szkolnego, selekcji oraz doboru kandydatów dokonuje lider we współpracy z pozostałymi członkami zespołu.
Początkowo w skład zespołu wchodziło 5 samolotów, od 2001 - 7 samolotów. W tym roku wydzielono zespół jako osobną eskadrę w 2. Ośrodku Szkolenia Lotniczego w Radomiu. Od 2003 w skład zespołu wchodziło 9 maszyn PZL-130 TC-1 Orlik, przez co był on jednym z nielicznych zespołów latających w tak dużym składzie. Pod koniec 2005 roku władze wojskowe zdecydowały zawiesić działalność zespołu. Do tego czasu w latach 1998-2005 wziął on udział w 49 pokazach lotniczych, w tym 20 za granicą.
W połowie 2007 wznowiono działalność zespołu w nowym składzie 7 samolotów (5 maszyn PZL-130 TC-1 Orlik oraz 2 PZL-130 TC-II Orlik). Dowódcą został ppłk pil. Arkadiusz Leśniewski.
Od roku 2013 cały zesół wykonuje pokazy na samolotach PZL-130 TC-II Orlik.
Grupa jest obecna na wielu polskich pokazach lotniczych - między innymi na Radom Air Show, Pikniku Lotniczym „Góraszka”, Małopolskim Pikniku Lotniczym.
Zespół Akrobacyjny ORLIK wystąpił w latach 1998-2005 na międzynarodowych pokazach lotniczych w Wielkiej Brytanii, Hiszpanii, Grecji, Francji, Belgii, Holandii, Czechach, Słowacji, Litwie, będąc wielokrotnie nagradzanym w dowód uznania dla umiejętności pilotażowych jego członków.
Skład zespołu.
Pierwszy skład zespołu.
Od momentu powstania zespołu do stycznia 2001 roku skład tworzyli:

</doc>
<doc id="352087" url="https://pl.wikipedia.org/wiki?curid=352087" title="Grzegorz Kaczmarzyk">
Grzegorz Kaczmarzyk

Grzegorz Jerzy Kaczmarzyk (ur. 2 sierpnia 1963 w Sosnowcu) – polski polityk, poseł na Sejm II kadencji.
Życiorys.
Ukończył technikum, z zawodu jest leśniczym. W latach 1993–1997 z ramienia Konfederacji Polski Niepodległej sprawował mandat posła II kadencji. Później był związany z KPN-OP i AWS.
Od połowy lat 90. nieprzerwanie kierował Partią Zielonych (wcześniej działającą pod nazwą Polska Partia Ekologiczna – Zielonych), organizacją afiliowaną najpierw przy KPN, później współpracującą z KPN-OP, następnie będącą ugrupowaniem sojuszniczym Polskiej Partii Pracy.
W wyborach parlamentarnych w 2001 kandydował do Sejmu z listy Alternatywy Ruch Społeczny. Został członkiem rady programowej Instytutu Historycznego Nurtu Niepodległościowego im. Andrzeja Ostoi-Owsianego.

</doc>
<doc id="352093" url="https://pl.wikipedia.org/wiki?curid=352093" title="Fazy Księżyca">
Fazy Księżyca



</doc>
<doc id="352094" url="https://pl.wikipedia.org/wiki?curid=352094" title="Uniwersytet Nysa">
Uniwersytet Nysa

Uniwersytet Nysa, oficjalna nazwa ()
– zintegrowany program studiów, powstały w wyniku współpracy trzech uczelni z Polski, Niemiec i Czech: Politechniki Wrocławskiej, Wyższej Szkoły Technicznej w Zittau/Görlitz i Uniwersytetu Technicznego w Libercu. Obecnie zajęcia odbywają się na kierunku Zarządzanie i Marketing, specjalność: Zarządzanie informacją w przedsiębiorstwie ("Information and Communication Management"). Dla polskich studentów studia trwają 3,5 roku i kończą się nadaniem absolwentom tytułu inżyniera. W semestrze zimowym 2007 uruchomione zostały studia II stopnia (magisterskie) pn. „Environmental Health and Safety Risk Management” (EH&amp;SRM). Wykłady na obu kierunkach prowadzone są w języku angielskim, a studenci pochodzący z różnych krajów co roku zmieniają miejsce pobytu i nauki (Polska, Czechy, Niemcy).
Historia.
27 listopada 2000 w wyniku porozumienia trzech uczelni z Polski, Niemiec i Czech: Politechniki Wrocławskiej, Wyższej Szkoły Technicznej w Zittau/Görlitz i Uniwersytetu Technicznego w Libercu utworzono projekt o nazwie „Neisse University”. Od października 2001 roku naukę rozpoczęło 30 studentów z trzech wymienionych wyżej krajów, na jedynym wówczas kierunku: „Zarządzanie informacją w przedsiębiorstwie”. Pierwszym prezydentem uniwersytetu był prof. dr. Peter Schmidt.
W roku 2004 Uniwersytet Nysa uzyskał akredytację ACQUIN.
W tym samym roku wybrano nowego prezydenta, został nim prof. Klaus ten Hagen.
Począwszy od roku 2007 studia na uniwersytecie mogą podjąć również studenci spoza trzech krajów założycielskich. Nowo powstały program uzupełniających studiów magisterskich stworzony został z myślą o bardziej zróżnicowanej narodowo grupie studentów.
Charakterystyka uniwersytetu.
O specyficznym charakterze Uniwersytetu Nysa świadczą następujące fakty:
Wydziały.
Ponieważ studia prowadzone są przez trzy uczelnie, kursy prowadzone na uniwersytecie podlegają różnym wydziałom.

</doc>
<doc id="352100" url="https://pl.wikipedia.org/wiki?curid=352100" title="Drukarnia Biblioteczna Książnica">
Drukarnia Biblioteczna Książnica

Drukarnia Biblioteczna "Książnica" to jedyne w Polsce przedsiębiorstwo specjalizujące się w produkcji książek dla bibliotek. Działała w Katowicach w latach 1987–1993.
Historia.
Spółka Książnica powstała w 1987 roku i jej założycielami były Katowickie Zakłady Graficzne i Wydawnictwo „Śląsk”. Przedsiębiorstwo było odpowiedzią na ówczesne potrzeby bibliotek i powstała m.in. dzięki wsparciu ze strony Ministerstwa Kultury kierowanego wówczas przez prof. Aleksandra Krawczuka. Dla realizacji przedsięwzięcia zakupiono Katowickim Zakładom Graficznym urządzenia do szycia i oprawiania książek. Pierwszymi kierownikami firmy zostali Marek Rasiński (z Katowickich Zakładów Graficznych) i Mariusz Morga (z Wydawnictwa „Śląsk”).
Inspiracją dla firmy przedsiębiorstwa było lwowskie wydawnictwo „Książnica-Atlas”, jednocześnie firma odnosiła się do głównych klientów katowickiego wydawnictwa. Książnica powstała by zaopatrywać biblioteki w dobrze wydaną w twardych oprawach literaturę piękną. W tamtych czasach niewiele książek wydawano w twardych oprawach, o ile dla indywidualnego użytkownika nie stanowiło to wielkiej przeszkody, to już w przypadku bibliotek był to duży problem, gdyż książki w papierowej oprawie, często nie szyte lecz klejone, dosyć szybko ulegały zniszczeniu. Poza tą działalnością Książnica zajmowała się również dostarczaniem mebli bibliotecznych i usługami bibliograficznymi.
Pomysł stworzenia wydawnictwa działającego wyłącznie na potrzeby bibliotek nie był nowy, działały już takie wydawnictwa w Holandii, Danii i Szwecji, jednak w Polsce nikt tego wcześniej nie robił.
Książnicy nie można nazwać wydawnictwem w pełnym znaczeniu tego słowa, była to raczej przedsiębiorstwo introligatorsko-dystrybucyjne. Działanie Książnicy polegało na zebraniu od wydawnictw planów wydawniczych na nadchodzący rok. Następnie przedstawiano te tytuły bibliotekom, które zamawiały konkretną liczbę książek. Książnica brała od wydawnictw "surowe" arkusze drukarskie, które były szyte i oprawiane w Katowickich Zakładach Graficznych, a następnie wysyłane do końcowych odbiorców. Większość książek trafiała do bibliotek, część była wprowadzana do obrotu księgarskiego. Książki te miały nadrukowane dwie ceny, jedną dla bibliotek, a drugą dla klientów indywidualnych.
Tylko kilka tytułów Książnica wydała samodzielnie. Były to: "Przeminęło z Wiatrem" Margaret Mitchell, "Pogoda dla Bogaczy" Irwina Shaw, "Zew Krwi" i "Biały Kieł" Jacka Londona. Dokonano tego za zgodą wydawnictw, które miały prawa do wydawania tych autorów (Iskier, Czytelnika i PIW-u), nakład każdego z tych tytułów wynosił około 30 000 egzemplarzy i w całości był przeznaczony dla bibliotek.
Książki Książnicy odznaczały się na tle reszty produkcji wydawniczej tamtych czasów starannym wykonaniem. Wszystkie były jednakowego formatu (22 cm), w identycznej szacie graficznej, różniły się jedynie kolorami okładek. Z założenia miały wytrzymać wielu użytkowników, tak więc niezbędne było szycie i twarda oprawa. Jednak w ciągu kilku lat zmieniły się standardy i książki te przestały być atrakcyjne. Zaczęły się ukazywać w czasach reglamentacji papieru i centralnego zatwierdzania planów wydawniczych, a gdy ukazywały się ostatnie tytuły z bibliotecznej serii, rynek zapełniony był już atrakcyjnie wydanymi, kolorowymi książkami najczęściej drukowanymi za granicą. Na tym tle obciągnięte sztucznym tworzywem książki "Książnicy" wyglądały nieatrakcyjnie. W 1990 roku z wydawnictwa odszedł, by założyć własne wydawnictwo (zresztą o tej samej nazwie) Mariusz Morga. Jego obowiązki przejął Adam Guzdek. Morga po likwidacji Drukarni Książnica odkupił prawa do znaku firmowego. 
Wydawnictwo próbowało przestawić się pod jego kierownictwem na wolnorynkowe realia. Zamówienia z bibliotek całkowicie ustały, Książnica musiała skierować swoją ofertę na indywidualnego czytelnika. Pierwszym wydanym tytułem był "Znachor" Tadeusza Dołęgi-Mostowicza, ukazał się w rozpoczętej jeszcze w 1989 r. serii "Biblioteka Dużej Czcionki". W 1992 r. wydano 5-tomową sagę Georges'a Duhamela "Kronika rodu Pasquier". Rok 1993 był ostatnim rokiem działalności Książnicy, wydano jeszcze kilka książek związanych z tegorocznym doktorem honoris causa Uniwersytetu Śląskiego – Josifem Brodskim. Były to jego "Poezje", dramat pt. "Marmur", zbiór rozmów z autorem pt. "Reszty nie trzeba" oraz eseje Elżbiety Toszy pt. "Stan serca – trzy dni z Josifem Brodskim". Tymi książkami Książnica zakończyła swoją działalność.

</doc>
<doc id="352101" url="https://pl.wikipedia.org/wiki?curid=352101" title="Blokada">
Blokada



</doc>
<doc id="352104" url="https://pl.wikipedia.org/wiki?curid=352104" title="Piersno (powiat średzki)">
Piersno (powiat średzki)

Piersno (niem. "Pirschen") – wieś w Polsce położona w województwie dolnośląskim, w powiecie średzkim, w gminie Kostomłoty.
Według danych z 31.12.17 r. wieś liczyła 475 mieszkańców.
We wsi źródło ma rzeka Średzka Woda, lewostronny dopływ Odry.
Nazwa.
Nazwa Piersno została nadana w 1945 roku, jako spolszczenie używanej wcześniej niemieckiej nazwy Pirschen. Mimo niewielkiej liczby mieszkańców, wieś była często opisywana, zwłaszcza w czasach administracji pruskiej. Używana była także nazwa Pirschen-Stusa, która funkcjonowała także po wojnie, gdy z początku część wsi nazywano Piersno, drugą zaś Stoszów. Jednak z czasem pozostała tylko jednoczłonowa nazwa dla wszystkich zabudowań we wsi.
Historyczne nazwy:
Historia.
Wieś wzmiankowana była po raz pierwszy w 1217 roku, jako Persino, kiedy to potwierdzono jej przynależność do parafii w Ujeździe Górnym. Wiadomo również, że w 1239 r. wieś została przekazana przez kustosza Lorenza jako prezent dla wrocławskiej katedry. 
Pierwsze wzmianki o kościele pochodzą już z XIII wieku, lecz w rejestrze został uwzględniony w 1335 roku. Kościół był wielokrotnie przebudowywany i rozbudowywany, spłonął w 1848 roku. Rok później rozpoczęła się jego odbudowa, a w roku 1895 ze środków rodziny von Kramsta (właściciele Piersna, Stoszowa i innych majątków w okolicy od 1888 roku), dokończono budowę wieży, zaś kościół został odbudowany dopiero w 1935 roku. Obok kościoła znajdowała się od XVIII wieku szkoła ewangelicka. Z końca XIX wieku, a dokładniej z 1883 roku pochodzi najstarsza obecnie mapa wsi. Po wojnie na Ziemie Odzyskane w Piersnie przyjechali mieszkańcy Kresów Wschodnich. 16 czerwca 2018 roku uroczyście obchodzono 800-lecie istnienia miejscowości.
Położenie.
Wieś leży w województwie dolnośląskim pomiędzy autostradą A4 a drogą krajową 94 (między Legnicą a Wrocławiem). Oddalona jest o 10 kilometrów od Środy Śląskiej, 5 kilometrów od Kostomłotów i 33 kilometry od Wrocławia
Podział administracyjny.
W latach 1975–1998 miejscowość należała administracyjnie do województwa wrocławskiego.
Krótki opis wsi.
Piersno liczy 82 domy i blisko 500 mieszkańców. Znajduje się tu przystanek PKS, 3 sklepy, świetlica wiejska i Środowiskowy Dom Samopomocy w Środzie Śląskiej z filią w Piersnie. Na terenie wsi nie ma dużych zakładów przemysłowych. 
Na miejscowym stadionie (pojemność: 200 miejsc, w tym 50 siedzących) swoje mecze rozgrywa założony w roku 1971 klub piłkarski - Uczniowski Ludowy Klub Sportowy Dromex Piersno. Od sezonu 2003/2004 "ULKS Dromex Piersno" współzawodniczy w rozgrywkach B-klasy. Największym osiągnięciem zespołu jest zajęcie 3. miejsca (4-krotnie w sezonach: 2003/2004, 2005/2006, 2008/2009 i 2010/2011). W roku 2018 drużyna Dromex zdobyła 2. miejsce w plebiscycie czytelników Express średzki w kategorii Inwestycja Roku 2017 za modernizację boiska.
Zabytki.
inne zabytki:

</doc>
<doc id="352106" url="https://pl.wikipedia.org/wiki?curid=352106" title="Laurent Fignon">
Laurent Fignon

Laurent Fignon (ur. 12 sierpnia 1960 w Paryżu, zm. 31 sierpnia 2010) – francuski kolarz szosowy. W latach 1983 i 1984 wygrał Tour de France.
Fignon, którego znakiem rozpoznawczym były okulary korekcyjne i długie blond włosy, zaczynał w wyścigach amatorskich, dostał się również do reprezentacji Francji na Wyścig Pokoju w roku 1981 – zajął wtedy 32. miejsce. Swoją profesjonalną karierę zaczął w roku 1982. Już rok później, jako 23-latek wygrał najcięższy wyścig kolarski – Tour de France i powtórzył ten wyczyn w rok później. Łącznie wygrał 9 etapów w tym najważniejszym wyścigu na świecie. Jednak najsłynniejszym jego występem w Tourze był rok 1989 i jego drugie miejsce w tym wyścigu. W łącznej klasyfikacji przegrał z Amerykaninem, Gregiem LeMondem tylko o 8 sekund. Jest to do dziś najmniejsza różnica między zwycięzcą a drugim zawodnikiem w Tour de France. LeMond zdobył koszulkę lidera na 5. etapie, Fignon odebrał mu ją na etapie 10., po czym na dwa dni odzyskał ją znowu LeMond na etapie 15. Jednak na etapie 17. to znów Fignon nosił 'maillot jaune'. Odstęp między nimi nigdy nie wynosił więcej niż 1 minuta w klasyfikacji generalnej. Przed ostatnim etapem, jazdą indywidualną na czas, kończącą się na paryskich Champs-Élysées, Fignon miał 50 sekund przewagi. LeMond wygrał ostatni etap z przewagą 58 sekund nad Fignonem i dało mu to 8 sekund przewagi w klasyfikacji generalnej.
Obok sukcesów w Tour de France, Fignon wygrał także Giro d’Italia w 1989, jak również odnosił liczne sukcesy w jednodniowych klasykach.
Po zakończeniu kariery sportowej zajmował się komentowaniem wyścigów kolarskich dla telewizji francuskiej. Zmarł w wyniku choroby nowotworowej 31 sierpnia 2010.

</doc>
<doc id="352107" url="https://pl.wikipedia.org/wiki?curid=352107" title="Maillot jaune">
Maillot jaune



</doc>
<doc id="352111" url="https://pl.wikipedia.org/wiki?curid=352111" title="Żółta koszulka lidera Tour de France">
Żółta koszulka lidera Tour de France

Żółta koszulka (fr. "maillot jaune") – koszulka noszona przez lidera klasyfikacji łącznej (generalnej) w kolarskim wyścigu szosowym Tour de France. Jest to najbardziej prestiżowe wyróżnienie w tym wyścigu, zakładane przez kolarza po etapie, na którym wysunął się on na prowadzenie w klasyfikacji generalnej oraz noszona przez niego w następnym dniu wyścigu.
Zasady przyznawania i statystyki.
Liderem wyścigu zostaje ta osoba, która ma najmniejszy łączny czas pokonania dotychczasowej trasy wyścigu (wszystkie etapy zsumowane), minus bonifikaty, plus minuty karne. Premie (bonifikaty czasowe) były we wcześniejszych latach przyznawane za ukończenie etapu na czołowych pozycjach oraz za tzw. lotne finisze (lotne premie, sprinty) umiejscowione w kilku miejscach etapu. Jest przez to możliwe, że kolarz, który nie wygra żadnego etapu, może ostatecznie być zwycięzcą wyścigu i po ostatnim etapie włożyć żółtą koszulkę. W dotychczasowej historii Touru zdarzyło się to ośmiokrotnie:
Znane są również dwa przypadki zdobycia koszulki jedynie na ostatnim etapie i dzięki temu wygranej w całym wyścigu:
Czterokrotnie w historii zdarzyło się, że jeden kolarz jechał cały Tour, od prologu do ostatniego etapu w koszulce lidera:
Najwięcej dni w żółtej koszulce (Zawodnicy - TOP 5): 
Najwięcej dni w żółtej koszulce (Państwa - TOP 5): 
Do 2019 roku włącznie, koszulkę lidera nosiło 290 kolarzy.
Historia.
Decyzję o honorowaniu lidera wyścigu w ten sposób podjął w 1919 roku twórca Touru, Henri Desgrange. Po raz pierwszy koszulkę założył Francuz Eugène Christophe na etapie z Grenoble do Genewy. O wyborze koloru zadecydował kolor papieru, na którym drukowana była gazeta "L'Auto" (późniejsza "L'Equipe") - główny sponsor wyścigu. Na każdej koszulce widnieje także charakterystyczny inicjał „HD” od imienia i nazwiska twórcy wyścigu. Inicjał był usunięty w 1984 w celu zwolnienia miejsca dla sponsorów, ale przywrócono go w roku 2003 w ramach obchodów 100-lecia Tour de France. Widnieje on obecnie na prawej górnej stronie przodu koszulki.
Inne wyścigi.
Żółta koszulka jest także stosowana w innych wyścigach kolarskich. Również w Tour de Pologne lider wyścigu nosi trykot tego koloru. W Giro d’Italia lider jest nagradzany koszulką koloru różowego ("maglia rosa"), również nawiązując do koloru papieru, na którym wydawana jest "La Gazzetta dello Sport" (sponsor wyścigu). We Vuelta a España najcenniejsza koszulka ma kolor czerwony (poprzednio złoty).
Polacy w żółtych koszulkach.
Jak dotąd jedynym polskim zawodnikiem, który nosił żółtą koszulkę lidera w Tour de France był Lech Piasecki - po ucieczce na drugim etapie w Berlinie w 1987 roku założył "maillot jaune" i nosił ją przez cały następny etap. 

</doc>
<doc id="352115" url="https://pl.wikipedia.org/wiki?curid=352115" title="Sienna Miller">
Sienna Miller

Sienna Rose Diana Miller (ur. 28 grudnia 1981 w Nowym Jorku w USA) – angielska aktorka.
Rodzina.
Urodzona w Nowym Jorku Sienna jest córką amerykańskiego bankiera Edwarda Millera i angielskiej modelki Josephine Miller. Ma siostrę Savannah oraz przyrodnie rodzeństwo: dwóch braci Stephena i Charlesa oraz siostrę Natashę. Gdy Sienna miała rok, jej rodzina przeniosła się do Londynu. Większość swojego życia Miller spędziła w Anglii i posiada dwa obywatelstwa – amerykańskie oraz brytyjskie.
Ze związku z angielskim aktorem Tomem Sturridge'em ma córkę Marlowe.
Kariera.
Uczyła się tańca, śpiewu i aktorstwa w szkole dla dziewcząt w Heathfield. Ukończyła szkołę i wróciła do Nowego Jorku, gdzie zaczęła naukę w tej samej uczelni co matka – Instytucie Lee Strasberga.
Wystąpiła w kilku nowojorskich sztukach. Widzowie zapamiętali ją jednak jako humorzastą współlokatorkę Inspektora Eddiego w serialu o tym samym tytule. Największą popularność przyniósł jej udział w remake'u "Alfiego" (2004) w reżyserii Charlesa Shyera. Później wystąpiła w "Casanovie" z Heathem Ledgerem, gdzie zagrała pisarkę Francescę Bruni.
W 2006 do amerykańskich kin wszedł film "Dziewczyna z fabryki", który przyniósł przełom w jej karierze. W filmie wciela się w postać Edie Sedgwick – muzy Andy’ego Warhola.
Miller pojawiała się na okładkach takich magazynów jak „Vogue”, „Glamour”, „Harper’s Bazaar”, „I-D”, „W Magazine”, Nylon, „Esquire”, „Marie Claire”, „Elle”, „InStyle”, „Grazia”, „Cosmopolitan” czy „Vanity Fair”.
W 2004 i 2005 została uznana za jedną z najlepiej ubierających się gwiazd. Laureatka Złotej Maliny 2009 za film "" dla najgorszej drugoplanowej aktorki.
Zasiadała w jury konkursu głównego na 68. MFF w Cannes (2015).

</doc>
<doc id="352116" url="https://pl.wikipedia.org/wiki?curid=352116" title="Ceske Budejovice">
Ceske Budejovice



</doc>
<doc id="352117" url="https://pl.wikipedia.org/wiki?curid=352117" title="Komnenowie">
Komnenowie

Komnenowie – jedna z ostatnich dynastii bizantyjskich panujących w Cesarstwie Bizancjum, a następnie Cesarstwie Trapezuntu.
Dzieje.
Michael Psellos uważał, że rodzina wywodziła się z wioski Komne w Tracji wspomnianej także w XIV w. przez Jana Kantakuzena. Pogląd ten podziela większość współczesnych badaczy. Pierwszy znany członek rodziny, Manuel Erotikos Komnen, nabył rozległe tereny w rejonie miasta Kastamonu w Paphlagonii, które stały się ostoją rodową Komnenów w XI w. . Rodzina dość szybko stała się częścią potężnej i prestiżowej arystokracji wojskowej ("dynatoi") w Azji Mniejszej, tak więc, mimo że mieli pochodzenie trackie, to uważani byli za rodzinę bizantyjską.
Manuel Erotikos Komnenos był ojcem Izaaka Komnene, który jako pierwszy z rodu zasiadł na tronie jako Izaak I Komnen w 1057 r. Już jednak po dwóch latach musiał abdykować na rzecz dynastii Dukasów. Na tron wrócili w 1081 r., kiedy cesarzem został bratanek Izaaka, Aleksy I Komnen (zm. 1118 r.). Jego prośba o pomoc przeciwko Turkom i porozumienie z papieżem Urbanem II stały się przyczyną zorganizowania wypraw krzyżowych na Bliski Wschód. On i jego potomkowie przez prawie sto lat zasiadali na tronie Bizancjum. Był to ostatni okres świetności Cesarstwa Bizantyjskiego. W 1185 r. po zamordowaniu cesarza Andronika I, koronę ponownie przejęła rodzina Angelosów.
Dwadzieścia lat później, w 1204 r. Konstantynopol zdobyły wojska czwartej wyprawy krzyżowej. Wówczas część dawnych ziem cesarstwa wokół Trapezuntu podporządkował sobie Aleksy I Wielki Komnen (zm. 1222 r.), wnuk Andronika I. Przyjął tytuł cesarski. Jego potomkowie Wielcy Komnenowie panowali w cesarstwie Trapezuntu przez ponad 250 lat. Ostatni cesarz Trapezuntu, Dawid II (zm. 1463 r.) został usunięty z tronu w 1461 r. (osiem lat po upadku Konstantynopola). Jego cesarstwo zajęli Turcy.
Cesarz Dawid wraz z siedmiorgiem (spośród dziewięciorga) dzieci zostali ścięci 1 listopada 1463, w Konstantynopolu. Było to ostatnie wydarzenie z dziejów władców bizantyjskich jakie miało miejsce w dawnej stolicy ich cesarstwa.

</doc>
<doc id="352119" url="https://pl.wikipedia.org/wiki?curid=352119" title="Jedłownik">
Jedłownik

Jedłownik – część Wodzisławia Śląskiego, w jednostce pomocniczej gminy (dzielnicy) Jedłownik – Turzyczka – Karkoszka.
Zabudowa Jedłowika ma charakter podmiejski. Obecnie na terenie Jedłownika działa zgromadzenie Sióstr Opatrzności Bożej. Mieści się tu zabytkowy dwór, a także SP nr 2. Działają: OSP "Jedłownik" oraz "Brać Górnicza". Na terenie dzielnicy działa "Klub Sportowy Gosław Jedłownik".
Historia Jedłownika.
Wieś wzmiankowana w 1239 r., właścicielem wsi był komes Gosław, który w tamtym roku, a więc przed najazdem Tatarów w 1241 r., posiadał w ziemi raciborskiej rozległe dobra. Istnieje prawdopodobieństwo, że w swej rodzinnej siedzibie - Jedłowniku ufundował kościół już w początkach XIII w. Jedłownik według starych podań jest jedną z najstarszych miejscowości na Śląsku o czym ma świadczyć mimo bliskości Wodzisławia, istniejąca tu na pewno od XIII w. samodzielna parafia. W XVI w. Jedłownik wszedł w skład utworzonego dekanatu wodzisławskiego. Dawny kościół drewniany, odbudowany w I poł. XVII w. istniał pierwotnie pw. św. Marka. W 1688 obok św. Marka pojawia się św. Barbara jako patronka. W 1697 pozostaje jako patron tylko św. Marek. W XVIII w. św. Marek jako patron idzie w zapomnienie i powraca św. Barbara jako patronka kościoła. W 1885 kościół został odnowiony. W 1974 w związku z budową nowego kościoła przeniesiony do Jastrzębia-Zdroju, gdzie został poświęcony 3 grudnia 1974.
Obecny kościół Matki Bożej Wszechpośredniczki Łask i św. Antoniego z Padwy zbudowany został w latach 1949-1952. Poświęcony 21 IX 1952. Projektantem kościoła był Hanak z Olzy. Wnętrze zaprojektował artysta plastyk Józef Kołodziejczyk. Na terenie parafii znajduje się dom opieki prowadzony przez Siostry Opatrzności Bożej. Zgromadzenie to objęło w posiadanie pałac z przyległym ogrodem. W okresie międzywojennym siostry prowadziły zakład dla moralnie zaniedbanych dziewcząt. W latach wojennych dom przeznaczono jako schronisko dla przesiedleńców. Po wojnie, w 1945 Siostry odzyskały dom organizując w nim zakład opiekuńczy dla sierot, następnie dla głęboko upośledzonych dziewcząt.
W roku 1810 na terenach Wodzisławia doszło do wybuchu powstania chłopskiego, któremu przewodniczył sołtys z Jedłownika - Józef Bienia. Powstanie zostało rozbite, a przywódcę aresztowano. Zaś w 1946 nastąpiło przyłączenie do Wodzisławia Jedłownika wraz z przylegającą do niego Karkoszką i utworzenie dzielnicy Wodzisław Śląski-Jedłownik. Historycznym terenem dzielnicy jest również część Jedłownika posiadająca obecnie status samodzielnej dzielnicy - Jedłownik Szyb.
Lokalne święto
Historia Święta Gradowego w parafii sięga 1848 roku. Wtedy to 19 czerwca na Jedłownik i okolicę spadł straszliwy grad siejąc spustoszenie wśród upraw. Na domiar złego następnego dnia zerwał się tak silny huragan, że wyrywał drzewa, niszczył zabudowania. Tego tragicznego dnia runęła wieża kościelna, która zniszczyła część Kościoła św. Barbary i organy. We wsi nie pozostał ani jeden nieuszkodzony dom.
Ludność Jedłownika z dnia na dzień stała się żebraczą, co trwało przez lata, nim szkody zostały naprawione. Parafianie widząc nieszczęścia jakie na nich spadły, ślubowali wybudować kościół pod wezwaniem św. Antoniego, jeśli w przyszłości zostaną zachowani od podobnych nieszczęść.
Mija 100 lat od wydarzeń z 19 czerwca 1848 r. Z Kościoła MB Fatimskiej w Turzy wyrusza procesja niosąca relikwie św. Antoniego do jedłownickiej parafii św. Barbary. Kiedy zbliżano się do Jedłownika zerwała się straszliwa burza i huragan podobne do tych sprzed wieku. Parafianie wraz z ówczesnym proboszczem ks. Kasperczykiem odczytali to jako upomnienie się św. Antoniego o kościół, który ślubowali wybudować parafianie.
Topograficzny opis Górnego Śląska z 1865 roku notuje stosunki ludnościowe na terenie wsi - "Die Einwohnerzahl des Dorfes bestebt aus 356 polnisch redenden Menschen in 69 Haushaltungen (...)." czyli w tłumaczeniu na język polski "Liczba mieszkańców wsi wynosi 356 ludzi mówiących po polsku w 69 gospodarstwach domowych(...)".
Następnego dnia utworzył się komitet budowy nowego kościoła. 19 maja 1949 roku rozpoczęto kopanie fundamentów. Projektantem kościoła był P. Tchorzewski, architekt powiatowy Rybnika. 21 września 1952 roku nowa świątynia pod wezwaniem Matki Bożej Wszechpośredniczki Łask i św. Antoniego z Padwy została poświęcona przez biskupa Herberta Bednorza.
"Odpust ku czci Św.Antoniego z Padwy 13 czerwca."

</doc>
<doc id="352121" url="https://pl.wikipedia.org/wiki?curid=352121" title="Kokoszyce">
Kokoszyce

Kokoszyce – dzielnica Wodzisławia Śląskiego, o charakterze podmiejskim, głównie o zabudowie jednorodzinnej. Kokoszyce graniczą z Pszowem oraz dzielnicami Wodzisławia: Jedłownikiem, Radlinem II oraz Zawadą.
W Kokoszycach znajduje się m.in. park z ciekawymi okazami botanicznymi, barokowy pałac z 1822 roku wzniesiony przez dawnego właściciela Kokoszyc Wilhelma Franza von Zawadzki, boisko „KS 25” Kokoszyce, OSP Kokoszyce, Centrum Rozrywki Albatros, nowy dom parafialny, siedziba KSM-u oraz ośrodek jazdy konnej.
Nazwa.
Według niemieckiego geografa oraz językoznawcy Heinricha Adamy’ego nazwa miejscowości wywodzi się od polskiej nazwy ptaka domowego „kury” – „von kur, kura, kogut, kokosz = Hahn und Henne”. W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą wymienia ją w polskiej formie – „Kokoczyce” podając jej znaczenie „Huhndorf” czyli po polsku „Miejscowość kur”. Nawiązanie do nazwy znajduje się w herbie miejscowości.
Historia.
Pierwsze wzmianki o wsi Kokoszyce pochodzą z 1444 roku. Ciekawe miejsca to Pałac z 1822 roku, przebudowany dla G. von Ruffera, a od 1928 roku Dom Rekolekcyjny, klasycystyczna Kaplica pod wezwaniem św.Jana Nepomucena z przełomu XVIII i XIX wieku oraz pochodzący z tego samego czasu Park Krajobrazowy. Z Kokoszyc pochodził ksiądz Paweł Pośpiech, poseł do Sejmu Pruskiego. W skład tej dzielnicy wchodzą: Kokoszyce, Olszyny, Dołki i Stawki.
W latach 1954–1972 jako wieś należała i była siedzibą władz gromady Kokoszyce. 1 stycznia 1973 włączone do Pszowa.

</doc>
<doc id="352122" url="https://pl.wikipedia.org/wiki?curid=352122" title="Księgoznawstwo">
Księgoznawstwo



</doc>
<doc id="352125" url="https://pl.wikipedia.org/wiki?curid=352125" title="Wilchwy">
Wilchwy

Wilchwy – jednostka pomocnicza gminy (dzielnica) Wodzisławia Śląskiego. 
Na jej terenie znajduje się zamknięta Kopalnia Węgla Kamiennego 1 Maja oraz przylegające do niej górnicze Osiedle 1 Maja. Dzielnica ma charakter podmiejski z zabudową wielorodzinną i jednorodzinną. W skład dzielnicy wchodzą: Wilchwy, Pustki, Zamysłów, Praga Mała, Sakandrzok, Sowiniec. Dzielnica liczy ponad 6500 mieszkańców.
Nazwa.
Według niemieckiego językoznawcy Heinricha Adamy’ego nazwa miejscowości wywodzi się od polskiej nazwy drapieżnika "wilka". W swoim dziele o nazwach miejscowości na Śląsku wydanym w 1888 roku we Wrocławiu wymienia on najwcześniejszą nazwę wsi jako "Wilcza" podając jej znaczenie "Wolfsdorf", czyli po polsku "Wieś wilków". Nazwa wsi została później fonetycznie zgermanizowana na "Wilchwa" i utraciła swoje pierwotne znaczenie.
Historia Wilchw.
Pierwsza wzmianka o wsi pochodzi z 1300 roku. Według kroniki Henkego wieś Wilchwy (niem. Wilchwa), położone były o ćwierć mili na wschód od miasta Wodzisław. Były one majątkiem komory pana stanowego i miały w XVII wieku 19 majątków chłopskich, w tym 18 pełnych, 2 połowiczne, 21 zagrodników i chałupników, zobowiązanych do robót i czynszu. W 1816 roku dominium zabrało 6 gospodarstw chłopskich, a ich pola dodało do folwarku dominialnego, zbudowanego w późniejszym okresie. Całkowity areał pański oraz chłopski wynosił 3000 mórg. Liczba mieszkańców w 1783 roku wynosiła 181, natomiast w 1829 wynosiła 304 mieszkańców w 52 domach, zaś w roku 1861 Wilchwy miały 449 mieszkańców. Pieczęć wsi przedstawia skaczącego kozła, nad którym unosi się gwiazda. Mieszkańcy tej wsi należeli do parafii w Wodzisławiu, a także dzieci z tej wsi uczęszczały do Wodzisławskiej szkoły. Pierwszą szkołę utworzono na Wilchwach w 1876 roku. W okresie międzywojennym Wilchwy (Wilchwa) należały do Polski. W czasie okupacji Gestapo ulokowało swą wodzisławską siedzibę w miejscu, gdzie obecnie mieści się zajazd „Cyganek”. W roku 1950 podjęto decyzję o budowie KWK „1 Maja”. W 1951 rozpoczęto budowę kościoła na Wilchwach. W 1954 utworzono gromadę Wilchwy, do której włączono pobliski Zamysłów. W 1955 roku oddano do użytku połączenie kolejowe z Wodzisławia na KWK 1 Maja. W latach 60. wybudowano przykopalniane osiedle mieszkaniowe, któremu nadano imię „osiedle 1 Maja”. Od 1 stycznia 1946 roku włączona zostaje do gminy wiejskiej Wodzisław Śląski do kiedy gmina została zniesiona 29 września 1954 roku. W 1972 gromada Wilchwy zostaje włączona jako jedna z dzielnic Wodzisławia.
W latach 1954–1972 były siedzibą Gromady Wilchwy. 
Osoby.
W Wilchwach w 1917 r. urodził się Konrad Hejna, żołnierz 2. Korpusu Polskiego, kawaler Orderu Virtuti Militari.
Religia.
W dzielnicy znajdują się dwie parafie katolickie Parafia Matki Bożej Częstochowskiej w Wodzisławiu Śląskim i Parafia św. Wawrzyńca w Wodzisławiu Śląskim.

</doc>
<doc id="352136" url="https://pl.wikipedia.org/wiki?curid=352136" title="Histiajos">
Histiajos

Histiajos (gr. Ἱστιαῖος, zm. 493 p.n.e.) – starożytny grecki polityk, syn Lysagorasa, tyran Miletu za panowania w Persji Dariusza Wielkiego, brał udział w powstaniu jońskim i w nim zginął walcząc po stronie Hellenów.
Życiorys.
Wyprawa na Scytów 512 r. p.n.e..
Według Herodota, Histiajos brał udział razem z innymi tyranami miast-państw w Azji Mniejszej w wyprawie na Scytów w roku 512 p.n.e. Kiedy Persowie weszli w głąb lądu, próbując podbić nowe terytorium do tyranów greckich stojących na straży mostu na Dunaju przybyli Scytowie z propozycją jego zniszczenia, aby Persowie nie mogli powrócić do ojczyzny, co dałoby Grekom wolność. Wywołało to podziały wśród tyranów - na czele tych, którzy chcieli zniszczenia mostu był Miltiades Starszy, władca Chersonezu Trackiego. Histiajos razem z wieloma innymi tyranami opowiadał się jednak za zostawieniem mostu. Powiedział więc Scytom, że rozbierają most i polecić reszcie władców faktycznie to czynić. Kiedy Scytowie to zobaczyli, oddalili się, żeby ścigać armie perską, która według ich rachuby miała się właśnie cofać. Kiedy dotarli Persowie, Histiajos szybko zorganizował przeprawę promową oraz nakazał most naprawić i armia Dariusza bez problemu przeszła przez Dunaj.
Założenie kolonii i "niewola" u Persów.
Po wyprawie, Dariusz zorientował się, że powinien nagrodzić Histiajosa za dobre rady w czasie jej trwania oraz upilnowanie mostu. Zapytał więc, co tyran Miletu by chciał. On odpowiedział, że pragnie założyć kolonie w Myrkinos w Tracji nad rzeką Strymon. Obietnicę tę spełniono i Histiajos zaczął budować miasto. 
Kiedy Dariusz rezydował jeszcze w Sardes, przybył do niego jego wybitny doradca, Megabazos. Przekazał mu informację, że Myrkinos jest budowane i przestrzegł Dariusza, iż jest to bogata kraina, a lud tam mieszkający, który raz dostał władcę, będzie się go słuchał aż do końca, co może spowodować podniesienie ręki na perską monarchię. Dariusz zrozumiał, że Histiajos jest zbyt ambitny, żeby pozwolić mu władać i kazał go sprowadzić do siebie i uczynił go swoim doradcą, którego chciał mieć zawsze przy sobie. W ten sposób Histiajos musiał udać się w drogę do dalekich Suz, natomiast w Milecie rządy rozpoczął jego zięć, Arystagoras. 
Histiajos, źle czujący się w roli królewskiego zakładnika, spiskował z obecnym tyranem Miletu i przyczynił się do wybuchu powstania jońskiego. Według Herodota, Histiajos posłanie wzywające do walki wytatuował na ogolonej głowie posłańca (pierwszy znany przykład steganografii), a wysłał go w drogę gdy włosy już odrosły. Arystogoras, świeżo po nieudanej kampanii na Naksos, zdecydował się na zbrojne wystąpienie przeciw Persom. 
Powrót do Azji Mniejszej i udział w powstaniu.
Na prośbę Histiajosa, Dariusz wysłał go Azji Mniejszej w roli mediatora. Król królów zaufał Grekowi, ten jednak nie zamierzał być mu wierny. Jego pierwszym przystankiem było Sardes u satrapy Artafernesa. Ten nie ufał Histiajosowi, a pewnego dnia miał rzecz do niego słowa, że "on uszył buty, które wdział Arystagoras". Histiajos uciekł już następnej nocy. W tym samym czasie Arystagoras, przestraszony klęskami powstańców, uciekł do Myrkinos w Tracji, do kolonii, którą założył właśnie Histiajos. Tam wdał się w walki z lokalnymi plemionami i w nich zginął.
Histiajos natomiast przedostał się na wyspę Chios, gdzie początkowo trafił do aresztu. Zdołał on jednak przekonać mieszkających tam Hellenów, żeby go wypuścili. Zapytany o powód namawiania Arystagorasa do buntu, odrzekł, że chodzi o przesiedlenie ludności jońskiej do Fenicji, a fenickiej do Jonii, które Persowie chcieli przeprowadzić. Herodot nie zaznacza czy to prawda, czy tylko próba zręcznego wyjścia z więzienia przez skuteczne przestraszenie Chiotów, ale prawdą jest, że Persowie stosowali często podobne metody i przesiedlali całe plemiona. Histiajos, kiedy wyszedł na wolność wysłał listy do swoich stronników w Sardes, jednak zostały one przechwycone przez Artafernesa przez zdradę posłańca, Hermipposa z Atarneus. Doszło do wielu straceń w stolicy Lidii, które wywołały niepokoje. Histiajos przetransportowany okrętami z Chios chciał dostać się do Miletu, ale go tam nie wpuszczono, a nawet zraniono w udo, kiedy chciał wejść tam podstępem. 
Były tyran udał się więc do Mityleny na pobliskiej Lesbos i stamtąd pod dowództwem ośmiu trójrzędowców popłynął w okolice Bizancjum. Zaczął plądrować wszystkie statki wypływające z Pontu, które nie zechciały poddać się jego rozkazom. 
Kampania po zdobyciu Miletu i śmierć.
Po przegranej bitwie pod Lade oraz po zdobyciu Miletu w 494 r. p.n.e., Histiajos postanowił porzucić zajmowane przez siebie bezpieczne stanowisko w pobliżu Hellespontu oddając dowództwo w tamtych sprawach człowiekowi imieniem Bisaltes z Abydos. Popłynął z Lesbijczykami na Chios i podbił wyspę, która była już bardzo zniszczona działaniami wojennymi. Jako następny cel, Histiajos obrał wyspę Tazos, którą zaczął ze swoim wojskiem oblegać, ale zrezygnował z tego planu, kiedy dowiedział się, że Fenicjanie płyną do Jonii przeciw reszcie Greków. 
W 493 r. p.n.e. Histiajos ze swoim wojskiem osiadł na Lesbos, a stamtąd udał się na stały ląd w celu zdobycia żywności, ponieważ jego armia głodowała. Natknął się jednak na spory oddział perski pod dowództwem Harpagosa, który wziął go do niewoli i wyciął większość z jego żołnierzy. Bitwa miała zostać przesądzona miażdżącym atakiem perskiej kawalerii. Histiajos uniknął śmierci, ponieważ kiedy zbrojny Pers podnosił już na niego miecz, krzyknął w języku perskim, kim jest. Herodot twierdził, że gdyby Dariusz dostał Histiajosa, z pewnością wybaczyłby mu zdradę. Stało się jednak tak, że Harpagos oprowadził byłego tyrana do Artafernesa; ten natomiast rozkazał powiesić go na krzyżu, a zabalsamowaną głowę odesłał do Dariusza. Król królów nakazał umyć głowę i ją pochować z szacunku do Histiajosa, który kiedyś dobrze służył Persji.

</doc>
<doc id="352137" url="https://pl.wikipedia.org/wiki?curid=352137" title="Biała Wieś (województwo łódzkie)">
Biała Wieś (województwo łódzkie)

Biała Wieś – wieś w Polsce położona w województwie łódzkim, w powiecie rawskim, w gminie Biała Rawska. Występuje w źródłach historycznych w roku 1579 jako Bialle Wieska
W latach 1975–1998 miejscowość administracyjnie należała do województwa skierniewickiego.

</doc>
<doc id="352141" url="https://pl.wikipedia.org/wiki?curid=352141" title="Michałów (powiat pińczowski)">
Michałów (powiat pińczowski)

Michałów – wieś w Polsce, znajdująca się w województwie świętokrzyskim, w powiecie pińczowskim, w gminie Michałów, której jest siedzibą.
Położenie.
Michałów położony jest nad rzeką Mierzawą, w południowo-zachodniej części Niecki Nidziańskiej, znajdującej się w obrębie Płaskowyżu Jędrzejowskiego, Doliny Nidy i Garbu Wodzisławskiego.
Przez miejscowość przebiega Droga wojewódzka nr 766 z Morawicy do Węchadłowa.
Historia.
Według źródeł kościelnych pierwszy kościół w Michałowie miał postawić Dobiesław kasztelan krakowski w 1375 roku. Nazwa pochodzi od imienia Michał. Skoro postawiono tu kościół, wieś musiała istnieć już wcześniej. Istniał wtedy zapewne drewniany kościół. W 1410 kroniki zanotowały Mikołaja z Michałowa, był on jednym z dowódców pod Grunwaldem. Pod tą samą datą zanotowano, że Jakusza z Michałowa uzyskał dziesięcinę snopową dla miejscowego kościoła oraz karczmę zwaną chadalińską. Powyższy dokument został potwierdzony w 1454 roku przez Jana Długosza.
W XV wieku stał już tu kościół murowany. Dziedzicem wsi w połowie XV wieku był Jan Kurozwęcki herbu Róża. Wieś miała 7 łanów kmiecych, karczmę i młyn na rzece.
Po Kurozwęckich Michałów przechodzi na własność Myszkowskich w ramach klucza pińczowskiego. W 1579 roku Michałów należał już do Myszkowskich. Mieszkało w tym czasie we wsi 25 kmieci na 12 i pół łanach ziemi. Mieszkało też we wsi dwunastu zagrodników, dziewiętnastu komorników, pięciu rzemieślników i dwóch rybaków. Michałów był więc bardzo dużą wsią i ważnym ośrodkiem rzemieślniczym. W 1598 roku za czasów biskupa Radziwiłła zanotowano pierwsze wzmianki o szkolnictwie w tym terenie. Zanotowano nazwisko kierownika szkoły parafialnej Kaspra Prędoty z Kleczy. Kierownik posiadał dom z ogródkiem i pobierał 8 zł pensji od proboszcza.
Na początku XVII wieku kierownikiem szkoły był Piotr Krzanowita. Po potopie szwedzkim lustracje kościelne nie wspominają już o szkole.
W 1657 roku we wsi przebywał Stefan Czarniecki.
W 1732 roku według lustracji kościelnej w parafii Michałów było 467 osób. Zanotowano w tymże roku 22 chrzty, 25 pogrzebów i 11 ślubów. Mieszkało też we wsi 16 Żydów. W 1827 roku było tu tylko 5 domów i 82 mieszkańców.
W XIX wieku wieś był już własnością Dembińskich. W połowie XIX wieku przy pomocy Amelii Dembińskiej, dziedziczki Michałowa, postawiono nowy kościół istniejący do dziś. We wsi w XIX wieku istniała szkoła początkowa. W końcu XIX wieku parafia Michałów liczyła 703 dusze. W tym czasie wieś miała 80 samodzielnych gospodarzy i liczyła 678 mórg ziemi.
Po powstaniu listopadowym dobra ziemskie Michałów będące własnością Jana Olrycha Szanieckiego zostały skonfiskowane za jego udział w powstaniu, a on sam został skazany na karę śmierci.
Na przełomie XIX i XX wieku dobra Michałów składały się z folwarków: Michałów, Podlesie i Terczyn.
Ostatnimi właścicielami Michałowa był Antoni Dembiński, inżynier elektryk.
W 1941 roku folwarki Góry i Michałów zostały przejęte przez Niemców. Właściciel majątku został usunięty.
Józef i Antoni Dembińscy mieli brata Henryka, który był profesorem na lubelskim KUL-u. Jako porucznik rezerwy brał udział w kampanii wrześniowej w 2 Pułku Strzelców Konnych. Uniknął niewoli i brał udział w działaniach AK w rzeszowskim.
Od 8 sierpnia 1944 roku w Michałowie działał niemiecki obóz pracy, w którym jednorazowo przebywało 600 osób, a przewinęło się "około 10 000 osób, z okolicznych wsi, powiatu jędrzejowskiego i włoszczowskiego". Obóz znajdował się "w dużej dworskiej stodole i spichlerzu [...] Budynek był z cegieł, ale ułożonych tak, że pomiędzy cegłami były dziury. Zimą wiatr hulał wewnątrz, przemarznięci więźniowie próbowali zasłaniać je wiązkami słomy. Ludność z okolicy przynosiła żywność. Niemieckie kierownictwo obozu mieszkało na plebanii (ksiądz był zmuszony mieszkać u parafian)". "Załoga była bardzo brutalna, znęcała się nad więźniami" (z zeznań wójta Franciszka Matuszczyka złożonych 3 czerwca 1947 r. i relacji żony przetrzymywanego w tym obozie Stanisława Bartosika). Więźniowie z tego obozu pracowali przy kopaniu dużych (głębokości ponad 2,5 m i szerokości u góry ok. 6,5 m) rowów przeciwczołgowych stanowiących część niemieckiej linii umocnień A1 – „Venus”, zachowanej do dziś na odcinku do Młodzaw Dużych .
W latach 1954–1972 wieś należała i była siedzibą władz gromady Michałów. W latach 1975–1998 miejscowość należała administracyjnie do województwa kieleckiego.
Atrakcje turystyczne.
We wsi znajduje się Stadnina Koni Michałów, wiodący ośrodek hodowli koni arabskich, której twórcą i długoletnim dyrektorem był Ignacy Jaworowski.
Zabytki.
Kościół pw. św. Wawrzyńca, wpisany do rejestru zabytków nieruchomych (nr rej.: A.641 z 15.01.1957 i z 21.06.1967). Kościół wzniesiony w latach 1852–1853 jest murowany, jednonawowy, z krótkim zamkniętym wielobocznie prezbiterium. Kościół był konsekrowany 26 V 1891 r. przez bpa Tomasza Kulińskiego. Ołtarze: główny i dwa boczne, wykonane zostały w stylu barokowym. W 1999 r. wymalowane zostało wnętrze świątyni i odnawiano ołtarze. W 2019 roku odnowiona została elewacja zewnętrzna.
Ochotnicza Straż Pożarna.
Od 1922 w Michałowie działa Ochotnicza Straż Pożarna, włączona do Krajowego Systemu Ratowniczo-Gaśniczego. Założycielami jednostki byli Stanisław Kwiecień (kierownik szkoły podstawowej), Jan Grzybczak, Jan Paw oraz Mieczysława Duszyk. W 1928 roku zbudowano drewnianą remizę, którą w 1949 zastąpiono obiektem murowanym. Kolejny obiekt wraz z garażami OSP otrzymało w 1970 roku.
Jednostka ma na swoim wyposażeniu dwa samochody ratowniczo-gaśnicze: Iveco Eurocargo GBA 3/29 (od 2017, zastąpił Jelcza 004 GCBA 6/32 z 1991) oraz Ford Transit GLM (od 2012). Pierwszymi pojazdami będącymi na wyposażeniu OSP były Żuk (od 28 maja 1972) oraz samochód gaśniczy marki Star (od 20 sierpnia 1972).
28 maja 1948 roku poświęcono sztandar OSP. Kolejne sztandary jednostka otrzymywała 27 maja 1973 i w 2015 (poświęcony w maju 2016). 10 maja 1951 roku nastąpiło poświęcenie pierwszej motopompy. W roku 2022 jednostka Ochotniczej Straży Pożarnej w Michałowie obchodziła stulecie swego powstania.
Szkolnictwo.
W Michałowie mieści się Zespół Placówek Oświatowych oraz Przedszkole.
Inne informacje.
Na miejscowym cmentarzu znajduje się grób żołnierza Wojska Polskiego o nieznanym nazwisku, który został zamordowany w Michałowie przez hitlerowców w początkach września 1939 roku.

</doc>
<doc id="352151" url="https://pl.wikipedia.org/wiki?curid=352151" title="Narodowe Archiwum Cyfrowe">
Narodowe Archiwum Cyfrowe

Narodowe Archiwum Cyfrowe (NAC) – centralne archiwum państwowe podległe Naczelnemu Dyrektorowi Archiwów Państwowych, utworzone w 1955 w Warszawie jako Archiwum Dokumentacji Mechanicznej, obecną nazwę nosi od 2008; pierwszym dyrektorem archiwum był Roman Nowicki.
Dzieje instytucji.
Narodowe Archiwum Cyfrowe wywodzi się z utworzonego w 1955 Archiwum Dokumentacji Mechanicznej. Przekształcenie ADM w NAC nastąpiło 8 marca 2008 na podstawie rozporządzenia Ministra Kultury i Dziedzictwa Narodowego wydanego na wniosek Naczelnego Dyrektora Archiwów Państwowych. Zmiana była odpowiedzią na ewolucję dokonującą się w dziedzinie technologii zapisu, przechowywania i udostępniania archiwaliów.
NAC jest pierwszym polskim archiwum cyfrowym, tzn. instytucją powołaną w celu gromadzenia, przechowywania i udostępniania materiałów archiwalnych w postaci cyfrowej oraz zarządzania nimi.
Pierwszym dyrektorem nowej instytucji został Nikodem Bończa-Tomaszewski, który od lipca 2007 jako dyrektor ADM kierował przekształceniem ADM w NAC. W latach 2012–2016 dyrektorem archiwum był Wojciech Woźniak, który został powołany następnie na urząd Naczelnego Dyrektora Archiwów Państwowych. W latach 2016–2018 dyrektorem była Marianna Otmianowska, wcześniej pracująca w Muzeum Narodowym w Warszawie. Od września 2018 roku dyrektorem był Radosław Kałużniak, który wcześniej zajmował w NAC stanowisko Zastępcy Dyrektora ds. zasobu archiwalnego. Od lutego 2020 obowiązki dyrektora pełniła Malwina Rozwadowska, która 8 września 2020 została mianowana na stanowisko dyrektora. 5 października 2021 dyrektorem NAC został Piotr Zawilski. 
Zadania.
Działania NAC skupiają się na dwóch płaszczyznach: przechowywaniu, ewidencjonowaniu i udostępnianiu dokumentacji fotograficznej i audiowizualnej oraz digitalizacji analogowych materiałów archiwalnych, przejmowaniu i wieczystym przechowywaniu dokumentacji elektronicznej wytwarzanej – głównie – w instytucjach administracji państwowej.
Narodowe Archiwum Cyfrowe:
Zasób.
Fotografie.
W zbiorach Narodowego Archiwum Cyfrowego znajduje się 15 mln zdjęć. Fotografie pochodzą z okresu od lat czterdziestych XIX wieku aż po czasy współczesne, a blisko 90% z nich dotyczy czasów PRL.
Fotografie w NAC zostały podzielone na zespoły i zbiory. Za najważniejsze można uznać:
W czasach PRL działały wielkie państwowe agencje fotograficzne. Zbiory największej z nich – Centralnej Agencji Fotograficznej (CAF) – to około 12 mln fotografii z lat 1944–1990 oraz prawie 30 metrów bieżących dokumentacji aktowej z lat 1965–1990 (listy montażowe). Zdjęcia CAF bardzo obszernie przedstawiają czasy PRL.
Drugi co do wielkości zespół w NAC – Wojskowa Agencja Fotograficzna (WAF) – to około 2 mln zdjęć z lat 1944–1996. Zawiera materiały dotyczące m.in. wojskowości.
Tematykę powojennej kultury, sztuki i architektury ilustrują zdjęcia zgromadzone w prywatnych archiwach fotograficznych: Władysława Miernickiego, Stanisława Brzozowskiego i największym z nich – Edwarda Hartwiga – liczący ponad 120 tys. zdjęć z lat 1945–1982 i dokumentujący m.in. przedstawienia teatralne. Archiwa fotograficzne Stanisława Wdowińskiego, Eugenii Trzeciakowej, Zbyszka Siemaszki to kolekcje zdjęć wszechstronnie ukazujących architekturę i zabytki polskich miast i miejscowości.
Obszerną, bo liczącą ponad 100 tys. zdjęć, dokumentację życia społeczności polskiej w Wielkiej Brytanii w latach 1946–2008 sporządził Juliusz Englert. Fotografie obrazują działalność polityczną, społeczną, kulturalną i religijną organizacji polonijnych.
W latach 2014–2015 zbiory NAC wzbogaciły się o spuścizny ludzi kultury niezwiązanych bezpośrednio z twórczością fotograficzną czy audiowizualną: aktorki Elżbiety Czyżewskiej oraz poety, pisarza, tłumacza i znawcy kultury cygańskiej Jerzego Ficowskiego.
Nagrania.
Zbiór Nagrań Dźwiękowych Narodowego Archiwum Cyfrowego liczy ponad 40 tys. jednostek z lat 1889–2008.
Za najcenniejsze można uznać taśmy z zapisem głosów wybitnych Polaków: marszałka Józefa Piłsudskiego, Józefa Becka, Władysława Andersa, Ignacego Jana Paderewskiego czy Stefana Żeromskiego.
Interesujące są materiały dźwiękowe takich wydarzeń historycznych, jak: przyłączenie Zaolzia do Polski, atak żołnierzy niemieckich na Westerplatte, msze za Ojczyznę z kazaniami księdza Jerzego Popiełuszki. Zbiór wzbogacają audycje Polskiego Radia, relacje z wydarzeń kulturalnych, sportowych oraz uroczystości państwowych. Melomani znajdą w nim nagrania piosenek z dwudziestolecia międzywojennego.
Najstarsze nagranie w języku polskim w zbiorach NAC pochodzi prawdopodobnie z 1908 roku i zawiera zapis kolęd w wykonaniu nieznanego chóru kościelnego.
Filmy.
Zbiór filmów zgromadzonych w NAC liczy około 2,4 tys. tytułów z lat 1928–1993. 90% z nich to materiały pochodzące z Instytutu Badań Edukacyjnych, Wytwórni Filmowej „Sportfilm”, Wytwórni Filmowej „Czołówka” oraz Polskiej Agencji Interpress. W zbiorach dominują kroniki: polskie z lat 1958–1975 (głównie o tematyce wojskowej) oraz niemieckie z okresu II wojny światowej – przedstawiają przede wszystkim walki na różnych frontach, życie na terenach okupowanych przez wojska hitlerowskie, w tym w Generalnym Gubernatorstwie.
Dużą część stanowią filmy o tematyce sportowej, a także edukacyjne z różnych dziedzin wiedzy.
Szczególną wartość mają filmy z lat 20. i 30. XX wieku. Wśród nich jest m.in. "Polonia Restituta", dokumentujący walki o kształt granic II RP.
NAC jest właścicielem archiwów Polskiego Radia i Telewizji Polskiej. Jego własnością są zbiory po byłej Państwowej Jednostce Organizacyjnej „Polskie Radio i Telewizja”. Zbiory te zawierają materiały archiwalne powstałe w Polskim Radiu i Telewizji do końca 1993 roku, czyli:
Materiały te na podstawie umowy użyczenia przechowywane są w magazynach Ośrodka Dokumentacji i Zbiorów Programowych Telewizji Polskiej SA i Archiwum Polskiego Radia SA.
Digitalizacja.
Narodowe Archiwum Cyfrowe w 2014 roku zdigitalizowało 7 mln dokumentów, jest to zarówno zasób NAC, jak i zasoby archiwów państwowych z całego kraju. W pracowniach digitalizacji archiwów państwowych wytwarzane są również kopie wzorcowe, które trafiają potem do NAC w celu ich udostępnienia i zabezpieczenia w Centralnym Repozytorium Cyfrowym Archiwów Państwowych. NAC otrzymuje ponadto kopie wzorcowe od instytucji kultury, które digitalizują materiały archiwalne ze sfery niepaństwowego zasobu archiwalnego.
Centrum Kompetencji.
Decyzją Ministra Kultury i Dziedzictwa Narodowego z października 2009 roku Narodowe Archiwum Cyfrowe sprawuje funkcję Centrum Kompetencji w zakresie digitalizacji materiałów archiwalnych.
NAC w ramach Centrum Kompetencji:
Centralne Repozytorium Cyfrowe.
Centralne Repozytorium Cyfrowe Archiwów Państwowych (CRC AP) to zaawansowany zespół urządzeń mających za zadanie utrzymywać wersję cyfrową archiwów. Prościej – to scentralizowana serwerownia, gdzie przechowywane są kopie wzorcowe i użytkowe materiałów archiwalnych, sporządzone w trakcie digitalizacji przez wszystkie archiwa oraz inne instytucje publikujące swoje skany w serwisie Szukaj w Archiwach.
CRC AP służy jako miejsce do głębokiego przechowywania wysokiej jakości kopii wykonanych z materiałów archiwalnych, które są nienaruszalne, oraz płytkiego przechowywania kopii dostępowych udostępnianych użytkownikom.
CRC AP, poza zapewnieniem przestrzeni do przechowywania kopii zdigitalizowanych archiwaliów, umożliwia również bezpieczne gromadzenie dokumentów, które powstały w wersji cyfrowej (dokumenty „born-digital”).
Systemy i infrastruktura IT.
Zintegrowany System Informacji Archiwalnej „ZoSIA”.
Zintegrowany System Informacji Archiwalnej ZoSIA to aplikacja przeznaczona do opracowania (ewidencji i inwentaryzacji) zbiorów archiwalnych na wszystkich poziomach ich hierarchicznej struktury – od całego archiwum aż po obiekt archiwalny. Zawiera również szybką i precyzyjną wyszukiwarkę danych. Jednocześnie pozostaje intuicyjna w obsłudze i przyjazna dla użytkownika.
ZoSIA może być wykorzystywana w archiwach państwowych oraz innych jednostkach posiadających archiwa. Specjalna wersja edukacyjna systemu jest używana na zajęciach dydaktycznych ze studentami na wielu polskich wyższych uczelniach. Wszystkie te instytucje używają systemu nieodpłatnie. System jest tani w eksploatacji, nie wymaga dodatkowego sprzętu ani oprogramowania – do korzystania z ZoSIA wystarcza komputer podłączony do Internetu oraz przeglądarka internetowa działająca w dowolnym systemie operacyjnym. Użytkownicy nie muszą martwić się o skomplikowaną technologicznie sprawę bezpieczeństwa danych: czuwa nad nimi Narodowe Archiwum Cyfrowe, które m.in. dla potrzeb ZoSIA wybudowało Centralne Repozytorium Cyfrowe, zaawansowaną serwerownię zapewniającą wysokie standardy bezpieczeństwa. Ponadto każdy użytkownik uzyskuje unikatowy certyfikat dostępu do systemu.
System ZoSIA jest z powodzeniem wykorzystywany we wszystkich archiwach państwowych podległych Naczelnemu Dyrektorowi Archiwów Państwowych oraz w innych instytucjach posiadających zbiory archiwalne. 
Szukaj w Archiwach.
Szukajwarchiwach.gov.pl to rozwijany przez NAC serwis internetowy, na którym prezentowane są skany i opisy materiałów archiwalnych zgromadzonych w polskich archiwach. Obecnie w serwisie dostępnych jest ponad 42 mln skanów materiałów archiwalnych, a ich liczba stale rośnie.
Źródłem opisów archiwalnych umieszczonych w serwisie są dane pochodzące z aplikacji Zintegrowany System Informacji Archiwalnej (ZoSIA). Ponadto serwis zawiera dane z bazy Program Rejestracji Akt Metrykalnych i Stanu Cywilnego (PRADZIAD), gromadzącej informacje o materiałach genealogicznych przechowywanych w archiwach państwowych. Skany materiałów archiwalnych pochodzą ze zbiorów polskich archiwów państwowych, a także innych instytucji kultury.
Łatwość wyszukiwania interesujących informacji gwarantuje prosta w obsłudze wyszukiwarka, która oferuje wiele przydatnych filtrów i opcji.
Kopie materiałów archiwalnych prezentowane w serwisie, o ile nie zastrzeżono inaczej w opisach tych materiałów lub na samych kopiach cyfrowych, mogą być w dowolny sposób wykorzystywane, w tym pobierane ze strony na dysk lokalny, kopiowane i rozpowszechniane w inny sposób z wykorzystaniem dowolnej techniki.
Z serwisu szukajwarchiwach.gov.pl korzystać mogą archiwiści, genealodzy, studenci, uczniowie, nauczyciele, pracownicy naukowi oraz wszystkie inne osoby zainteresowane korzystaniem z zasobu polskich archiwów. Serwis umożliwia korzystanie z materiałów archiwalnych przechowywanych w archiwach z różnych części Polski bez wychodzenia z domu. Do korzystania z serwisu potrzebne są tylko dostęp do internetu i przeglądarka internetowa.
Archiwum Dokumentu Elektronicznego.
W związku z wejściem w życie przepisów wynikających z art. 5 ust. 2a, 2b i 2c Ustawy z dnia 14 lipca 1983 r. o narodowym zasobie archiwalnym i archiwach () zostały określone zasady postępowania z dokumentami elektronicznymi oraz zasady uporządkowania przekazywanych do archiwów państwowych dokumentów elektronicznych odzwierciadlających załatwianie spraw. W ten sposób powstały podstawy prawne do tego, aby papierowe teczki aktowe mogły być zastępowane spełniającymi odpowiednie wymagania funkcjonalne systemami teleinformatycznymi.
Mając to na uwadze, przygotowano prototyp systemu informatycznego Archiwum Dokumentów Elektronicznych (ADE). Udostępniony prototyp umożliwia między innymi przetestowanie procesu przekazywania materiałów archiwalnych w postaci cyfrowej do archiwów państwowych. Ponadto prototyp może służyć producentom oprogramowania systemów Elektronicznego Zarządzania Dokumentacją do testowania własnych rozwiązań w zakresie wytwarzania paczek archiwalnych służących przekazywaniu materiałów archiwalnych
Projekt realizowała Naukowa i Akademicka Sieć Komputerowa na podstawie decyzji 266/DIN/2006 Ministra Edukacji i Nauki na zlecenie Naczelnej Dyrekcji Archiwów Państwowych. Prace zostały sfinansowane z rezerwy celowej budżetu państwa na rok 2005 (prace podstawowe) oraz na rok 2006 (dostosowanie systemu do nowo ogłoszonych aktów wykonawczych).
Obecnie w systemie ADE zgromadzono materiały testowe przygotowane w ramach projektu dostosowania systemu do wymagań przepisów prawa. Prototyp testowano na prawdziwych danych z urzędów, ale w związku z tym, że zamierzano uzyskać potrzebne doświadczenie, dane nie zawsze są kompletne, w niektórych dokumentach naniesiono dopiski służące do testowania prawidłowości wyświetlania polskich znaków. Niektóre dane są celowo niepoprawne merytorycznie. Z treści znajdujących się w systemie dokumentów nie należy więc wyciągać wniosków. Obecność materiałów testowych ułatwia ocenę możliwości systemu i jakości przygotowanych metadanych. Ponadto umieszczone w systemie dane testowe pozwalają zapoznać się z możliwościami, jakie niesie ze sobą Rozporządzenie Ministra Spraw Wewnętrznych i Administracji z dnia 2 listopada 2006 roku w sprawie wymagań technicznych formatów zapisu i informatycznych nośników danych, na których utrwalono materiały archiwalne przekazywane do archiwów państwowych (), porządkujące metadane dla dokumentów elektronicznych przesyłanych do archiwów państwowych.

</doc>
<doc id="352154" url="https://pl.wikipedia.org/wiki?curid=352154" title="Hercules Computer Technology">
Hercules Computer Technology

Hercules Computer Technology, Inc. to założone w 1982 roku przedsiębiorstwo, które zasłynęło konstrukcją karty Hercules Graphics Card, zgodnej ze standardem MDA. Karty tej firmy były bardzo popularne w latach 80., również te zgodne ze standardem CGA, jednak próba wprowadzenia na rynek karty typu VGA (Hercules InColor), nie powiodła się.
Rozwój firm takich jak ATI Technologies w latach 90. XX wieku, przyczynił się do wykupienia firmy w 1998 za zaledwie 8,5 miliona dolarów przez firmę ELSA Technology, która przejęła również długi Herculesa. Rok później ELSA ogłosiła przymusową reorganizację (ang. "bankruptcy chapter 11"), a prawa do nazwy odkupiła francuska Guillemot Corporation za 1,5 miliona dolarów. Przez jakiś czas produkowane były przez Guillemot karty graficzne oparte na układach nVidii, ale w 2004 roku ogłoszono, że marka Hercules będzie używana tylko dla oprogramowania i sprzętu audio-video.

</doc>
<doc id="352166" url="https://pl.wikipedia.org/wiki?curid=352166" title="Zdzisław Marchwicki (1927–1977)">
Zdzisław Marchwicki (1927–1977)

Zdzisław Marchwicki (ur. 18 października 1927 w Dąbrowie Górniczej, zm. 26 kwietnia 1977 w Katowicach) – polski seryjny morderca, skazany na karę śmierci za zabójstwa 14 kobiet i usiłowanie zabójstwa kolejnych 7.
Marchwicki został uznany przez sąd za "wampira z Zagłębia", który działał w tych okolicach od listopada 1964 do marca 1970. Przez cały ten okres trwało żmudne, trudne śledztwo. Z uwagi na fakt, iż jedną z ofiar była bratanica Edwarda Gierka, śledczy zobligowani byli do znalezienia sprawcy za wszelką cenę. Ofiary miały od 16 do 57 lat. W jednym dniu (15 czerwca 1966) dokonał dwóch napadów na kobiety, z których jeden skończył się śmiercią ofiary.
Działalność "Wampira" rozpoczęła się 7 listopada 1964, gdy w Dąbrówce Małej doszło do zabójstwa pierwszej ofiary – Anny Mycek. Od tego momentu do 1970 doszło do 21 napadów przypisywanych jednemu sprawcy, w tym 14 śmiertelnych. Sposób postępowania sprawcy był zawsze taki sam: szedł za upatrzoną ofiarą, podbiegał do niej z tyłu, a następnie uderzał w głowę ciężkim tępym przedmiotem. Gdy ofiara upadła, bił ją wielokrotnie, powodując zgon, po czym, w niektórych przypadkach, dokonywał czynności seksualnych z denatką. Nigdy nie doszło do gwałtu, nie znaleziono również nasienia sprawcy. Niektóre ofiary obnażał, jednej wyciął kawałek wzgórka łonowego.
W dwudziestu przypadkach sprawca uderzał z lewej strony. W ostatnim napadzie sprawca uderzał z prawej strony. Dodatkowo w dwóch ostatnich przypadkach zmienił narzędzie zbrodni, rany na ciele ofiar miały inny kształt.
O ofiarach.
W Komendzie Wojewódzkiej Milicji Obywatelskiej w Katowicach po upewnieniu się, że mają do czynienia z seryjnym zabójcą po sprawach z lipca i sierpnia 1965 powołano, w celu złapania "Wampira", specjalną grupę o nazwie „Zagłębie”. W listopadzie 1966 zmienioną jej nazwę na „Anna” od imienia pierwszej ofiary. Naczelnikiem grupy został kapitan Jerzy Gruba.
Do sprawy „Anna” zaliczono dwadzieścia jeden przypadków:
Największa aktywność "Wampira" przypadła na rok 1965. Mimo że prasa nie pisała o kolejnych zabójstwach, w społeczeństwie pojawiła się panika. Szerzyła się plotka, że celem "Wampira" było zabicie tysiąca kobiet na tysiąclecie państwa polskiego, co miało dodatkowo unaocznić społeczeństwu nieudolność władz, niezdolnych do schwytania mordercy. Kobiety bały się chodzić same wieczorami, a ich mężowie lub bracia zaczęli je eskortować w drodze do domu. Służby „na wabia” wystawiały milicjantki w odludne miejsca. Przełomem w sprawie było wydobycie z Przemszy zwłok 18-letniej Jolanty Gierek, bratanicy Edwarda Gierka, ówczesnego I sekretarza Komitetu Wojewódzkiego Polskiej Zjednoczonej Partii Robotniczej. Wtedy sprawa nabrała rozmachu. W 1968 wyznaczono ogromną jak na ówczesne czasy nagrodę w wysokości 1 miliona złotych dla tego, kto wskaże zabójcę. Do Milicji Obywatelskiej zaczęły docierać liczne donosy. Stworzono model hipotetyczny zawierający 483 cechy fizyczne i psychiczne, które miał posiadać "Wampir". Na jego podstawie oraz donosów wyłoniono grupę ponad 267 podejrzanych (wśród nich był Zdzisław Marchwicki, miał on 56 cech osobowościowych wspólnych z przygotowanym przez specjalistów profilem).
Śledczy brali pod uwagę również polityczne, antypaństwowe pobudki sprawcy; jedna z ofiar zginęła 22 lipca (w dniu ówczesnego Narodowego Święta Odrodzenia Polski), dwie ofiary zginęły w dniach poprzedzających święto milicji, zginęła bratanica Edwarda Gierka oraz osoba o nazwisku Gomółka, bardzo bliskim nazwisku Władysława Gomułki, I sekretarza KC PZPR. Z kolei jedna z ofiar – Jadwiga Sąsiek – miała w rodzinie dwóch komendantów milicji, a jej brat był dyżurnym na komisariacie w Będzinie.
Śledztwo i proces.
Do ostatniego morderstwa doszło 4 marca 1970. Do bycia "Wampirem" podczas przesłuchania przyznał się Piotr Olszowy – chory psychicznie rzemieślnik z Sosnowca. Został on jednak wypuszczony wobec braku wystarczających dowodów. W nocy z 14 na 15 marca 1970 popełnił samobójstwo w podpalonym domu, wcześniej zabijając żonę i dzieci. 11 marca 1970 milicja otrzymała anonimowy list o treści: „to było już ostatnie morderstwo, więcej już nie będzie i nigdy mnie nie złapiecie”.
„Olszowy był malarzem pokojowym, jeździł syrenką, co nie było bez znaczenia, bo wampir bardzo szybko oddalał się z miejsca zbrodni; a jednego dnia w przeciągu półtorej godziny, zaatakował dwie kobiety w odległych miejscowościach. Morderstwa, w większości, były tak brutalne, że ofiary mocno krwawiły. Stawiano wówczas pytania, czy wampir nie używa jakiegoś kombinezonu. Trudno sobie bowiem wyobrazić, aby zakrwawiony wsiadał do tramwaju lub autobusu. Morderca nie nosił rękawiczek, zostawiał po sobie krwawe odciski palców. Nie były to jednak linie papilarne Zdzisława Marchwickiego. Z uwagi na specjalnie wywołany pożar, który zatarł w domu wszelkie ślady, ze zwęglonych zwłok nie można było pobrać odcisków palców”. Dlatego też do dziś nie wiadomo, czy były to odciski Piotra Olszowego.
Blisko dwa lata później, 6 stycznia 1972 w Dąbrowie Górniczej, Marchwicki został aresztowany po tym, jak jego żona złożyła zawiadomienie do Milicji Obywatelskiej o znęcaniu się nad nią i dziećmi. W maju 1972 aresztowani zostali bracia Zdzisława: Jan i Henryk. Ich siostra Halina Flak została aresztowana w lipcu 1972, a jej syn Zdzisław Flak w listopadzie 1972. Ostatniego aresztowania dokonano w grudniu 1972, osobą tą był kochanek Jana Marchwickiego – Józef Klimczak.
Śledztwo w sprawie "Wampira" trwało ponad 2 lata, akta sprawy obejmowały ponad 166 tomów. Proces poszlakowy rozpoczął się 18 września 1974 w Klubie Fabrycznym Zakładów Cynkowych „Silesia” w Katowicach. Miał być pokazowy i tak też się stało. Cieszył się dużym zainteresowaniem; wejście na salę umożliwiała tylko specjalna wejściówka. Rozprawie przewodniczył sędzia Władysław Ochman, oskarżycielami byli Józef Gurgul i Zenon Kopiński. Obrońcami Marchwickiego zostali znani adwokaci: mec. Bolesław Andrysiak oraz mec. Mieczysław Frelich. 28 lipca 1975 Sąd Wojewódzki w Katowicach uznał Zdzisława Marchwickiego za winnego popełnienia zarzucanych mu czynów (zabójstwa 14 kobiet i usiłowanie zabójstwa kolejnych 6), skazując go na karę śmierci. Rada Państwa Polskiej Rzeczypospolitej Ludowej nie skorzystała z prawa łaski. Wyrok wykonano w Areszcie Śledczym w Katowicach, pochowany jako NN na cmentarzu w Katowicach Panewnikach, kwatera XXXII (obecnie nie istnieje), grób 39. Godzina pochówku 22:00. W sąsiedniej kwaterze nr 38 pochowany został w 1968 inny seryjny morderca Bogdan Arnold.
Bracia Zdzisława Marchwickiego.
Dwóch braci Zdzisława – Jana i Henryka – oskarżono o udział w morderstwie Jadwigi Kucianki.
Jan Marchwicki (ur. 22 marca 1929) został skazany na karę śmierci za kierowniczą rolę w tej zbrodni. Stracono go 26 kwietnia 1977 w garażu milicyjnym w Katowicach, godzinę po Zdzisławie. Niedoszły ksiądz, studiował w Niższym Seminarium Duchownym w Poznaniu, a potem prawie trzy lata w Wyższym Seminarium w Krakowie, wyrzucony z seminarium za „skłonności homoseksualne”. Jan wcześniej był już trzy razy skazany – za handel walutą otrzymał 4 lata i 6 miesięcy, za przyjęcie łapówek na 12 lat oraz za nielegalny druk bezdebitowych materiałów religijnych na 3 lata. Z dokumentów IPN wynika, że Jan od 1962 był agentem SB o ps. „Janusz”. W czasie współpracy donosił na księży. W późniejszym okresie został kierownikiem dziekanatu Wydziału Prawa i Administracji na Uniwersytecie Śląskim, gdzie czerpał zyski z łapówek za załatwianie miejsc na wydziale dzieciom osób zamożnych i wpływowych. Miał ogromną wiedzę o nieformalnych stosunkach panujących na uczelni i w mieście. Skazano go na karę śmierci za zlecenie i kierowanie zabójstwem Jadwigi Kucianki, namawianie do zabójstwa Henryki U., czyny lubieżne z małoletnim oraz namawianie do zaboru mienia społecznego. Pochowany jako NN na cmentarzu w Katowicach Panewnikach, kwatera XXXII (obecnie nie istnieje), grób 40. Godzina pochówku 22:00.
Henryk Marchwicki (ur. 1930, zm. 1998) został skazany na karę 25 lat pozbawienia wolności. Podczas pobytu w więzieniu milicja szykanowała rodzinę Henryka, żądając od żony rozwodu i zmiany nazwiska, strasząc więzieniem i zamknięciem dzieci w domu dziecka. W czasie pobytu w zakładzie karnym rozpoczął walkę o oczyszczenie siebie i braci z zarzutów, kontynuował ją również po wyjściu na wolność (zakład karny opuścił w listopadzie 1992). W 1998 zmarł w niewyjaśnionych okolicznościach. Jako oficjalną przyczynę jego śmierci podano upadek ze schodów: „Henryk spadł ze schodów i złamał kręgosłup. Wstał, wszedł z powrotem na pierwsze piętro, położył się do łóżka i umarł. Sekcja zwłok wykazała, że był pijany”. Śledztwo w tej sprawie zostało umorzone.
Pozostali skazani.
Halina Flak skazana na cztery lata, została zwolniona po ogłoszeniu wyroku. Zaliczono jej okres spędzony w areszcie śledczym. Objęła ją też amnestia.
Zdzisław Flak, syn Haliny został oskarżony o kradzież części samochodowych z FSM i został skazany na cztery lata więzienia.
Józef Klimczak . Wypuszczono go w lutym 1982 z powodu braku miejsc w więzieniach dla internowanych. Zamieszkał w dużym mieście na północy Polski. Nie wyjechał do Szwecji, jak podaje wiele innych źródeł. Ożenił się i ma dziecko. Z akt IPN wynika, że SB nie zapomniało o nim i szantażując ujawnieniem przeszłości pozyskało go do współpracy pod pseudonimem „Jastrząb”. W czasie współpracy przekazał jedną ogólną notatkę i potem kategorycznie odmawiał dalszej współpracy.
Wydźwięk po latach.
Pozostaje wiele niejasności w sprawie prawdziwej tożsamości "Wampira". Telewizja Polska wyprodukowała serial "Paragraf 148 – Kara śmierci", w którym (odcinek "Wampir z Katowic") przedstawiono Marchwickiego jako niewinnego stawianych mu zarzutów morderstw. Film zawiera opinie ówczesnych oficerów milicji i prawników, prezentuje proces sądowy jako medialną farsę. Reżyserem serialu był Maciej Żurawski. W podobnym tonie wypowiada się Maciej Pieprzyca w swoim filmie dokumentalnym z 1998 pod tytułem "Jestem mordercą...", w którym postawił hipotezę o jego niewinności (chodzi o film dokumentalny z 1998, nie mylić z filmem fabularnym Macieja Pieprzycy z 2016).
W latach dziewięćdziesiątych pojawiły się informacje podważające rzetelność sądu. Zwrócono uwagę na fakt, iż Zdzisław Marchwicki nie przyznał się do winy, a wskazanie sprawcy odbyło się jedynie dzięki wytypowaniu osób odpowiadających profilowi psychologicznemu przestępcy. Zeznania dzieci Marchwickiego, które go obciążały, okazały się być wymuszone przez matkę. Przedmiot uznany za narzędzie zbrodni - duży pejcz do praktyk BDSM, będący w posiadaniu Zdzisława Marchwickiego - zdaniem części ekspertów kryminalistyki był zbyt miękki, aby zadać tak dotkliwe obrażenia głowy, jakie miały miejsce u ofiar, zaś sprawca posługiwał się prawdopodobnie łomem lub żelaznym prętem. Marchwicki - w przeciwieństwie do Olszowego - nie pasował do charakterystyki sprawcy sporządzonej przez współpracującego z milicją amerykańskiego profilera z FBI. Wiele dowodów nie wskazywało bezpośrednio na Marchwickiego, jednak oskarżenie interpretowało je w taki sposób, aby obciążały Marchwickiego. Nieprawdą okazały się twierdzenia, jakoby Marchwickiego wytypował jednoznacznie komputer Odra - nie dysponował on takimi możliwościami, co rodzi przypuszczenia, że twierdzenie to było milicyjnym blefem. Ówczesnym władzom bardzo zależało na wykryciu i skazaniu sprawców, m.in. dlatego, że jedna z ofiar "Wampira" była spokrewniona z ówczesnym I Sekretarzem Komitetu Wojewódzkiego Polskiej Zjednoczonej Partii Robotniczej w Katowicach – Edwardem Gierkiem. Prawdopodobną wersję wydarzeń, jakoby morderstw dokonał inny przestępca (popełnił samobójstwo przez samospalenie) odrzucono, gdyż chciano pokazać sprawcę, któremu można by wytoczyć proces. Sprawa nadal budzi kontrowersje.
Zdaniem części badaczy i publicystów zajmujących się tematem (m.in. Przemysław Semczuk, autor wielokrotnie nagradzanego opracowania "Wampir z Zagłębia", Maciej Pieprzyca – autor filmu "Jestem mordercą", Marcin Myszka czy Tomasz Ławnicki) Marchwicki był niewinny, zaś oskarżenie go miałoby być działaniem Milicji podjętym pod naciskiem władz centralnych PRL oraz w celu uspokojenia nastrojów społecznych i zakończenia społecznych niepokojów wywołanych działalnością "Wampira". Pierwszy prokurator prowadzący śledztwo – Leszek Polański – odmówił oskarżenia Marchwickiego, wskutek czego został odsunięty od śledztwa, które przejął prokurator Gurgul. Wątpliwości miało także wielu milicjantów z prowadzącej śledztwo specjalnie powołanej w celu złapania "wampira" grupy „Anna”. O niewinności przekonują również dzieci Marchwickiego, które po latach przyznały, że zeznania obciążające ojca w trakcie procesu wymusiła na nich matka.
"Wampir" w kulturze.
Postać "Wampira z Zagłębia" pojawiła się w kilku książkach i filmach.

</doc>
<doc id="352168" url="https://pl.wikipedia.org/wiki?curid=352168" title="Uczciwa kurtyzana">
Uczciwa kurtyzana

Uczciwa kurtyzana (ang. "Dangerous Beauty") – filmowy dramat biograficzny produkcji amerykańskiej, nakręcony na podstawie książki Margaret Rosenthal pt. "Uczciwa kurtyzana" ("The Honest Courtesan").
Streszczenie fabuły.
Akcja filmu rozgrywa się w XVI-wiecznej Wenecji i opowiada o losach Veronici Franco, młodej dziewczyny, która najpierw zakochuje się w bogatym szlachcicu, a następnie, z braku możliwości zamążpójścia, zostaje kurtyzaną.
W krótkim czasie zyskuje sobie przychylność najważniejszych osobistości Republiki Weneckiej. Jej klientem zostaje nawet król Francji, Henryk III.
Kiedy w mieście wybucha zaraza, fanatycy religijni ogłaszają, iż jest to kara za grzechy jego mieszkańców. Rozpoczynają się procesy przed trybunałem Świętej Inkwizycji, przed którym staje także oskarżona o czary Veronika.

</doc>
<doc id="352176" url="https://pl.wikipedia.org/wiki?curid=352176" title="Stadion Miejski w Goleniowie">
Stadion Miejski w Goleniowie

Stadion Miejski w Goleniowie - stadion piłkarski, w którym mają swoje siedziby Ośrodek Sportu i Rekreacji (dawniej Goleniowski Młodzieżowy Dom Sportu) i Miejski Klub Sportowy Ina Goleniów. Po remoncie stadion posiada 948 miejsc siedzących (krzesełek) w granatowo-żółtych barwach gminy Goleniów. Bieżnia wokół murawy jest oświetlona. W 2005 roku wybudowano boisko treningowe ze sztuczną murawą i oświetleniem. Znajdują się tam dwa boiska do koszykówki, dwa korty tenisowe oraz boisko do piłki nożnej. Głównym użytkownikiem boisk jest Ina Goleniów, która rozgrywa mecze o mistrzostwo IV ligi. 
Jednym z najważniejszych wydarzeń w ostatnich latach była organizacja Finału Pucharu Polski na szczeblu wojewódzkim. Po jednostronnym meczu Flota Świnoujście pokonała Sławę Sławno 5:0.
9 marca 2007 roku na stadionie rozegrane zostało towarzyskie spotkanie kobiecych reprezentacji U-17 Polski i Belgii zakończone wynikiem 2:0 (1:0).

</doc>
<doc id="352179" url="https://pl.wikipedia.org/wiki?curid=352179" title="Bark (województwo warmińsko-mazurskie)">
Bark (województwo warmińsko-mazurskie)

Bark – osada w Polsce położona w województwie warmińsko-mazurskim, w powiecie olsztyńskim, w gminie Barczewo.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.

</doc>
<doc id="352214" url="https://pl.wikipedia.org/wiki?curid=352214" title="Bibianna (wieś)">
Bibianna (wieś)

Bibianna – wieś w Polsce położona w województwie wielkopolskim, w powiecie tureckim, w gminie Malanów.
Historia.
Pierwsza pisana wzmianka o Bibiannie widnieje w Słowniku geograficznym Królestwa Polskiego. Według zawartych w nim treści, w 1827 roku w miejscowości stało 36 domów, zamieszkanych przez 450 osób. W końcu XIX wieku wieś liczyła 74 gospodarstwa o średniej powierzchni 15-30 mórg (8-17 ha). Już wtedy we wsi funkcjonowała szkoła początkowa (zamknięto ją dopiero w 2003 roku). Mieszkańców Bibianny określono jako zamożnych. W tym czasie Bibianna była jedną z największych wsi w powiecie tureckim.
W latach 1975–1998 miejscowość administracyjnie należała do województwa konińskiego.
Obecnie wieś zamieszkuje 261 mieszkańców.

</doc>
<doc id="352215" url="https://pl.wikipedia.org/wiki?curid=352215" title="Biebrza (województwo podlaskie)">
Biebrza (województwo podlaskie)

Biebrza – osada w Polsce położona w województwie podlaskim, w powiecie grajewskim, w gminie Rajgród. Znajduje się ona na prawym brzegu Kanału Kuwasy, przy północno-zachodniej granicy Biebrzańskiego Parku Narodowego.
W latach 1975–1998 miejscowość administracyjnie należała do województwa łomżyńskiego.
W 2001 r. miejscowość liczyła ok. 510 mieszkańców
W Biebrzy znajduje się Zakład Doświadczalny Instytutu Technologiczno-Przyrodniczego w Falentach.
Wierni kościoła rzymskokatolickiego należą do parafii Parafia św. Ojca Pio w Grajewie.

</doc>
<doc id="352216" url="https://pl.wikipedia.org/wiki?curid=352216" title="Biela (województwo wielkopolskie)">
Biela (województwo wielkopolskie)

Biela – wieś w Polsce położona w województwie wielkopolskim, w powiecie konińskim, w gminie Wilczyn.
W latach 1975–1998 miejscowość administracyjnie należała do województwa konińskiego.

</doc>
<doc id="352218" url="https://pl.wikipedia.org/wiki?curid=352218" title="Bierkowice (województwo dolnośląskie)">
Bierkowice (województwo dolnośląskie)

Bierkowice (niem. "Birgwitz") – wieś sołecka w Polsce, położona w województwie dolnośląskim, w powiecie kłodzkim, w gminie Kłodzko. W latach 1975–1998 miejscowość administracyjnie należała do województwa wałbrzyskiego.
Geografia.
Położenie geograficzne.
Bierkowice leżą na granicy Kotliny Kłodzkiej i Gór Bardzkich, w Sudetach, w południowo-zachodniej Polsce. Od Kłodzka, stolicy gminy i powiatu oddalone są o ok. 5 km na północny zachód. Na zachodzie graniczy z Gorzuchowem, na północy ze Święckiem i Łączną, na południu z Korytowem i Ruszowicami, a na wschodzie z Gołogłowami.
Według danych z 2008 r. wieś zajmowała obszar 3,78 km², co stanowiło 1,5% powierzchni gminy Kłodzko.
Warunki naturalne.
Bierkowice leżą nad Ścinawką i jej lewym dopływem, a jej zabudowania podchodzą płytką doliną na zachodnie zbocze Kopca w Garbie Golińca, który jest najwyższym wzniesieniem na terenie wsi (468 m n.p.m.). otoczenie wsi stanowią użytki rolne, jednak zbocza wzgórz w Garbie Golińca porastają sztuczne świerczyny z domieszką sosny i modrzewia.
Budowa geologiczna.
Okoliczne wzniesienia zbudowane zostały ze zlepieńców i metadiabazów, a te położone na południu z gnejsów. Można w nich spotkać m.in. epidoty i zoisty.
Demografia.
Ludność Bierkowic na przestrzeni stuleci kształtowała się w następujący sposób:
Ze względu na korzystne położenie oraz dogodne połączenia komunikacyjne wieś nie wyludniła się i od wielu lat posiada ustabilizowana sytuację ludnościową z wyraźną tendencją wzrostową.
Historia.
Daty wzmianeko miejscowości ijej oficjalnenazwy według źródeł
Źródło:
Etymologia nazwy wsi.
Bierkowice należą do najstarszych wsi na terenie Kotliny Kłodzkiej. Ich powstanie łączy się z osobą Hinka z Dubu, zwanego Birką (Berka), który miał założyć w tym miejscu wieś ok. 1316 r., która otrzymała nazwę od swojego założyciela.
Początki wsi w średniowieczu.
Wieś na pewno istniała w połowie XIV w. i wówczas 5 łanów dzierżawił niejaki Ebihardt von Maltowicz (Maltwitz). Zastawił je w 1353 r. Weiczinowi von Knoblauchsdorf, a w 1360 r. doszło do kolejnej transakcji z braćmi Czeschawami, jednak w rękach Maltwitzów wieś pozostawała dość długo. Przedstawiciele tej rodziny bardzo często przewijali się w dokumentach przy okazji określania wymiaru czynszu. Bierkowice były wsią czysto słowiańską, o czym m.in. świadczą liczne wpisy nazwisk miejscowych wolnych chłopów i ławników w księgach miejskich Kłodzka z XIV-XVI w.
W 1327 r. joannici z Kłodzka nabyli we wsi kilka łanów, a w 1393 r. Niclas Weis von Knoblauchsdorf darował komandorowi i kłodzkiemu konwiktowi 3 łany i 4 pręty gruntów w Bierkowicach. W osadzie od dawna działał młyn wodny, który został poświadczony w dokumentach już w 1416 r. Na początku XV w. wieś została przeniesiona na prawo niemieckie, wyznaczono tu wtedy łany leśne. Od 1443 r. Bierkowice należały do Haugitzów, ale mieszkali tu tylko kolejni dzierżawcy, ponieważ właściciele rezydowali w sąsiednich Piszkowicach. Dzierżawcami byli nadal von Maltwizowie. Istniało tu wolne sędziostwo. W 1483 r. w związku z dzierżawą Bierkowic wymienieni zostali Wenzel Smol i Michel Polog. W 1494 r. sędziostwo posiadał Hannus Stercz, a rok później Wenzel Smol. Sędziostwo obejmowało wówczas 2 łany gruntów. W tym samym roku właścicielem Bierkowic był Hans Haugwitz. Wiadomo też, że w 1499 r. czynsz z gruntów klasztornych wynosił 4 marki.
Bierkowice w XVI-XVIII w..
W okresie wojen husyckich wieś znacznie ucierpiała co wpłynęło na jej dalszy rozwój w kolejnym stuleciu. Pomimo że należała do najstarszych i większych w okolicy Kłodzka, nigdy nie powstał tu kościół, a parafia znajdowała się zawsze w pobliskich Piszkowicach. W 1631 r. dzierżawcą wsi był Christoff Polacke, a we wsi było 11 gospodarzy, z których aż 8 płaciło podatki kościelne.
W XVIII w. we wsi istniał dwór, który znajdował się w dolnej części wsi nad rzeką, od strony młyna. W 1765 r. właścicielem Bierkowic był radca handlowy Genedl, jeden z większych wówczas posiadaczy ziemskich na ziemi kłodzkiej. Mieszkało w niej wówczas 9 kmieci oraz 17 zagrodników, w tym 3 rzemieślników. Po von Haugwitzach wieś przeszła w posiadanie hr. von Hartiga, ale w 1782 r. jej właścicielem był ponownie hr. Anton von Haugwitz. Wieś liczył 50 domów, w tym 2 folwarki i młyn wodny. Mieszkało w niej nadal 9 kmieci, ale już 38 zagrodników i chałupników, w tym 5 rzemieślników. Wiek XVIII oznaczał dla Bierkowic ich stopniowy rozwój. Była to typowa wieś rolnicza ze słabo reprezentowanym rzemiosłem. Świadczy to także o dobrych warunkach naturalnych jakie tu panowały.
Bierkowice w XIX w. i w 1 połowie XX w..
W pierwszej ćwierci XIX w. dwór należał do rodziny von Zastrow. W 1840 r. właścicielką wsi była z kolei hr. Charlotta von Zedlitz-Neukirch. Wieś obejmowała 568 morgów. Wieś leżała przy ruchliwym trakcie, znajdowała się tu stacja omnibusowa. W 1879 r. przez Bierkowice przeprowadzoną linię kolejową z Kłodzka do Nowej Rudy i dalej do Wałbrzycha. Wówczas też powstał tutaj przystanek kolejowy.
Na początku XX w. w Bierkowicach działała grupa Kłodzkiego Towarzystwa Górskiego (GGV), ale sama wioska nie posiadała jakiegoś szczególnego znaczenia turystycznego, licząc się tylko jako punkt wyjścia do sąsiednich Piszkowic, w których znajdowała się znana i chętnie odwiedzana rezydencja. W okresie II wojny światowej w Bierkowicach znajdował się obóz dla polskich robotników przymusowych, przywiezionych tutaj w większości z okolic Żywca. Zatrudnieni byli oni głównie w parach polowych.
Bierkowice po 1945 r..
Po 1945 r., decyzją mocarstw Bierkowice wraz z całym obszarem historycznego hrabstwa kłodzkiego znalazły się w granicach Polski, obecną nazwę wsi zatwierdzono administracyjnie 12 listopada 1946. Pozostały wsią rolniczą. Do reformy administracyjnej w 1973 r. Bierkowice były siedzibą gromady. Rosła liczna ludności, a mieszkańcy wsi bez problemów mogli uzyskać pracę w rolnictwie, okolicznych kamieniołomach oraz w kopalniach na terenie Nowej Rudy i Słupca. Rozbudowie uległy także tutejsze zakłady, wydobywające z koryta rzeki kruszywo na potrzeby budownictwa.
Architektura i urbanistyka.
Bierkowice zachowały w całości swój dawny układ urbanistyczny, zbliżony do ulicówki, powstały być może na bazie wcześniejszej owalnicy. Do cenniejszych obiektów architektonicznych i budownictwa zaliczyć należy:
Edukacja i kultura.
We wsi działa szkoła podstawowa, ulokowana w budynku dawnego dworu, w której kształcą się tutejsze dzieci. Jej dyrektorem jest Danuta Mazur. W czasie wakacyjnym mieści się tam schronisko młodzieżowe, dysponujące 44 miejscami noclegowymi. Młodzież w wieku 13-16 lat pobiera naukę na poziomie gimnazjalnym w Gimnazjum Gminnym im. Władysława Reymonta w Kłodzku, a następnie w większości kształci się w szkołach średnich na terenie wspomnianego Kłodzka. W Bierkowicach ponadto znajduje się filia Biblioteki Gminy Kłodzko w Ołdrzychowicach Kłodzkich.
Bierkowice tworzą jeden zespół osadniczy z pobliskimi Piszkowicami i należą do znajdującej się tam parafii katolickiej pw. św. Jana Chrzciciela.
W południowej części wsi znajduje się boisko sportowe na którym swoje mecze rozgrywa lokalna drużyna piłkarska KS "Plon", wchodząca w skład Ludowych Zespołów Sportowych.
Administracja.
Bierkowice po zakończeniu II wojny światowej znalazł się w granicach Polski. Weszła w skład województwa wrocławskiego, powiatu kłodzkiego i gminy Kłodzko. po likwidacji gmin w 1954 r. i powołaniu w ich miejsce gromad, Bierkowice zostały wsią gromadzką. Po zmianach w administracji terenowej w latach 70. XX w. osada weszła ponownie w skład gminy Kłodzko i województwa wałbrzyskiego.
Ostatnia zmiana miała miejsce w 1990 r., kiedy to na terenie gminy utworzono sołectwa jako jednostki pomocniczego podziału administracyjnego, którego jedna z siedzib znalazła się w Bierkowicach. Na jego czele stoi sołtys, jako jednoosobowy organ władzy wykonawczej.
Mieszkańcy wsi wybierają do Rady Gminy jednego radnego co 4 lata, tworząc wspólny okręg wyborczy z Korytowem, Mikowicami, Roszycami, Ruszowicami, Piszkowicami, Kamieńcem, Gorzuchowem, Gołogłowami, Święckiem i Łączną. W ostatnich wyborach samorządowych z 2006 r. radnym do rady gminy z Bierkowic został wybrany Wiesław Mrzygłód.
Gospodarka.
Bierkowice są wsią rolniczą. W 1978 r. znajdowały się tu 63 gospodarstwa indywidualne, w większości drobne. Dziesięć lat później liczba tych gospodarstw uległa zmniejszeniu do 52, jednak wyłącznie z pracy w rolnictwie utrzymywało się ok. 69% ludności czynnej zawodowo. Pozostali mieszkańcy pracowali w przemyśle i usługach w Kłodzku i Nowej Rudzie. W miejscowości działało "Państwowe Gospodarstwo Rolne Bierkowice".
We wsi działa kopalnia żwiru oraz wytwórnia betonu należące do szczecińskich Kopalni Surowców Mineralnych.
Infrastruktura.
Transport.
Przez dolną część wsi przechodzi bardzo ruchliwa droga wojewódzka nr 381 z Wałbrzycha przez Nową Rudę do Kłodzka. We wsi znajduje się przystanek autobusowy. Komunikację autobusową na obszarze Bierkowic obsługuje PKS Kłodzko.
Przez wieś przechodzi linia kolejowa nr 286 z Kłodzka Głównego do Wałbrzycha Głównego. Trasa ta powstała w latach 1879-1880. W południowej części osady znajduje się przystanek kolejowy – Bierkowice. Ruch pasażerski wstrzymano w 2004 r., przywracając go po 5 latach po przejęciu obsługi linii przez Koleje Dolnośląskie.
Bezpieczeństwo.
W zakresie ochrony przeciwpożarowej oraz innych miejscowych zagrożeń – Bierkowice podlegają pod rejon działania Powiatowej Straży Pożarnej oraz Komendzie Powiatowej Policji w Kłodzku. Funkcję dzielnicowego sprawuje mł.asp. Krzysztof Pinkiewicz. We wsi znajduje się ośrodek zdrowia.

</doc>
<doc id="352219" url="https://pl.wikipedia.org/wiki?curid=352219" title="Biernik (województwo mazowieckie)">
Biernik (województwo mazowieckie)

Biernik – wieś w Polsce położona w województwie mazowieckim, w powiecie żyrardowskim, w gminie Puszcza Mariańska.
W skład sołectwa wchodzą Biernik, Zadworze, Wilczynek i Wygoda.
W latach 1975–1998 miejscowość administracyjnie należała do województwa skierniewickiego.
9 marca 1891 w Bierniku urodził się Władysław Jan Olszowski, aktor i oficer.
SKłada się z dawnych wsi Biernik Włościański i Biernik Towarzystwo.

</doc>
<doc id="352228" url="https://pl.wikipedia.org/wiki?curid=352228" title="Blanki (województwo warmińsko-mazurskie)">
Blanki (województwo warmińsko-mazurskie)

Blanki (niem. "Blankensee") – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Wieś oddalona jest 16 km od Lidzbarka Warmińskiego i 45 km od Olsztyna. Położona na terenie pagórkowatym, nad malowniczym jeziorem Blanki (na północ od jeziora). We wsi znajduje się kościół rzymskokatolicki, oraz sklep spożywczo-przemysłowy, a także dwa bary działające okazjonalnie (na zamówienie). Miejscowość bardzo atrakcyjna turystycznie. Dość dobrze rozwinięta baza noclegowa - pensjonat i kilka gospodarstw agroturystycznych.
Historia.
Wieś założył w pierwszej połowie XIV wieku wójt krajowy Henryk von Luter. W 1363 Blanki uzyskały z rąk biskupa warmińskiego Jana Stryprocka akt lokacji na prawie chełmińskim. Wieś w tym czasie miała powierzchnię 54,5 włóki. W akcie lokacji przewidziano budowę kościoła, ale parafia utworzona została w 1437. 
Wieś została zniszczona w czasie wojny polsko-krzyżackiej 1519-1521. W 1783 r. we wsi były 83 domy. W 1818 r. we wsi mieszkało 250 osób, w 1939 r. - 349.
Po 1945 r. Blanki były wsią sołecka. W 1998 r. we wsi było 241 mieszkańców.

</doc>
<doc id="352238" url="https://pl.wikipedia.org/wiki?curid=352238" title="Bogatka (województwo pomorskie)">
Bogatka (województwo pomorskie)

Bogatka (przed 1945 nieoficjalnie "Rychemberk", niem. "Reichenberg") – wieś w Polsce położona w województwie pomorskim, w powiecie gdańskim, w gminie Pruszcz Gdański. 
Miejscowość położona na obszarze Żuław Gdańskich, stanowi sołectwo "Bogatka".
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.
Do 1945 we wsi znajdował się kościół gotycki, który uległ spaleniu po wkroczeniu Armii Czerwonej. Na jego wieży znajdowały się znaki wysokiej wody z lat 1658, 1691, 1747 i 1829.
Historia.
Według Słownika geograficznego Królestwa Polskiego z roku 1888 Reichenberg Gasse stanowiły wybudowanie należące do Rychemberka w powiecie gdańskim nizinnym. Według spisu z roku 1885 było tu 5 domów i 71 mieszkańców.

</doc>
<doc id="352241" url="https://pl.wikipedia.org/wiki?curid=352241" title="Bogumin (województwo łódzkie)">
Bogumin (województwo łódzkie)

Bogumin – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.

</doc>
<doc id="352246" url="https://pl.wikipedia.org/wiki?curid=352246" title="Bitwa o Rogaty Gród">
Bitwa o Rogaty Gród

Bitwa o Rogaty Gród – bitwa ze stworzonej przez J.R.R. Tolkiena mitologii Śródziemia.
Było to główne starcie pomiędzy siłami ludzi z Rohanu a armią Sarumana, w którym walczyli również niektórzy członkowie Drużyny Pierścienia. Została stoczona 3–4 marca 3019 roku Trzeciej Ery pomiędzy wojskami Rohanu a armią Sarumana podczas Wojny o Pierścień.
Batalii tej, jednemu z ważniejszych wydarzeń w fabule "Władcy Pierścieni", poświęcono rozdział siódmy księgi trzeciej "Dwóch wież", drugiej części powieści.
Bitwa o Rogaty Gród.
Przed bitwą.
Oddział króla Théodena (około 1000 jeźdźców, wśród których byli też Aragorn, Legolas, Gimli i Éomer) śpieszył ku brodom na Isenie, by wesprzeć walczących tam żołnierzy Erkenbranda. Gdy jednak późnym popołudniem 3 marca dotarły do monarchy wieści o klęsce Rohirrimów w drugiej bitwie u brodów, postanowił, zgodnie z radą Gandalfa Białego, skierować się do Helmowego Jaru. W zapadających ciemnościach jego oddziałowi udało się tam dotrzeć. Po drodze dołączyło do niego kilka grup żołnierzy wycofujących się z okolic brodów. W Rogatym Grodzie, twierdzy położonej u wylotu jaru, król zastał załogę liczącą około 1000 wojowników; w większości byli to jednak ludzie starzy albo bardzo młodzi. Natomiast w Błyszczących Pieczarach, leżących w głębi jaru, schroniło się wielu mieszkańców Zachodniej Bruzdy, którzy uciekli przed żołdakami Sarumana.
W obliczu nadciągającego wroga Rohirrimowie przygotowali się do bitwy. Théoden, wraz z częścią swej gwardii i większością wojowników z Zachodniej Bruzdy, zajął pozycje w grodzie. Éomer, Aragorn, Legolas i Gimli oraz żołnierze z Edoras obsadzili mur zewnętrzny, broniący dostępu do jaru (tzw. Helmowych Wrót). Przerwę między wałami położonego dalej Helmowego Szańca zajęła niezbyt liczna konna straż tylna.
Szturm armii Sarumana.
Przed północą nadeszła z Isengardu armia Sarumana, złożona z około 10 000 orków, Uruków i Dunlendingów. Zepchnęli straż tylną Rohirrimów do grodu i sforsowali szaniec. Nadeszła burza – w świetle piorunów żołnierze Théodena 
Atak wroga skierował się głównie na zewnętrzny mur i na bramę twierdzy. Obrońcy odpowiedzieli gradem strzał – na krótko powstrzymało to oblegających, którzy po chwili ponowili szturm. Szczególnie trudna sytuacja była przy bramie, gdzie atakowali najroślejsi orkowie i Dunlendingowie. Ich dwa tarany omal nie zniszczyły drewnianych wrót do grodu, jednak Aragorn, Éomer i Gimli, wraz z garstką wojowników, wyszli przez boczną furtę i dokonali wypadu. Natarcie to zaskoczyło Isengardczyków, którzy po krótkiej walce uciekli. Na chwilę atak został wstrzymany, zaś obrońcy zdołali umocnić wrota barykadą.
Isengardczycy wdzierają się do jaru.
Wkrótce armia Sarumana ponownie ruszyła do szturmu. 
Wzdłuż całej linii murów trwała walka. W pewnym momencie orkowie przekradli się do jaru przez przepust w murze, którym płynął Helmowy Potok. Zostali jednak dostrzeżeni i wybici, zaś Rohirrimowie pod kierunkiem Gimlego zablokowali przepust kamieniami. Żołdacy Sarumana zaprzestali ataku. Z nieuwagi obrońców skorzystali Isengardczycy, którzy wysadzili w powietrze przepust i przez wyłom dostali się do jaru. Jednocześnie podczas nowego szturmu orkowie wdarli się na zewnętrzny mur i zepchnęli z niego Rohirrimów. Część z nich, wraz z Aragornem i Legolasem, przebiła się do grodu. Reszta, wśród których byli Éomer i Gimli, wycofała się do jaskiń. Przez resztę nocy żołdacy Sarumana atakowali gród i jaskinie, lecz nie zdołali ich zdobyć.
Szarża Théodena i koniec walki.
O świcie 4 marca udało im się wysadzić bramę. Wtedy jednak król Théoden wraz z Aragornem ruszył do ataku na czele jeźdźców. Monarcha postanowił bowiem wyjść na spotkanie wroga, gotowy zginąć w walce. Szarża ta była gwałtowna i zaskoczyła nieprzyjaciela. Wśród dźwięków rogów Théoden zepchnął Isengardczyków poza szaniec, a w tym samym czasie również ludzie z jaskiń ruszyli do ataku. Wyparte spod twierdzy, choć nadal liczne, wojska Sarumana znalazły się pomiędzy Rohirrimami a „lasem” huornów, którzy przymaszerowali ze zdobytego Isengardu. Wkrótce na zachodnim skraju wzgórz na wjeździe do jaru pojawił się Gandalf i przybyły wraz z nim oddział Erkenbranda z Zachodniej Bruzdy (około 1000 ludzi). Gdy ruszyli oni do ataku, podobnie jak jeźdźcy Théodena, zdezorientowani żołdacy Sarumana nie stawili oporu. Dunlendingowie poddali się, a orkowie bezładnie uciekli do „lasu”. 
Konsekwencje.
Bitwa o Rogaty Gród była jedną z ważniejszych batalii Wojny o Pierścień. Zakończyła się zwycięstwem wojsk króla Théodena. Przesądziło o tym pojawienie się huornów. Niebezpieczeństwo dla Rohanu ze strony Sarumana zostało zażegnane i dzięki temu Rohirrimowie mogli ruszyć na pomoc Gondorowi.
Ekranizacja Petera Jacksona.
Bitwa o Helmowy Jar jest jednym z najbardziej widowiskowych fragmentów filmu "" w reżyserii Petera Jacksona. Przebieg walki został zmieniony względem pierwowzoru, podobnie jak okoliczności, w jakich dochodzi do batalii. Samo określenie „bitwa o Helmowy Jar” pojawia się tylko w filmie.
Wersja kinowa.
W ekranizacji Jacksona król Théoden nie wyrusza stawić czoła najazdowi Sarumana, jak radzą mu Gandalf i Aragorn, lecz prowadzi całą ludność Edoras, wśród której znajduje się też Éowina, do Helmowego Jaru, by tam skryć się przed napaściami żołdaków Sarumana. Nie ma z nim Éomera, który wskutek intryg Grímy został wygnany wraz ze swoim oddziałem z królestwa. W przeciwieństwie do książki, Gandalf jest sceptycznie nastawiony do Helmowego Jaru. Po otrzymaniu wieści o zbliżającej się dziesięciotysięcznej armii Uruków, Théoden pośpiesznie zaczyna przygotowywać się do obrony. Kobiety i dzieci chronią się w jaskiniach, a król mobilizuje obrońców, którzy jednak są niezbyt liczni (w filmie padają słowa o trzystu ludziach) i nie są zbyt doświadczonymi wojownikami. Nieoczekiwanie dołącza do nich oddział kilkuset elfów z Lothlórien pod wodzą Haldira, wysłany przez Galadrielę po naradzie z Elrondem.
Przebieg samej batalii różni się w szczegółach od opisu w powieści. W zaciekłej walce, po wysadzeniu muru, ginie Haldir, a Urukowie wdzierają się do wnętrza grodu, zmuszając rohańskich wojowników do schronienia się w królewskim dworze. Gdy Isengardczycy wyważają bramy ostatniego punktu oporu, Théoden, namówiony przez Aragorna, rzuca się wraz ze swoimi ludźmi, którzy zdążyli dosiąść koni, do szarży na wroga. Udaje im się przebić poza mury grodu, gdzie stają naprzeciw ciągle licznych sił wroga. Wtedy jednak pojawia się Gandalf wraz ze sprowadzonym z odsieczą Éomerem. Szarża jego oddziału, w promieniach wschodzącego słońca, rozbija armię Sarumana, która rzuca się do ucieczki.
Wersja reżyserska.
W tej wersji filmu, wydanej na DVD, umieszczono dodatkowo krótką scenę pokazującą koniec Uruków – wbiegają oni w „las” huornów, gdzie wszyscy giną.

</doc>
<doc id="352247" url="https://pl.wikipedia.org/wiki?curid=352247" title="Pamięć ejdetyczna">
Pamięć ejdetyczna

Pamięć ejdetyczna (gr. "eidetikos" „znający; wiedzący” od "eidos"), wyobraźnia ejdetyczna – zdolność odtwarzania złożonych obrazów, dźwięków i innych obiektów z bardzo dużą dokładnością, którą według niektórych badań dysponują nieliczne osoby. 
Pamięć ejdetyczna była badana przez takich psychologów, jak Erich Jaensch i Aleksandr Łurija, opisywana przez Habera. W polskim piśmiennictwie psychiatrycznym ejdetyzmem zajmowała się Halina Jankowska.
Łurija opisywał przypadek jednego ze swoich badanych – Sołomona Szerieszewskiego. Był w stanie zapamiętać bardzo długie ciągi cyfr, liter, słów i odtwarzać je bezbłędnie nawet po 15 latach. Podobnie odtwarzał bardzo złożone wzory matematyczne, nie rozumiejąc ich jednak. Popatrzywszy na planszę liczb przez kilkadziesiąt sekund, był w stanie z pamięci odtworzyć każdą kolumnę, wiersz, odtwarzać cyfry od tyłu, ukośnie czy zgodnie z ruchem konika szachowego. Był to przypadek człowieka obdarzonego pamięcią ejdetyczną (lub wyobrażeniami ejdetycznymi), który dodatkowo posługiwał się synestezją.
Wyobrażenie ejdetyczne ma to do siebie, że jest dokładnym odzwierciedleniem danego obrazu, a podczas poruszania oczyma ich lokalizacja także zmienia się w wyobraźni.
Obrazy ejdetyczne występują o wiele częściej u dzieci (ok. 8% w wieku 7–12 lat i tylko u 0,1% dorosłych). Nie wykryto także związku zdolności tworzenia wyobrażeń ejdetycznych z żadnymi innymi zdolnościami poznawczymi ani zaburzeniami neurologicznymi. Wyobrażenie ejdetyczne jest mało podatne na zmiany – bardzo trudno jest tworzyć z tych wyobrażeń nowe układy, zastosowanie zapamiętanych informacji w nowy sposób. W związku z tym wyobrażenia ejdetyczne raczej przeszkadzają, niż pomagają w myśleniu.
Istnienie tej pamięci było podawane w wątpliwość przez niektórych psychologów ze względu na subiektywny charakter wypowiedzi osób badanych, obdarowanych pamięcią (wyobrażeniami) ejdetyczną. .
Część przypadków wyobraźni ejdetycznej u dorosłych opiera się na wykorzystaniu mnemotechnik i ma charakter nabyty.

</doc>
<doc id="352263" url="https://pl.wikipedia.org/wiki?curid=352263" title="Borysław (województwo łódzkie)">
Borysław (województwo łódzkie)

Borysław – wieś w Polsce położona w województwie łódzkim, w powiecie skierniewickim, w gminie Głuchów.
Wieś arcybiskupstwa gnieźnieńskiego w ziemi rawskiej województwa rawskiego w 1792 roku. W latach 1975–1998 miejscowość administracyjnie należała do województwa skierniewickiego.
W 2005 roku powstał tu klub piłkarski FC Borysław, występując w sezonie 2005/06 w V lidze Skierniewickiej Ligi Piłki Nożnej Halowej. Klub występuje tylko w rozgrywkach piłki nożnej halowej. W sezonie 2005/2006 zajął IV miejsce w rozgrywkach V ligi Skierniewickiej Ligi Piłki Nożnej Halowej. Na skutek wycofania się kilku drużyn V i IV ligi, FC Borysław awansował do ligi IV. W sezonie 2006/2007 zajął IV miejsce w rozgrywkach IV ligi Skierniewickiej Ligi Piłki Nożnej Halowej.

</doc>
<doc id="352265" url="https://pl.wikipedia.org/wiki?curid=352265" title="Borzygniew (województwo dolnośląskie)">
Borzygniew (województwo dolnośląskie)

Borzygniew (niem. "Borganie") – wieś w Polsce położona w województwie dolnośląskim, w powiecie wrocławskim, w gminie Mietków, około 35 km na południowy zachód od Wrocławia, na północnym brzegu Jeziora Mietkowskiego. 
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczył 489 mieszkańców. Jest największą miejscowością gminy Mietków.
Historia.
Wieś wzmiankowana pod nazwą "Borignew" w latach 1262 i 1319. W latach 1326 i 1351 wieś występuje pod nazwą "Burgene". "Burgonih" w roku 1608, "Borgany" w roku 1614, "Burganin" w roku 1638, "Burganau" w roku 1651, "Borganin" w roku 1666, później jako "Borganie". W okresie hitlerowskiego reżimu w latach 1937-1945 nazistowska administracja III Rzeszy zmieniła nazwę na nową, całkowicie niemiecką - "Bergen".
W 1262 r. istniała parafia (wzmiankowany pleban Bogdanus). Obecny kościół pochodzi z II połowy XIII lub początku XIV w. Wzmiankowani plebani: Stancho (1318 r.), Henryk (1319 r.), Mikołaj (1400 r.). Do 1319 r. wieś w posiadaniu rodu Borganie, w latach 1319-1326 rodu von Tschammer, w latach 1326-1425 rodu von Seidlitz, w latach 1425-1562 rodu Czeczow (Tschetschau vel Metchow, Matche, Mettke). W 1562 r. właścicielami byli Kaspar Czeczow i Kaspar von Schindel zu Lauterbach. W tym czasie wieś stała się protestancka (Kościół przejęty przez protestantów w roku 1564). Od 1611 r. właścicielem był Krzysztof von Mühlheim und Domanze, za którego (1613 r.) powstał dwór manierystyczny spalony przez Sowietów w 1945 r. i pozostający w ruinie (2012 r.). W 1635 r. właścicielem został Zygmunt von Opatzki. W tym czasie (lata 1630-1638) kościół przejęli z powrotem katolicy (w czasie wojny trzydziestoletniej Habsburgowie w swoich dobrach dziedzicznych przywrócili katolikom kościoły, które wcześniej były katolickie, a zostały przejęte przez protestantów). W 1645 r. właścicielem wsi został Marcin von Knobelsdorf, w 1651 r. Krzysztof Vetter baron von Lyllis, a w 1663 r. Hartwig von Mesenau. Około 1750 r. w posiadanie majątku w Borzygniewie weszła rodzina baronów (od 1790 r. hrabiów) von Wickenburg zwanych Stechinelli, a po nich od około 1850 do roku 1937 właścicielami majątku była mieszczańska rodzina Schnellerów. W 1945 r. wieś została włączona do Polski i nadano jej nazwę "Borzygniew".
Zabytki.
Do wojewódzkiego rejestru zabytków wpisany jest:
inne zabytki:
Rekreacja.
Nad jeziorem znajduje się kąpielisko strzeżone, plaża i wypożyczalnia sprzętu wodnego. 

</doc>
<doc id="352286" url="https://pl.wikipedia.org/wiki?curid=352286" title="Brzoskwinia (wieś)">
Brzoskwinia (wieś)

Brzoskwinia – wieś w Polsce, położona w województwie małopolskim, w powiecie krakowskim, w gminie Zabierzów.
Na południowych krańcach wsi przebiega autostrada A4.
Wieś graniczy z miejscowościami: Nielepice (od północy), Kleszczów (od północnego wschodu), Aleksandrowice (od wschodu), Morawica (od południowego wschodu), Chrosna i Mników (od południa), Baczyn (od południowego zachodu), Frywałd (od zachodu).
W odległości ok. 4 km na południowy wschód od centrum wsi znajduje się port lotniczy Kraków-Balice.
Historia.
Pierwsza osada założona została w XII w. W XV w. nazywana jest Woskyna, Wroskina. Pod koniec XIX w. obszar dworski należał do Artura hrabiego Potockiego i wchodził w skład tzw. "dóbr tęczyńskich". W 1595 roku wieś położona w powiecie proszowskim województwa krakowskiego była własnością wojewodziców krakowskich: Gabriela, Andrzeja i Jana Magnusa Tęczyńskich. Wieś położona w województwie krakowskim wchodziła wraz z folwarkiem w 1662 roku w skład hrabstwa tęczyńskiego Łukasza Opalińskiego. Do 1954 r. wieś należała do powiatu krakowskiego, a w latach 1954–1975 do powiatu chrzanowskiego.
W latach 1815–1846 wieś położona była na terenie Wolnego Miasta Krakowa, potem w zaborze austriackim. W czasie II Rzeczypospolitej wieś należała do powiatu krakowskiego w województwie krakowskim. Od 26 października 1939 do 18 stycznia 1945 r. należała do gminy Kressendorf w Landkreis Krakau, dystryktu krakowskiego w Generalnym Gubernatorstwie. Do roku 1954 wieś należała do ówczesnej gminy Liszki w ówczesnym powiecie krakowskim. Jesienią 1954 r. wieś została przyłączona do gromady Rudawa do ówczesnego powiatu chrzanowskiego. 1 stycznia 1973 r. znalazła się w gminie Rudawa w ówczesnym powiecie chrzanowskim w woj. krakowskim. 15 stycznia 1976 r. gmina Rudawa została zniesiona przez połączenie z dotychczasową gminą Zabierzów w nową gminę Zabierzów i tam znalazła się także wieś. W latach 1975–1998 miejscowość administracyjnie należała do województwa krakowskiego.
Turystyka.
Miejscowość znajduje się na Wyżynie Krakowsko-Częstochowskiej w obrębie Garbu Tenczyńskiego. Tereny te ze względu na atrakcyjność krajobrazową i walory przyrodnicze włączone zostały w obręb Tenczyńskiego Parku Krajobrazowego.

</doc>
<doc id="352297" url="https://pl.wikipedia.org/wiki?curid=352297" title="Budzigniew (województwo lubuskie)">
Budzigniew (województwo lubuskie)

Budzigniew (niem. "Hampschire") – wieś w Polsce położona w województwie lubuskim, w powiecie sulęcińskim, w gminie Słońsk.
Wieś założona dla osadników fryderycjańskich, którzy kolonizowali błota nadwarciańskie (XVIII wiek). W 1958 liczyła 130 mieszkańców, a na początku lat 90. XX wieku stało tu 20 zabudowań gospodarskich. W 2002 wieś liczyła 80 mieszkańców i 17 domów. 
W 1946 miejscowość została włączona do województwa poznańskiego na terenie powojennej Polski. W latach 1975–1998 miejscowość administracyjnie należała do województwa gorzowskiego.

</doc>
<doc id="352306" url="https://pl.wikipedia.org/wiki?curid=352306" title="Bylica (województwo zachodniopomorskie)">
Bylica (województwo zachodniopomorskie)

Bylica (kaszb. "Bëlicô", niem. "Schönenberg") – wieś w Polsce położona w województwie zachodniopomorskim, w powiecie sławieńskim, w gminie Postomino.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Bylica: Bylica, Bylice

</doc>
<doc id="352307" url="https://pl.wikipedia.org/wiki?curid=352307" title="Bystrze (województwo pomorskie)">
Bystrze (województwo pomorskie)

 
Bystrze (niem. "Biesterfelde") – wieś sołecka w Polsce położona w województwie pomorskim, w powiecie malborskim, w gminie Miłoradz na obszarze Wielkich Żuław Malborskich, 4,5 km od wsi Miłoradz i 11 km od Malborka. Wieś znajdowała się na szlaku żuławskiej kolei wąskotorowej.
Historia.
Wieś Bystrze ("Bysterfeld, Bysterfelde, Biesterfeld, Beisterfeld") została lokowana 1 grudnia 1343 (lub 1344) przez wielkiego mistrza krzyżackiego Ludolfa von Königa. Wcześniej wzmiankowana jest miejscowa parafia, utrzymująca się z 4 włók wolnych oraz dziesięciny z 36 włók. W XIV wieku powstał we wsi kościół św. Jakuba Apostoła. Jego losy są mało znane poza faktem, że na początku XVIII w. popadł w ruinę, chcoś jeszcze w 1788 wymieniany jest jako kościół filialny parafii w Mątowach Wielkich. Obiekt rozebrano w 1820. Pomimo reformacji świątynia cały czas znajdowała się w rękach katolików, o czym świadczy wizytacja biskupa chełmińskiego w 1706.
Wieś królewska położona była w II połowie XVI wieku w województwie malborskim. 
Na początku XIX w. wieś zamieszkiwało 166 osób, w tym 10 menonitów.
W latach 1975–1998 miejscowość administracyjnie należała do województwa elbląskiego.
Zabytki.
Według rejestru zabytków NID na listę zabytków wpisane są:
Kostnica gotycka (ossuarium) pochodzi z końca XIV w. i pierwotnie znajdowała się w sąsiedztwie kościoła parafialnego. We wnętrzu pozostałości (wyblakłe fragmenty tynku) trzech gotyckich malowideł ściennych z ok. 1400 (Deesis: Chrystus Pantokrator adorowany przez Matkę Boską i św. Jana Apostoła (względnie św. Jana Chrzciciela), Sąd Ostateczny, Matka Boska - pośredniczka i opiekunka wiernych, okrywająca płaszczem ludzi i dusze zmarłych u wrót raju, trzy sceny wyobrażające piekło, personifikacje dobrych i złych uczynków). Złożono w niej kości poległych w wojnie trzynastoletniej. W 1590 w ossuarium uderzył piorun, powodując znaczne zniszczenia, które następnie usunięto. Ostatnia renowacja miała miejsce w 1970.
Kaplica murowana z czerwonej cegły na zaprawie wapiennej, zwieńczona półkolistą kopułą z czterema ceglanymi żebrami oraz metalową kulą. Podobne, lecz młodsze ossuarium na Żuławach znajduje się w Lisewie Malborskim.
Dom podcieniowy nr 7 o konstrukcji szachulcowej na kamiennej podmurówce pochodzi z 1819 r., budowniczy Jakub Jamvet (sygnatura na jednej z belek gzymsowych). Podcień wspiera 8 drewnianych kolumn zwieńczonych kapitelami w porządku jońskim. Spośród innych domów podcieniowych na Żuławach wyróżnia się zastosowaniem drewnianych, bogato zdobionych detali architektonicznych (gzymsów, desek narożników, festonów podcienia, dekoracyjnych drzwi wejściowych). 
Ponadto we wsi znajdują się:

</doc>
<doc id="352310" url="https://pl.wikipedia.org/wiki?curid=352310" title="Koło kwintowe gam">
Koło kwintowe gam



</doc>
<doc id="352321" url="https://pl.wikipedia.org/wiki?curid=352321" title="Blenda (wieś)">
Blenda (wieś)

Blenda – wieś w Polsce położona w województwie podlaskim, w powiecie suwalskim, w gminie Przerośl.
Wieś królewska starostwa niegrodowego przeroskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.
Przez miejscowość przepływa rzeka Błędzianka.

</doc>
<doc id="352338" url="https://pl.wikipedia.org/wiki?curid=352338" title="Masa własna pojazdu">
Masa własna pojazdu

Masa własna pojazdu – masa pojazdu (lub zespołu pojazdów), nie wliczając jego ładunku, w stanie nieruchomym i gotowym do drogi, którą określiły właściwe władze kraju rejestracji pojazdu.
Zgodnie z obowiązującym w Polsce prawem o ruchu drogowym jest to masa pojazdu z jego normalnym wyposażeniem, paliwem, olejami, smarami i cieczami w ilościach nominalnych, bez kierującego.
Według dyrektywy europejskiej 95/48/EC masa własna definiowana jest wraz z kierowcą ważącym 75 kg. Konsekwencją tego są dane homologacyjne pojazdów, które zawierają masę własną wraz z kierowcą, co w rezultacie prowadzi do tego, iż w dowodach rejestracyjnych pojazdów masa własna zawiera masę kierowcy.

</doc>
<doc id="352340" url="https://pl.wikipedia.org/wiki?curid=352340" title="Pratt &amp; Whitney Rzeszów">
Pratt &amp; Whitney Rzeszów

Pratt &amp; Whitney Rzeszów S.A. "(dawniej: Wytwórnia Sprzętu Komunikacyjnego „PZL-Rzeszów” S.A.)" – przedsiębiorstwo zajmujące się przede wszystkim produkcją komponentów lotniczych i kompletnych silników lotniczych powstało w kwietniu 1937 roku w Rzeszowie (jako Państwowe Zakłady Lotnicze Wytwórnia Silników nr 2) w ramach budowy COP – Centralnego Okręgu Przemysłowego.
W bardzo krótkim okresie przedwojennym, produkowano silniki tłokowe na licencji czeskiej firmy Walter (jako PZInż. „Junior”, PZInż. „Major”) stosowane jako napęd lekkich samolotów szkolno-treningowych polskiej konstrukcji, takich jak RWD-8 i RWD-13 oraz silniki na licencji angielskiej firmy Bristol typu PEGASUS XX w układzie gwiazdy 9-cylindrowej, o mocy 918 KM, stosowany m.in. do napędu samolotu bombowego PZL.37 Łoś.
W latach 60. produkowano m.in. silniki odrzutowe typu Lis-2 służące do napędu myśliwskiego samolotu odrzutowego MiG-15 produkowanego w PZL Mielec pod oznaczeniem LIM-2, silniki odrzutowe Lis-5 do MiG-17 = LIM-5, przekładnie śmigłowca SM-1 wytwarzanego w PZL Świdnik
Produkowano również turbosprężarki do silników samochodowych m.in. SW 680, SW 400, kolejowych i okrętowych na licencji firm: Holset, Napier, Brown-Boveri, Schwitzer. Powstawały tu tłumiki drgań skrętnych do silników wysokoprężnych, wysokociśnieniowe pompy hydrauliczne zębate, elektrodrążarki i obrabiarki elektrochemiczne.
W 1966 r. rozpoczęto produkcję śmigłowcowego silnika turbinowego GTD-350 o mocy 400 KM i przekładni śmigłowcowej WR-2, przeznaczonej do śmigłowca Mi-2 wytwarzanego w PZL Świdnik. Produkowano również silnik turboodrzutowy SO-1 skonstruowany w Instytucie Lotnictwa (oraz jego ulepszoną wersję SO-3) do napędu samolotu szkolno-treningowego TS-11 Iskra produkowanego w PZL Mielec.
W 1976 zawarto umowę z firmą Pratt &amp; Whitney Canada (PWC) na produkcję części i zespołów do lotniczych silników turbinowych PT-610A.
W 1984 rozpoczęto produkcję silnika turbośmigłowego TWD-10B, który stanowi napęd do samolotu An-28 produkowanego w PZL Mielec. Od roku 1986 rozpoczęto produkcję silnika PZL-10W, który razem z przekładniami WR-3 stanowi napęd do śmigłowca PZL Sokół produkowanego w PZL Świdnik.
W dniu 11 marca 2002 roku nastąpiło przekazanie firmie United Technologies Holdings pakietu 85% akcji WSK „PZL-Rzeszów” S.A.. Tym samym rzeszowska fabryka stała się członkiem United Technologies Corporation (UTC) spółki publicznej, notowanej na Giełdzie Nowojorskiej (NYSE). United Technologies Corporation dostarcza na rynek szerokiej gamy produkty i usługi dla przemysłu lotniczego i budowlanego.
Drugą dziedziną działalności firmy jest produkcja odlewów precyzyjnych dla potrzeb przemysłu lotniczego. W procesie produkcji odlewów precyzyjnych kontrola od 2001 wykonywana jest metodą ED’a.
W skład spółki wchodzą cztery główne Zakłady: Odlewów Precyzyjnych, Lotniczy, Narzędziowy i Napędów Lotniczych działające jako niezależne, będące na własnym rozrachunku jednostki. Pozostała działalność Spółki realizowana jest w wydziałach pomocniczych (np. w Biurze Konstrukcyjnym EDA).
Planowanie prowadzone jest zgodnie z kluczem typu AW.
31 maja 2006 roku w wydziale montażowym został odebrany pierwszy rzeszowski silnik do amerykańskiego myśliwca F-16 zmontowany z zespołów dostarczonych z USA.
1 lipca 2015 spółka zmieniła nazwę na obecną – Pratt &amp; Whitney Rzeszów S.A. Wraz ze zmianą oznaczenia spółki zmieniony został jej znak graficzny oraz logo, obecnie tożsame z innymi spółkami wchodzącymi w skład holdingu United Technologies Corporation.

</doc>
<doc id="352341" url="https://pl.wikipedia.org/wiki?curid=352341" title="Nizina Gangesu">
Nizina Gangesu

Nizina Gangesu – nizina w południowej Azji, na północny wschód od Półwyspu Indyjskiego, na terytorium Indii i Nepalu, pomiędzy wyżyną Dekan a Himalajami. Stanowi środkową, równoleżnikowo biegnącą część Niziny Hindustańskiej. Ciągnie się na długości ok. 1200 km. Na południowym wschodzie przechodzi w Deltę Gangesu i Brahmaputry. Ma równinny charakter i wznosi się na wysokość 30–150 m. Pokryta jest gęstą siecią dopływów Gangesu i kanałów nawadniających. Stanowi gęsto zaludniony, najważniejszy region rolniczy Indii (dominują uprawy ryżu, pszenicy, bawełny, juty i trzciny cukrowej).

</doc>
<doc id="352343" url="https://pl.wikipedia.org/wiki?curid=352343" title="WSK Rzeszów">
WSK Rzeszów



</doc>
<doc id="352344" url="https://pl.wikipedia.org/wiki?curid=352344" title="Buda (województwo mazowieckie)">
Buda (województwo mazowieckie)

Buda – wieś w Polsce położona w województwie mazowieckim, w powiecie warszawskim zachodnim, w gminie Stare Babice.
W latach 1975–1998 miejscowość administracyjnie należała do województwa warszawskiego.

</doc>
<doc id="352355" url="https://pl.wikipedia.org/wiki?curid=352355" title="Wsk rzeszów">
Wsk rzeszów



</doc>
<doc id="352359" url="https://pl.wikipedia.org/wiki?curid=352359" title="Buraki">
Buraki

Buraki (dodatkowa nazwa w j. litewskim Burokai) – wieś w Polsce położona w województwie podlaskim, w powiecie sejneńskim, w gminie Puńsk. Leży nad granicą z Litwą.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="352366" url="https://pl.wikipedia.org/wiki?curid=352366" title="Grań Soliska">
Grań Soliska

Grań Soliska (słow. "hrebeň Soliska", "Soliskový hrebeň", niem. "Soliskograt", węg. "Szoliszkó-gerinc") – długi grzbiet tatrzański ciągnący się od przełęczy Bystry Przechód i opadający w okolicach Szczyrbskiego Jeziora. Grań odchodzi w wierzchołku Furkotu ("Furkotský štít") od głównej grani odnogi Krywania w kierunku południowo-wschodnim i oddziela Dolinę Młynicką od Doliny Furkotnej. Początkowo skalista, za Smrekowicką Przełęczą traci swój wysokogórski charakter i opada zboczami porośniętymi kosodrzewiną, a niżej lasem.
Przebieg grani.
W grani wyróżniają się (w kierunku od Bystrego Przechodu):
Historia wejść.
Wejścia na poszczególne szczyty i przełęcze Grani Soliska nie należą do trudnych. Zbocza grani były miejscem znanym przez koziarzy urządzających tu polowania na kozice. Pierwsze odnotowane przejścia całej grani

</doc>
<doc id="352369" url="https://pl.wikipedia.org/wiki?curid=352369" title="Heddal stavkirke">
Heddal stavkirke

Kościół klepkowy w Heddal ("Heddal stavkirke") – kościół klepkowy (słupowy), znajdujący się w norweskiej miejscowości Heddal, w gminie Notodden, w regionie Telemark. Jest największym z 28 kościołów tego typu w Norwegii. 
Historia.
Trójnawowa świątynia jest największym zachowanym kościołem klepkowym (słupowym) w Norwegii. Powstała w 1242 roku, choć część prezbiterium datuje się z roku 1147. Ołtarz powstał w roku 1667, przebudowano go w 1907 roku. Budowla wzmiankowana była po raz pierwszy w roku 1315. 
W latach 1849-1851 przeprowadzono gruntowną renowację kościoła, kiedy to m.in. dodano zewnętrzny dzwon. Następną renowację przeprowadzono w latach 50. XX w. z powodu błędów przy poprzedniej przebudowie. Od czasu reformacji świątynia należy do Kościoła Norweskiego. Do dziś jest głównym kościołem w okolicy. Z kościołem związane są legendy; według jednej z nich został wybudowany w trzy dni.
Opis.
Do budowy kościoła nie wykorzystano żelaznych gwoździ, a całość składa się z wyłącznie drewnianych trzpieni.
Konstrukcja oparta jest na pionowych słupach narożnych, których w tej świątyni jest aż 12. Są one spięte długimi deskami (klepkami). 
Budowla posiada trzy wieże, 64 powierzchnie dachowe, portyk i apsyda. 
Ze względu na swoje spore rozmiary często jest określany, jako drewniana katedra. 
W wystroju wnętrza uwagę zwraca bogato rzeźbiony tron biskupi, malowidło ołtarzowe, malowidła ścienne i inskrypcje runiczne z końca XVII wieku. Rzeźbienia związane są z mitem o Sygurdzie Fafnesbane, który przetworzono na motyw biblijny z Jezusem i diabłem.

</doc>
<doc id="352381" url="https://pl.wikipedia.org/wiki?curid=352381" title="Wielkie Solisko">
Wielkie Solisko

Wielkie Solisko, Solisko (, ) – szczyt w słowackich Tatrach Wysokich o wysokości 2414 m. Jest to najwyższa kulminacja w Grani Soliska, oddzielającej Dolinę Młynicką od Doliny Furkotnej i odchodzącej od tzw. głównej grani odnogi Krywania w szczycie Furkotu. Wielkie Solisko wznosi się w tej grani pomiędzy Skrajną (Wielką) Soliskową Kopą ("Predná solisková kopa"), od której oddziela je Skrajny Soliskowy Karb ("Predný soliskový zárez"), a Pośrednim Soliskiem ("Prostredné Solisko"), od którego oddziela je Wyżnia Soliskowa Ławka ("Solisková lávka").
Zachodnia ściana Wielkiego Soliska ma wysokość około 200 metrów i opada w stronę Wyżniego Wielkiego Furkotnego Stawu. Ściana wschodnia mierzy około 300 metrów, jest rozległa, mało stroma, składająca się z żeber i żlebów. Wraz ze wschodnimi ścianami Wyżniej Soliskowej Ławki i Pośredniego Soliska tworzy wspólny kompleks opadający do Doliny Młynickiej.
Na szczycie Wielkiego Soliska znajduje się duży, dwumetrowej wysokości blok skalny w kształcie grzyba. Wcześniejsze pomiary określały wysokość wierzchołka na 2404, 2412, 2413 lub 2414 metrów. Za niższy, południowy wierzchołek uważane było niegdyś Pośrednie Solisko, obecnie wyodrębniane jako osobny szczyt. Na stokach Wielkiego Soliska występuje licznie jaskier karłowaty.
Na szczyt nie prowadzi żaden znakowany szlak turystyczny. Opisane w przewodnikach drogi wspinaczkowe należą do relatywnie łatwych, mają trudności od 0+ do II w skali tatrzańskiej. Pierwsze odnotowane wejścia:

</doc>
<doc id="352383" url="https://pl.wikipedia.org/wiki?curid=352383" title="KNB">
KNB



</doc>
<doc id="352390" url="https://pl.wikipedia.org/wiki?curid=352390" title="Turanga Leela">
Turanga Leela

Turanga Leela (zwana również Leela), postać fikcyjna, ur. 2975, jest główną żeńską bohaterką animowanego serialu "Futurama" (vel "Przygody Fry'a w kosmosie"). Leela jest wysportowaną, inteligentną cyklopką i kapitanem statku należącego do firmy Planet Express. Nosi prawie zawsze szare lycry, wojskowe buty i biały top na ramiączkach. Jest obiektem pożądania głównego męskiego bohatera kreskówki – Fry'a. W wersji oryginalnej głosu Leeli użyczyła Katey Sagal (znanej m.in. z serialu "Świat według Bundych").
Pochodzenie i znaczenie słów turanga lila – por. symfonia Turangalîla (1946-48) Oliviera Messiaena.
Z odcinka "Leela's Homeworld" wiemy, że Leela nie jest kosmitką, a mutantką, oraz poznajemy jej rodziców.

</doc>
<doc id="352398" url="https://pl.wikipedia.org/wiki?curid=352398" title="Johannes Jensen (ujednoznacznienie)">
Johannes Jensen (ujednoznacznienie)



</doc>
<doc id="352404" url="https://pl.wikipedia.org/wiki?curid=352404" title="Dauphiné Libéré">
Dauphiné Libéré



</doc>
<doc id="352405" url="https://pl.wikipedia.org/wiki?curid=352405" title="Cierlicko">
Cierlicko

Cierlicko (cz. , niem. Tierlitzko) – wieś gminna i gmina w kraju morawsko-śląskim, w powiecie Karwina w Czechach, w historycznych granicach regionu Śląska Cieszyńskiego.
Podział administracyjny.
Obszar gminy wynosi 24,65 km² i składa się z 9 obrębów ewidencyjnych objętych przez 3 gminy katastralne:
Obręby ewidencyjne to: Broguvka, Dolní Těrlicko, Horní Těrlicko, Hradiště, Kamenka, Kościelec, Pacalůvka II, Rozsudek i Vrazidlo.
Geografia.
Miejscowość położona jest nad rzeką Stonawką, który wpływa do gminy z południa w kierunku północnym i przepływa najpierw przez Grodziszcz, następnie jej wody spiętrzone są przez zaporę w Zalewie Cierlickim, który rozdziela na dwie części zarówno Cierlicko Górne jak i Dolne. Na północnym zachodzie gmina sąsiaduje z Hawierzowem (Błędowicami i Żywocicami), na północy z Olbrachcicami, na wschodzie z Czeskim Cieszynem (ze Stanisłowicami i Koniakowem), na południu z należącymi do powiatu Frydek-Mistek Trzanowicami, Domasłowicami Dolnymi, Szobiszowicami i Żermanicami.
Ludność.
W 2001 do narodowości polskiej przyznało się 12,9% mieszkańców, następne mniejszości stanowili Słowacy (2,1%), Ślązacy (1%) i Morawianie (0,9%). Osoby wierzące stanowiły 56,5%, z czego 61,7% katolicy.
Na obszarze gminy działają koła Polskiego Związku Kulturalno-Oświatowego (PZKO), polskie przedszkole i szkoła.
Nazwa.
Na przestrzeni lat różnie zapisywano nazwę wsi. W dokumentach pojawia się jako "Cierlitzko" (1229), "Czerliczcho" (1250), "Sierliczko" (1268), "Czerlitzko" (1447), "Čerličko" (1473), "Tierlitzko" (1523), "Czerlisko" (1652), "Czerlitzko" (1679) i "Tierliczko" (1736). Później, do 1918 roku, w pismach urzędowych stosowano formę "Tierlitzko". Prawnik Ludwik Klucki stosował konsekwentnie formę "Cierlicko", zyskując tym sympatię u miejscowych chłopów, nie znających języka niemieckiego.
Historia.
Cierlicko to jedna z najstarszych miejscowości na Śląsku Cieszyńskim. Miejscowość została po raz pierwszy wzmiankowana w 1229 roku, w bulli papieża Grzegorza IX dla benedyktynów tynieckich, zatwierdzającej ich posiadłości w okolicy Orłowej, w tym właśnie Cierlicko jako "Cierli(t)zko". W 1268 powstał klasztor Benedyktynów w Orłowej, który odtąd miał prawo do pobierania dziesięcin w Cierlicku. Benedyktyni orłowscy opiekowali się również kaplicą na Kościelcu.
Wieś politycznie znajdowała się początkowo w granicach piastowskiego księstwa opolsko-raciborskiego. W 1290 w wyniku trwającego od śmierci księcia Władysława opolskiego w 1281/1282 rozdrobnienia feudalnego tegoż księstwa powstało nowe Księstwo Cieszyńskie, w granicach którego znalazło się również Cierlicko. Od 1327 Księstwo Cieszyńskie stanowiło lenno Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii). W połowie XV wieku benedyktyni orłowscy nie mieli już żadnych praw do pobierania czynszów z Cierlicka, który był już wsią szlachecką. Przez następne stulecia wieś miała wielu właścicieli, ale od 1731 roku stała się własnością wpływowego rodu Larisch-Mönnich. Rodzina ta uruchomiła pierwszą kopalnię węgla kamiennego w Karwinie w 1798, a wielu mieszkańców Cierlicka właśnie tam zaczęło pracować (niektórzy byli do tego wręcz zmuszeni). W Cierlicku Larischowie wybudowali swoją letnią rezydencję.
Po zniesieniu poddaństwa miejscowość stanowiła gminę na Śląsku Austriackim, w powiecie sądowym Cieszyn, w powiecie politycznym Cieszyn. Położona była na pograniczu dwóch grup etnograficznych Lachów i Wałachów, posługujących się odmianą polsko-śląskiej gwary cieszyńskiej.
Według austriackiego spisu ludności z 1910 Cierlicko Dolne miało 617 mieszkańców, z czego 611 (99%) było polsko-, a 6 (1%) niemieckojęzycznymi, 278 (45.1%) było katolikami a 339 (54,9%) ewangelikami, Cierlicko Górne miało 1390 mieszkańców, z czego 1387 było zameldowanych na stałe, 1368 (98,6%) było polsko-, 10 (0,7%) niemiecko- a 9 (0,6%) czeskojęzycznymi, 925 (66,5%) było katolikami a 464 (33,4%) ewangelikami, zaś w Grodziszczu mieszkało 785 osób, z czego 756 było zameldowanych na stałe, 735 (97,2%) było polsko-, 13 (1,7%) niemiecko-, a 8 (1,1%) czeskojęzycznymi, 370 (47,1%) było katolikami, 398 (50,7%) ewangelikami, 8 (1%) wyznawcami judaizmu, a 9 osób innej religii lub wyznania. Były to 3 niezależne gminy, a łącznie miały 2792 mieszkańców. Wśród nich 98,3% stanowiły osoby polsko-, 1,1% niemiecko-, a 0,6% czeskojęzyczne, 56,3% katolicy, 43% ewangelicy.
Po I wojnie światowej doszło do wybuchu polsko-czechosłowackiego konfliktu granicznego. Według porozumienia lokalnych organów władzy, RNKC i ZNV, Cierlicko, jako miejscowość blisko w stu procentach polskojęzyczna, w około 60% orientacji narodowo-polskiej, została podporządkowana administracji polskiej. Po wybuchu wojny polsko-czechosłowackiej 23 stycznia 1919 miejscowość została zajęta przez Czechosłowację. 3 lutego 1919 wyznaczono nową linię demarkacyjną, która dawała Czechosłowacji kontrolę również nad Cierlickiem. Ostatecznie miejscowość znalazła się w granicach Czechosłowacji zgodnie z arbitralną decyzją podziału Rady Ambasadorów w lipcu 1920 roku. Należała do powiatu Czeski Cieszyn. Od roku 1926 miejscowości nie mogły być już dłużej własnościami rodów pokroju Larischów, zaczęła się więc nowa era w historii Cierlicka.
W październiku 1938 r. Cierlicko Górne, Cierlicko Dolne i Grodziszcz zostały wraz z resztą tzw. Zaolzia zaanektowane przez Polskę. W miejscowości sformowano komisariat Straży Granicznej.
Podczas II wojny światowej zajęta przez nazistowskie Niemcy, w powiecie Teschen. Po wojnie pod naciskiem Józefa Stalina została przywrócona granica sprzed aneksji Zaolzia. W 1960 r. powiat czeskocieszyński przestał istnieć, a obszar gminy wszedł w skład powiatu Karwina.
W 1963 roku oddano do użytku Zaporę Cierlicką (wówczas największą tamę sypaną w Europie Środkowej), a woda zalała 141 budynków, w tym wiele użyteczności publicznej wraz z kościołem.
W 1964 r. połączono Cierlicko Dolne i Górne w jedną gminę, zaś Grodziszcz dołączono do nich w 1975 r. Dzięki Zalewowi Cierlickiemu gmina przeobraziła się w popularny ośrodek sportów wodnych i lokalny ośrodek rekreacji.
Szkoły i kościoły.
Pierwszą szkołą na terenie gminy była założona przez benedyktynów w XIII wieku. W 1705 postawiono pierwszy drewniany kościół, a w 1794 nową szkołę. Szkoła ewangelicka powstała w 1852, a lekcje były wykładane w językach niemieckim i polskim. Szkołę czeską uruchomiono w 1920.
W Cierlicku znajdował się drewniany katolicki kościół pw. św. Trójcy, zastąpiony ceglanym wybudowanym w latach 1769-1772 w stylu barokowym. Świątynia ta została zniszczona w trakcie budowy tamy. W Kościelcu znajduje się kościół pod wezwaniem św. Wawrzyńca, całkowicie przebudowany w 1908.
W latach 1966-1967 zbudowano w Cierlicki kościół ewangelicki, do którego została po Aksamitnej rewolucji dobudowana wieża.
Żwirkowisko.
11 września 1932 w Cierlicku rozbił się samolot polskich pilotów Stanisława Wigury i Franciszka Żwirki, 2 tygodnie wcześniej biorących udział w prestiżowych zawodach lotniczych "Le Challenge International Avions de Tourisme". W miejscu ich rozbicia w 1935 wybudowano mauzoleum i postawiono krzyż, w 1940 zniszczone przez nazistów. W 1950 postawiono nowe mauzoleum nazwane Żwirkowiskiem. Obecnie zarządzane jest przez Miejscowe Koło PZKO Kościelec (cz. Kostelec).

</doc>
<doc id="352406" url="https://pl.wikipedia.org/wiki?curid=352406" title="Těrlicko">
Těrlicko



</doc>
<doc id="352411" url="https://pl.wikipedia.org/wiki?curid=352411" title="Karpo (księżyc)">
Karpo (księżyc)

Karpo (Jowisz XLVI) – mały księżyc Jowisza, odkryty 9 lutego 2003 roku przez grupę astronomów z Uniwersytetu Hawajskiego, kierowaną przez Scotta Shepparda.
Nazwa.
30 marca 2005 roku Międzynarodowa Unia Astronomiczna nadała mu oficjalną nazwę, pochodzącą z mitologii greckiej. Karpo była jedną z Hor, córek Zeusa (Jowisza).
Charakterystyka fizyczna.
Karpo jest jednym z najmniejszych księżyców Jowisza, jego średnicę ocenia się na około 3 km. Średnia gęstość tego ciała to ok. 2,6 g/cm3, składa się ono głównie z krzemianów. Powierzchnia księżyca jest bardzo ciemna – jego albedo wynosi zaledwie 0,04. Z Ziemi można go zaobserwować jako obiekt o jasności wizualnej co najwyżej 23 magnitudo.
Orbita.
Karpo obiega Jowisza zgodnie z kierunkiem jego obrotu wokół własnej osi. Jej orbita ma wyjątkowo duże nachylenie, powyżej 51°, oraz mimośród, równy 0,430. Satelita nie należy do żadnej znanej grupy i wydaje się być izolowany w przestrzeni.

</doc>
<doc id="352417" url="https://pl.wikipedia.org/wiki?curid=352417" title="Generalny Inspektorat Nadzoru Bankowego">
Generalny Inspektorat Nadzoru Bankowego

Generalny Inspektorat Nadzoru Bankowego (GINB) był do 31 grudnia 2007 r. organem wykonawczym Komisji Nadzoru Bankowego odpowiedzialnym za nadzór nad działalnością banków i mającym na celu zapewnienie bezpieczeństwa depozytów zgromadzonych w bankach oraz zapewnienie stabilności systemu bankowego, przy jednoczesnym zagwarantowaniu bankom wystarczającej elastyczności i swobody w podejmowaniu decyzji biznesowych oraz równych warunków i zasad uczestnictwa w rynku finansowym w zakresie podstawowych parametrów finansowych. Organ ten powstał na mocy ustawy o Narodowym Banku Polskim.
Instytucją kierował Generalny Inspektor Nadzoru Bankowego, powoływany oraz odwoływany przez Prezesa Narodowego Banku Polskiego, w uzgodnieniu z Ministrem Finansów. Pierwszym Generalnym Inspektorem Nadzoru Bankowego była Ewa Śleszyńska-Charewicz. 
Zgodnie z ustawą o nadzorze nad rynkiem finansowym od 1 stycznia 2008 r., nadzór bankowy jest sprawowany przez Komisję Nadzoru Finansowego (KNF), a pracownicy byłego GINB stali się pracownikami Urzędu KNF.

</doc>
<doc id="352431" url="https://pl.wikipedia.org/wiki?curid=352431" title="Nicolas Léonard Sadi Carnot">
Nicolas Léonard Sadi Carnot

Nicolas Léonard Sadi Carnot (ur. 1 czerwca 1796 w Paryżu, zm. 24 sierpnia 1832, tamże) – francuski naukowiec: inżynier militarny, fizyk i matematyk, członek wpływowego rodu Carnot uczonych wojskowych.
N.L.S. Carnot jest znany głównie jako wybitny termodynamik – autor teorii silników cieplnych, w tym cyklu idealnego silnika cieplnego, zwanego cyklem Carnota. Zwolennik teorii cieplika, któremu czasem przypisuje się najwcześniejsze sformułowanie drugiej zasady termodynamiki.
Życiorys.
Syn Lazare Nicolasa, brat Hipolita Carnota. 
Wykazał, że praca wykonana przez maszynę parową jest wprost proporcjonalna do ilości ciepła, jaka przepływa z kotła do kondensatora i że ciepło jest w stanie wykonać pracę tylko przy przejściu z ciała cieplejszego do zimniejszego. Jest to tzw. cykl Carnota, które wraz z ograniczeniem Clausiusa stanowi drugą zasadę mechanicznej teorii ciepła, zwanej drugą zasadą termodynamiki. W notatkach ogłoszonych tuż po śmierci autora, Carnot wygłasza zasadę równoważności ciepła i pracy.
Za życia wsławił się jedyną ogłoszoną rozprawą o "Sile poruszającej ognia" (1824). Zmarł w wieku 36 lat na cholerę.

</doc>
<doc id="352439" url="https://pl.wikipedia.org/wiki?curid=352439" title="Pistolet Walther P99">
Pistolet Walther P99

Walther P99 – niemiecki pistolet samopowtarzalny firmy Walther oraz UMAREX GmbH (wersja GAS-SIGNAL), produkowany również na licencji w Polsce przez Fabrykę Broni „Łucznik” (dawne Zakłady Metalowe „Łucznik”).
Historia.
W latach 80. XX wieku podstawowym problemem przedsiębiorstwa Walther był brak w ofercie nowoczesnego pełnowymiarowego pistoletu samopowtarzalnego. Opracowany jeszcze przed wojną P 38 był już konstrukcją przestarzałą, nowy P4 był pistoletem kompaktowym, a opracowany w drugiej połowie lat 80. pistolet P88 z powodu wysokiej ceny okazał się kompletną porażką rynkową.
4 stycznia 1994 roku rozpoczęto prace nad nowym pistoletem samopowtarzalnym. Nowy pistolet był pierwszym od kilkudziesięciu lat pistoletem Walthera z bezkurkowym mechanizmem uderzeniowym. Pierwsza prezentacja prototypu nowego pistoletu oznaczonego jako HLP (Hammerless Pistol – ang. pistolet bezkurkowy) miała miejsce podczas targów IWA w 1995.
Pistolet P99 został wyposażony w oryginalną odmianę mechanizmu spustowego nazwaną przez producenta "Anti-Stress". Z wcześniej przeprowadzonych badań wynikało, że w stresie częste są przypadki mimowolnego ściągnięcia spustu o kilka milimetrów, co może spowodować przypadkowe oddanie strzału. Problem ten rozwiązuje zastosowanie spustu o długiej drodze przy pierwszym ściągnięciu (14 mm), ale przy następnych strzałach skraca się ona do 5 mm. Pistolet można nosić bezpiecznie w kaburze z wprowadzonym nabojem do komory nabojowej. Po przeładowaniu broni należy użyć mechanizmu zwalniającego mechanizm spustowo-uderzeniowy w celu spuszczenia iglicy z zaczepu i jednoczesnego wyhamowania iglicy na specjalnym hamulcu. Podczas oddania pierwszego strzału ściąganie spustu powoduje ponowne napięcie sprężyny iglicy, co znacznie zwiększa opór stawiany przez język spustowy. Jeżeli broń jest noszona z pustą komorą nabojową, to po przeładowaniu nie zwalnia się iglicy przyciskiem, ale od razu prowadzi ogień, ściągając język spustowy.
Inną oryginalną cechą P99 było zastosowanie wymiennych paneli tylnej części chwytu pistoletowego, co umożliwiało dostosowanie obwodu chwytu do wielkości dłoni strzelającego.
Produkcja nowego pistoletu została uruchomiona w październiku 1996. Pierwsza wersja miała kaliber 9 mm Parabellum, ale już w styczniu 1997 roku rozpoczęto produkcję wersji kalibru .40 S&amp;W.
W 1997 pojawiły się dwie nowe wersje P99 różniące się konstrukcją mechanizmu spustowego: z mechanizmem spustowym z wyłącznym częściowym samonapinaniem (P99 QA) oraz z mechanizmem spustowym tylko podwójnego działania (P990). W związku z wprowadzeniem tych wersji oznaczenie pierwszej wersji z mechanizmem spustowym SA/DA zmieniono na P99 AS (Anti-Stress).
Nowy pistolet szybko okazał się rynkowym sukcesem. Został przyjęty do uzbrojenia policji w kilku niemieckich krajach związkowych. Od 2001 roku został przyjęty także do uzbrojenia polskiej policji, a jego montaż, a następnie produkcję uruchomiono w Zakładach Mechanicznych „Łucznik” (obecnie Fabryka Broni Radom). Do samego 2013 r. wyprodukowano w Polsce ponad 105.000 P99. Pistolety produkowane w Polsce różnią się technologią wykonania niektórych części, np. lufa kuta jest na zimno.
Na przełomie lat 2003/2004 miała miejsce modernizacja, w wyniku której umieszczoną pod lufą szynę przeznaczoną do montażu akcesoriów skonstruowaną w przedsiębiorstwie Walther zastąpiono nową zgodną ze standardem Picatinny, zwiększono powierzchnię rowkowanej części zamka (ułatwiającą przeładowanie) oraz poprawiono konstrukcję mechanizmu spustowego, co miało poprawić charakterystyki jego pracy. Zmieniono także przyrządy celownicze (z wykonanych z tworzywa sztucznego na metalowe, policjanci skarżyli się, że ulegają one deformacji podczas pracy w terenie).
P99 stał się podstawowym pistoletem służbowym polskiej Policji – w 2012 r. było ich 69.000 sztuk, przy tym w 2013 r. rozstrzygnięto kolejny przetarg na 10.000 sztuk.
Opis.
Walther P99 AS działa na zasadzie krótkiego odrzutu lufy, zamek ryglowany przez przekoszenie lufy w płaszczyźnie pionowej w systemie Browning-Petter. W pistolecie zastosowano mechanizm spustowy z samonapinaniem typu Double Action. Mechanizm uderzeniowy bezkurkowy, ze sprężyną uderzeniową działającą bezpośrednio na iglicę. P99 nie posiada zewnętrznych bezpieczników. Po wystrzeleniu ostatniego naboju zamek zostaje w tylnym położeniu. Do zasilania stosuje się magazynki wymienne pudełkowe, dwurzędowe, z jednopozycyjnym wyprowadzeniem o pojemności 15 lub 16 nabojów. Pistolet posiada stałe przyrządy celownicze oraz wskaźnik napięcia iglicy oraz wskaźnik obecności naboju w komorze nabojowej.
Wybrane opinie użytkowników.
Wskazywany w materiałach marketingowych tak zwany antystresowy mechanizm spustowy bywa określany jako jedna z największych wad pistoletu. Szybkość i celność oddania pierwszego strzału za sprawą 14-mm ruchu języka spustowego przy pierwszym strzale wymaga wysokich umiejętności. Znajdujący się z tyłu zamka wskaźnik napięcia iglicy w praktyce informuje strzelca o oporze języka spustowego podczas oddawania strzału oraz czy można bezpiecznie schować broń do kabury. Wskaźnik obecności naboju w komorze nabojowej, jest umieszczony z prawej strony zamka (stanowi przedłużenie pazura wyciągu) i jest bardzo mało widoczny. Pistolet jest bardzo celny, oksyda broni jest dobrze wykonana i nie jest podatna na korozję czy wycieranie, jednak zabezpieczenie przed korozją magazynków jest złe. Brak bezpiecznika zewnętrznego należy uznać za zaletę broni. Pistolet jest szczególnie ergonomiczny dla osób mających stosunkowo krótkie palce.
Kontrowersje.
Zakup przez polską policję P99 w 2008 r. wzbudził wiele kontrowersji wśród funkcjonariuszy. Wielu z nich wolałoby austriackiego Glocka uznawanego za broń niezawodną, bezpieczną i lepszą niż P99. Ofertę Łucznika wybrano, żeby wspierać polski przemysł. Jednakże P-99 jest dziełem niemieckich a nie polskich inżynierów, chociaż w Fabryce Broni opracowano kilka autorskich zmian. Oprócz policjantów z tej broni w Polsce korzystają także funkcjonariusze pozostałych służb mundurowych – Straży Granicznej, Służby Celnej i Służby Więziennej.
Opinie wśród funkcjonariuszy są podzielone. Użytkownicy P-99 twierdzą, że największą wadą tej broni jest zużywający się mechanizm, tj. zamek z zespołem iglicy. Do nadmiernego zużycia czoła zamka dochodzi podczas oddawania strzałów na sucho, tzn. bez wprowadzonego naboju do komory nabojowej. Po zwolnieniu iglicy nie wyhamowuje ona wtedy na spłonce naboju, ale uderza w czoło zamka, doprowadzając po dłuższej i intensywnej eksploatacji do zmęczenia materiału. Instrukcja użytkowania pistoletu zabrania oddawania strzałów na sucho, a do rutynowego zwalniania napiętej iglicy bez oddawania strzału służy specjalny mechanizm. W 2012 roku w wyniku tej wady doszło do zdarzenia w CSP Legionowo, w którym policjant po strzale został raniony zaślepką iglicy pistoletu wyrzuconą przez gazy prochowe cofające się przez uszkodzony zamek. Po wypadku wszystkie egzemplarze P-99 z polskiej policji zostały poddane kontroli. Producent broni zapewniał, że wady "nie wpływają na bezpieczeństwo policjantów czy na użytkowanie przez nich tej broni" i nie niesie bezpośredniego dla nich zagrożenia. Kontrola wykryła 7 tysięcy wadliwych egzemplarzy. Jak podaje Rzeczpospolita, do podobnego zdarzenia doszło także w Zabrzu. We wrześniu 2016 roku, Komendant Główny Policji zdecydował, że wszelkie ćwiczenia z P-99, który jest produkowany w radomskim „Łuczniku” zostały wstrzymane. Pod koniec 2016 roku, na skutek zgłoszenia przez Policję incydentu z udziałem pistoletu P-99 do jakiego doszło w Zabrzu, w Fabryce Broni został powołany zespół mający na celu wyjaśnienie okoliczności sprawy. W tym celu m.in. pozyskano od Policji 8 sztuk pistoletów z rocznika 2005, których numery seryjne były zbliżone do przypadku z Zabrza. W pozyskanych pistoletach zostały zweryfikowane i potwierdzone wymiary elementów składowych broni. Pistolety z 2005 były już poza gwarancją i były częściowo zużyte. W analizowanych pistoletach specjaliści Fabryki Broni wykonali m.in. badania wytrzymałościowo-zmęczeniowe. Po badaniach nie stwierdzono jakichkolwiek wad produkcyjnych lub materiałowych pistoletów. Po ustaleniach z przedstawicielami Policji podjęto decyzję, aby dokonać także prewencyjnej weryfikacji określonych parametrów broni w pistoletach P-99 z rocznika 2005, będących na wyposażeniu Policji w poszczególnych komendach oraz wszystkich pistoletów P-99, bez względu na rok produkcji, będących na stanie szkół policyjnych. Sprawdzeniu poddano niemal 12 tys. sztuk broni, a do szczegółowego przeglądu w siedzibie Fabryki Broni wytypowano 53 sztuki broni z różnych roczników, w szczególności zabrudzonych w stopniu utrudniającym przeprowadzenie jednoznacznych pomiarów.
W wyniku prac zespołu, dla zwiększenia bezpieczeństwa i komfortu użytkowników, dla pistoletów P-99 opracowany został pakiet modernizacyjny w postaci metalowej zaślepki zamka, a dla użytkowników instytucjonalnych dodatkowy sprawdzian do pomiaru zużycia elementów zamka. Metalowa zaślepka ma w założeniu służyć wyłącznie jako dodatkowe zabezpieczenie użytkownika przed skutkami wyeksploatowania broni, lub jej niewłaściwego użytkowania, braku czyszczenia, konserwacji, nie stosowanie się do zasad regularnych przeglądów broni. Zaślepka metalowa została przebadana najpierw przez specjalny zespół powołany w Fabryce Broni, przy udziale przedstawicieli Policji, a następnie została przekazana do Wojskowego Instytutu Technicznego Uzbrojenia w Zielonce, jako ośrodka certyfikacji wyrobów broni strzeleckiej, celem jej przebadania na bezpieczeństwo użycia i zabezpieczenia użytkownika w sytuacji uszkodzenia zamka pistoletu. Z badań w WITU uzyskano wynik pozytywny, co potwierdza Certyfikat zgodności Nr Z/27/1/2017PZ.
Z pistoletów do celów szkoleniowych w Policji ponownie zaczęto korzystać na początku 2017 roku, po podpisaniu umowy pomiędzy Policją a Fabryką Broni na zakup metalowych zaślepek.
Jesienią 2016 r. podpisano kolejny kontrakt na dostawę tej broni dla polskiej policji. Nowe egzemplarze mają być wyposażone w metalową zaślepkę zamka, która w przypadku awarii ma stanowić bufor chroniący strzelca. Całkowita wartość modernizacji została określona na 1,024 mln EUR (bez VAT).

</doc>
<doc id="352444" url="https://pl.wikipedia.org/wiki?curid=352444" title="Chevalier">
Chevalier

Osoby o tym nazwisku:

</doc>
<doc id="352447" url="https://pl.wikipedia.org/wiki?curid=352447" title="Tremellomycetes">
Tremellomycetes

Tremellomycetes Doweld – klasa grzybów należąca do gromady podstawczaków ("Basidiomycota").
Systematyka.
Klasa "Tremellomycetes" została utworzona przez Aleksandra Dowelda w „Prosyllabus Tracheophytorum” w 2001 r. Według kodeksu "Index Fungorum" należą do niej:
Zakres tej grupy jest bliski zakresowi galaretniaków ("Gelimycetes") wydzielanych we wcześniejszych systemach.

</doc>
<doc id="352451" url="https://pl.wikipedia.org/wiki?curid=352451" title="Purchawka gruszkowata">
Purchawka gruszkowata

Purchawka gruszkowata ("Apioperdon pyriforme" (Schaeff.) Vizzini) – gatunek grzybów z rodziny purchawkowatych ("Lycoperdaceae").
Systematyka i nazewnictwo.
Pozycja w klasyfikacji według Index Fungorum: "Apioperdon, Lycoperdaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Takson po raz pierwszy poprawnie zdiagnozował i opisał jako "Lycoperdon pyriforme" Jacob Christian Schäffer w 1774 roku. Obecną, uznaną przez Index Fungorum nazwę nadał w 2017 roku Alfredo Vizzini, przenosząc takson do rodzaju "Apioperdon". Jest to jedyny gatunek należący do rodzaju "Apioperdon" (Schaeff.) Vizzini 2017.
Synonimy: Nazwę polską podał Józef Jundziłł w 1830 r. Po przeniesieniu do rodzaju "Apioperdon", nazwa polska stała się niespójna z nazwą naukową.
Morfologia.
Wysokości 2–7 cm, średnica do 3 cm, kształt gruszkowaty lub maczugowaty. Powierzchnia szorstka, omączona, bardzo drobno brodawkowana. Na szczycie znajdują się drobne i długo utrzymujące się niskie kolce. Barwa od białoochrowej przez szaroorzechową do szaroochrowej, górna część owocnika zazwyczaj brązowawa. Endoperydium szorstkie, jak gdyby omączone, kruche, z bardzo drobnymi brodawkami. Ma barwę od białokremowej do jasnobrązowej, u młodych owocników z odcieniem miedzi, u starych staje się matowe, papierowate. Tylko bardzo młode owocniki są białe, szybko zmieniają kolor na ciemniejszy. Na szczycie posiada wzgórek, na którym u dojrzałych owocników powstaje nieduży otwór, przez który wydostają się zarodniki. Początkowo otwór ten jest okrągły, później ma coraz bardziej poszarpane brzegi. U podstawy owocnika występują białawe, dość grube ryzomorfy wnikające w podłoże.
Podzielony na glebę i podglebie. Podglebie jest drobnokomorowate, u młodych owocników białe, u starszych szarobrązowe. Gleba jest podobnej barwy, u starszych owocników staje się oliwkowobrązowa i stopniowo przechodzi w dobrze widoczną, wydłużoną kolumellę.
Kuliste, gładkie, żółto-brązowe, o średnicy 3–4 µm, często z krótką sterygmą. W środku posiadają błyszcząca kroplę. Włośnia jest elastyczna, pozbawiona jamek i sept, dość grubościenna i rozgałęziona. Ma średnicę do 1 µm.
Występowanie i siedlisko.
Z wyjątkiem Antarktydy i Afryki występuje pospolicie na wszystkich kontynentach, również na wielu wyspach. Również w Polsce jest pospolita.
Rośnie na obumarłym drewnie zarówno iglastym, jak i liściastym, na leżących pniach i pniakach, niekiedy pozornie na ziemi, w rzeczywistości na zagrzebanym drewnie. Zazwyczaj rośnie w dużych, gęstych grupach. Owocniki wytwarza od czerwca do października.
Znaczenie.
Saprotrof. Jest grzybem jadalnym, dopóki owocniki są młode i białe wewnątrz.
Gatunki podobne.
Ze względu na nietypowe dla purchawek podłoże tzw. purchawkę gruszkowatą trudno jest pomylić z innymi purchawkami. Charakterystyczne jest również to, że tylko w bardzo wczesnych stadiach rozwoju owocniki są białe, charakterystyczne są także grube, białawe i przypominające korzenie sznury grzybni. Gatunki podobne:

</doc>
<doc id="352453" url="https://pl.wikipedia.org/wiki?curid=352453" title="Joanna Szalona">
Joanna Szalona

Joanna I Kastylijska zwana Joanną Szaloną lub Joanną Obłąkaną (hiszp. Juana I de Castilla zw. Juana la Loca) (ur. 6 listopada 1479 w Toledo, zm. 12 kwietnia 1555 w Tordesillas) – nominalna królowa Kastylii (od 1504) i Aragonii (od 1516). Córka Ferdynanda Aragońskiego i Izabeli I Kastylijskiej. Żona Filipa I Pięknego (dzięki temu małżeństwu Habsburgowie uzyskali dziedziczne prawa do korony Hiszpanii).
Życiorys.
Dziedziczka katolickich monarchów.
Joanna była trzecim dzieckiem Królów Katolickich i początkowo nic nie wskazywało na to, by miała kiedykolwiek dziedziczyć korony hiszpańskie: Kastylię i Aragonię, jako że wieku dorosłego dożyli jej starszy brat i siostra i oboje zawarli związki małżeńskie. Jednak w roku 1497 zmarł jedyny brat Joanny, Jan z Asturii, a jego młodziutka żona, która była wówczas w ciąży, niedługo potem urodziła martwą córkę. Niespełna rok później jej starsza siostra Izabela, która wyszła za króla Portugalii, zmarła również w połogu. Jej jedyny syn Miguel da Paz został następcą tronu portugalskiego i kastylijskiego. Jednak młodziutki książę przeżył tylko dwa lata i zmarł już w 1500 roku. Tym sposobem następczynią obydwu koron Królów Katolickich została Joanna, która od roku 1496 była żoną Filipa Pięknego z dynastii Habsburgów, z którym doczekała się zdrowego potomstwa.
Między Filipem a Ferdynandem.
Sama Joanna była jednak niezrównoważona psychicznie, a ambicje polityczne jej męża dobrze były znane na dworze kastylijskim. Dlatego coraz bardziej schorowana matka Joanny, Izabela, chciała, by po jej śmierci w imieniu Joanny Kastylią nadal mógł rządzić jej mąż Ferdynand, a nie habsburski zięć. Ten plan początkowo nie powiódł się - po jej śmierci w 1504 szlachta kastylijska odmówiła poparcia Ferdynandowi (nie miał on szerszych praw do Kastylii, którą współrządził tylko dzięki małżeństwu z Izabelą) i oddała władzę w ręce Joanny, a "de facto" w ręce jej męża, Filipa. Gdy młoda para wylądowała w Hiszpanii, garnęła się do niej licznie szlachta opuszczając dwór Ferdynanda. Stary król po nieudanych pertraktacjach z zięciem wycofał się do swej dziedzicznej Aragonii. Wkrótce jednak śmierć znów zmieniła układ sił w królestwach hiszpańskich: w 1506 roku zmarł niespodziewanie na tyfus Filip Piękny, co spotęgowało impulsywność i depresję szczerze w nim zakochanej i zależnej odeń Joanny. Wykorzystał to jej ojciec, który powrócił do Kastylii, by przejąć władzę w jej imieniu. Przy czym Ferdynand nie miał żadnych skrupułów, by pozbawić ją władzy wbrew jej zdaniu. Joanna odmówiła podpisania dokumentu przekazującego władzę ojcu, był to jednak jej ostatni, bezsilny akt sprzeciwu. Ferdynand rozkazał uwięzić córkę w zamku przy klasztorze Santa Clara w Tordesillas, gdzie leżał pochowany jej ukochany mąż. W odosobnieniu jej psychika doznała dalszego rozchwiania, co prawdopodobnie doprowadziło u Joanny do schizofrenii. Sama Joanna nigdy nie została pozbawiona formalnie władzy i wszystkie akty urzędowe do końca jej długiego życia były wystawiane w jej imieniu, zarówno w Kastylii, jak i później w Aragonii i innych podległych jej koronach.
Zakładniczka ambicji syna.
Po śmierci Ferdynanda w 1516 Joanna stała się również nominalnie królową Aragonii, będąc tym samym pierwszą prawdziwą władczynią zjednoczonych królestw Hiszpanii w jednej osobie. Jej położenie faktyczne niewiele się jednak zmieniło. Sprawujący regencję po śmierci Ferdynanda kardynał Cisneros wezwał najstarszego syna Joanny – Karola, by objął rządy w państwie. Wychowany z dala od matki, w Niderlandach, był Karol podobnie jak jego dziadek pozbawionym sentymentów politykiem. Po przybyciu do Hiszpanii spotkał się wprawdzie raz z matką, nie pozwolił jej jednak opuścić Tordesillas i oderwał od kontaktów ze światem zewnętrznym. Władzę przejął formalnie w jej imieniu. Karol z urodzenia i kultury czuł się Flamandem i otaczał się dworzanami ściągniętymi z Niderlandów, ponadto wkrótce zaangażował się w wielką politykę europejską spychając interesy Hiszpanii na dalszy plan. Doprowadziło to wkrótce do otwartego buntu rozgoryczonych miast, części szlachty i chłopstwa, społeczeństwo czuło się bowiem wykorzystywane do finansowania dynastycznych planów monarchy. Było to tzw. powstanie "Comuneros" (1520). Powstańcy odbili Tordesillas i zaproponowali Joannie oddanie realnej władzy, jednak więziona przez lata królowa nie chciała, bądź nie była w stanie przejąć realnych rządów. Według niektórych źródeł nie wiedziała nawet o śmierci swego ojca i nie chciała uwierzyć, że przeciw niej walczy jej własny syn. Gdy zwolennicy Karola pokonali powstańców i zajęli znów Tordesillas, Joanna została ponownie uwięziona i miała tam spędzić resztę swego życia. Los chciał, że okazała się szczególnie długowieczna, przeżywając swe rodzeństwo o kilkadziesiąt lat, z czego ostatnie 35 lat życia spędziła całkowicie odcięta od świata w przyklasztornych murach zamku w Tordesillas, gdzie czuwała przy zabalsamowanych zwłokach swojego męża. Zmarła w 1555 roku. Obecnie spoczywa wraz z mężem w kaplicy królewskiej przy katedrze w Grenadzie.
Potomstwo.
Z małżeństwa z Filipem I Pięknym Joanna doczekała się sześciorga dzieci:
Joanna w kulturze.
Tragizm losów Joanny dostrzeżono w okresie romantyzmu. Od połowy XIX wieku była ona bohaterką licznych dzieł literackich, teatralnych i filmowych, które mniej lub bardziej realistycznie oddają biografię królowej bez skrupułów wykorzystanej przez najbliższą rodzinę:

</doc>
<doc id="352455" url="https://pl.wikipedia.org/wiki?curid=352455" title="Joanna Obłąkana">
Joanna Obłąkana



</doc>
<doc id="352459" url="https://pl.wikipedia.org/wiki?curid=352459" title="Bocian (województwo mazowieckie)">
Bocian (województwo mazowieckie)

Bocian – wieś w Polsce położona w województwie mazowieckim, w powiecie otwockim, w gminie Kołbiel.
W latach 1975–1998 miejscowość administracyjnie należała do województwa siedleckiego.

</doc>
<doc id="352461" url="https://pl.wikipedia.org/wiki?curid=352461" title="Łebcz">
Łebcz

Łebcz () – wieś kaszubska w Polsce, położona w województwie pomorskim, w powiecie puckim, w gminie Puck, na trasie (nieistniejącej już) linii kolejowej Puck – Krokowa (zachodnia odnoga linii na Mierzeję Helską). Wieś jest siedzibą sołectwa Łebcz w którego skład wchodzą również dzielnice Zele, Dana, Pustki, Kasary i Podgóry. W miejscowości znajduje się fabryka zapiekanek i pizzy firmy Dr. Oetker. W sezonie letnim miejscowość staje się turystycznym zapleczem noclegowym pobliskiego Władysławowa.
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość położona była w województwie gdańskim.
Miejscowość jest siedzibą parafii rzymskokatolickiej, należącej do dekanatu Puck w archidiecezji gdańskiej.
Nazwy źródłowe miejscowości.
Dawniej "Liepcze", , Inne miejscowości z rdzeniem Łeb: Łeba, Łebieniec, Łebień, Łebno, Łebunia i Łebieńska Huta.
Historia Łebcza.
W Łebczu urodził się profesor Marcin Pliński – rektor Uniwersytetu Gdańskiego.

</doc>
<doc id="352470" url="https://pl.wikipedia.org/wiki?curid=352470" title="Pałeczki">
Pałeczki

Pałeczki – para pałeczek wykonanych zwykle z: drewna, bambusu, plastiku, metalu, czasem zdobione, używane w niektórych krajach Dalekiego Wschodu jako sztućce. Są to najpopularniejsze sztućce na świecie – używają ich ponad dwa miliardy ludzi.
Rodzaje.
Pałeczki różnią się następującymi cechami:
Błędy w używaniu pałeczek.
Istnieje wiele błędów i nietaktów, które można popełnić, jedząc pałeczkami. W języku japońskim większość z nich ma swoją nazwę. Zasady mogą się nieco różnić w kuchni chińskiej, japońskiej i innych krajów Dalekiego Wschodu. Najczęstsze błędy w japońskim savoir-vivrze to (słownictwo w języku japońskim):
Ponadto pałeczki należy kłaść częścią stykającą się z jedzeniem na specjalnej podstawce – "hashioki". Niestosowanie się do powyższych zaleceń może narazić kogoś na śmieszność lub nawet być poczytane za nietakt.

</doc>
<doc id="352472" url="https://pl.wikipedia.org/wiki?curid=352472" title="Polskie Stronnictwo Ludowe (1903-1913)">
Polskie Stronnictwo Ludowe (1903-1913)



</doc>
<doc id="352473" url="https://pl.wikipedia.org/wiki?curid=352473" title="Quadrigatus">
Quadrigatus



</doc>
<doc id="352480" url="https://pl.wikipedia.org/wiki?curid=352480" title="Dalekowschodni Okręg Federalny">
Dalekowschodni Okręg Federalny

Dalekowschodni Okręg Federalny (ros. Дальневосточный федеральный округ) – jeden z ośmiu federalnych okręgów Rosji, najbardziej wysunięty na wschód państwa.
Położenie.
Dalekowschodni Okręg Federalny leży na północnym wschodzie kontynentu azjatyckiego, we wschodniej Syberii, pomiędzy Oceanem Arktycznym a Spokojnym.
Powierzchnia.
Dalekowschodni Okręg Federalny ma powierzchnię km², co stanowi 40,6% całej powierzchni Rosji.
Ukształtowanie powierzchni.
Zachodnia część okręgu, położona we wschodniej części Wyżyny Środkowosyberyjskiej ma charakter pofałdowanej wyżyny. Na północy szerokim pasem ciągną się nadmorskie niziny (m.in. Nizina Indygirska, Nizina Kołymska, wschodnia część Niziny Północnosyberyjskiej). Niziny znajdują się także w pozostałych częściach okręgu, tam jednak ciągną się wąskimi pasami wzdłuż brzegów mórz jako nadmorskie równiny. Środkowa i wschodnia część kraju pokryta jest licznymi pasmami górskimi, spośród których największymi są: Góry Wierchojańskie, Góry Czerskiego, Góry Koriackie, Góry Anadyrskie, Góry Ałdańskie, Sajan Wschodni, Sichote-Aliń, Góry Środkowe i Pasmo Stanowe.
Na Kamczatce wiele szczytów górskich stanowią czynne i wygasłe wulkany, spośród których najbardziej znanym jest Kluczewska Sopka.
Roślinność.
Obszar ten w większości porastają lasy tajgi, złożonej z drzew iglastych, głównie modrzewia.
Południowa część Kamczatki (z wyjątkiem górzystego wnętrza półwyspu) porośnięta jest lasami mieszanym, z przewagą gatunków iglastych; taki sam typ roślinności występuje też na południowych skrawkach Okręgu. Północną część okręgu stanowi tundra, na której rosną mchy, porosty i krzewinki, a także karłowate gatunki drzew. Tundra ku południowi przechodzi w lasotundrę, gdzie do poprzednio wymienionych roślin dołączają początkowo pojedyncze i małe, a im dalej na południe – tym gęstsze i większe drzewa iglaste (głównie modrzewie), a także liściaste (najczęściej małe brzozy). Dalej na południe rozciąga się tajga.
Obszary górskie porasta typowa dla tego typu krajobrazu roślinność wysokogórska, przy czym z uwagi na chłodny klimat i wysokie szerokości geograficzne dolna granica tej formacji roślinnej przebiega nisko.
Na zajmujących duże powierzchnie bagnach znajduje się typowa dla tego typu terenu roślinność.
Stosunki wodne.
Przez teren okręgu płynie duża liczba większych i mniejszych rzek i strumieni. Spośród nich najważniejsze są wielkie syberyjskie rzeki: Lena i Amur, a także Kołyma, Indygirka, Oleniok, Anadyr, Omołon, Ałdan, Wiluj, Ussuri i inne.
Na terytorium Buriacji znajduje się większa część (60% linii brzegowej) jeziora Bajkał. Na terenie okręgu znajdują się również inne jeziora, nie osiągają one jednak znacznych rozmiarów. Największe z nich Chanka, na pograniczu Rosji i Chin, ma powierzchnię 4190 km².
Znaczna część okręgu leży na obszarze wiecznej zmarzliny, co powoduje, że w ciepłym okresie roku woda powstała ze stopionego śniegu oraz pochodząca z opadów nie mogąc wsiąkać w zamarzniętą na głębokości ok. 2 metrów ziemię tworzy ogromne bagna.
Klimat.
Znaczna większość obszaru okręgu leży w strefie klimatów umiarkowanych chłodnych, typu kontynentalnego, a także wybitnie i skrajnie kontynentalnego. Klimat ten w swej skrajnej postaci, występującej w głębi lądu, charakteryzuje się m.in. bardzo dużymi różnicami temperatur pomiędzy latem a zimą, dochodzącymi nawet do 100 °C. Temperatura w zimie, sięga –50 °C, a latem dochodzi do +30 °C. Absolutne minimum termiczne zostało zarejestrowane w miejscowości Ojmiakon i było to –77,8 °C. Była to najniższa zanotowana na półkuli północnej temperatura. W tej samej miejscowości zanotowano także +31 °C.
Zima jest długa, bardzo zimna z niewielką ilością opadów śniegu, zaś lato – ciepłe i wilgotne, choć dość krótkie.
Na położonych bliżej morza terenach różnice temperatur są niższe, znacząco bowiem wzrasta średnia temperatura zimą, a zarazem nieznacznie spada temperatura w ciągu lata.
Północna część okręgu leży w strefie klimatów subpolarnych, a najbardziej na północ wysunięte krańce regionu – w klimacie polarnym.
Niezależnie od szerokości geograficznej na klimat w danej części okręgu znacząco wpływa fakt, iż znaczną część terenu okręgu stanowią obszary górskie, na których panują klimaty górskie.
Na klimat w południowo-wschodniej części regionu mają wpływ monsuny.
Na większości terytorium okręgu okres bez przymrozków wynosi poniżej 60 dni, zaś na zachodzie rejonu, oraz na wybrzeżach (z wyjątkiem wybrzeży północnych) jest on dłuższy i sięga 3 miesięcy i jedynie na południowo-wschodnim skrawku obszaru przekracza on pół roku.
Północna część rejonu charakteryzuje się niskim poziomem opadów, zarówno latem, jak i zimą. Roczna suma opadów na niektórych z tych obszarów może nie przekraczać 200 mm. Na pozostałym obszarze opady w porze zimowej są także dość niskie, za to w porze letniej występują obficie.
Skład okręgu.
Do 3 listopada 2018 roku w skład Dalekowschodniego Okręgu Federalnego wchodziło 9 podmiotów Federacji Rosyjskiej. Dekretem prezydenta Federacji Rosyjskiej z 3 listopada 2018 roku dołączono do niego dwa podmioty wchodzące do tej pory w skład Syberyjskiego Okręgu Federalnego – Republikę Buriacji i Kraj Zabajkalski. Obecnie w skład Dalekowschodniego Okręgu Federalnego wchodzi 11 podmiotów Federacji Rosyjskiej. Są to:
Historia.
Mieszkańcy trudnią się myślistwem, rybołówstwem oraz chowem reniferów i zwierząt futerkowych.
15 lipca 2022 roku w Dalekowschodnim Okręgu Federalnym otwarto pierwszą autostradę dużych prędkości. Łączył trzy autostrady federalne - „Ussuri” (Chabarowsk - Władywostok), „Amur” (City - Chabarowsk) i „Wostok” (Chabarowsk - Nachodka), drogę łączącą stolicę regionu z Komsomolskiem nad Amurem, a także miejsca terytorium postępującego rozwoju społeczno-gospodarczego (SAD)

</doc>
<doc id="352484" url="https://pl.wikipedia.org/wiki?curid=352484" title="Antyłańcuch">
Antyłańcuch

Antyłańcuch to termin w kilku dziedzinach matematyki na określenie obiektów o własnościach związanych z pewnymi praporządkami.
Antyłańcuchy w teorii porządków częściowych.
Definicja.
Przy określonym porządku formula_1 zbiór formula_2 nazywamy antyłańcuchem wtedy i tylko wtedy, gdy
Intuicyjnie, zbiór jest antyłańcuchem, gdy nie da się porównać żadnych dwóch różnych jego elementów.
Antyłańcuchy w teorii forsingu.
Definicja.
Niech formula_16 będzie pojęciem forsingu. Zbiór formula_17 jest antyłańcuchem w formula_18 wtedy i tylko wtedy, gdy każde dwa różne warunki formula_19 są sprzeczne, tzn.
Należy zwrócić uwagę, że pojęcie antyłańcucha w sensie forsingu jest różne od tegoż w sensie teorii posetów: "nieporównywalność elementów" jest tutaj zastąpiona "sprzecznością warunków".
formula_21-cc.
Niech formula_21 będzie liczbą kardynalną. Powiemy, że "pojęcie forsingu formula_23 spełnia formula_21-cc", jeśli każdy antyłańcuch w formula_18 jest mocy mniejszej niż formula_26 Jeśli formula_18 spełnia formula_28-cc, to mówimy wtedy też, że formula_18 "spełnia warunek przeliczalnych antyłańcuchów" albo formula_18 "spełnia ccc".
Nazwa "formula_21-cc" jest skrótem angielskiego wyrażenia "formula_21-chain condition" ("warunek formula_21-łańcucha"). Użycie słowa "łańcuch" ("chain") było pierwotnie spowodowane pewnym zamieszaniem w stosowanym nazewnictwie w początkowych latach rozwoju teorii.
"Twierdzenie Erdősa-Tarskiego" mówi, że najmniejsza liczba kardynalna formula_34 dla której pojęcie forsingu formula_18 spełnia warunek formula_21-cc, musi być regularna.
Antyłańcuchy w algebrach Boole’a.
Definicja.
Ponieważ algebry Boole’a są też pojęciami forsingu, forsingowa definicja antyłańcuchów jest naturalnie przenoszona na algebry Boole’a. Niech formula_41 będzie algebrą Boole’a. Zbiór formula_42 jest antyłańcuchem w formula_43 wtedy i tylko wtedy, gdy każde dwa różne elementy formula_44 są rozłączne, tzn.
Celularność.
Celularność jest funkcją kardynalną określona na algebrach Boole’a. Celularność formula_46 algebry Boole’a formula_43 jest to supremum mocy antyłańcuchów w formula_48
Mówimy, że algebra Boole’a formula_43 "spełnia ccc", jeśli formula_50
"Twierdzenie Erdősa-Tarskiego" mówi, że jeśli celularność formula_46 algebry Boole’a formula_43 jest liczbą singularną, to istnieje antyłańcuch formula_42 mocy formula_54

</doc>
<doc id="352485" url="https://pl.wikipedia.org/wiki?curid=352485" title="Tzena, Tzena">
Tzena, Tzena

Tzena, Tzena – piosenka napisana w języku hebrajskim przez Izaachara Mirona (Stefana Michrowskiego), polskiego imigranta do Palestyny (dzisiejszego Izraela) oraz Yechiela Chagiza.
Michrowski, urodzony w 1920 r. w Kutnie opuścił w wieku 19 lat Polskę, dzięki czemu uniknął Holokaustu. Podczas służby w Brygadzie Żydowskiej wchodzącej w skład wojsk brytyjskich, napisał słowa piosenki, a jego starszy przyjaciel Chagiz skomponował muzykę.
Gordon Jenkins zaaranżował utwór dla zespołu The Weavers, który śpiewał go razem z orkiestrą Jenkinsa. Wersja ta, wydana przez wytwórnię Decca Records (numer katalogowy 27077) na dwustronnej płycie, dotarła na drugie miejsce listy magazynu Billboard, podczas gdy drugi utwór z płyty, „Goodnight Irene” zajął miejsce pierwsze.
Oryginalne angielskie słowa zostały napisane przez Mitchella Parisha i nieco zmienione w wersji nagranej przez The Weavers. Jenkins i Spencer Ross utrzymywali, że byli autorami utworu, bazującego na tradycyjnej piosence żydowskiej. Michrowski zaskarżył Jenkinsa/Rossa i wygrał proces.
Inne wersje „Tzena, Tzena” zostały nagrane przez Vica Damone’a i orkiestrę Mitcha Millera.

</doc>
<doc id="352486" url="https://pl.wikipedia.org/wiki?curid=352486" title="Zenon Jankowski">
Zenon Jankowski

Zenon Jankowski (ur. 22 listopada 1937 w Poznaniu) – pułkownik dyplomowany pilot Wojska Polskiego, kosmonauta dubler Mirosława Hermaszewskiego.
Życiorys.
Jest absolwentem Liceum Ogólnokształcącego im. Marcina Kasprzaka w Poznaniu.
W 1956 wstąpił do Oficerskiej Szkoły Lotniczej w Radomiu. Szkolił się również w szkole w Dęblinie. 13 marca 1960 otrzymał pierwszy stopień oficerski. Jeszcze przed ukończeniem szkolenia zdobył kwalifikacje pilota-instruktora i przez dwa lata po ukończeniu szkoły uczył młodych podchorążych sztuki pilotażu na bojowych samolotach odrzutowych. Później służył w bojowej jednostce lotnictwa myśliwsko-szturmowego. Od 1964 roku należał do PZPR.
Jesienią 1966 został skierowany do Akademii Sztabu Generalnego, którą ukończył w 1969. Po jej ukończeniu był: dowódcą klucza lotnictwa myśliwsko-szturmowego, szefem strzelania eskadry, dowódcą eskadry i nawigatorem pułku. Wiosną 1975 objął stanowisko zastępcy dowódcy jednostki lotniczej. W tym samym roku awansował na stopień podpułkownika.
27 listopada 1976 w drodze eliminacji został wybrany razem z Mirosławem Hermaszewskim (wówczas majorem) jako kandydat do lotu w kosmos pierwszego Polaka w ramach programu Interkosmos. Trening w Centrum Wyszkolenia Kosmonautów im. J. Gagarina rozpoczął 4 grudnia 1976. Od lipca 1977 jako kosmonauta-badacz przechodził szkolenie w załodze dowodzonej przez Walerija Kubasowa. Decyzja o tym, że ostatecznie załoga ta została rezerwową zapadła krótko przed datą wyznaczonego startu. Podczas misji Sojuza 30 w dniach od 27 czerwca do 5 lipca 1978 pełnił funkcję konsultanta kierownika lotu. Później wrócił do służby wojskowej, którą zakończył w stopniu pułkownika.
Obecnie na emeryturze.

</doc>
<doc id="352490" url="https://pl.wikipedia.org/wiki?curid=352490" title="Saeculum Frugiferum">
Saeculum Frugiferum



</doc>
<doc id="352492" url="https://pl.wikipedia.org/wiki?curid=352492" title="Kazimierz Dębicki (chirurg)">
Kazimierz Dębicki (chirurg)

Kazimierz Dębicki (ur. 28 października 1900 w Iwaszkowcach, Podole, zm. 18 sierpnia 1977 w Gdańsku) – polski chirurg, profesor Akademii Medycznej w Gdańsku.
Życiorys.
Syn Józefa. Studiował na Wydziale Lekarskim Uniwersytetu Warszawskiego, gdzie uzyskał dyplom lekarza i doktora wszech nauk lekarskich (21 stycznia 1926). Pracował na Oddziale Chirurgicznym Szpitala Przemienienia Pańskiego w Warszawie, następnie w Klinice Chirurgicznej Uniwersytetu Warszawskiego (kierowanej przez Zygmunta Radlińskiego). Zmobilizowany w kampanii wrześniowej, był chirurgiem w 21. Szpitalu Ewakuacyjnym; został internowany w Rumunii, następnie przebywał przy armii polskiej we Francji i Wielkiej Brytanii. W latach 1941-1946 był ordynatorem chirurgii w szpitalach wojennych w Wielkiej Brytanii.
Powrócił do Polski w 1947. Pracował w sanatoriach w Bukowcu i Kamiennej Górze. W 1949 objął (jako profesor nadzwyczajny) kierownictwo II Katedry i Kliniki Akademii Medycznej w Gdańsku; od 1962 był profesorem zwyczajnym. Na emeryturę przeszedł w 1970.
Należał m.in. do Towarzystwa Chirurgów Polskich, w którym w latach 1960-1962 pełnił funkcję prezesa Zarządu Głównego; otrzymał także członkostwo honorowe. Był również członkiem honorowym Polskiego Towarzystwa Lekarskiego, Europejskiego Towarzystwa Chirurgii Sercowo-Naczyniowej, Międzynarodowego Towarzystwa Proktologicznego. Wchodził w skład Rady Naukowej przy Ministrze Zdrowia i Opieki Społecznej oraz komitetu redakcyjnego "Polskiego Przeglądu Chirurgicznego". Przewodniczył Komisji Wstrząsu Urazowego Polskiej Akademii Nauk. Reprezentował Polskę w Europejskim Towarzystwie Chirurgii Sercowo-Naczyniowej, Międzynarodowej Federacji Towarzystw Chirurgicznych oraz Międzynarodowym Towarzystwie Chirurgicznym.
Był autorem ponad 70 prac naukowych, dotyczących chirugii spraw ropnych, kostno-stawowych, nowotworów, jamy brzusznej, klatki piersiowej oraz chirurgii serca i naczyń.
Pochowany na Cmentarzu Srebrzysko w Gdańsku (rejon IX, kwatera profesorów).

</doc>
<doc id="352496" url="https://pl.wikipedia.org/wiki?curid=352496" title="Aleksander Schillak">
Aleksander Schillak

Aleksander Schillak (ur. 21 lutego 1910 w Trzemesznie, zm. 25 marca 1982 w Krakowie), polski inżynier hutnik, dyrektor zakładów hutniczych, wykładowca Akademii Górniczo-Hutniczej w Krakowie.
Życiorys.
Był synem Piotra (przedsiębiorcy budowlanego) i Marii z Tichmannów. Ukończył państwowe gimnazjum klasyczne w Trzemesznie, w 1933 podjął studia na Wydziale Hutniczym Akademii Górniczej w Krakowie, ale przerwał naukę po roku ze względu na trudności finansowe. Po powrocie na Akademię łączył studia z pracą w kopani "Wanda-Lech" w Nowym Bytomiu, później w koncernie "Huta Pokój". Studia ukończył w 1939, dyplom otrzymał dopiero po wojnie w 1945. Od 1937 pracował w zakładach L. Zieleniewskiego w Krakowie, kolejno w laboratorium technologicznym, w odlewni, hurtowni i cynkowni. Uczestniczył w kampanii wrześniowej, po której trafił do niewoli niemieckiej. Zbiegł z niewoli i powrócił do Krakowa, gdzie kontynuował pracę w zakładach Zieleniewskiego; od 1942 zatrduniony był w Odlewni Maszyn i Narzędzi Rolniczych w Charsznicy. Poszukiwany przez gestapo, od 1944 ukrywał się.
Po wojnie zatrudnił się w Hucie "Kościuszko" w Chorzowie. Był początkowo asystentem, by po przejściu kolejnych szczebli zawodowych objąć w 1947 dyrekcję huty. W 1948 został dyrektorem ds. inwestycji Hajduckich Zakładów Hutniczych w Chorzowie. W 1950 zakłady te zostały zlikwidowane, a Schillak przeszedł do Przedsiębiorstwa Budowy Zakładów Przemysłu Ciężkiego w Krakowie (jako terenowy dyrektor budowy), a po kilku tygodniach do Huty im. Bieruta w Częstochowie, gdzie był dyrektorem ds. inwestycji i naczelnym inżynierem. Te same stanowiska zajmował następnie w Centralnym Zarządzie Przemysłu Hutniczego w Katowicach (1951-1958) i Hucie "Florian" w Świętochłowicach.
Niezależnie od pracy w przedsiębiorstwach zajmował się pracą naukowo-dydaktyczną. Od września 1952 był wykładowcą w Zakładzie Techniki Cieplnej i Pieców Przemysłowych Instytutu Metalurgii Akademii Górniczo-Hutniczej w Krakowie, gdzie prowadził zajęcia z budowy i eksploatacji pieców przemysłowych i techniki cieplnej. W latach 1963-1966 kierował Katedrą Gospodarki Cieplnej. W 1960 obronił doktorat nauk technicznych na podstawie rozprawy "Badania hydraulicznych żużli wielkopiecowych i martenowskich oraz próba ich intensyfikacji z wykorzystaniem ciepła płynnych żużli", przygotowanej pod kierunkiem Feliksa Olszaka. W maju 1971 został docentem; na emeryturę przeszedł we wrześniu 1980.
Został odznaczony m.in. Orderem Sztandaru Pracy II klasy oraz Medalem 10-lecia Polski Ludowej. Zmarł w marcu 1982 w Krakowie i został pochowany na cmentarzu Rakowickim. Był żonaty od 1938 z Marią Antoniną z domu Harlender (zmarłą w 1991). Jego starszym bratem był Ryszard Schillak, chemik, docent w Instytucie Fizjologii i Żywienia Zwierząt Polskiej Akademii Nauk.
Aleksander Schillak ogłosił około 20 prac naukowych, był współtwórcą kilku patentów. Z publikacji można wymienić "Die Verbesserung der hydraulischen Eigenschaften von Hochofenschlacken durch Aktivierung der Schlacken und Ausnutzung ihrer Abfallwärme" ("Zeitschrift für Bergbau Hüttenwesen und verwandte Wissenschaften", 1959) oraz "Przeprowadzenie badań nad intensywnością aktywizacji żużla wielkopiecowego celem zastosowania go na skalę przemysłową do produkcji wysokowartościowych materiałów wiążących" ("Biuletyn Komitetu ds. Górnośląskiego Okręgu Przemysłowego", 1958).

</doc>
<doc id="352497" url="https://pl.wikipedia.org/wiki?curid=352497" title="Piosenka drwala">
Piosenka drwala



</doc>
<doc id="352499" url="https://pl.wikipedia.org/wiki?curid=352499" title="WKU Gdynia">
WKU Gdynia



</doc>
<doc id="352501" url="https://pl.wikipedia.org/wiki?curid=352501" title="Jan Zaorski">
Jan Zaorski

Jan Marceli Zaorski (ur. 6 maja 1887 w Krakowie, zm. 10 marca 1956 w Warszawie) – polski chirurg, profesor Uniwersytetu Warszawskiego, major lekarz Wojska Polskiego, w okresie okupacji hitlerowskiej twórca i koordynator Prywatnej Szkoły Zawodowej dla Pomocniczego Personelu Sanitarnego w Warszawie (tzw. "Szkoła dr. Jana Zaorskiego"), w której realizowano program konspiracyjnego Wydziału Lekarskiego Uniwersytetu Warszawskiego.
Życiorys.
Ukończył studia na Wydziale Lekarskim Uniwersytetu Lwowskiego, uzyskując stopień doktora w 1912. W 1913 odbył studia uzupełniające w uniwersytetach w Berlinie i Hamburgu. Pracował we lwowskiej Klinice Chirurgicznej kierowanej przez Ludwika Rydygiera. W czasie I wojny światowej dowodził szpitalem polowym przy Legionach Polskich. 1 lipca 1916 awansował na porucznika. Po wojnie pracował jako lekarz powiatowy w Aleksandrowie Kujawskim i Płocku. Ponownie był dowódcą szpitala polowego w latach 1919–1920. Uczestniczył w wojnie polsko-radzieckiej w 1920. Zweryfikowany w stopniu majora ze starszeństwem z 1 czerwca w korpusie oficerów sanitarnych, grupa lekarzy.
Związał się następnie z II Kliniką Chirurgiczną Wydziału Lekarskiego Uniwersytetu Warszawskiego, kierowaną przez Zygmunta Radlińskiego; w 1930 habilitował się na podstawie rozprawy "Nowe spostrzeżenia o ruchomości części żołądka pozostałej po wycięciu".
Od 1930 był ordynatorem Oddziału Chirurgicznego i dyrektorem Szpitala Sióstr Elżbietanek w Warszawie. Zorganizował w nim pierwszy w stolicy ośrodek krwiodawstwa.
W czasie okupacji niemieckiej organizował tajne nauczanie medycyny. Na polecenie rady tajnego Wydziału Lekarskiego UW utworzył uznaną przez władze okupacyjne Prywatną Szkołę Zawodową dla Pomocniczego Personelu Sanitarnego w Warszawie (tzw. "Szkołę dr. Jana Zaorskiego"), stanowiącą tajny wydział lekarski UW. W 1943 przez trzy miesiące był więźniem Pawiaka. Był głównym chirurgiem szpitala powstańczego w podziemiach budynku PKO.
W 1946 został profesorem nadzwyczajnym i kierownikiem Zakładu Chirurgii Operacyjnej i Anatomii Topograficznej Uniwersytetu Warszawskiego. Był również ordynatorem Oddziału Chirurgicznego Szpitala Dzieciątka Jezus oraz wykładowcą anatomii w Akademii Stomatologicznej. Mianowany profesorem zwyczajnym w 1951, objął wkrótce kierownictwo III Kliniki Chirurgicznej Uniwersytetu, powstałej z Zakładu Chirurgii Operacyjnej i Anatomii Topograficznej.
Od 1948 członek korespondent, a od 1951 członek zwyczajny Towarzystwa Naukowego Warszawskiego.
Przyczynił się do rozwoju chirurgii wrzodu trawiennego, m.in. wprowadził modyfikacje do operacji Ludwika Rydygiera w tej dziedzinie. Jako pierwszy w Polsce zastosował frenekserezę i frenektomię w leczeniu gruźlicy płuc. Jest uważany za twórcę warszawskiej szkoły chirurgii eksperymentalnej i pediatrycznej. Autor ponad 60 prac naukowych.
Został pochowany na cmentarzu Powązkowskim (kwatera 154b-2-7).
Odznaczenia.
Przed 1938:

</doc>
<doc id="352502" url="https://pl.wikipedia.org/wiki?curid=352502" title="Pepsynogen">
Pepsynogen

Pepsynogen – proenzym pepsyny. Wydzielany jest u kręgowców przez komórki główne śluzówki żołądka pod wpływem bodźców nerwowych, w których przekazaniu pośredniczy histamina lub hormonalnych (gastryna). Występuje w kilku formach molekularnych klasyfikowanych w dwóch grupach, różniących się właściwościami histochemicznymi, jako pepsynogeny I (stwierdzane w komórkach głównych i śluzowych gruczołów właściwych żołądka) i pepsynogeny II (stwierdzane także w gruczołach odźwiernikowych). Przemiana pepsynogenu w pepsynę polega na stymulowanym niskim pH (obecnością kwasu solnego) autokatalitycznym odcięciu peptydu blokującego centrum aktywne enzymu.

</doc>
<doc id="352504" url="https://pl.wikipedia.org/wiki?curid=352504" title="Wojska autoramentu cudzoziemskiego">
Wojska autoramentu cudzoziemskiego



</doc>
<doc id="352505" url="https://pl.wikipedia.org/wiki?curid=352505" title="Stanisław Urbańczyk">
Stanisław Urbańczyk

Stanisław Urbańczyk (ur. 27 lipca 1909 w Kwaczale, zm. 23 października 2001 w Krakowie) – polski językoznawca, profesor nauk humanistycznych (1946), profesor Uniwersytetu Mikołaja Kopernika w Toruniu, Uniwersytetu im. Adama Mickiewicza w Poznaniu, od 1956 profesor Uniwersytetu Jagiellońskiego, członek Polskiej Akademii Umiejętności (1989); redaktor "Encyklopedii wiedzy o języku polskim" (1978).
Życiorys.
Urodzony w rodzinie chłopskiej, ojciec Jan był pisarzem w Kwaczale, matka Rozalia z Głowniów pochodziła z sąsiedniej wsi Regulice, była córką młynarza. Miał dziesięcioro rodzeństwa. Ukończył szkołę 4-klasową w Kwaczale. W latach 1921–1929 był uczniem Gimnazjum Świętej Anny w Krakowie. W latach 1929–1934 studiował polonistykę i slawistykę na Uniwersytecie Jagiellońskim. W roku akademickim 1937/1938 podjął pracę jako asystent w Katedrze Języka Polskiego na tej uczelni, prowadził zajęcia z gramatyki opisowej i fonetyki polskiej; wśród studentów uczestniczących w jego zajęciach był Karol Wojtyła. W 1939 Stanisław Urbańczyk obronił doktorat; 6 listopada 1939 wraz z gronem uczonych krakowskich został aresztowany przez Niemców w czasie Sonderaktion Krakau i był więziony w obozach koncentracyjnych Sachsenhausen i Dachau.
W 1945 powrócił do pracy na Uniwersytecie Jagiellońskim, w tym samym roku obronił rozprawę habilitacyjną. W latach 1946–1948 był profesorem nadzwyczajnym Uniwersytetu Toruńskiego, 1947–1956 Uniwersytetu Poznańskiego (od 1955 pod nazwą Uniwersytet im. Adama Mickiewicza). W Poznaniu pełnił funkcję dziekana Wydziału Humanistycznego i Filologicznego (1950–1954). W 1956 został profesorem zwyczajnym Uniwersytetu Jagiellońskiego. Od 1953 był równocześnie pracownikiem Polskiej Akademii Nauk; pełnił m.in. funkcję wicedyrektora Instytutu Badań Literackich PAN, w 1973 przyczynił się do utworzenia w Krakowie Instytutu Języka Polskiego PAN i został jego pierwszym dyrektorem (do 1979). W 1979 przeszedł na emeryturę.
W 1989 został członkiem reaktywowanej Polskiej Akademii Umiejętności, objął zarazem kierownictwo Wydziału Filologicznego akademii. Brał udział w pracach komitetów PAN – Komitetu Językoznawstwa (1985–1986 przewodniczący, następnie honorowy przewodniczący) i Komitetu Słowianoznawstwa, był również członkiem i przewodniczącym Komisji Językoznawstwa i Słowianoznawstwa Oddziału PAN w Krakowie. W latach 1976–1991 przewodniczył Międzynarodowej Komisji Struktury Gramatycznej Języków Słowiańskich (w 1991 otrzymał tytuł honorowego przewodniczącego). Krótko po wojnie uczestniczył w pracach Głównej Komisji Ustalenia Nazw Miejscowości i Obiektów Fizjograficznych. Był ponadto członkiem wielu towarzystw i instytucji naukowych, m.in. Towarzystwa Miłośników Języka Polskiego (któremu od 1983 przewodniczył), Towarzystwa Naukowego w Toruniu, Poznańskiego Towarzystwa Naukowego, Instytutu Zachodniego w Poznaniu, Instytutu Śląskiego w Opolu.
Doktoraty "honoris causa" nadały Stanisławowi Urbańczykowi uniwersytety w Salzburgu (1972), Ołomuńcu (1991), Poznaniu, Erlangen. Otrzymał również złoty medal im. Josefa Dobrovskiego Czechosłowackiej Akademii Nauk. Stanisław Urbańczyk był żonaty z Aliną z domu Nitsch, miał troje dzieci (synów Stanisława Jakuba, ur. 1938 i Kazimierza, ur. 1944 oraz córkę Annę, ur. 1947). Zmarł w wieku 92 lat, jeszcze niespełna miesiąc przed śmiercią biorąc udział w inauguracji roku akademickiego na Uniwersytecie Jagiellońskim. Został pochowany na cmentarzu Rakowickim (kwatera Ł zach.).
Twórczość.
Zainteresowania naukowe Urbańczyka obejmowały historię języka, dialektologię, leksykografię, mitologię. W latach 1953–2001 kierował pracami redakcyjnymi nad "Słownikiem staropolskim", pod jego kierownictwem ukazało się jedenaście tomów (w tym ostatni zeszyt ukazał się w 2002 i redagował go zespół). Był redaktorem naczelnym czasopism „Polonica” i „Język Polski” (organu Towarzystwa Miłośników Języka Polskiego, 1982–1997). Współpracował z "Polskim Słownikiem Biograficznym". Przygotował do wydania oraz opatrzył wstępem i komentarzami "Biblię królowej Zofii" (1961-1971). Był również współautorem i redaktorem "Encyklopedii języka polskiego" (1991).
Wybór artykułów Stanisława Urbańczyka ukazał się w zbiorach "Szkice z dziejów języka polskiego" i "Prace z dziejów języka polskiego". Był również autorem wspomnień – "Uniwersytet za kolczastym drutem (Sachsenhausen – Dachau)" (1946) i "Z miłości do wiedzy" (1999).
Ogłosił ponadto m.in.:
Ordery i odznaczenia.
i inne.

</doc>
<doc id="352509" url="https://pl.wikipedia.org/wiki?curid=352509" title="Josef Dobrovsky">
Josef Dobrovsky



</doc>
<doc id="352510" url="https://pl.wikipedia.org/wiki?curid=352510" title="Błeszno">
Błeszno



</doc>
<doc id="352518" url="https://pl.wikipedia.org/wiki?curid=352518" title="Janine Turner">
Janine Turner

Janine Turner, właściwie Janine Loraine Gauntt (ur. 6 grudnia 1962 w Lincoln) – amerykańska aktorka, reżyser, scenarzystka oraz producentka filmowa i telewizyjna.

</doc>
<doc id="352522" url="https://pl.wikipedia.org/wiki?curid=352522" title="Bobrza">
Bobrza



</doc>
<doc id="352524" url="https://pl.wikipedia.org/wiki?curid=352524" title="Błeszno (województwo mazowieckie)">
Błeszno (województwo mazowieckie)

Błeszno – wieś w Polsce położona w województwie mazowieckim, w powiecie białobrzeskim, w gminie Radzanów.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. 
Wierni Kościoła rzymskokatolickiego należą do parafii św. Teresy z Ávili w Wyśmierzycach lub do Parafii św. Marcina z Tours w Radzanowie. 

</doc>
<doc id="352525" url="https://pl.wikipedia.org/wiki?curid=352525" title="Monty Hall">
Monty Hall

Monty Hall, właśc. Maurice Halprin (ur. 25 sierpnia 1921 w Winnipeg, zm. 30 września 2017 w Beverly Hills) – kanadyjski aktor i piosenkarz, gospodarz popularnych programów telewizyjnych. Od jego nazwiska pochodzi znany w rachunku prawdopodobieństwa paradoks Monty’ego Halla.

</doc>
<doc id="352526" url="https://pl.wikipedia.org/wiki?curid=352526" title="Bobrza (województwo świętokrzyskie)">
Bobrza (województwo świętokrzyskie)

Bobrza – wieś w Polsce położona w województwie świętokrzyskim, w powiecie kieleckim, w gminie Miedziana Góra, nad Bobrzą.
W latach 1975–1998 miejscowość administracyjnie należała do województwa kieleckiego.
10 czerwca 1863 r. miała tu miejsce potyczka Powstania Styczniowego zwycięska dla polskiego oddziału powstańczego dowodzonego przez pułkownika Dionizego Czachowskiego.
Urodził się tu Henryk Chyb (ur. 20 lutego 1898, zm. 24 września 1964 w Jaworze) – polski rolnik, działacz chłopski, polityk, poseł na Sejm w II RP.
Zabytki.
Pozostałości Zakładów Wielkopiecowych wraz z przyległym osiedlem pracowniczym, zbudowanych w latach 1828–1831, budowę tej największej wówczas polskiej huty z 5 wielkimi piecami przerwał upadek Powstania Listopadowego; całość otoczona okazałym murem oporowym o długości ok. 400 m i wysokości do 15 m.
W skład zespołu pozostałości zakładu wielkopiecowego, wpisanego do rejestru zabytków nieruchomych (nr rej.: A.419/1-5 z 20.12.1965) wchodzą: ruiny dawnej węgielni i hali przygotowania wsadu, dom zawiadowcy zakładu, mur oporowy oraz układ wodny.

</doc>
<doc id="352527" url="https://pl.wikipedia.org/wiki?curid=352527" title="Wawrzeńczyce (województwo dolnośląskie)">
Wawrzeńczyce (województwo dolnośląskie)

Wawrzeńczyce – wieś w Polsce położona w województwie dolnośląskim, w powiecie wrocławskim, w gminie Mietków.
Podział administracyjny.
W latach 1975–1998 miejscowość należała administracyjnie do województwa wrocławskiego.
Położenie.
Położona około 35 km na południowy zachód od Wrocławia.
Demografia.
Liczy obecnie (III 2011 r.) 228 mieszkańców, z których większość stanowią potomkowie przymusowych wysiedleńców z Sąsiadowic z ziemi lwowskiej, którzy przybyli tu po 1945 roku.
Kościół.
Kościół parafialny pod wezwaniem św. Wawrzyńca, zbudowany w stylu neoklasycystycznym w latach 1815-1816, na miejscu starego kościoła z XIV wieku. Wielokrotnie niszczony i przebudowywany. W kościele znajdują się dwa ołtarze: główny z roku 1750 i boczny z 1816 roku, nad którym umieszczony jest obraz przedstawiający sąd nad św. Wawrzyńcem. W kościele znajduje się także prospekt organowy z 1791 roku. W zachodniej ścianie kościoła wmurowane są trzy płyty nagrobne pochodzące z XV i XVI wieku. W 2008 roku została odnowiona elewacja oraz pokrycie dachu.
Parafia.
Parafia została erygowana w 1488 roku. W skład parafii wchodzą: Stróża, Ujów, Wawrzeńczyce i Mietków. Ruchy i wspólnoty działające na terenie parafii:
Przyroda.
Na skraju lasu w Wawrzeńczycach rośnie, imponujący, 400-letni dąb szypułkowy, o obwodzie pnia 580 cm, a na łące śródleśnej cypryśnik błotny, o obwodzie pnia 436 cm. Spotkać również można rzadkie okazy, takie jak: platan klonolistny, żywotnik zachodni, choina kanadyjska oraz lipa drobnolistna.

</doc>
<doc id="352528" url="https://pl.wikipedia.org/wiki?curid=352528" title="Bąk (gmina Karsin)">
Bąk (gmina Karsin)

Bąk (dodatkowa nazwa w j. kaszub. Bąk; niem. "Bonk") – wieś kaszubska w Polsce, położona w województwie pomorskim, w powiecie kościerskim, w gminie Karsin.
W latach 1975–1998 miejscowość administracyjnie należała do województwa gdańskiego.

</doc>
<doc id="352531" url="https://pl.wikipedia.org/wiki?curid=352531" title="Peter Bogdanovich">
Peter Bogdanovich

Peter Bogdanovich (ur. 30 lipca 1939 w Kingston w stanie Nowy Jork, zm. 6 stycznia 2022 w Los Angeles) – amerykański reżyser, producent filmowy, scenarzysta, aktor, krytyk filmowy i pisarz.
Życiorys.
Wczesne lata.
Urodził się w rodzinie serbskich emigrantów, uciekających z Europy do Ameryki przed nazizmem. Ojciec, Borislav Bogdanovich, był malarzem i pianistą, a matka, Herma (z domu Robinson), pochodziła z bogatej rodziny austriackich Żydów. Miał starszego brata, który zginął w wypadku w 1938, mając 18 miesięcy, po tym, jak spadł na niego garnek wrzącej zupy, choć Bogdanowich dowiedział się o bracie dopiero w wieku siedmiu lat i nie znał okoliczności jego śmierci dopóki nie był dorosły. Jego rodzice przybyli do USA w maju 1939 na wizach dla gości, wraz z najbliższą rodziną matki, na początku II wojny światowej. W 1957 ukończył nowojorską niezależną szkołę dla chłopców Collegiate School i studiował aktorstwo w Konserwatorium Stelli Adler.
Początki kariery.
W latach 1956–1958 występował na Nowojorskim Festiwalu Szekspirowskim. Był reżyserem i producentem przedstawień off-broadwayowskich: "Wielki nóż" ("The Big Knife", 1959), "Camino Real" Tennessee Williamsa (1961), "Dziesięciu małych Indian" ("Ten Little Indians", 1961), "Rakieta na księżyc" ("Rocket to the Moon", 1961) i "Raz w życiu" ("Once in a Lifetime", 1964). Jako maniak kina i namiętny czytelnik wpływowego francuskiego pisma „Cahiers du Cinéma”, w 1961 dał się poznać jako krytyk filmowy w „Esquire” i „The New York Times”.
W 1964 przeniósł się do Hollywood. Dwa lata później pełnił funkcję drugiego reżysera filmu sensacyjnego "Dzikie anioły" ("The Wild Angels", 1966) w reżyserii Rogera Cormana, mistrza niskobudżetowego „kina klasy B”, z Peterem Fondą.
Rozwój kariery.
W 1968 pod pseudonimem Derek Thomas wyreżyserował swój pierwszy film fantastycznonaukowy "Podróż na planetę prehistorycznych kobiet" ("Voyage to the Planet of Prehistoric Women") z Mamie Van Doren, którego producentem był Roger Corman. Następnie był reżyserem, scenarzystą i producentem dreszczowca kryminalnego "Żywe tarcze" ("Targets", 1968) z udziałem Borisa Karloffa, którego operatorem był László Kovács.
Trzeci film okazał się najlepszym w jego karierze. "Ostatni seans filmowy" z 1971, nostalgiczny obraz prowincjonalnej Ameryki, zwiastujący koniec świata odchodzących wartości, został nominowany do Oskara w ośmiu kategoriach (w tym dla Bogdanovicha jako reżysera), a statuetki zdobyli Cloris Leachman i Ben Johnson za role drugoplanowe. W filmie debiutowała Cybill Shepherd, zaś pierwsze poważne role zagrali Jeff Bridges i Randy Quaid.
Innym znanym filmem Bogdanovicha jest "Maska" z 1985 – prawdziwa historia wrażliwego chłopca Rockyego Dennisa cierpiącego na rzadką chorobą kości twarzy (tzw. choroba lwa) – w tej roli Eric Stoltz – i jego niezwykłej matki (za tę rolę Cher otrzymała główną nagrodę dla aktorki na Festiwalu w Cannes). Film zdobył Oscara w mało prestiżowej kategorii – charakteryzacja, Cher i Stoltz byli nominowani do Złotych Globów, zaś Bogdanovich był nominowany do Złotej Palmy w Cannes.
Pozostałe filmy Bogdanovicha nie wzbudziły już takiego entuzjazmu, choć wspomnieć należy o komediach "Papierowy księżyc" z czasów Wielkiego Kryzysu z oskarową rolą 10-letniej Tatum O’Neal, grającej u boku swego ojca Ryana O’Neala i "Nickelodeon" o początkach przemysłu filmowego – z tą sama parą aktorów, a także "Daisy Miller" – ekranizacji klasycznej noweli Henry’ego Jamesa.
Bogdanovich jest także autorem cenionej biografii wielkiego reżysera Orsona Wellesa, z którym się zresztą przyjaźnił, a także biografii Alfreda Hitchcocka, Johna Forda, Howarda Hawksa i Fritza Langa.
Można było oglądać Bogdanovicha jako psychiatrę dr. Kupferberga w serialu "Rodzina Soprano". Zagrał także gościnnie, samego siebie w 22 odcinku 5 serii amerykańskiego serialu "Jak poznałem waszą matkę" oraz w 11 odcinku 5 serii amerykańskiego serialu "Żona idealna". Reżyser słynął ze wspierania młodych twórców, a jednym ze sposobów było występowanie w filmach aspirujących artystów.
Bogdanovich powrócił do roli reżysera po wielu latach za sprawą przyjaźniących się z nim młodych reżyserów – Wesa Andersona (debiut tego twórcy wyprodukowała żona Bogdanovicha – Polly Platt) i Noaha Baumbach (Bogdanovich wcześniej wstąpił w dwóch jego filmach). Komedia "Dziewczyna warta grzechu" stała się zwieńczeniem jego twórczości.
Życie prywatne.
W czerwcu 1962 ożenił się z Polly Platt, z którą miał dwie córki – Antonię i Alexandrę. W czerwcu 1972 doszło do rozwodu. W latach 1971–1978 był związany z Cybill Shepherd. Poza planem filmowym komedii romantycznej "Śmiechu warte" spotykał się z Dorothy Stratten, kanadyjską byłą modelką i gwiazdą „Playboya”. Wkrótce po zakończeniu zdjęć, 14 sierpnia 1980 Stratten została zastrzelona przez swojego męża Paula Snidera, który był zazdrosny o jej romans z Bogdanovichem. Tę historię przedstawiają filmy: "Death of a Centerfold: The Dorothy Stratten Story" (polski tytuł "Śmierć króliczka", 1981) z Jamie Lee Curtis i "Star 80" (1983) Boba Fosse z Mariel Hemingway. Sam Bogdanovich opisał historię Stratten we własnej książce "The Killing Of The Unicorn – Dorothy Stratten 1960-1980". 30 grudnia 1988 poślubił Louise Stratten (Hoogstraten), siostrę zamordowanej byłej kochanki Dorothy Stratten. W 2001 rozwiedli się.

</doc>
<doc id="352535" url="https://pl.wikipedia.org/wiki?curid=352535" title="Amunicja myśliwska">
Amunicja myśliwska

Amunicja myśliwska – amunicja stosowana do broni myśliwskiej (gładkolufowej i bruzdowanej).
Amunicję myśliwską przystosowaną do strzelania z luf gładkościennych dzieli się na:
Naboje śrutowe używane są do polowań na drobniejszą zwierzynę łowną. Składają się z łuski, spłonki, prochowego ładunku miotającego, przybitek, ładunku śrutowego i zatyczek. Łuska wykonana jest z tworzywa sztucznego lub tektury i służy do zespolenia w całość pozostałych elementów naboju. Ładunkiem miotającym jest zazwyczaj proch bezdymny nitrocelulozowy o masie równej 1/15 – 1/18 masy ładunku śrutowego. Śrut do naboju wytwarza się ze stopu ołowiu z antymonem i jest w kształcie równomiernych kulek o gładkiej powierzchni i ściśle znormalizowanej średnicy w granicach od 2,0 do 4,5 mm. Masa ładunku 27–40 g, a najczęściej 29–36 g.
Do broni o lufach gładkościennych stosuje się również amunicję, w której ładunek śrutowy zastąpiony jest pojedynczym pociskiem ołowianym. Są to pociski, w których część głowicowa stanowi przeważającą część masy, a stosunkowo lekka jest część tylna zwana stabilizatorem zapobiegająca koziołkowaniu pocisku podczas lotu. Najbardziej typowymi pociskami tej grupy są pociski skonstruowane przez niemiecką firmę Wilhelm Brenecke (tzw. breneki), a opracowane przez litewskiego wynalazcę Jakana. Produkowane są m.in. przez Państwową Wytwórnię Amunicji w Pionkach. Umożliwiają rażenie grubej zwierzyny łownej z odległości do 50 m. Prędkość początkowa wynosi ok. 500 m/s. Potrafią przebić drewno sosnowe o grubości 12–15 mm z odległości 50 m. Przybitki uszczelniające, które oddzielają ładunek prochowy od śrutowego zapobiegają przedostawaniu się gazów do ładunku śrutowego.
Amunicja przystosowana do strzelania z broni myśliwskiej z lufami bruzdowanymi umożliwia rażenie grubej zwierzyny takiej jak dziki i jelenie na odległość do 200 m. W budowie są podobne do wojskowych nabojów karabinowych. Zbudowana jest z mosiężnej łuski o kształcie butelkowatym z szyjką i wystającą kryzą, ładunku miotającego z prochu piroksylinowego, spłonki i pocisku posiadającego rdzeń ołowiany lub wykonany ze stopu ołowiu z antymonem. Pokryty jest całkowicie lub częściowo płaszczem wykonanym ze stali platerowanej mosiądzem, rzadziej miedzią, tombakiem lub niklem.

</doc>
<doc id="352536" url="https://pl.wikipedia.org/wiki?curid=352536" title="Bączek (województwo pomorskie)">
Bączek (województwo pomorskie)

Bączek – wieś kociewska w Polsce położona w województwie pomorskim, w powiecie starogardzkim, w gminie Skarszewy. Wieś jest siedzibą sołectwa w którego skład wchodzi również osada Zapowiednik.
W latach 1975–1998 miejscowość administracyjnie należała do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="352544" url="https://pl.wikipedia.org/wiki?curid=352544" title="Brzeźnica (dopływ Kanaru)">
Brzeźnica (dopływ Kanaru)

Brzeźnica – potok, prawostronny dopływ Kanaru o długości 3,84 km. 

</doc>
<doc id="352548" url="https://pl.wikipedia.org/wiki?curid=352548" title="Syberyjski Okręg Federalny">
Syberyjski Okręg Federalny

Syberyjski Okręg Federalny () – jeden z ośmiu okręgów federalnych Federacji Rosyjskiej.
Dane ogólne.
Powierzchnia: 4 361 727 km² (25,47% powierzchni Rosji).
Ludność w 2021 wynosiła 17 003 927 mieszkańców (11,63% ludności Rosji).
Gęstość zaludnienia: 3,90 os/km². 
Najważniejsze miasta w okręgu to: Nowosybirsk, Barnauł, Irkuck, Kemerowo, Krasnojarsk, Nowokuznieck, Omsk, Tomsk.
W skład okręgu wchodzi 10 podmiotów Federacji Rosyjskiej. Są to:
Republiki: 
Ałtaj (1), 
Chakasja (10), 
Tuwa (9).
Kraje: 
Ałtajski (2), 
Krasnojarski (5).
Obwody:
irkucki (3), 
kemerowski (4), 
nowosybirski (6), 
omski (7), 
tomski (8).
W nawiasach podano numer podmiotu, jakim został on oznaczony na mapie.

</doc>
<doc id="352551" url="https://pl.wikipedia.org/wiki?curid=352551" title="Golem Korab">
Golem Korab

Golem Korab (alb. "Maja e Korabit", maced. "Голем Кораб, Golem Korab") – najwyższy szczyt górski w paśmie Korab (alb. "Mali i Korabit") na Półwyspie Bałkańskim. W paśmie Korab łączą się granice Albanii, Kosowa i Macedonii Północnej. Główny wierzchołek znajduje się nieco na południe od punktu spotkania granic na wysokości 2764 m n.p.m. Przecięty jest granicą albańsko-macedońską i jest najwyższym szczytem obydwu tych państw, w związku z czym należy do Korony Europy.

</doc>
<doc id="352555" url="https://pl.wikipedia.org/wiki?curid=352555" title="Tulipanowiec">
Tulipanowiec

Tulipanowiec ("Liriodendron" L., z gr. "leirion" – "lilia", "dendron" – "drzewo") – rodzaj drzew z rodziny magnoliowatych ("Magnoliaceae"). Obejmuje dwa gatunki współczesne, z których tulipanowiec amerykański "L. tulipifera" występuje we wschodniej części Ameryki Północnej (od Vermont i Ontario po Florydę i Luizjanę), a tulipanowiec chiński "L. chinense" w środkowych i południowych Chinach oraz w północnym Wietnamie. Mimo rozdzielenia geograficznego obu gatunków od co najmniej 10 milionów lat, są zdolne do krzyżowania się choć mieszaniec "L. ×sinoamericanum" jest sterylny.
Tulipanowce są dobrze rozpoznawalne dzięki charakterystycznemu kształtowi liści: zwykle czteroklapowych i wyciętych na szczycie. Rodzaj w przeszłości miał rozmieszczenie okołobiegunowe, lecz w czasie zlodowaceń wymarł na terenie Europy (znany jest z licznych znalezisk kopalnych) i innych terenach poza swoim obecnym zasięgiem.
Oba gatunki uprawiane są jako ozdobne. Drewno tulipanowca amerykańskiego wykorzystywane jest do wyrobu mebli i galanterii drewnianej. Indianie z ich pni sporządzali canoe. Kora z korzeni służyła do aromatyzowania wermutu, a Indianie sporządzali z korzeni napój i wykorzystywali je leczniczo.
Systematyka.
Rodzaj wraz z całą rodziną magnoliowatych w ramach rzędu magnoliowców wchodzi w skład jednej ze starszych linii rozwojowych okrytonasiennych określanych jako klad magnoliowych.

</doc>
<doc id="352558" url="https://pl.wikipedia.org/wiki?curid=352558" title="Eugeniusz Olejarczyk">
Eugeniusz Olejarczyk

Eugeniusz Olejarczyk, pseud. Siczka (ur. 26 lutego 1961 w Ustrzykach Dolnych) – polski gitarzysta, wokalista, kompozytor oraz autor tekstów i lider punkowej grupy KSU, jedyny członek pierwotnego składu grający w zespole do dziś.

</doc>
<doc id="352566" url="https://pl.wikipedia.org/wiki?curid=352566" title="Aru">
Aru



</doc>
<doc id="352570" url="https://pl.wikipedia.org/wiki?curid=352570" title="Twierdzenie o dwusiecznej kąta wewnętrznego w trójkącie">
Twierdzenie o dwusiecznej kąta wewnętrznego w trójkącie

Twierdzenie o dwusiecznej kąta wewnętrznego w trójkącie, twierdzenie o rzucie boku w trójkącie w kierunku dwusiecznej – twierdzenie w geometrii euklidesowej na płaszczyźnie.
Teza.
Dwusieczna kąta wewnętrznego w trójkącie dzieli przeciwległy bok proporcjonalnie do długości pozostałych boków.
W oznaczeniach przyjętych na rysunku treść twierdzenia wyraża proporcja:
co kończy dowód.

</doc>
<doc id="352574" url="https://pl.wikipedia.org/wiki?curid=352574" title="Wierzchołek kąta">
Wierzchołek kąta



</doc>
<doc id="352575" url="https://pl.wikipedia.org/wiki?curid=352575" title="Kąt wewnętrzny trójkąta">
Kąt wewnętrzny trójkąta



</doc>
<doc id="352577" url="https://pl.wikipedia.org/wiki?curid=352577" title="Kąt wewnętrzny wielokąta">
Kąt wewnętrzny wielokąta



</doc>
<doc id="352579" url="https://pl.wikipedia.org/wiki?curid=352579" title="Nagroda im. Bolesława Michałka">
Nagroda im. Bolesława Michałka

Nagroda im. Bolesława Michałka – przyznawana od 1997 roku przez miesięcznik "Kino" nagroda dla najlepszej w roku polskiej książki traktującej o filmie.

</doc>
<doc id="352582" url="https://pl.wikipedia.org/wiki?curid=352582" title="Twierdzenie o dwusiecznej">
Twierdzenie o dwusiecznej



</doc>
<doc id="352583" url="https://pl.wikipedia.org/wiki?curid=352583" title="Harklowa (województwo podkarpackie)">
Harklowa (województwo podkarpackie)

Harklowa – wieś w Polsce położona w województwie podkarpackim, w powiecie jasielskim, w gminie Skołyszyn.
W latach 1975–1998 miejscowość administracyjnie należała do województwa krośnieńskiego.
Od 1861 w Harklowej istnieje kopalnia ropy naftowej.
Miejscowość jest siedzibą parafii rzymskokatolickiej św. Doroty z kościołem z XIX wieku, należącej do dekanatu Dębowiec w diecezji rzeszowskiej.
W Harklowej urodziła się i mieszkała polska superstulatka – Aleksandra Dranka (1903–2014).
9 maja 2013 minęło 650 lat od lokacji wsi przez króla Kazimierza Wielkiego.
Położenie geograficzne.
Harklowa leży w południowo-wschodniej Polsce na pograniczu Obniżenia Gorlickigo i Pogórza Jasielskiego na Pogórzu Karpackim.
Wieś graniczy ze wschodu z Osobnicą, z zachodu z Głęboką i Kunową, od południa z Pagorzyną, od północy z Pustą Wolą, Przysiekami i Sławęcinem poprzez rzekę Ropę. Wieś ma dogodne połączenia drogowe z sąsiednimi miejscowościami. W centrum wsi krzyżują się drogi powiatowe: nr 1863R relacji Skołyszyn – Harklowa - granica województwa - Lipinki, która łączy Harklową z drogą krajową nr 28 i linią kolejową nr 108 ze stacją w Skołyszynie; nr 1865R Harklowa – Kunowa; nr 1866R Harklowa - granica województwa - Pagorzyna i nr 1867R Harklowa – Osobnica. Do najbliższych miast: Jasła (województwo podkarpackie) jest stąd 16 km, a do Biecza (województwo małopolskie) 10 km. Powierzchnia wsi wynosi 992,1 ha.
Pochodzenie nazwy.
Nazwa wsi jest nazwą kulturową. Na przestrzeni wieków przybierała różne formy. I tak w 1365 pojawia się nazwa "Hartlowa Wola"; w 1383 "Hartlova"; w 1629 "Herthowa"; od 1882 przybiera nazwę Harklowa albo Hartlowa.
Historia.
Wieś Harklową, zwaną dawniej Hartlową Wolą, założył król Kazimierzowi Wielki. Dokumentem wydanym w Dębowcu 9 maja 1363 roku ustanowił sołtystwo we wsi Harklowa i przeniósł ją z prawa polskiego na prawo niemieckie. Odtąd Harklowa należała do dóbr królewskich aż do pierwszego rozbioru Polski w 1772 roku. Na sołtysa król powołał Mikołaja Czocznera. W dokumencie lokacyjnym przeznacza król 6 łanów wolnych i 4 łany uprawne dla sołtysa, 1 dla kościoła, który ma być wybudowany, a 1 na wspólne pastwiska. Pozwala dalej król wybudować jedną karczmę wolną i na wieczne czasy nie wolno będzie budować nikomu drugiej karczmy; jeden wolny młyn na rzece Ropie wśród granic tej wsi, a to w miejscu, gdzie oba brzegi rzeki będą w granicach Harklowej. Mógł założyć tyle stawów, ile sam chciał. Miał pobierać trzeci grosz ze sądu od każdej sprawy sądowej, 6. grosz z czynszu, 6. miarę owsa czynszowego i daniny, tzw. gody. Miał to pobierać sołtys i jego następcy dwa razy do roku, a nie dwór królewski ani król. Daje król sołtysowi prawo do pozwalania osadzania się tamże zagrodników i komorników, a to dla użytku sołtysa według jego woli. Wszyscy kmiecie osiadli w Harklowej mieli odrabiać rocznie po 5 dni tzw. tłoków, a temu nie mogli się sprzeciwiać dzierżawcy. Król znosi wszystkie prawa polskie; kmieci miał sądzić sołtys, a sołtysa król według prawa niemieckiego. Sołtys miał zupełną władzę sądzenia w sprawach cywilnych i karnych. Miał również prawo sprzedać sołtystwo. W 1383 roku Jakusz z Kunowej w obecności wójta z Biecza odstąpił swoje sołtystwo w Harklowej synowi swojemu Klemensowi. Z kolei w 1399 roku Klemens sprzedał sołectwo szlachcicowi Wojtkowi ze Skołyszyna. Od 1460 roku wieś znajduje się w posiadaniu Jana Radwana z Kunowej i jego spadkobierców. Długosz pisze o Harklowej, zwanej przez niego Hartlową, że miała kościół parafialny, należała do króla Polski, że były w niej łany kmiece, młyn mający szerokie pola, z których płacono dzierżawę snopową kanonikowi czwartej prebendy św. Floriana w Krakowie, a wartość jej była wymieniana na czwartą część grzywny. W 1535 roku sołectwo wykupił Stanisław Winiarski, potem przechodzi w ręce kasztelana bieckiego Seweryna Bonera. W 1545 roku jako dziedzic większych dóbr z Harklową występuje abp gnieźnieński i bp krakowski Piotr Gamrat. Od niego sołectwo otrzymuje Zofia Ocieska, którą następnie daruje je Janowi Ocieskiemu. W roku 1581 Harklowa należała do starostwa bieckiego i było w niej 11 łanów kmiecych, czterech komorników z bydłem i czterech bez bydła, jeden łan sołtysi, do karczmy należało 1 1/2 łana. W wykazie podatkowym z 1680 roku wieś liczy 5 łanów kmiecych, 3 komorników z bydłem, 4 komorników bez bydła i 1 łan sołtysi.
Za czasów austriackich sprzedawano królewszczyzny i Harklową nabył starosta biecki Wilhelm Siemieński. W roku 1858 odziedziczyła Harklową z wójtostwem po hr. Konstantym Siemieńskim na mocy testamentu oraz na skutek oświadczenia Wilhelma hr. Siemieńskiego z 27 sierpnia 1868 roku – Seweryna z hr. Siemieńskich hr. Kolawrath. Seweryna Siemieńska 13 czerwca 1870 roku sprzedała wieś Wandzie z Dobrzańskich Wittig. Po niej - 24 marca 1895 roku odziedziczył Harklową dr Witold Wittig. Do połowy XX wieku dobra dworskie w Harklowej pozostawały w posiadaniu Wittigów. W pierwszych latach XX wieku wieś miała powierzchnię 991 ha (815 ha obszar włościański i 176 ha dworski) i liczyła 1020 mieszkańców.
9 września 1943 roku kopalnię nafty opanowała grupa wypadowa Gwardii Ludowej niszcząc pasy transmisyjne i urządzenia techniczne. W czerwcu 1943 roku partyzanci Armii Ludowej spalili w kopalni "Harklowa" duży zbiornik ropy (70 ton).
W 1974 roku w centrum wsi odsłonięto pomnik partyzantów polskich i radzieckich.
W 1977 roku wieś została odznaczona Orderem Krzyża Grunwaldu III klasy za zasługi w walce z okupantem hitlerowskim
Demografia.
Na koniec 2015 roku w Harklowej mieszkało 1606 osób, co plasuje ją na 3 miejscu w gminie Skołyszyn pod względem liczby ludności po Święcanach i Skołyszynie. Średnia gęstość zaludnienia wynosi 164 osoby/km². Najwyższą liczbę mieszkańców w historii miała Harklowa na koniec 2000 roku i wynosiła ona 1631 osób. Według danych na koniec 2012 roku na ogólną liczbę 1621 mieszkańców było 819 kobiet i 802 mężczyzn; 1316 osób dorosłych i 305 osób poniżej 18 roku życia oraz 297 mieszkańców w wieku emerytalnym. Po szybkim wzroście liczby ludności po drugiej wojnie światowej w ostatnich latach nastąpiła stabilizacja na poziome 1620 osób.
Oświata i kultura.
Początki szkolnictwa w Harklowej sięgają końca XVI wieku. Przy kościele istniała wtedy szkółka parafialna gdzie nauczano głównie religii. W późniejszym okresie nie ma wzmianki o szkole. Pierwszą szkołę podstawową zbudowano w Harklowej w 1881 roku z inicjatywy proboszcza i właściciela wsi i miała jednego nauczyciela. W niedługim czasie okazała się za mała i wynajmowano dodatkowe sale. W 1899 roku w szkole uczyło się 236 uczniów. W okresie międzywojennym już w wolnej Polsce przystąpiono do budowy nowej szkoły. Powstała ona w latach 1924–28 na ośmiomorgowej działce ofiarowanej przez Rudolfa Wittinga ówczesnego właściciela wsi. Miała wtedy dwóch nauczycieli. Następną nową szkołę w Harklowej wzniesiono jako pomnik tysiąclecia Polski. Oddano ją do użytku 24 czerwca 1961 roku. Szkoła imienia Bojowników o Wolność i Demokrację posiadała 6 izb lekcyjnych 2 pracownie i 6 izb mieszkalnych, a jej kierownikiem był Jan Ulanecki. W dniu 12 czerwca 1994 roku w ramach obchodów 200-lecia Insurekcji Kościuszkowskiej nadano szkole imię Tadeusza Kościuszki. Na przełomie XX i XXI wieku przeprowadzono liczne prace renowacyjne w tym elewację budynku.
 Przemysł i infrastruktura społeczna – galeria 
Kopalnictwo naftowe.
Ślady ropy naftowej odkryto w Harklowej w 1861. W 1863 wykonano ręcznie pierwsze szyby naftowe. Takie były początki powstania kopalni. Wydobyciem ropy zainteresował się po 1865 Prosper Zborowski, dziedzic pobliskiego Skołyszyna, a prace wydobywcze kontynuowała zawiązana w 1871 z jego udziałem Spółka Harklowska. Przedsiębiorstwo posiadało wtedy 8 szybów kopanych o głębokościach od 19 do 55 m na 34 ha gruntów. W kolejnych latach następuje dalszy jego rozwój. W 1874 spółka ma 24 szyby, zatrudnia 30 robotników i wydobywa 450 ton ropy. Z kolei w 1881 działają 33 szyby w tym 31 wiercone na 87 ha i zatrudnieniu 56 pracowników. Pojawia się wiele innych podmiotów zajmujących się poszukiwaniem ropy. W 1889 wybudowano 5-kilometrowy rurociąg z kopalni do stacji kolejowej w Skołyszynie, skąd koleją przewożono ropę do nowej rafinerii w Jaśle. Na początku XX wieku Spółka Harklowska wydobywa rocznie około 600 ton mając 120 szybów i działają jeszcze między innymi Galicyjskie Gwarectwo Naftowe Harklowa z 39 szybami i wydobyciem 529 ton, Galicyjskie Przedsiębiorstwo Naftowe – 25 szybów, produkcja 62 tony i Niemiecko Galicyjskie Akcyjne Towarzystwo Naftowe w Berlinie. Od 1901 datuje się rozpoczęcie wierceń bardziej planowych do głębszych warstw sięgających 1200 m.
Okres I wojny światowej przerywa działalność kopalni w Harklowej. Z kolei w okresie międzywojennym następuje dynamiczny rozwój wydobycia ropy i tak w 1926 osiąga ogółem 7488 ton. Całkowity urobek ze złoża Harklowa w latach 1874–1928 z 210 otworów wyniósł 165 tys. ton. Powstają nowe podmioty zajmujące się wydobyciem ropy jak spółka Ropita działająca w latach 1921–1939. Podczas okupacji niemieckiej (1939-1945) kopalnię harklowską włączono do koncernu Beskiden.
Po zakończeniu wojny w 1945 upaństwowioną kopalnię przejął w zarząd Państwowy Urząd Naftowy w Krośnie a w latach następnych podlegała pod Kopalnictwo Naftowe w Jaśle, Kopalnictwo Naftowe w Gorlicach, Kopalnictwo Naftowe w Krośnie i Oddział Wydobywczy w Sanoku. W latach powojennych prowadzono głównie prace poszukiwawcze na macierzystym złożu Harklowa zakończone kolejnymi odwiertami ale bez większych sukcesów. Dalsza intensyfikacja wierceń w latach 1977-1986, zwłaszcza na większych głębokościach sięgających 2350 m doprowadziła do odkrycia dwóch nowych złóż Podlas - N i Podlas - S. Pod koniec XX wieku z uwagi na wyczerpanie złoża rozpoczęto stopniową likwidację szybów. We wrześniu 2006 znajdowało się w eksploatacji 34 odwierty. Do 2006 ze złoża Harklowa wydobyto w sumie 0,46 mln ton ropy naftowej licząc od początku istnienia kopalni. Eksploatację gazu ziemnego towarzyszącego ropie zakończono w latach 1970.
Religia.
Dominującą wspólnotą religijną w Harklowej są wyznawcy kościoła rzymskokatolickiego. Pierwotnie Harklowa należała do utworzonej w 1326 parafii Sławęcin. Po przeniesieniu wsi na prawo magdeburskie w 1363 przeznaczono pod budowę kościoła jeden łan gruntu. W 1373 wydzielono parafię Harklowa. Długosz wspomina, że za jego czasów był w Harklowej kościół. Pierwszy kościół parafialny zapewne drewniany powstał na przełomie XIV i XV wieku. W 1860 chylącą się ku upadkowi świątynię zastąpiono nową. Wybudowano mały drewniany jednonawowy kościół z przedsionkiem zbitym z desek i małą zakrystią. W 1889 powiększono zakrystię. 21 lipca 1894 spłonął doszczętnie. Część uratowanego wyposażenia przeniesiono później do nowego kościoła. Nową murowaną świątynię zbudowano staraniem proboszcza Stanisława Hańskiego i ofiarności społeczeństwa w latach 1894–96. Powstała budowla jednonawowa na planie krzyża z trzema ołtarzami. Obok postawiono murowaną dzwonnicę z dwoma dzwonami: jeden z 1594, drugi z czasów późniejszych. Kościół konsekrował w 1906 biskup Karol Fischer i pozostał pod wezwaniem św. Doroty. W 1959 wykonano polichromię, rok później konsekrowano nowe dzwony (poprzednie w czasie wojny zabrali Niemcy), a w latach 1965–66 odnowiono ołtarze, chór oraz wstawiono okna witrażowe. Nowy cmentarz założono w 1972.
Zabytki i obiekty historyczne.
Obiekty wpisane na listę zabytków województwa podkarpackiego:
Obiekty ujęte w gminnej ewidencji zabytków:
Obiekty historyczne:
 Zabytki i obiekty historyczne – galeria 
Turystyka.
Przez Harklową przebiegają następujące szlaki turystyczne:

</doc>
<doc id="352585" url="https://pl.wikipedia.org/wiki?curid=352585" title="Étienne de Condillac">
Étienne de Condillac

Étienne Bonnot de Condillac (ur. 30 września 1715 r. w Grenoble, zm. 3 sierpnia 1780 r. w Beaugency) – francuski filozof i duchowny epoki oświecenia, młodszy brat Gabriela Mably.
Życiorys.
Pochodził z rodziny szlacheckiej sprawującej urzędy państwowe. Od 1740 przebywał w Paryżu, obracał się w kręgach encyklopedystów i fizjokratów; W latach 1758-1767 był wychowawcą Ferdynanda I, księcia Parmy (wnuka Ludwika XV). Potrafił godzić jaskrawe sensualistyczne poglądy z lojalnością wobec Kościoła.
Wszystkie zagadnienia wydawały mu się proste i łatwe do rozwiązania.
Filozofia.
Condillac to jeden z najbardziej systematycznych umysłów francuskiego Oświecenia. W filozofii Condillaca można wyróżnić trzy charakterystyczne okresy rozwojowe. W pierwszym — Condillac stoi na gruncie teorii Locke’a i jedynie uzupełnia ją; w drugim — rozwinął własną oryginalną teorię sensualistyczną; w trzecim — badał stosunki między formami myślenia, języka i rachunków. Sensualizm Condillaca bardzo szybko stał się obiektem krytyki. Zarzucano mu przede wszystkim, że nie doceniał czynnego udziału umysłu w generowaniu idei poprzez poznanie zmysłowe.
Filozofię Condillaca najlepiej prezentuje szczegółowo analizowany przez niego przykład posągu, obdarzonego zdolnością odbierania wrażeń tylko jednego zmysłu. Zdaniem Condillaca już ta jedna zdolność wystarczy, by posąg rozwinął w pełni życie umysłowe. Różnica w natężeniu wrażeń wytwarza uwagę, która wytwarza się z postrzegania różnic; ślady poszczególnych wrażeń wytwarzają pamięć, a napływ kolejnych wrażeń pociąga za sobą ich porównywanie, to zaś – sądzenie.
W każdym wrażeniu zmysłowym są: przedstawienie (wytwarza uwagę, pamięć, zdolność wyobrażenia, odróżniania, porównywania sądzenia i wnioskowania) i zabarwienie uczuciowe (wytwarza: pożądanie, wolę, miłość, nienawiść, nadzieję i obawę).
Condillac wszelką wiedzę wywodził z doświadczenia zewnętrznego, uzyskiwanego za pomocą zmysłów. Jednak w przeciwieństwie do Locke'a pojmował umysł ludzki jako całkowicie bierny, nieposiadający żadnych idei ani dyspozycji wrodzonych zbiornik wrażeń doznanych i zapamiętanych. Cała treść i funkcje umysłu powstają jako efekt bodźców zewnętrznych.
Postęp umysłu zależy od posługiwania się znakami umownymi. Condillac za znaki uważał nie tylko wyrazy mowy, ale również pojęcia, wskazywał na wspólną naturę myśli i mowy.
Nasze pojęcia są tylko znakami, nasze wrażenia są tylko stanami subiektywnymi; dają niewiele wiadomości o rzeczach i własnej jaźni.
Wiedzę abstrakcyjną pojmował nominalistycznie, wiedzę zmysłową idealistycznie. Od nauki wymagał by była jak najbardziej ścisła i ostrożna. By uczynić z filozofii naukę ograniczył ją wyłącznie do psychologii. Sensualizm Condillaca pozostał teorią wyłącznie psychologiczną. Analizę uważał za jedyną prawidłową metodę, a w poszukiwaniu syntez widział przeszkodę w postępie nauki.
Nie twierdził, że nauka jest jedynym źródłem prawdy, do czego skłaniały jego wyniki naukowe, lecz w myśl wiary chrześcijańskiej, uznawał istnienie Boga i duszy substancjalnej.

</doc>
<doc id="352589" url="https://pl.wikipedia.org/wiki?curid=352589" title="Metr kwadratowy">
Metr kwadratowy

Metr kwadratowy (symbol: m²) – jednostka pola powierzchni w układzie SI. 1 metr kwadratowy to pole równe polu kwadratu o boku 1 metra. W zestawie znaków Unicode metr kwadratowy ma kod: 33A1.
1 m² = 1 m · 1 m = 1 m²
1 dam² = 10 m · 10 m = 100 m² = 1 a (ar)
1 hm² = 100 m · 100 m = 10 000 m² = 1 ha (hektar)
1 km² = 1000 m · 1000 m = 1 000 000 m² (kilometr kwadratowy)
1 dm² = 0,1 m · 0,1 m = 0,01 m²
1 cm² = 0,01 m · 0,01 m = 0,0001 m² (centymetr kwadratowy)
1 mm² = 0,001 m · 0,001 m = 0,000001 m²

</doc>
<doc id="352591" url="https://pl.wikipedia.org/wiki?curid=352591" title="O skutecznym rad sposobie">
O skutecznym rad sposobie

O Skutecznym Rad Sposobie Albo O Utrzymywaniu Ordynaryinych Seymow – czterotomowy traktat polityczny autorstwa Stanisława Konarskiego, wydany w latach 1761-1763 po 15 latach prac.
Analizując ustrój państw demokratycznych (Anglii, Holandii, Szwajcarii i Wenecji) i stawiając szczególnie Anglię za wzór organizacji władzy ustawodawczej i częściowo także wykonawczej, Konarski przedstawiał wady ustrojowe w Rzeczypospolitej Obojga Narodów. W pierwszym tomie (1761 r.) Konarski wskazywał sposoby przeciwdziałania nadużywaniu zasady "liberum veto" w nieprzystających sytuacjach, w drugim (1761 r.) argumentował za stosowaniem zasady większości w głosowaniach w Sejmie. Tom trzeci (1762 r.) był opisem nieefektywności działania Sejmu począwszy od XVI w. z powodu braku zasady większości i sporu o pozycję monarchy. W czwartym tomie (1763 r.) autor podsumował dotychczasowe argumenty, zebrał kontrargumenty, przedstawił opisy ustroju parlamentów Europy i przedstawił własny projekt nowego rządu.
Dzieło Konarskiego było przełomem, jeśli chodzi o literaturę tego typu w Polsce, gdyż wcześniej o ustroju innych państw wypowiadano się głównie, przywołując przykłady despotycznych monarchii absolutnych. Praca ta spotkała się początkowo z oburzeniem szlachty, jednak z czasem przykłady prac powołujących się na inne państwa jako wzory organizacji władzy zaczęły być częstsze, a pokolenie później praca Konarskiego była inspiracją i jednym z fundamentów reformy ustrojowej Konstytucji 3 maja.
Tytuł nawiązuje polemicznie do dzieła "De vanitate cansiliorum" (O bezskuteczności rad) Stanisława Herakliusza Lubomirskiego.

</doc>
<doc id="352594" url="https://pl.wikipedia.org/wiki?curid=352594" title="Caców">
Caców

Caców – wieś w Polsce położona w województwie świętokrzyskim, w powiecie jędrzejowskim, w gminie Nagłowice.
Wieś duchowna "Czaczów", własność opactwa cystersów jędrzejowskich położona była w drugiej połowie XVI wieku w powiecie ksiąskim województwa krakowskiego. W latach 1975–1998 miejscowość administracyjnie należała do województwa kieleckiego.
Historia.
Wieś wzmiankowana w wieku XII.
Caców, dawniej także „Czaczów” pisany w dokumencie z r. 1176 jako „Chachevici”, 1210 r. „Czaczowo”, 1224 r.„Czchaczów”, „Chachowo”, wieś w powiecie jędrzejowskim. 
Wieś nadana klasztorowi jędrzejowskiemu cystersów przed r. 1176 przez Jana, arcybiskupa gnieźnieńskiego. 
W r. 1224 Leszek Biały nadaje temuż klasztorowi na „colloquium“ będąc Korytnicy, wieś Czaczów (Kod. Małop. I, 16). 
W połowie XV w. klasztor jędrzejowski, pobiera sam ze wsi dziesięcinę (Długosz L. B. II. 72).
W r. 1581 klasztor płaci pobór od 3 łanów kmiecych, 1 komornika i 1/4 łanu karczmarskiego.(Rejestr poborowy)

</doc>
<doc id="352596" url="https://pl.wikipedia.org/wiki?curid=352596" title="Cadów">
Cadów

Cadów – wieś w Polsce, położona w województwie łódzkim, w powiecie radomszczańskim, w gminie Kobiele Wielkie.
 przez wieś biegnie Łódzka Magistrala Rowerowa N-S
W latach 1975–1998 wierś administracyjnie należała do województwa piotrkowskiego.

</doc>
<doc id="352597" url="https://pl.wikipedia.org/wiki?curid=352597" title="Całowanie">
Całowanie

Całowanie – wieś w Polsce położona w województwie mazowieckim, w powiecie otwockim, w gminie Karczew.
Wierni Kościoła rzymskokatolickiego należą do parafii św. Jana Chrzciciela w Warszawicach.
Wieś szlachecka Czalowanie położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Wieś Całowanie zasłynęła w polskiej historii jako jedno z bardziej znanych stanowisk archeologicznych. Na terenach wsi odnaleziono przedmioty należące do ludów zamieszkujących polskie ziemie w epoce późnego paleolitu i mezolitu (epoka kamienia łupanego). Były to między innymi przedmioty wykonane z kamienia służące ówczesnym ludom do wykonywania prac codziennych tj. polowania, prac masarskich czy preparowania skór zwierzęcych. Znaleziska datuje się na wiek około 7 tysięcy lat p.n.e. co wskazuje że byli to ludzie przybyli na nasze ziemie tuż po ostatnim zlodowaceniu (Wurm) które zakończyło się ok. 10-11 tysięcy lat temu. 
Badania archeologiczne odbyły się w latach 1963-1969 pod kierownictwem Romualda Schilda.
Pod koniec XIX wieku Karol i Teodor Drewitzowie z Całowania wyhodowali pierwsze w zaborze rosyjskim rodzime odmiany ziemniaków, którym nadali nazwy "Syrena" i "Warszawa". Na zorganizowanej w Petersburgu w 1912 Wszechrosyjskiej Wystawie Nasion i Maszyn do Czyszczenia Ziarna otrzymały Wielki Złoty Medal. W późniejszych latach w Całowaniu wyhodowano również odmiany "Białe Wczesne", "Garwolin", "Klio", "Norma", "Świder" i "Almy"

</doc>
<doc id="352598" url="https://pl.wikipedia.org/wiki?curid=352598" title="Całownia">
Całownia

Całownia – wieś w Polsce, położona w województwie mazowieckim, w powiecie sierpeckim, w gminie Szczutowo.
W latach 1975–1998 miejscowość administracyjnie należała do województwa płockiego.
Według Narodowego Spisu Powszechnego (III 2011 r.) wieś liczyła 54 mieszkańców.

</doc>
<doc id="352599" url="https://pl.wikipedia.org/wiki?curid=352599" title="Caryńskie">
Caryńskie

Caryńskie – osada w Polsce położona w województwie podkarpackim, w powiecie bieszczadzkim, w gminie Lutowiska. Leży nad potokiem "Caryńskim" i na obszarze Bieszczadzkiego Parku Narodowego.
Wierni kościoła rzymskokatolickiego należą do parafii św. Michała Archanioła w Dwerniku.
Historia.
W połowie XIX wieku właścicielką posiadłości tabularnej w Caryńskiem z Nasicznem była Krystyna Niemczewska. Od 1894 właścicielem Caryńskich był Antoni Pogłodowski. W 1903 odkupił je od niego Teodor Alfred Serwatowski, a w 1922 ich dziedziczką została Felicja Dzieduszycka.
We wsi znajdowała się drewniana cerkiew pw. św. Dymitra, wybudowana w latach 1777/1787, a odnowiona w 1897. Cerkiew ta miała przyznane przez papieża Leona XIII prawo udzielania odpustów, corocznie w święto Jana Chrzciciela. W XIX wieku proboszczem greckokatolickim w Caryńskiem był Iskrzycki, którego synem był adwokat dr Aleksander Iskrzycki.
W 1929 przebudowano kaplicę św. Jana Chrzciciela z drewnianej na murowaną. Po cerkwi pozostał jedynie zarys fundamentów. Natomiast zachowały się w niezmienionej formie fragmenty ścian kaplicy oraz jej strefy wejściowej (stopnie).
W latach 1975–1998 miejscowość administracyjnie należała do województwa krośnieńskiego.

</doc>
<doc id="352601" url="https://pl.wikipedia.org/wiki?curid=352601" title="Ceber (województwo świętokrzyskie)">
Ceber (województwo świętokrzyskie)

Ceber – wieś w Polsce położona w województwie świętokrzyskim, w powiecie staszowskim, w gminie Bogoria.
W latach 1975–1998 miejscowość administracyjnie należała do województwa tarnobrzeskiego.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Cebra zawarty w tabeli 2.
Historia.
Pod koniec XIX wieku, według „Słownika Geograficznego Królestwa Polskiego i innych krajów słowiańskich”, Ceber był wsią z folwarkiem należącą do ówczesnego powiatu opatowskiego, gminy Malkowice i parafii Kiełczyna. Miejscowość była oddalona o 3 mile od Opatowa, 1,5 mili od Staszowa i 5 wiorst od poczty w Iwaniskach. W 1827 r. miejscowość liczyła 12 domów i 79 mieszkańców, zaś w 1880 roku 15 domów i 110 mieszkańców. W 1880 r. wieś obejmowała 491 morg ziemi, z czego 115 morg należało do 12 osad włościańskich. Folwark liczył 15 drewnianych zabudowań i obejmował 376 morg, w tym 202 ziemi ornej, 31 łąk, 115 lasu (w 1877 r.), oraz 28 pozostałych gruntów (nieużytki, drogi, place itp.).
W sierpniu 1944 roku żołnierze 2 pułku piechoty Legionów Armii Krajowej stoczyli pod Cebrem bitwę partyzancką z Niemcami. Wydarzenie to upamiętnia pomnik, odsłonięty w 1991 roku. W 1993 roku pomnik uzupełniono tablicą ku czci żołnierzy miejscowej placówki Batalionów Chłopskich. 5 sierpnia 1944 Niemcy w odwecie za potyczkę z partyzantami spacyfikowali wieś. Zamordowali 3 mieszkańców i spalili 18 budynków. 

</doc>
<doc id="352602" url="https://pl.wikipedia.org/wiki?curid=352602" title="Cecele">
Cecele

Cecele – wieś w Polsce położona w województwie podlaskim, w powiecie siemiatyckim, w gminie Siemiatycze.
Wieś duchowna położona była w 1795 roku w ziemi drohickiej województwa podlaskiego. 
W 1921 roku wieś liczyła 44 domy i 301 mieszkańców, w tym 266 prawosławnych i 35 katolików.
W latach 1975–1998 miejscowość administracyjnie należała do województwa białostockiego.
W pobliżu miejscowości odkryto cmentarzysko kultury wielbarskiej datowane na okres od drugiej połowy II do V wieku. Od nazwy miejscowości została nazwana druga i ostatnia faza chronologiczna tej kultury.
W strukturze Kościoła prawosławnego wieś podlega parafii pw. św. Apostołów Piotra i Pawła w Rogawce. Natomiast wierni kościoła rzymskokatolickiego należą do parafii Wniebowzięcia Najświętszej Maryi Panny w Siemiatyczach.

</doc>
<doc id="352603" url="https://pl.wikipedia.org/wiki?curid=352603" title="Cecenowo">
Cecenowo

Cecenowo (kaszb. "Cécenowò" lub też "Cécnowò", "Cecënowò", "Cecenowò", niem. "Zezenow") – stara wieś kaszubska w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr . W kierunku północnowschodnim od Cecenowa znajduje się rezerwat przyrody "Las Górkowski".
W latach 1975–1998 miejscowość administracyjnie należała do województwa słupskiego.
Historia.
Najstarsze zapisy nazwy: Cezanovo (1229), Ceczonowo (1249), Ceczenow (1400); nazwa została utworzona przez dodanie formatu -"owo" do nazwy osobowej wymawianej z kaszubieniem (nazwa pierwotna rekonstruowana jako Ciecienowo, por. Ciecierad); gwarowo Ceconowo, Cecnowo, niem. "Zezenow".
Wieś wielodrożnica; pierwsza wzmianka znajduje się w dokumencie z 1249 roku wystawionym przez księcia Świętopełka, w którym nadaje osadę klasztorowi norbertanek w Żukowie. W 1510 roku majątek kupił od klasztoru Ewald von Massow. Po wygaśnięciu rodu w linii męskiej Cecenowo wróciło do klasztoru. Rok później po protestach rodziny, konwent klasztoru potwierdził sprzedaż i dobra powróciły do rodziny von Massow. W 1735 roku pożar od pioruna zniszczył kościół i sporo zagród. Od von Massowów kupił go w 1777 roku Moritz von Weyher z Janowic. W 1784 roku według Bruggemanna we wsi był folwark, owczarnia, kuźnia, łącznie 34 domy. Cecenowo utrzymywało też kaznodzieję. Miejscowość obok Główczyc była główną siedzibą Kaszubów. W 1842 roku odprawiano jeszcze często mszę w języku kaszubskim, a ostatnia miała miejsce w 1876 roku. Działali tu pastorzy Schimansky, Lorek, Ziegler, którzy badali społeczność kaszubską, choć nie zawsze byli przychylnie doń nastawieni. Po niespełna 20 latach majątek dostał się w ręce Caspara Wilhelma von Zitzewitza, który w latach 1812-1814 wybudował murowany dwór. Jego rozbudowa trwała do 1868 roku. Ostatnim właścicielem Cecenowa został w 1918 roku Wilhelm Zygfryd Otto Marcin von Zitzewiz, który gospodarzył tu do roku 1945. W 1939 roku poza majątkiem było 50 gospodarstw. Wieś była uprzemysłowiona: pracował tartak i gorzelnia; był tu hotel i zakłady rzemieślnicze wszystkich prawie branż oraz kilka sklepów.

</doc>
<doc id="352604" url="https://pl.wikipedia.org/wiki?curid=352604" title="Cecylówka Głowaczowska">
Cecylówka Głowaczowska

Cecylówka Głowaczowska – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość administracyjnie należała do województwa radomskiego.
W czasie kampanii wrześniowej, 13 września 1939 żołnierze niemieccy zamordowali w Cecylówce 54 mężczyzn, mieszkańców wsi i okolic. Wśród zamordowanych było 42 Polaków i 12 Żydów. Ludzie ci zostali zgromadzeni w stodole, do której wrzucono granaty, a później oblano benzyną i podpalono. Z płonącego budynku, wedle różnych relacji, uratowały się trzy lub cztery osoby – trzech Polaków, lub trzech Polaków i Żyd. Zamordowanych pochowano na miejscu. Obecnie stoi tam pomnik upamiętniający te wydarzenia.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="352605" url="https://pl.wikipedia.org/wiki?curid=352605" title="Cedrowice">
Cedrowice

Cedrowice – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="352606" url="https://pl.wikipedia.org/wiki?curid=352606" title="Cedrowice-Parcela">
Cedrowice-Parcela

Cedrowice-Parcela – wieś w Polsce położona w województwie łódzkim, w powiecie zgierskim, w gminie Ozorków.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="352607" url="https://pl.wikipedia.org/wiki?curid=352607" title="Cedry">
Cedry

Cedry – wieś w Polsce położona w województwie podlaskim, w powiecie kolneńskim, w gminie Stawiski.
Wierni kościoła rzymskokatolickiego należą do parafii św. Antoniego Padewskiego w Stawiskach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwało 217 osoby w 40 budynkach mieszkalnych. Miejscowość należała do parafii rzymskokatolickiej w Stawiskach. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W latach 1954-1957 wieś należała i była siedzibą władz gromady Cedry, po jej zniesieniu w gromadzie Stawiski. W latach 1975–1998 miejscowość należała administracyjnie do województwa łomżyńskiego.

</doc>
<doc id="352608" url="https://pl.wikipedia.org/wiki?curid=352608" title="Cedry Małe">
Cedry Małe

Cedry Małe (niem. "Klein Zünder") – wieś w Polsce położona w województwie pomorskim, w powiecie gdańskim, w gminie Cedry Wielkie na obszarze Żuław Gdańskich przy drodze krajowej 7 (E77).
Ulicówka, z zabudową po obu stronach drogi. Przez znajdujące się w miejscowości skrzyżowanie (z sygnalizacją świetlną) drogi krajowej nr 7 i drogi wojewódzkiej nr 227 w 2013 przejechało 22.619 pojazdów na dobę. Wieś posiada połączenia autobusowe z Gdańskiem, Elblągiem oraz Krynicą Morską
W latach 1975–1998 miejscowość administracyjnie należała do województwa gdańskiego.
Siedziba klubu sportowego "Korona Cedry Małe".
Historia.
Data pierwotnej lokacji nie jest znana. W latach 1310-1454 była własnością krzyżackiej komturii w Gdańsku. W latach 1454-1793 wsią władało miasto Gdańsk. Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W tym czasie, w 1561 decyzją Rady Miasta nastąpiła ponowna lokacja miejscowości. Następni właściciele: 1794-1807 skarb pruski, 1808-1914 miasto Gdańsk i 1915-1919 ponownie skarb pruski. W 1905 w miejscowości powstał przystanek linii wąskotorowej Gdańsk – Świbno.
W 1920 miejscowość znalazła się w granicach Wolnego Miasta Gdańska, w powiecie Danziger Niederung. W 1939 włączono ją w granice Okręgu Rzeszy Gdańsk-Prusy Zachodnie, w ramach którego od 1940 wchodziła w skład powiatu gdańskiego (Danzig-Land). Po przyłączeniu Żuław do Polski na mocy postanowień konferencji poczdamskiej, w latach 1945-1998 miejscowość nieprzerwanie należała do województwa gdańskiego.
Zobacz też.
Inne miejscowości o nazwie "Cedry": Cedry, Cedry Wielkie

</doc>
<doc id="352609" url="https://pl.wikipedia.org/wiki?curid=352609" title="Cedry Wielkie">
Cedry Wielkie

Cedry Wielkie (, ) – wieś w Polsce położona w województwie pomorskim, w powiecie gdańskim, w gminie Cedry Wielkie na obszarze Żuław Wiślanych.
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim.
W latach 1954–1972 wieś należała i była siedzibą władz gromady Cedry Wielkie. W latach 1945–1998 miejscowość należała do województwa gdańskiego.
Miejscowość jest siedzibą gminy Cedry Wielkie oraz parafii św. Aniołów Stróżów.
W styczniu 2013 odsłonięto we wsi obelisk upamiętniający ofiary „Marszu śmierci” ewakuowanych więźniów KL Stutthof.
Na terenie Cedrów Wielkich działają m.in.:
Budowę hali z pełnowymiarowym (20 × 40 m) boiskiem do piłki ręcznej, siatkówki i koszykówki, szatniami, trybunami stałymi na 200 miejsc i tymczasowymi na kolejnych 200 osób rozpoczęto w 2017 r, z przewidywanym terminem zakończenia 31 października 2018.
Zabytki.
Według rejestru zabytków NID na listę zabytków wpisany jest kościół parafialny pw. św. Aniołów Stróżów z 2 poł. XIV w., nr rej.: 486 z 30.05.1972.
Gotycki kościół posiada ceglany, trójnawowy korpus z połowy XIV wieku z wieżą frontową. Został przebudowany w XVII wieku na pseudobazylikę, a po 1945 odbudowany ze zniszczeń wojennych. Drewniana dzwonnica pochodzi z XVIII w. W 2010 wrócił do wsi dzwon z 1647 roku, wywieziony w 1942 do Hamburga w celu przetopienia na mosiądz, co jednak nie nastąpiło. Pozbawiony korony, został umieszczony jako ozdoba na schodach do kościoła pod wezwaniem św. Piotra w Lubece.
W l. 2017–2018 kosztem 2,15 mln zł przeprowadzono kompleksowy remont kościoła (wzmocnienie fundamentów, odnowienie elewacji, remont wieży, nowy dach), połączony z odtworzeniem chóru i empory nad nawą główną.

</doc>
<doc id="352610" url="https://pl.wikipedia.org/wiki?curid=352610" title="Cedzyna">
Cedzyna

Cedzyna – wieś w Polsce, położona w województwie świętokrzyskim, w powiecie kieleckim, w gminie Górno.
W latach 1975–1998 miejscowość administracyjnie należała do województwa kieleckiego.
Historia.
Na pn.-wsch. od wsi na wydmie „Turek” znaleziono ślady pobytu człowieka z epoki kamienia. W pierwszej połowie XVII w. Szembekowie założyli nad Lubrzanką wielki piec hutniczy, przy którym utworzono sztuczny zbiornik wodny. Wytop żelaza prowadzono tu do roku 1778. W latach 30. XX w. przez wieś przebiegała trasa kolejki wąskotorowej z Kielc do Złotej Wody k. Łagowa. W 1978 powstał tu Cmentarz Komunalny nr 3, na którym odbywają się pochówki zmarłych z Kielc i najbliższej okolicy.
Ogólne informacje.
Cedzyna jest punktem początkowym niebieskiego szlaku turystycznego im. E. Wołoszyna, prowadzącego do Wąchocka, czerwonego szlaku rowerowego prowadzącego do Nowej Słupi oraz czarnego szlaku rowerowego prowadzącego do Kielc. W pobliżu wsi znajduje się sztuczny zbiornik wodny „Cedzyna” utworzony w roku 1973 przez spiętrzenie wód Lubrzanki. Działa tu Mała Elektrownia Wodna Cedzyna z dwoma turbinami o łącznej mocy około 74 KW.
W miejscowości znajduje się nowa Szkoła Podstawowa i przedszkole im. Stefana Żeromskiego. Dojazd z Kielc zapewniają autobusy komunikacji miejskiej linii 10, 14, 41, 43, 47 i 106. Obsługują one łącznie 5 przystanków na terenie wsi. 
W roku 2011 został oddany do użytku jedyny do tej pory odcinek S74, który łączy Cedzynę z Kielcami (dokładniej z Bociankiem). Ten prawie siedmio kilometrowy odcinek budowano 2 lata, natomiast koszt tej inwestycji wynosił prawie 355 mln zł.

</doc>
<doc id="352611" url="https://pl.wikipedia.org/wiki?curid=352611" title="Cegielnia-Kosewo">
Cegielnia-Kosewo

Cegielnia-Kosewo – wieś w Polsce położona w województwie mazowieckim, w powiecie nowodworskim, w gminie Pomiechówek.
W latach 1975–1998 miejscowość administracyjnie należała do województwa warszawskiego.

</doc>
<doc id="352613" url="https://pl.wikipedia.org/wiki?curid=352613" title="Cegielnia Psucka">
Cegielnia Psucka

Cegielnia Psucka – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1954-1961 wieś należała i była siedzibą władz gromady Cegielnia Psucka, po jej zniesieniu w gromadzie Pieścirogi Stare. W latach 1975–1998 miejscowość administracyjnie należała do województwa ciechanowskiego.

</doc>
<doc id="352614" url="https://pl.wikipedia.org/wiki?curid=352614" title="Cegielnia Ratowska">
Cegielnia Ratowska

Cegielnia Ratowska – wieś w Polsce położona w województwie mazowieckim, w powiecie mławskim, w gminie Radzanów.
Wierni Kościoła rzymskokatolickiego należą do parafii św. Rocha w Radzanowie.

</doc>
<doc id="352615" url="https://pl.wikipedia.org/wiki?curid=352615" title="Barbizończycy">
Barbizończycy



</doc>
<doc id="352618" url="https://pl.wikipedia.org/wiki?curid=352618" title="Cegielnia-Rudki">
Cegielnia-Rudki

Cegielnia-Rudki – wieś w Polsce położona w województwie wielkopolskim, w powiecie konińskim, w gminie Wierzbinek, nad strugą Pichną. Częścią integralną wsi jest miejscowość Pagórki.
Etymologia nazwy wsi wywodzi się od słów cegielnia oraz "rudka", oznaczającego obszar pokryty rudą. Wedle dokumentów historycznych: w 1827 i 1888 roku zapisywana była jako "Rudki"; w 1921 jako "Cegielnia Rudki". W latach 1975–1998 miejscowość administracyjnie należała do województwa konińskiego. W roku 2011 Cegielnia-Rudki wraz z miejscowościami Ruszkowo-Parcel oraz Ruszkówek liczyła 233 mieszkańców, w tym 122 kobiety i 111 mężczyzn.

</doc>
<doc id="352620" url="https://pl.wikipedia.org/wiki?curid=352620" title="Cegielnik">
Cegielnik

Cegielnik – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 990 mieszkańców. Jest piątą co do wielkości miejscowością gminy Zławieś Wielka.
We wsi znajduje się nieczynny cmentarz ewangelicki, założony w 1873 r., z najstarszymi zachowanymi nagrobkami z końca XIX i pocz. XX w.

</doc>
<doc id="352621" url="https://pl.wikipedia.org/wiki?curid=352621" title="Cegielsko">
Cegielsko

Cegielsko – wieś w Polsce położona w województwie wielkopolskim, w powiecie grodziskim, w gminie Rakoniewice.
W okresie Wielkiego Księstwa Poznańskiego (1815-1848) miejscowość wzmiankowana jako Cegielnia Olendry należała do wsi mniejszych w ówczesnym powiecie babimojskim rejencji poznańskiej. Cegielnia Olendry należała do rakoniewickiego okręgu policyjnego tego powiatu i stanowiła część majątku Tłoki, który należał wówczas do A. Gajewskiego. Według spisu urzędowego z 1837 roku Cegielnia Olendry liczyła 60 mieszkańców, którzy zamieszkiwali 9 dymów (domostw).
W latach 1975–1998 miejscowość administracyjnie należała do województwa poznańskiego.
Znani mieszkańcy.
W 1910 dom w Cegielsku kupił dom Michał Drzymała. 
Z Cegielska pochodził Zenon Zając, jeden z górników kopalni Wujek zabitych w trakcie jej pacyfikacji po wprowadzeniu stanu wojennego 16 grudnia 1981 roku.

</doc>
<doc id="352622" url="https://pl.wikipedia.org/wiki?curid=352622" title="Ceglarki">
Ceglarki

Ceglarki (niem. "Ernsthof") – kolonia w Polsce położona w województwie warmińsko-mazurskim, w powiecie bartoszyckim, w gminie Bartoszyce. W latach 1975–1998 miejscowość administracyjnie należała do województwa olsztyńskiego.
Ceglarki w roku 1889 było folwarkiem, należącym do majątku ziemskiego Osieka. Po pierwszej wojnie światowej majątek w Osiece rozparcelowano, ale nie dotyczyło to folwarku w Ceglarce.
W 1978 r. w Ceglarkach były trzy indywidualne gospodarstwa rolne, uprawiające łącznie 43 ha. W 1983 r. we wsi były 3 domy z ośmioma mieszkaniami. W Ceglarkach w tym czasie mieszkało 27 osób.

</doc>
<doc id="352623" url="https://pl.wikipedia.org/wiki?curid=352623" title="Cegły">
Cegły

Cegły – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski, ok. 13 km na zachód od Ostrowa, przy linii kolejowej Ostrów-Krotoszyn. Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.

</doc>
<doc id="352624" url="https://pl.wikipedia.org/wiki?curid=352624" title="Cekcyn">
Cekcyn

Cekcyn (niem. "Polnisch Cekzin"; kaszb. "Cékcëno") – wieś w Polsce położona w województwie kujawsko-pomorskim, w powiecie tucholskim, w gminie Cekcyn na południowym skraju Tucholskiego Parku Krajobrazowego nad jeziorem Wielkim Cekcyńskim.
Historia.
Wieś jest miejscowością turystyczną, w której funkcjonują gospodarstwa agroturystyczne. Pierwsza wzmianka o Cekcynie pojawiła się w 1301 r. w dokumencie Wacława II. Przebiega tędy linia kolejowa Laskowice Pomorskie – Wierzchucin – Tuchola – Chojnice (od połowy sierpnia 1883 r.). Miejscowość jest siedzibą gminy Cekcyn. We wsi znajdują się: gminny ośrodek kultury, przedszkole gminne, biblioteka publiczna, szkoła podstawowa, gimnazjum, ośrodek zdrowia, dom strażaka, poczta, hala widowiskowo-sportowa, baza noclegowa. W Cekcynie znajduje się też kościół parafialny pw. Podwyższenia Krzyża Świętego zbudowany w 1869 r. w stylu neogotyckim. Z zachowanych ujęć miejscowości sprzed 100 lat wynika, że w 1903 roku stały tu 2 wiatraki. W 1942 roku okupanci niemieccy wprowadzili dla miejscowości nazwę niemiecką "Seehaupten".
Współczesność.
W latach 1975–1998 miejscowość administracyjnie należała do województwa bydgoskiego. Obecnie we wsi znajdują się przystanki autobusowy i kolejowy (dawniej pełniący funkcję stacji kolejowej). W Cekcynie, nad Jeziorem Wielkim Cekcyńskim, regularnie od 2006 roku, odbywa się Festiwal Muzyki Elektronicznej "The Day Of Electronic Music", a od roku 2014 nazwa została zmieniona na "Cekcyn Electronic Music Festival" (CEMF). Miejscowość jest siedzibą klubu sportowego "Cis Cekcyn".

</doc>
<doc id="352625" url="https://pl.wikipedia.org/wiki?curid=352625" title="Ceków">
Ceków

Ceków – wieś w Polsce położona w województwie wielkopolskim, w powiecie kaliskim, w gminie Ceków-Kolonia.
Ceków jest jedną z najstarszych miejscowości w powiecie kaliskim. Wieś położona jest przy drodze 470. Pierwsza wzmianka o wsi pochodzi z 1212 roku, gdy została przez księcia kaliskiego Władysława Odonic podarowana na rzecz kościoła, co potwierdziła bulla papieża Honoriusza III wystawiona 28 maja 1218 roku. Wieś występuje pod nazwą "Cekouiz". Prace archeologiczne w 1961 r. prowadzone przez ekipy z Polski i Jugosławii dowodzą zasiedlenie tych terenów i usytuowanie na ważnym prastarym szlaku bursztynowym łączącym Imperium Rzymskie z Wybrzeżem Bałtyckim. Według badań odkryte nad rzeką Żabianką wczesnośredniowieczne grodzisko, broniące drogi kupieckiej, istniało w X-XI wieku.. Charakterystyczny kształt grodziska o nazwie "szwedzkie okopy" nie zachował się, uległ zniszczeniu przez najazdy, pożar i ze względu na bagnistą dolinę Swędrni.
Na przestrzeni wieków Cekouiz, w wyniku wymowy gwarowej zmieniono na Ceków.
Do 1954 roku siedziba gminy Ceków. W latach 1975–1998 miejscowość administracyjnie należała do województwa kaliskiego.

</doc>
<doc id="352626" url="https://pl.wikipedia.org/wiki?curid=352626" title="Ceków-Kolonia">
Ceków-Kolonia

Ceków-Kolonia – wieś w Polsce położona w województwie wielkopolskim, w powiecie kaliskim, w gminie Ceków-Kolonia.
Przez miejscowość przebiega droga wojewódzka nr 470.
W latach 1954-1972 miejscowość należała i była siedzibą władz gromady Ceków Kolonia. W latach 1975–1998 miejscowość administracyjnie należała do województwa kaliskiego.
Miejscowość jest siedzibą gminy Ceków-Kolonia.

</doc>
<doc id="352627" url="https://pl.wikipedia.org/wiki?curid=352627" title="Celbowo">
Celbowo

Celbowo (d. "Celibowo", "Czielbowa"; kaszb. "Celbòwò", niem. "Celbau") – osada kaszubska w Polsce położona w województwie pomorskim, w powiecie puckim, w gminie Puck, na Kępie Puckiej.
Nazwa.
Miejscowość ma metrykę średniowieczną. W wyniku historycznych procesów lingwistycznych nazwa przybierała wiele form. Po raz pierwszy wymieniona została w 1298 jako "Zelibore", 1394 "Czillibow, Gillibow", 1400 "Czillebaw", "Tzilbow", "Czilbau", 1472 "Czelebaw", 1534 "Celibowo", 1565 "Czelibouo", 1583 "Kolibowo", 1627-28 "z Szczelibowem, z Czelbowem", 1627 "Celibowo", 1664 "Celbowo", 1796-1802 "Celbau", 1880 "Celbowo, Celbau". Nazwa miejscowości pochodzi od nazwy osobowej Żelibor - słowiańskiego imienia składającego się z dwóch członów: "Żeli-" ("pragnąć") i "-bor" ("walka", "walczyć, zmagać się"). Do nazwy dodany został sufiks "-je" wtórnie wyrównany do formy "-owo". Niemiecka nazwa "Celbau" powstała w wyniku procesu germanizacji pierwotnej nazwy miejscowej.
Historia.
Wieś królewska w starostwie puckim w powiecie puckim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.
Wieś znajduje się przy skrzyżowaniu dróg wojewódzkich nr 213 i 216. Jest siedzibą sołectwa "Celbowo," w którego skład wchodzi również miejscowość Celbówko.
W Celbowie znajduje się dawny majątek ziemski z pałacem neogotyckim i zabudowaniami folwarcznymi pochodzącymi z 3 ćw. XIX wieku. Wśród zabudowań znajdują się m.in. wieża ciśnień i wieża zegarowa.
W okresie 1823–1945 majątek ziemski wraz z pałacem była w posiadaniu rodziny Rodenackerów, właścicieli browaru Alte Danziger Brauerei E. Rodenacker w Gdańsku.

</doc>
<doc id="352628" url="https://pl.wikipedia.org/wiki?curid=352628" title="Celej">
Celej

Celej – przysiółek w Polsce położona w województwie lubelskim, w powiecie łukowskim, w gminie Stoczek Łukowski.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Stoczku Łukowskim.

</doc>
<doc id="352629" url="https://pl.wikipedia.org/wiki?curid=352629" title="Celestyny">
Celestyny

Celestyny – wieś w Polsce położona w województwie wielkopolskim, w powiecie tureckim, w gminie Malanów.
Wieś położona jest w południowo-zachodniej części gminy Malanów, około kilometr od drogi wojewódzkiej nr 470. Zamieszkuje ją 80 osób.
Historia.
Słownik geograficzny Królestwa Polskiego podaje, że na początku XIX wieku Celestyny stanowiły kolonię w powiecie tureckim, w gminie i parafii Malanów. Zdaniem jego autorów "powstała za czasów pruskich w dobrach poarcybiskupich Malanów", czyli w XVIII wieku.
W 1827 roku wieś miała powierzchnię 324 mórg, 19 gospodarstw wiejskich, które zamieszkiwało 155 osób. Byli to głównie niemieccy rolnicy, gospodarujący na gruntach najsłabszych klas.
Pod koniec XIX wieku liczba domów wzrosła do 22, jednak o liczbie mieszkańców w tym okresie źródła nie wspominają.
Pozostałością po mieszkających tu w przeszłości Niemcach, jest stary, zaniedbany cmentarz.
W latach 1975–1998 miejscowość administracyjnie należała do województwa konińskiego.

</doc>
<doc id="352630" url="https://pl.wikipedia.org/wiki?curid=352630" title="Celigów">
Celigów

Celigów – wieś w Polsce położona w województwie łódzkim, w powiecie skierniewickim, w gminie Głuchów.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="352631" url="https://pl.wikipedia.org/wiki?curid=352631" title="Celin">
Celin

Celin – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 96 mieszkańców.

</doc>
<doc id="352632" url="https://pl.wikipedia.org/wiki?curid=352632" title="Celiny Przesławickie">
Celiny Przesławickie

Celiny Przesławickie – wieś w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość administracyjnie należała do województwa kieleckiego. Integralna część miejscowości: Dziadówki Celińskie.

</doc>
<doc id="352633" url="https://pl.wikipedia.org/wiki?curid=352633" title="Celiny Szlacheckie">
Celiny Szlacheckie

Celiny Szlacheckie – wieś w Polsce, położona w województwie lubelskim, w powiecie łukowskim, w gminie Stanin. Obok wsi przepływa Bystrzyca, niewielka rzeka dorzecza Wisły.
W latach 1975–1998 wieś administracyjnie należała do województwa siedleckiego.
Wierni Kościoła rzymskokatolickiego należą do parafii św. Marii Magdaleny w Tuchowiczu.

</doc>
<doc id="352634" url="https://pl.wikipedia.org/wiki?curid=352634" title="Celiny Włościańskie">
Celiny Włościańskie

Celiny Włościańskie – wieś w Polsce położona w województwie lubelskim, w powiecie łukowskim, w gminie Stanin. Obok miejscowości przepływa Bystrzyca, niewielka rzeka dorzecza Wisły.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Marii Magdaleny w Tuchowiczu.

</doc>
<doc id="352635" url="https://pl.wikipedia.org/wiki?curid=352635" title="Cełujki">
Cełujki

Cełujki – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii Najświętszego Serca Pana Jezusa w Sworach.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="352636" url="https://pl.wikipedia.org/wiki?curid=352636" title="Cempkowo">
Cempkowo

Cempkowo – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352637" url="https://pl.wikipedia.org/wiki?curid=352637" title="Cendrowice">
Cendrowice

Cendrowice – wieś w Polsce położona w województwie mazowieckim, w powiecie piaseczyńskim, w gminie Góra Kalwaria.
Wieś szlachecka Cedrowice położona była w drugiej połowie XVI wieku w powiecie czerskim ziemi czerskiej województwa mazowieckiego. W latach 1975–1998 miejscowość administracyjnie należała do województwa warszawskiego.
Przez miejscowość przebiega droga wojewódzka nr 683.

</doc>
<doc id="352638" url="https://pl.wikipedia.org/wiki?curid=352638" title="Ceniawy">
Ceniawy

Ceniawy – wieś w Polsce położona w województwie łódzkim, w powiecie tomaszowskim, w gminie Będków.
W latach 1975–1998 miejscowość administracyjnie należała do województwa piotrkowskiego.

</doc>
<doc id="352639" url="https://pl.wikipedia.org/wiki?curid=352639" title="Centawa">
Centawa

Centawa (niem. Centawa, śl. Cyntawa)– wieś w Polsce, położona w województwie opolskim, w powiecie strzeleckim, w gminie Jemielnica.
W latach 1975–1998 wieś należała administracyjnie do ówczesnego województwa opolskiego.
Nazwa.
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje nazwę miejscowości "Centawa" jako jedyną, funkcjonującą zarówno w języku polskim jak i niemieckim.
Ze względu na polskie pochodzenie nazwa została zmieniona w latach 1936-45 przez nazistowską administrację III Rzeszy na nową, całkowicie niemiecką - "Haldenau".
Historia.
Spis z 1835 notuje we wsi: folwark, piekarnię, dwie fryszernie oraz kuźnię.
Zabytki.
Do wojewódzkiego rejestru zabytków wpisany jest kościół parafialny Najświętszej Panny Marii, z XV/XVI w., XIX w., średniowieczny, wczesnogotycki z roku 1253.

</doc>
<doc id="352640" url="https://pl.wikipedia.org/wiki?curid=352640" title="Cepno">
Cepno

Cepno – wieś w Polsce położona w województwie kujawsko-pomorskim, w powiecie chełmińskim, w gminie Stolno.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 469 mieszkańców. Jest piątą co do wielkości miejscowością gminy Stolno.
Kultura.
W Cepnie mieści się Dom Kultury, w którym narodził się Zespół Pieśni i Tańca "Ziemi Chełmińskiej".

</doc>
<doc id="352641" url="https://pl.wikipedia.org/wiki?curid=352641" title="Ceradz Dolny">
Ceradz Dolny

Ceradz Dolny (dawniej Ceradź Dolny, Czeradź Nowy) – wieś w Polsce położona w województwie wielkopolskim, w powiecie szamotulskim, w gminie Duszniki.
Historia.
Wzmianka z 1418 r. wymienia nazwę "Nowa Czeradz". Jest to wówczas własność szlachecka (w latach 1415-27 właścicielem jest Marcin). Późniejsze dokumenty odnotowują wieś także pod nazwą "Czeracz". W 1580 roku właścicielem wsi "Czeradz nova" był Feliks Jaktorowski. Pod koniec XIX wieku w Ceradź Dolny liczył 153 mieszkańców; wszyscy byli katolikami. Majątek, o powierzchni 2245 mórg obejmował wieś szlachecką Ceradz Dolny oraz młyn Wymysłowo, z 8 domostwami i 140 mieszkańcami.
Wieś szlachecka Czeradz noua położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego. W 2011 w Ceradzu Dolnym mieszkały 354 osoby.
Zabytki.
We wsi znajduje się zabytkowy park z poł. XIX wieku.
Gospodarka.
W Ceradzu Dolnym znajdowała się gorzelnia.

</doc>
<doc id="352642" url="https://pl.wikipedia.org/wiki?curid=352642" title="Ceradz Kościelny">
Ceradz Kościelny

Ceradz Kościelny – wieś w Polsce położona w województwie wielkopolskim, w powiecie poznańskim, w gminie Tarnowo Podgórne.
Wzmianka z 1387 r. odnotowuje wieś pod nazwą "Ceradze". Późniejsze dokumenty nazywają miejscowość także "Antiqua Czeradz" czy "Czeracz Coscielny". Wieś szlachecka "Ceradz Stary", własność wojewody płockiego Piotra Potulickiego, około 1580 roku leżała w powiecie poznańskim województwa poznańskiego. Pod koniec XVII wieku Ceradz Kościelny był własnością Piotra Opalińskiego, starosty wielkopolskiego. Słownik geograficzny Królestwa Polskiego z końca XIX wieku podaje nazwę "Ceradź Kościelny". Miejscowość liczyła wtedy 26 domostw (dymów) z 308 mieszkańcami (280 katolików, 16 ewangelików i 12 żydów). Miejscowy kościół należał do dekanatu bukowskiego. W latach 1975–1998 miejscowość administracyjnie należała do województwa poznańskiego. W 2018 Ceradz Kościelny liczył 626 mieszkańców.
Zabytki.
We wsi znajduje się gotycki kościół św. Stanisława z I połowy XVI wieku., kaplica grobowa Engeströmów (2 poł. XIX w., za kościołem) i drewniana dzwonnica (obok kościoła).

</doc>
<doc id="352643" url="https://pl.wikipedia.org/wiki?curid=352643" title="Cergowa">
Cergowa

Cergowa – wieś w Polsce położona w województwie podkarpackim, w powiecie krośnieńskim, w gminie Dukla, u ujścia potoku Jasionki do rzeki Jasiołki. Nad wsią góruje masyw Cergowej (716 m n.p.m.).
W okresie I Rzeczypospolitej miejscowość administracyjnie należała do województwa ruskiego, następnie w okresie II Rzeczypospolitej do województwa lwowskiego. W latach 1954-1959 wieś należała i była siedzibą władz gromady Cergowa, po jej zniesieniu w gromadzie Nadole. W latach 1945–1975 do województwa rzeszowskiego, a od 1975 do 1998 do województwa krośnieńskiego.
Historia.
22 maja 1359 król Kazimierz Wielki wydał przywilej Marcinowi „de Czergowa” założenia wsi Cergowa. Cergowa została założona, podobnie jak większość okolicznych miejscowości, początkowo na prawie wołoskim, a następnie na prawie magdeburskim. Przywileje kazimierzowskie potwierdził król Władysław Jagiełło – 14 czerwca 1396. 2 kwietnia 1384 Cergowa występuje w spisie wsi przekazanych biskupstwu przemyskiemu. Królowa Maria, żona cesarza Zygmunta Luksemburskiego, nadała biskupstwu w 1384 pięć włości: Brzozów, Cergową, Domaradz i Równe w ziemi sanockiej oraz Radymno w przemyskiej.
W latach 1436–1438 w lasach na Cergowej żył św. Jan z Dukli i do dzisiaj wierni z jego pobytem wiążą legendę o "Złotej Studzience" istniejącej przy kapliczce na pobliskim wzgórzu. W następnych wiekach żyli tu też pustelnicy, a także ukrywali się zbójnicy w XVII w.
20 grudnia 1608 biskup przemyski Maciej Pstrokoński włączył do majątku biskupów przemyskich (tzw. klucza jaśliskiego) m.in. Cergowę.
Gabriel Rzączyński, jezuita, przyrodnik, wykładowca w szkołach jezuickich, opisał jaskinie na górze Cergowej w swoim dziele "Historia naturalis curiosa Regni Poloniae, Magni Ducatus Lithuaniae (...)" z 1721.
W latach 1768–1772 w Cergowej stacjonowali konfederaci barscy. Spis z lat dwudziestych XX wieku wykazał we wsi 1043 Polaków, 10 Rusinów i 31 Żydów.
Zabytki.
W Cergowej znajduje się zespół dworski wpisany do rejestru zabytków pod nr rej. A-233 z 24 lutego 2009. W parku dworskim natomiast 550-letni dąb stanowiący pomnik przyrody.
Toponimia.
Nazwę wsi wielu naukowców wywodzi z języka celtyckiego: „cerg” – „krąg”. W ciągu wieków ewoluowała z Czergowa (1359) (Cergowa (1359), Cyrgow (1384), Czirgow (1403), Cergowa (1589), Cyrgów, Cyrgowa) w kierunku obecnej nazwy (Cergowa).
Archeologia.
W epoce kamienia i w epoce brązu istniała tu osada. Świadczą o tym odkryte pozostałości pracowni kamieniarskich na północnym wschodzie od wsi w rejonie „Małej Góry”.
Linki zewnętrzne.
 

</doc>
<doc id="352644" url="https://pl.wikipedia.org/wiki?curid=352644" title="Cerkawizna">
Cerkawizna

Cerkawizna – wieś w Polsce położona w województwie łódzkim, w powiecie radomszczańskim, w gminie Radomsko.
W latach 1975–1998 miejscowość administracyjnie należała do województwa piotrkowskiego.

</doc>
<doc id="352645" url="https://pl.wikipedia.org/wiki?curid=352645" title="Cerkiewnik">
Cerkiewnik

Cerkiewnik (dawniej niem. "Münsterberg") – wieś w Polsce położona w województwie warmińsko-mazurskim, w powiecie olsztyńskim, w gminie Dobre Miasto. Założona w 1383 roku wieś była własnością biskupów warmińskich. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Wieś położona jest w dolinie Łyny, nad jeziorem Limajno i Stobajno. Cerkiewnik otoczony jest lasami nadleśnictwa Kudypy. Przeważają tu lasy liściaste z bukiem, dębami, jesionem, olchą, sosną i świerkiem. W okolicznych lasach i zbiornikach wodnych występują dziki, kormorany, czaple siwe, bobry, wydry. Cerkiewnik (Münsterberg, przez mieszkańców nazwany był Miłą Górą) położony jest 4 km od drogi krajowej nr 51 Bartoszyce-Olsztyn. W pobliżu, za torami kolejowymi, wzgórze zwane "kapeluszem" (grodzisko pruskie).
Historia.
Cerkiewnik lokowany był w 1383 r. na 70 włókach przez biskupa warmińskiego Henryka Sorboma. W roku 1397 wieś przeszła na własność kapituły kolegiackiej w Dobrym Mieście. W 1454 r. ludność z Cerkiewnika i z Dobrego Miasta zburzyła pałac biskupa w Smolajnach, gdyż ówczesny biskup popierał Krzyżaków. Podczas wojny polsko-krzyżackiej w latach 1519–1521 wieś została zniszczona a 23 włóki leżały odłogiem (straciły swoich gospodarzy). W XVI w. wieś została odbudowana ze zniszczeń wojennych. Z lasów w okolicach Cerkiewnika wysyłano modrzewie do budowy masztów dla floty kaperskiej króla Zygmunta Augusta. Do roku 1525 kościół w Cerkiewniku był filią parafii w Kwiecewie, która należała do archiprezbiteriatu dobromiejskiego. W roku 1783 w Cerkiewniku znajdowało się 50 chałup. Pod koniec XVIII w. mieszkańcy Cerkiewnika zatrudnili syna nauczyciela z Kawkowa – Kaspra Terlickiego w celu nauczania języka polskiego. W Kawkowie był nauczycielem i organistą. W 1796 r. otrzymał we Fromborku zaświadczenie o należytym przygotowaniu do zawodu nauczycielskiego (z zaznaczeniem, ze mówi i pisze dobrze po polsku i po niemiecku). Do szkoły w Cerkiewniku uczęszczały także dzieci z Buchwałdu i Barkwedy.
W roku 1818 Cerkiewnik zamieszkiwało 296 osób. W 1846 we wsi było 399 mieszkańców (wszyscy katolicy). W 1871 r. Cerkiewnik miał 552 mieszkańców (w tym 138 ewangelików, 298 katolików, 59 Żydów). W 1912 r. ponownie powstała parafia katolicka.
W 1939 r. we wsi zamieszkiwało 578 osób. Po II wojnie światowej część ludności wyemigrowała do Niemiec, z kolei w ramach akcji kolonizacyjnej do wsi przybyli mieszkańcy Wileńszczyzny i Mazowsza. W 1978 r. w Cerkiewniku mieszkało 528 osób, a na początku XXI wieku około 760. W 2010 r. we wsi mieszkały 425 osoby (226 kobiet i 199 mężczyzn).
Architektura i zabytki.
Wieś jest typem wsi okolnicowej, przekształcona czasem w łańcuchówkę. We wsi dominuje architektura tak zwanej „poniemieckiej” zabudowy, z czerwonej cegły, otynkowane bądź z murem pruskim. Ciekawe pod względem architektonicznym są również inne obiekty takie jak: budynek plebanii, budynek szkoły (dawniej szkoła niemiecka, budynek dwukondygnacyjny z czerwoną dachówką), sklep ze świetlicą, dworzec z czerwonej cegły, dziś zaniedbany, wtórnie otynkowany.
W okolicy występują również zabytki archeologiczne, stare grodzisko, kamienie narzutowe, kurhany. Ślady osadnicze datowane są na I tysiąclecie p.n.e. (schyłek epoki brązu i wczesna epoka żelaza).
Najczęstszy kształt działki zbliżony jest do prostokąta o pow. ok. 2000 m². Ten typ występuje w przypadku około 15 działek. Wyróżnić można kilka wariantów: – działki o większej powierzchni, co jest związane z wydłużeniem granicy działki, bądź mniejsze (zwężenie i skrócenie działek). Czasami kształtem przypominają regularny czworokąt.
W Cerkiewniku występują dwa typy zagród. W pierwszym typie, najczęściej spotykanym w tej wsi, dom stoi równolegle do ulicy z wejściem usytuowanym od ulicy, jakkolwiek czasami spotykane jest również wejście od podwórza gospodarczego. Wjazd na działkę znajduje się z prawej lub lewej strony domu. W niektórych wariantach obecny jest inny układ budynków gospodarczych, bądź brak któregoś z nich. W drugim typie (rzadziej spotykanym) dom mieszkalny stoi prostopadle do ulicy, a wejście znajduje się od podwórza. Budynki gospodarcze usytuowane są równolegle granicy działki, natomiast wjazd na działkę jest od strony wejścia do domu. W wariantach tego typu zabudowy dom mieszkalny jest usytuowany po przeciwnej stronie pierwotnego położenia.
Układ funkcjonalny jest bardzo zbliżony we wszystkich zagrodach. Przed domem mieszkalnym znajduje się przedogródek z roślinami zielnymi i krzewami (zazwyczaj jest to sumak octowiec, śliwa ałycza). Sad zlokalizowany jest tuż przy domu mieszkalnym, w niektórych przypadkach sam może zastępować przedogródek. W układzie przestrzennym zagrody wyraźnie zaznaczone jest podwórze gospodarcze.
Budynki mieszkalne są prostymi w kształcie, zazwyczaj założone są na planie prostokąta, natomiast proporcje wysokości dachu do pozostałej części budynku wynoszą około 2:3. Dach jest dwuspadowy o nachyleniu 30º, pokryty ceramiczną dachówką. Budynki mieszkalne są najczęściej dwukondygnacyjne, występuje poddasze i strych. Pod okapem występują ozdobne gzymsy.
Zabudowania gospodarcze, założone na planie prostokąta, proste w budowie z dwuspadowym dachem. Ściana szczytowa najczęściej jest drewniana. Pozostałe ściany są murowane i otynkowane. Występuje również tak zwany mur pruski, w którym ścianka kolankowa o wysokości ok. 60 cm, wykonana jest z drewnianych belek, a przestrzenie między nimi wypełnione są murem z czerwonej cegły. W oknach i drzwiach są łukowate nadproża.

</doc>
<doc id="352646" url="https://pl.wikipedia.org/wiki?curid=352646" title="Cerkwica">
Cerkwica

Cerkwica (hist. "Cerekwica", do 1945 niem. "Zirkwitz") – wieś w Polsce, położona w województwie zachodniopomorskim, w powiecie gryfickim, w gminie Karnice, na Równinie Gryfickiej.
W latach 1954-1972 wieś należała i była siedzibą władz gromady Cerkwica. W latach 1946–1998 wieś administracyjnie należała do województwa szczecińskiego. W 2004 roku we wsi było zameldowanych 1261 osób.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Przy zachodniej części wsi przebiega rów Liwka.
Historia.
Miejscowość o rodowodzie średniowiecznym, położona przy trakcie z Trzebiatowa do Kamienia Pomorskiego. W 1124 roku w Cerkwicy odbył się uroczysty chrzest ludności Pomorza Zachodniego przeprowadzony przez misjonarza św. Ottona z Bambergu. Pierwsza wzmianka w 1270. W 1287 roku wieś została przekazana na uposażenie klasztoru norbertanek w Trzebiatowie. Po sekularyzacji majątków zakonnych w XVI wieku Cerkwica znalazła się w rękach prywatnych właścicieli. W XVIII wieku należała do Petera Ernesta von Woedtke, który w 1743 roku sprzedał ją Georgowi Laurenzowi von Kamee. Ten jednak nie przejął majątku, a odstąpił go ponownie rodzinie von Woedtke. Pod koniec XVIII wieku majątek nabył Richard von Münchow. Nie posiadał go jednak długo i odsprzedał Cerkwicę Georgowi Juliusowi von Osten. W XIX wieku właścicielem był Johann Jakub Zitzwitz, który przekazał te dobra w dzierżawę rodzinie von Dulong. Administratorzy nie wywiązywali się jednak ze swoich zobowiązań i zubożyli majątek. W 1890 roku folwark w Cerkwicy nabył oficer pruski, Wilhelm von Sydow. W rękach rodziny von Sydowów Cerkwica była do II wojny światowej.
Po II wojnie światowej na terenie dawnego folwarku w Cerkwicy (d. "Owczarnia") mieściło się Państwowe Gospodarstwo Rolne – "Państwowy Ośrodek Hodowli Zarodowej Cerkwica". W 1994 po przekształceniu jako "Ośrodek Hodowli Zarodowej Skarbu Państwa Cerkwica". Od 1995 po ponownym przekształceniu jako "Ośrodek Hodowli Zarodowej w Cerkwicy Sp. z o.o.".
Zabytki.
Lista zabytków w Cerkwicy:
We wsi ponadto znajdują się historyczne pozostałości zabudowań folwarcznych z XIX wieku z ruinami gorzelni.
Szlaki komunikacyjne.
W Cerkwicy krzyżuje się droga wojewódzka nr 103 z drogą wojewódzką nr 110.
Galeria.
Studnia w jednym z miejsc symbolicznego, tzw. zbiorowego chrztu ludności Pomorza Zachodniego, przeprowadzonego przez biskupa Ottona z Bambergu

</doc>
<doc id="352647" url="https://pl.wikipedia.org/wiki?curid=352647" title="Cesinów-Las">
Cesinów-Las

Cesinów-Las – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego.

</doc>
<doc id="352649" url="https://pl.wikipedia.org/wiki?curid=352649" title="Ceteń">
Ceteń

Ceteń – wieś w Polsce położona w województwie mazowieckim, w powiecie przysuskim, w gminie Odrzywół.
W latach 1975–1998 miejscowość administracyjnie należała do województwa radomskiego.
Przez miejscowość przepływa rzeka Drzewiczka, prawy dopływ Pilicy.
Wierni kościoła rzymskokatolickiego należą do parafii św. Jadwigi w Odrzywole.

</doc>
<doc id="352650" url="https://pl.wikipedia.org/wiki?curid=352650" title="Cetki">
Cetki

Cetki – wieś w Polsce, położona w województwie kujawsko-pomorskim, w powiecie rypińskim, w gminie Rypin.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
W roku 2009 wieś liczyła 189 mieszkańców. Dwa lata później (III 2011 r.), według Narodowego Spisu Powszechnego było ich 191. Jest osiemnastą co do wielkości miejscowością gminy Rypin.
Krótki opis.
Wieś po raz pierwszy wzmiankowana w roku 1502. W 2010 roku firma Vestas postawiła w jej pobliżu wiatrak prądotwórczy.

</doc>
<doc id="352651" url="https://pl.wikipedia.org/wiki?curid=352651" title="Cetlin">
Cetlin

Cetlin – wieś w Polsce położona w województwie mazowieckim, w powiecie sierpeckim, w gminie Gozdowo. Leży nad Sierpienicą dopływem Skrwy.
W latach 1975–1998 miejscowość administracyjnie należała do województwa płockiego.
Od 1923 działa we wsi jednostka OSP

</doc>
<doc id="352652" url="https://pl.wikipedia.org/wiki?curid=352652" title="Cetty">
Cetty

Cetty – wieś w Polsce położona w województwie kujawsko-pomorskim, w powiecie włocławskim, w gminie Chodecz. We wsi znajduje się kościół i parafia pw. Matki Boskiej Częstochowskiej.
W latach 1954-1961 wieś należała i była siedzibą władz gromady Cetty, po jej zniesieniu w gromadzie Chodeczek. W latach 1975–1998 miejscowość administracyjnie należała do województwa włocławskiego.
Według Narodowego Spisu Powszechnego (III 2011 r.) liczyła 111 mieszkańców. Jest czternastą co do wielkości miejscowością gminy Chodecz.

</doc>
<doc id="352653" url="https://pl.wikipedia.org/wiki?curid=352653" title="Cetula">
Cetula

Cetula – wieś w Polsce, położona w województwie podkarpackim, w powiecie jarosławskim, w gminie Wiązownica.
W latach 1975–1998 miejscowość administracyjnie należała do województwa przemyskiego.
Historia.
Wieś wzmiankowana w regestrach poborowych, które zapisali poborcy podatkowi ziemi przemyskiej z 1589 roku. Wieś posiadała 5 łanów kmiecych, młyn o dwóch kamieniach, cerkiew, 6 ogrodników i 6 komorników biednych.
Wieś wzmiankowana w 1628, posiadła 4 łany. W 1674 roku wieś była wzmiankowana jako "Radawa et Cetula", w której było 52 domy
W 1897 roku wybrano zwierzchność gminną, której naczelnikiem został Iwan Szabat. W 1902 roku, w 231 domach było 1257 mieszkańców. W 1921 roku w Cetuli było 188 domów. W 1945 roku na Ukrainę wysiedlono 494 osób z 116 domów.
Kościół.
Parochia w Cetuli powstała na jakiś czas przed 1589 rokiem, czyli po założeniu wsi. Ostatnia cerkiew drewniana pw. św. Michała Archanioła została zbudowana przed 1801 roku, a odnowiona i pobłogosławiona w 1859 roku. Do parochii należała też cerkiew w Radawie pw. św. Michała Archanioła, zbudowana i pobłogosławiona w 1868 roku. Cerkiew w Cetuli spłonęła podczas I wojny światowej. W 1920 roku zbudowano tymczasową kaplicę. W latach 1935-1939 zbudowano cerkiew murowaną.
Parochami w Cetuli byli: Aleksy Borowiec ("zm. 23 listopada 1800"), Daniel Maksymowicz, Michał Rejnarowicz, Jan Drzymalik, Antoni Petryszak ("zm. 6 stycznia 1878"), Józef Kordasiewicz ("zm. 26 czerwca 1903"), Józef Karanowicz ("od 1904"), Michał Tarnoszyn ("od 1914"), Lew Tychowski ("od 1923"), Iwan Bury ("administrator od 1934").
Po wysiedleniu grekokatolików, cerkiew była nieużywana. Dopiero w 1958 roku została przejęta przez parafię w Radawie, na kościół filialny pw. św. Antoniego Padewskiego.
Oświata.
Początki szkolnictwa parafialnego w Cetuli są datowane na początek XIX wieku, gdy przy cerkwi pw. św. Michała Archanioła powstała szkoła parafialna "Schola parochialis".
W 1871 roku w Cetuli powstała szkoła trywialna, a jej pierwszym nauczycielem został Józef Smolnicki. Przydatnym źródłem archiwalnym do poznawanie historii szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli. W latach 1873–1874 szkoła była ludowa, a w latach 1874–1914 szkoła była 1-klasowa. W 1914 roku szkoła stała się 2-klasowa. Szkoły wiejskie początkowo były tylko męskie, a od 1895 roku zostały zmienione na "mieszane" (koedukacyjne). Od 1909 roku szkoła posiadała nauczycieli pomocniczych, którymi byli: Maria Kiczura (1909–1910), Kazimierz Chmaj (1910–1911), Emilia Buchtalerz (1912–1914?).

</doc>
<doc id="352654" url="https://pl.wikipedia.org/wiki?curid=352654" title="Cetyń">
Cetyń

Cetyń (kaszb. "Cetiń" lub "Cecëno", niem. "Zettin") – wieś w Polsce położona w województwie pomorskim, w powiecie bytowskim, w gminie Trzebielino. Miejscowość jest siedzibą sołectwa "Cetyń" w którego skład wchodzą również Gostyniec i Wargoszewo.
W latach 1975–1998 miejscowość administracyjnie należała do województwa słupskiego.
Historia.
Pierwsza wzmianka o Cetyniu pochodzi z XIII wieku. Wieś była drugą po Kołczygłowach miejscowością kościelną w dobrach Puttkamerów. Cetyń rozwijał się niezależnie od majątku. W XVIII stuleciu zamieszkiwany był głównie przez Kaszubów. Majątek z niedużym pałacem należał do Puttkamerów do roku 1945.
Geografia.
Akumulacyjna działalność wód fluwioglacjalnych doprowadziła do utworzenia w okolicach Cetynia ozu o długości 4,5 km z kulminacją 122,9 m n.p.m.

</doc>
<doc id="352655" url="https://pl.wikipedia.org/wiki?curid=352655" title="Cewice">
Cewice

Cewice (dodatkowa nazwa w j. kaszub. Céwice, niem. "Zewitz") – wieś kaszubska w Polsce położona w województwie pomorskim, w powiecie lęborskim, w gminie Cewice przy trasie drogi wojewódzkiej nr 212. Miejscowość jest siedzibą gminy Cewice. Na zachód od Cewic przebiegała trasa nieczynnej linii kolejowej nr 237 Lębork-Bytów. Miejscowość obsługiwana była przez znajdującą się w niedalekim Kamieńcu stację kolejową. W pobliskich Siemirowicach znajduje się lotnisko wojskowe. Miejscowość położona jest w północnej części Kaszub, zwanej Nordą.
W latach 1954–1972 wieś należała i była siedzibą władz gromady Cewice. W latach 1975–1998 miejscowość administracyjnie należała do województwa słupskiego.
W starym parku neoklasycystyczny parterowy dwór z 1880 z dwukondygnacyjnym ryzalitem poprzedzonym owalną werandą. W pobliżu neogotycki kościół z II poł. XIX w. 

</doc>
<doc id="352656" url="https://pl.wikipedia.org/wiki?curid=352656" title="Cewlino">
Cewlino

Cewlino – wieś w Polsce położona w województwie zachodniopomorskim, w powiecie koszalińskim, w gminie Manowo. Jest miejscowością sołecką. W skład sołectwa wchodzą także osady Kopanica i Kostrzewa.
Według regionalizacji fizycznogeograficznej Cewlino leży na obszarze megaregionu Pozaalpejska Europa Środkowa, prowincji Nizina Środkowoeuropejska, podprowincji Pojezierza Południowobałtyckie, makroregionu Pobrzeże Koszalińskie (313.4), mezoregionu Równina Białogardzka (313.42). Kondracki i Richling zaklasyfikowali mezoregion do typu wysoczyzn młodoglacjalnych przeważnie z jeziorami, w większości o charakterze gliniastym, falistym lub płaskim.
W drugiej połowie XVIII wieku wieś zamieszkiwało czternastu gospodarzy i jeden nauczyciel, łącznie było dziewiętnaście zagród. Polska nazwa "Cewlino" została nadana 15 marca 1947 zgodnie z Rozporządzeniem Ministrów Administracji Publicznej i Ziem Odzyskanych o przywróceniu i ustaleniu urzędowych nazw miejscowości, zastępując niemieckie "Zewelin". W latach 1975–1998 miejscowość administracyjnie należała do województwa koszalińskiego.
Na 31 grudnia 2018 we wsi mieszkały 392 osoby.
We wsi znajduje się nieczynne wysypisko śmieci (stan na 2018). Infrastrukturę sportowo-rekreacyjną tworzą m.in. plac zabaw i boisko sportowe.

</doc>
<doc id="352657" url="https://pl.wikipedia.org/wiki?curid=352657" title="Cezarów">
Cezarów

Cezarów – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość administracyjnie należała do województwa siedleckiego.
Spis powszechny w 2011 ustalił populację wsi na 20 osób. Według danych przedstawionych przez władze gminne w 2020 było ich 8.
25 czerwca 2021 r. w Cezarowie miało miejsce odsłonięcie przez min. Magdalenę Gawin tablicy upamiętniającej Bolesława Książka i Idela, któremu udzielał on pomocy podczas okupacji niemieckiej. Wydarzenie było zorganizowane w ramach projektu "Zawołani po imieniu" przez Instytut Pileckiego.

</doc>
<doc id="352659" url="https://pl.wikipedia.org/wiki?curid=352659" title="Cezaryn">
Cezaryn

Cezaryn – wieś w Polsce, położona w województwie lubelskim, w powiecie puławskim, w gminie Żyrzyn. Stanowi sołectwo gminy Żyrzyn.
W latach 1975–1998 wieś administracyjnie należała do ówczesnego województwa lubelskiego.

</doc>
<doc id="352660" url="https://pl.wikipedia.org/wiki?curid=352660" title="Chaberkowo">
Chaberkowo

Chaberkowo (niem. "Neu Wuttrienen") – wieś w Polsce położona w województwie warmińsko-mazurskim, w powiecie olsztyńskim, w gminie Purda. W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia. 
Historia.
Miejscowość 15 stycznia 1857 roku została wyodrębniona z Butryn i otrzymała nazwę Nowe Butryny (niem. "Neu Wuttrienen"). Początkowo była to osada robotników leśnych. Nazwa "Chaberkowo" po raz pierwszy wspomniana jest w 1979 roku. W 1917 roku w "Geografii polskiej Warmii" Walenty Barczewski wyjaśniał, że nazwy "Chabrowo, Chabrówko" lub "Chaberkowo" pochodzą od złej jakości ziemi w okolicy miejscowości. W 1870 roku we wsi mieszkało 114 osób, a w 1928 mieszkańców było 235. 
Od XIX wieku istniała w Chaberkowie szkoła niemieckojęzyczna, natomiast w 1929 roku otwarta została szkoła polska. Pierwszą nauczycielką od 10 kwietnia 1929 była poetka Maria Zientara-Malewska. W 1911 na 63 dzieci we wsi, 62 mówiło po polsku.

</doc>
<doc id="352661" url="https://pl.wikipedia.org/wiki?curid=352661" title="Chabielice-Kolonia">
Chabielice-Kolonia

Chabielice-Kolonia – kolonia w Polsce położona w województwie łódzkim, w powiecie bełchatowskim, w gminie Szczerców. Miejscowość wchodzi w skład sołectwa Chabielice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="352662" url="https://pl.wikipedia.org/wiki?curid=352662" title="Dwusieczna">
Dwusieczna



</doc>
<doc id="352664" url="https://pl.wikipedia.org/wiki?curid=352664" title="Chabierów">
Chabierów

Chabierów – wieś w Polsce położona w województwie łódzkim, w powiecie sieradzkim, w gminie Błaszki. Miejscowość liczy 280 mieszkańców.
W latach 1949–1975 w woj. poznańskim (powiat kaliski). W latach 1975–1998 miejscowość administracyjnie należała do województwa sieradzkiego.
Pierwsze wzmianki o wsi zapisano w księgach parafialnych w roku 1412.
W czasie wojny właściciel wsi Wąsierski uciekł pozostawiając dwór i cały majątek. Nigdy nie powrócił. W księgach parafialnych znajdują się notki, że w latach 1939–1945 w Chabierowie funkcjonowała tzw. ochronka dla dzieci z Łodzi i okolic.
Wieś słynie z muzyków ludowych. Przed wojną działała firma (jednoosobowa), produkująca harmonie 3-rzędowe, pod nazwą "JURKOWSKI". W latach powojennych istniał zespół muzyczny utworzony przez rodzinę Plutów. Do dziś tradycje kultywują wnukowie pani Anny Lipińskiej z domu Pluta (zespół "Medium").
W roku 2001 we wsi zablokowano wywóz śmieci na wysypisko przez firmę Winiary.
W roku 2005 w budynku szkoły powstał OPS przy GOPS w Błaszkach. We wsi jest jeden sklep, pozostałości pałacu, folwarku, fabryki i starych koszar dworskich. Nie zachowało się nic z wspominanej w księgach cegielni i karczmy.
Znajdują się tam 2 zbiorniki wodne i rzeka Swędrnia.

</doc>
<doc id="352665" url="https://pl.wikipedia.org/wiki?curid=352665" title="Chabowo">
Chabowo

Chabowo (niem. "Alt Falkenberg", nazwa przejściowa – "Szymanów, Sokolice Stare") – wieś w Polsce położona w województwie zachodniopomorskim, w powiecie pyrzyckim, w gminie Bielice.
W latach 1954-1959 wieś należała i była siedzibą władz gromady Chabowo, po jej zniesieniu w gromadzie Bielice. W latach 1975–1998 miejscowość administracyjnie należała do województwa szczecińskiego.

</doc>
<doc id="352668" url="https://pl.wikipedia.org/wiki?curid=352668" title="Lucien Van Impe">
Lucien Van Impe

Lucien Van Impe (ur. 20 października 1946 w Mere, Belgia) – belgijski kolarz szosowy. Zwycięzca Tour de France w 1976 roku.
Życiorys.
Van Impe rozpoczął karierę zawodowca w 1969 roku. Specjalizował się przede wszystkim w jeździe górskiej i w wyścigach wieloetapowych. Sześciokrotnie wygrywał klasyfikację górską w Tour de France. Takim wynikiem poszczycić się może jedynie Federico Bahamontes, a w 2004 roku rekord ten został pobity przez Richarda Virenque'a. Jego zwycięstwo w Tourze było największym osiągnięciem w karierze. Łącznie w Tourze startował 14 razy i za każdym razem dojeżdżał do mety w Paryżu.
W latach 1982 i 1983 van Impe wygrał także klasyfikację górską Giro d'Italia. Jako specjalista od górskich podjazdów nie miał raczej szans w rozgrywanych na płaskim terenie klasykach. Najlepszym jego miejscem w wyścigu jednodniowym jest 6. pozycja w Liège-Bastogne-Liège. Niespodzianką była więc jego wygrana w Mistrzostwach Belgii w 1983 roku.
W 1987 Lucien Van Impe zakończył swoją błyskotliwą karierę. W ostatnich latach współpracuje z belgijską telewizją przy organizacji relacji z Tour de France. Był też menadżerem drużyny Unibet.com, a pod koniec roku 2007 został dyrektorem sportowym nowej belgijskiej drużyny Willems Veranda Cyclingteam.

</doc>
<doc id="352669" url="https://pl.wikipedia.org/wiki?curid=352669" title="Chabówko">
Chabówko

Chabówko (niem. "Neu Falkenberg") – wieś w Polsce położona w województwie zachodniopomorskim, w powiecie pyrzyckim, w gminie Bielice.
W latach 1975–1998 miejscowość administracyjnie należała do województwa szczecińskiego.

</doc>
<doc id="352670" url="https://pl.wikipedia.org/wiki?curid=352670" title="Chabsko">
Chabsko

Chabsko – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 311 mieszkańców. Jest szesnastą co do wielkości miejscowością gminy Mogilno.
Produkcja soli.
W miejscowości (przy okazji budowy gazociągu tranzytowego Jamał-Europa) wybudowano centrum odzyskiwania soli z solanek w osadzie kultury przeworskiej.
Muzeum regionalne.
W Chabsku ma swoją siedzibę Muzeum Ziemi Mogileńskiej otwarte w 2003 roku prezentująca m.in. dzieje ziemi mogileńskiej i wystawy okazjonalne.

</doc>
<doc id="352671" url="https://pl.wikipedia.org/wiki?curid=352671" title="Chachalnia">
Chachalnia

Chachalnia – wieś w Polsce położona w województwie wielkopolskim, w powiecie krotoszyńskim, w gminie Zduny.
W latach 1975–1998 miejscowość należała administracyjnie do województwa kaliskiego.

</doc>
<doc id="352672" url="https://pl.wikipedia.org/wiki?curid=352672" title="Chajczyny">
Chajczyny

Chajczyny – wieś w Polsce położona w województwie łódzkim, w powiecie bełchatowskim, w gminie Zelów. 
W latach 1975–1998 miejscowość administracyjnie należała do województwa piotrkowskiego. 
Na północno-zachodnich obrzeżach wsi swoje źródło ma struga Kielbaska, dopływ Chrząstawki.
Pierwsza wzmianka dotyczy Martina de Chayczini, 1419 r. Marciss de Chayczyny. Wizytacja parafii Wygiełzów w 1811 r. przez abp. Ignacego Raczyńskiego wymienia wówczas Chajczyny i Jawor jako oddzielne wsie. W Chajczynach mieszkało wówczas 47 dorosłych osób. W poł. XIX w. właścicielem Chajczyn i Jawora był Paweł Potocki. W czasach powstania styczniowego pola wsi Chajczyny i Jawor były miejscem potyczki z Moskalami.

</doc>
<doc id="352673" url="https://pl.wikipedia.org/wiki?curid=352673" title="Chajew">
Chajew

Chajew – wieś w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.
3 września 1939 żołnierze Wehrmachtu zastrzelili Andrzeja Ziętka oraz podpalili gospodarstwo Józefa Janikowskiego. W płonących budynkach śmierć poniósł Izydor Leśnik.

</doc>
<doc id="352674" url="https://pl.wikipedia.org/wiki?curid=352674" title="Chajew-Kolonia">
Chajew-Kolonia

Chajew-Kolonia – kolonia w Polsce położona w województwie łódzkim, w powiecie sieradzkim, w gminie Brąszewice.
W latach 1975–1998 miejscowość administracyjnie należała do województwa sieradzkiego.

</doc>
<doc id="352675" url="https://pl.wikipedia.org/wiki?curid=352675" title="Chajęty">
Chajęty

Chajęty – wieś w Polsce położona w województwie mazowieckim, w powiecie wołomińskim, w gminie Dąbrówka.
W latach 1975–1998 miejscowość administracyjnie należała do województwa ostrołęckiego. Jej częścią są Jaktory.
Miejscowość położona jest w pobliżu drogi nr 18 Warszawa - Białystok. Otoczona obszarami wsi: Guzowatka, Działy Czarnowskie, Stanisławów i Małopole. Wieś Chajęty leży wśród lasów. Przeważają tu gleby III i IV klasy. We wsi znajduje się dworek, który powstał u schyłku XVIII wieku dla rodziny Czarnkowskich. W 1912 roku kolejni właściciele, rodzina Jeleniewskich, dobudowali piętro i wysoki portyk zwieńczony tympanonem z alegorią świtu, dnia i nocy oraz nadali mu klasyczny charakter. Autorem płaskorzeźby był Bolesław Jeziorański. Po wojnie pałac został odebrany właścicielom i służył rozmaitym celom, kolejni użytkownicy dokonywali dalszej dewastacji. Wysiłek późniejszych prywatnych właścicieli przywrócił blask dworowi. W leciwym parku przypałacowym rosną jesiony, czarne topole, lipy i sosny.
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.
OSP Chajęty.
Ochotnicza Straż Pożarna została założona w 1929 roku i nadal działa. Do niedawna istniał we wsi Młodzieżowy Dom Kultury, który został wybudowany i prowadzony przez strażaków. 2 sierpnia 2009 odbyły się uroczyste obchody 80-lecia straży pożarnej w Chajętach.
Chajęczanki.
Chajęczanki - pod tą nazwą od 1964 roku funkcjonuje w Chajętach Koło Gospodyń Wiejskich, którego założycielką i przewodniczącą była Kornelia Marcinkiewicz (zm. 2019).

</doc>
<doc id="352676" url="https://pl.wikipedia.org/wiki?curid=352676" title="Chalno">
Chalno

Chalno – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Wieś sołecka – zobacz jednostki pomocnicze gminy Topólka w BIP.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 92 mieszkańców. Jest 24. co do wielkości miejscowością gminy Topólka.
Historia.
W XIX wieku Chalno, które także nazywano "Chalino" to wieś nad rzeką Zgłowiączką i jeziorem Chalno w powiecie nieszawskim, gminie Czamanin, parafii Świercz. Podlega sądowi gminnemu okręgu IV Boguszyce. Stacja pocztowa Izbica odległa od Kowala wiorst 21, od rzeki Wisły wiorst 25, od Izbicy wiorst 7, od drogi bitej konińsko-włocławskiej wiorst 12. 
W roku 1262 Wolimir biskup kujawski zawiera układ z Piotrem i Jakóbem (milites) dziedzicami Chalno, na mocy którego biskup jako właściciel jednego brzegu rzeki wystawi młyn, w którym obaj dziedzice i ich następcy będą mieli prawo mleć po 30 miar zboża rocznie. (Ulanów. Dok. kujaw. 200, 27). Biskup tenże pozwalając na zbudowanie młyna we wsi Orle, zastrzegł w roku 1280, iż wolno będzie "militibus heredibus de Ohalyn" 60 miar zboża tam mleć rocznie. (Kod. dypl. pol. II, 99). W XVI wieku istnieje tu parafia oddzielna, złączona później z par. Swierczyn.
Pokłady torfu w pobliżu zabudowań dworskich. Folwark Chalno, rozległy mórg 556, posiada ziemi ornej mórg 276, łąk i pastwisk mórg 76, jezioro zajmuje mórg 96, nieużytki mórg 8, należący do niego folwark Bronisin, w roku 1875 założony i zabudowany, rozległy mórg 123, w czym pod pługiem mórg 91, wody zajmują 5 mórg, łąki 25, nieużytki 2. Nadto do włościan należy mórg 14. Jezioro tutejsze bardzo rybne, łączy się strumieniem z Orzelskiem i Głuszyńskiem. 
Młyn wodny o 2 gankach na amerykańskich kamieniach, olejarnia, kopalnia torfu. Nad jeziorem olbrzymi nasyp ziemny, z którego szczytu można objąć okiem trzymilową przestrzeń, służył prawdopodobnie za strażnicę wojenną; na górze przeciwległej temu nasypowi zwaliska kościoła starożytnego, który w znacznej części był wzniesiony z granitu, w regularne bryły obrobionego. Zbudowany on był w 1124 r. przez Piotra Dunina (wedle podania) dla sióstr norbertanek. Dziś odnowiony, jest filialnym. Dane według "Enc. Orgelbranda." rok 1885.
Zabytki.
Do dziś zachował się cmentarz, na którym dawniej stał romański kościół, według Długosza fundowany w 1124 roku przez Piotra Włostowica, który miał osadzić przy nim konwent norbertanek, przeniesiony późnej do Strzelna. Kościół uległ rozbiórce około 1870 r. Znany jest jego widok z akwareli Kazimierza Stronczyńskiego.

</doc>
<doc id="352677" url="https://pl.wikipedia.org/wiki?curid=352677" title="Chalno-Parcele">
Chalno-Parcele

Chalno-Parcele – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 34 mieszkańców. Jest 28. co do wielkości miejscowością gminy Topólka.

</doc>
<doc id="352678" url="https://pl.wikipedia.org/wiki?curid=352678" title="Chamsk">
Chamsk

Chamsk – wieś w Polsce położona w województwie mazowieckim, w powiecie żuromińskim, w gminie Żuromin. 
W latach 1975–1998 miejscowość administracyjnie należała do województwa ciechanowskiego.
Geneza nazwy Chamsk.
Jak napisał prof. Janusz Tazbir powołując się na Józefa Matuszewskiego, słowo "cham" w dzisiejszym tego słowa znaczeniu pojawiło się w języku polskim dopiero w ostatnich 25 latach XVII wieku. Natomiast w staropolszczyźnie oznaczało niewolnika. Być może wieś leżąca na pograniczu z pogańskimi Prusami, Jaćwingami i Litwinami została obsadzona niewolnikami zdobytymi w czasie licznych potyczek z tymi ludami i stąd jej nazwa.
Inna teza to ta, w myśl której w dorzeczach Wkry, Bugu i Narwi wytapiano duże ilości żelaza z rudy darniowej. W staropolszczyźnie kuźnia to "hamer" i być może od tego słowa pochodzi nazwa Chamsk.
Historia.
Okoliczny teren od dawna był zamieszkały, o czym świadczą znalezione we wschodniej części Chamska urny ciałopalne z okresu 2000 roku p.n.e., obecnie znajdujące się w Muzeum Mazowieckim w Płocku. Miejsce to, obecnie pole uprawne, nazywane jest w Chamsku "żarki".
Ze wsi wywodzi się szlachecki ród Chamskich, którzy w czasach późnego średniowiecza piastowali wiele ważnych urządów na ziemiach północnego Mazowsza. Byli znaczącymi feudałami na średniowiecznym Mazowszu, związanymi z dworem księcia Janusza Ι i Ziemowita ΙV. 
W 1410 r. w Chamsku przebywał król Władysław Jagiełło. Według tradycji zatrzymał się w miejscowym kościele na modlitwę, a następnie przez Olszewo podążył pod Grunwald.
W XVI w. istniał tu, opisany przez Święcickiego, okazały dwór obronny Chamskich. Przedstawiciel rodu, Ścibor Chamski, starając się o prawa miejskie dla Chamska, wyznaczył mu ulice w układzie miejskim. Chamsk jednak pozostał wsią, a prawa miejskie otrzymało w 1520 r. od króla Zygmunta Starego Poniatowo, ponieważ było ono także w posiadaniu Ścibora Chamskiego. Nadał on miastu swój herb – Jastrzębiec.
Od 1863 r. właścicielami pałacu i majątku byli Bergowie, spokrewnieni z finansistami warszawskimi o tym samym nazwisku. Jak podają publikacje historyczne, w pałacu gościł Henryk Sienkiewicz przed napisaniem "Krzyżaków" oraz wielu znanych przedstawicieli finansjery, także aktorów, głównie z Warszawy, którzy przyjeżdżali tu na bale oraz polowania na kaczki.
W 1922 r. staraniem Stanisława Berga – dziedzica oraz Stanisława Żelskiego, miejscowego nauczyciela, założono w Chamsku Ochotniczą Straż Pożarną. Pierwszym jej naczelnikiem został Stanisław Berg. W okresie okupacji Stanisław Berg oraz Aleksander Folejewski nie przyjęli volkslisty i w konsekwencji trafili do obozu w Mauthausen, gdzie obaj zginęli. Oprócz nich z Chamska zginęło w czasie wojny jeszcze 8 osób.
We wciąż jeszcze istniejącym parku (dawniej założonym w stylu angielskim) znajdują się drzewa – pomniki przyrody oraz pałac pochodzący z połowy XIX w., zbudowany w stylu późnego klasycyzmu. Po II wojnie światowej cały majątek wraz z pałacem został przejęty przez państwo i stał się Państwowym Gospodarstwem Rolnym, w którym większość mieszkańców pracowała. 
W 1958 r. odbył się w Chamsku powiatowy festyn ludowy; w parku zbudowana była scena gdzie występowały zespoły artystyczne. Zorganizowano także wyścigi kolarskie.
Zabytkowy pałac, ze względu na zły stan, chciano rozebrać. Staraniem Tadeusza Łońszczaka udało się go zachować, a w 1975 r. rozpoczęto jego kapitalny remont, który trwał do 1986 r. W czasie trwania prac wpisano pałac do rejestru zabytków. Zachowany w znacznie lepszym stanie pobliski spichlerz został jednak rozebrany. Przy pałacu toczyło się kulturalne życie wsi – była tam świetlica, kino, przedszkole, szkoła (w czasie remontu i rozbudowy), klubokawiarnia, biura PGR-u, oraz mieszkania. Najgorsze jednak dla pałacu czasy przypadły na okres III Rzeczypospolitej. W 1993 r. PGR uległ likwidacji. Od tego czasu budynek był własnością skarbu państwa. Wnętrza pałacu rozkradziono i zdewastowano. W 2008 r. pałac z parkiem został wykupiony przez prywatną osobę. Park został uporządkowany, a Pałac wyremontowany – jest dziś wizytówką Chamska i perłą północnego Mazowsza.
Parafia i kościół.
Pierwszy drewniany kościół powstał w roku 1385. W tym też czasie stał się kościołem parafialnym z filiami w Karniszynie i Poniatowie. Ks. bp. Jakub z Korzkwi potwierdził przynależność do parafii w Chamsku następujących miejscowości: Dębsk, Karniszyn, Łążek, Myślin, Kobyla Łąka, Olszewo, Franciszkowo i Poniatowo. Kolejne kościoły budowano jeszcze kilkakrotnie, między innymi na przełomie XV i XVI wieku. Obecny drewniany kościół powstał w latach 1817–1819. Do parafii w Chamsku w ciągu jej długiej historii należały kościoły filialne: 
Kościół w Chamsku jest najstarszą parafią w powiecie żuromińskim. Był ważnym ośrodkiem życia religijnego na tym terenie. Znajdują się w nim relikwie św. Iluminaty z VI w.ne, Bł. Klary Ludwiki Szczęsnej i Klemensa I, czwartego papieża z I wieku, męczennika. 
Obecny drewniany kościół powstał w latach 1817-1818 r. i pierwotnie wyposażony był w wieżę w szczycie kościoła z trzema dzwonami i zegarem, a w niej przedsionek z wejściem do kościoła. Poddano go remontowi w 1950 roku, a w roku 1966 zmieniono pokrycie dachu z dachówki na blaszane, unowocześniono wnętrze kościoła. Kościół zbudowany jest w kształcie krzyża. Wnętrze podzielone na trzy nawy z dwiema parami kolumn toskańskich, z prezbiterium niewyodrębnionym, zamkniętym trójbocznie. Obrazy z I połowy XIX w.: w głównym ołtarzu obraz św. Floriana, który nie jest polskim świętym i nie był królem, a pokazany jest w koronie królewskiej a w ręku trzyma sztandar z orłem piastowskim. Być może kościół zbudowano w czasie zaborów i chciano w ten sposób wyrazić polskość i niepodległość. Może to mieć też związek z pobytem w Chamsku króla Władysława Jagiełły. Za zasuwą obrazu św. Floriana znajduje się obraz Matki Bożej Częstochowskiej, a w górze obraz Trójcy św. w formie Tronu Łaski, z lewej strony wizerunek św. Anny Samotrzeciej, a z prawej św. Michała Archanioła w walce z diabłem. 
W 1797 roku proboszcz ks. Antoni Fiedorowicz przeniósł swą siedzibę z Chamska do Poniatowa, formalnie pozostawiając parafię w dotychczasowym miejscu. Dopiero w 1930 r. na skutek ustnej decyzji ks. biskupa, Poniatowo stało się parafią, a Chamsk stracił status parafii i stał się filią parafii w Poniatowie. Jak zawiera opis Wizytacji Generalnej z 1775 r., w Chamsku w kościele znajdowało się dwanaście srebrnych wotów, które były tam do czasu przeniesienia siedziby ks. pr. do Poniatowa. 
W 1976 roku Stanisław i Tadeusz Łońszczakowie zainicjowali i rozpoczęli starania o przywrócenie parafii w Chamsku. Inicjatywa zyskała akceptację Chamska, ale z powodu sprzeciwu parafii Poniatowo i jej przeciwdziałania sprawiły, że dopiero w 1986 roku ks. bp. Zygmunt Kamiński utworzył w Chamsku Samodzielny Ośrodek Duszpasterski. W 2003 roku ks. bp. S. Wielgus ponownie ustanowił samodzielną parafię pod wezwaniem św. Floriana w Chamsku należącą do dekanatu żuromińskiego. Proboszczem został ks. Zdzisław Witkowski. W 1989 roku za zebrane środki mieszkańców zakupiono i ogrodzono działkę pod cmentarz. Następnie przebudowano kościół, a w latach 1999–2003 zbudowano nową plebanię. W roku 2010 Chamsk obchodził 625-lecie parafii, jednak tylko wspomniano o tym wydarzeniu. Parafia Chamsk obejmuje obecnie tylko jedną miejscowość. Miejscowości, które do nie dawniej należały, po przywróceniu parafii w Chamsku nie powróciły do niej. Obsługują je nadal parafie w Bieżuniu i Poniatowie. 
W pierwszą niedzielę po 4 maja odbywa się w Chamsku uroczysty odpust św. Floriana – patrona strażaków. W przemarszu do kościoła biorą udział miejscowa i okoliczne jednostki ochotniczych straży pożarnych z pocztami sztandarowymi i orkiestrą. Regionalnym tradycyjnym daniem są pierogi, stąd odpust ten, zaliczany do większych tego typu uroczystości na Mazowszu, często zwany jest „odpustem pierogowym”.

</doc>
<doc id="352679" url="https://pl.wikipedia.org/wiki?curid=352679" title="Chanie">
Chanie

Chanie – część wsi Chanie-Chursy w Polsce położona w województwie podlaskim, w powiecie siemiatyckim, w gminie Nurzec-Stacja, nad rzeką Nurczyk.
W okresie II Rzeczypospolitej Chanie należały do gminy Milejczyce.
Według Powszechnego Spisu Ludności z 1921 roku wieś zamieszkiwało 81 osób, wśród których 2 było wyznania rzymskokatolickiego, 72 prawosławnego a 7 mojżeszowego. Jednocześnie 4 mieszkańców zadeklarowało polską przynależność narodową, a 77 białoruską. Było tu 17 budynków mieszkalnych.
W latach 1975–1998 miejscowość administracyjnie należała do województwa białostockiego.

</doc>
<doc id="352680" url="https://pl.wikipedia.org/wiki?curid=352680" title="Charbice Dolne">
Charbice Dolne

Charbice Dolne – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="352681" url="https://pl.wikipedia.org/wiki?curid=352681" title="Charbice Górne">
Charbice Górne

Charbice Górne – wieś w Polsce położona w województwie łódzkim, w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="352682" url="https://pl.wikipedia.org/wiki?curid=352682" title="Charbinowice">
Charbinowice

Charbinowice – wieś sołecka w Polsce położona w województwie świętokrzyskim, w powiecie kazimierskim, w gminie Opatowiec.
W latach 1975–1998 miejscowość administracyjnie należała do województwa kieleckiego.
Historia.
Pierwsza wzmianka o miejscowości pochodzi z 1278 r. Książę Leszek Czarny potwierdził wówczas zakup wsi przez miecznika sandomierskiego Klemensa, za sumę 150 grzywien. Wieś została zwolniona z prawa polskiego, a Klemens otrzymał prawo do odprawiania na miejscu sądów.
W źródle z 1386 r. miejscowość występuje pod nazwą "Charbinowicze". Do połowy XV w. wieś była własnością rodu Charbinowskich. Kolejnym właścicielem był Stanisław z Tęczyna herbu Topór. Według "Liber beneficiorum" Jana Długosza wieś miała 5 i pół łanów kmiecych oraz karczmę. Dziesięcinę pobierał z nich scholastyk wiślicki. Znajdował się tu również folwark oddający dziesięcinę parafii w Sierosławicach. W 1579 r. właścicielką wsi była Jadwiga Dębicka. W źródle z 1787 r. wieś występuje już pod nazwą "Charbinowice".
Spis z 1827 r. wykazał tu 35 domów i 209 mieszkańców. Według Słownika geograficznego Królestwa Polskiego wydanego w latach 80. XIX w. we wsi znajdował się folwark oraz 42 osady włościańskie. Funkcjonował tu młyn wodny oraz wydobywano torf. Wieś wchodziła wówczas w skład gminy Bejsce i podległa pod sąd gminny w Koszycach.
Do 1937 r. znajdował się tu cmentarz wojenny z okresu I wojny światowej. Spoczywało na nim 122 żołnierzy austro-węgierskich i 8 rosyjskich. W 1937 r. szczątki ekshumowano i przeniesiono do Opatowca.
W 1997 r. wieś miała 79 domów i 240 mieszkańców.

</doc>
<doc id="352683" url="https://pl.wikipedia.org/wiki?curid=352683" title="Charbowo">
Charbowo

Charbowo – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.

</doc>
<doc id="352684" url="https://pl.wikipedia.org/wiki?curid=352684" title="Charbrowo">
Charbrowo

Charbrowo (kaszb. "Charbrowò" lub też "Chabrowò", niem. "Charbrow") – wieś w Polsce położona w województwie pomorskim, w powiecie lęborskim, w gminie Wicko przy drodze wojewódzkiej nr . Wieś jest siedzibą sołectwa, w skład którego wchodzą również miejscowości Krakulice, Charbrowski Bór, Podroże i Cegielnia Charbrowska.
W latach 1975–1998 miejscowość administracyjnie należała do województwa słupskiego.
Historia.
Najstarsze wzmianki o wsi pochodzą z roku 1286 – książę Mściwoj II podarował ją biskupowi kujawskiemu. W połowie XVI w. biskup Mikołaj Wolski sprzedał miejscowość rodowi Wejherów. W XIX w. dział tu pastor St. Boryszewski i głosił kazania w języku polskim. W Charbrowie w XIX wieku odkryto dwie łodzie wczesnosłowiańskie.
Zabytki.
Według rejestru zabytków NID na listę zabytków wpisane są:
Sport.
We wsi działa klub sportowy "Chrobry Charbrowo", grający obecnie w słupskiej klasie okręgowej.

</doc>
<doc id="352685" url="https://pl.wikipedia.org/wiki?curid=352685" title="Charchów Księży">
Charchów Księży

Charchów Księży (dawniej "Karchów Kanoniczy", powiat szadkowski) – wieś w Polsce położona w województwie łódzkim, w powiecie poddębickim, w gminie Zadzim.
Prywatna wieś duchowna "Karchów Kanoniczy", własność kapituły kolegiaty uniejowskiej, położona była w powiecie szadkowskim województwa sieradzkiego w końcu XVI wieku. W latach 1975–1998 miejscowość administracyjnie należała do województwa sieradzkiego.
W 1783 roku wieś kościelna. Do folwarku należy ziemi ornej 317 mórg, do osad włościan 150 mórg. Jest 15 domów 156 mieszkańców. Wieś należała do kolegiaty uniejowskiej. W początkach 18 w. dostała się Załuskim, potem Droszewskim, następnie Gogólskim.
Pierwsze wzmianki o wsi pochodzą w dokumentach z 1136 roku (K. W. n. 7). Dawna posiadłość arcybiskupa gnieźnieńskiego.

</doc>
<doc id="352686" url="https://pl.wikipedia.org/wiki?curid=352686" title="Charchów Pański">
Charchów Pański

Charchów Pański – wieś w Polsce położona w województwie łódzkim, w powiecie poddębickim, w gminie Zadzim.
W skład sołectwa Charchów Pański wchodzą także Zawady i Walentynów.
Do 1954 roku siedziba gminy Wierzchy. W latach 1954-1959 wieś należała i była siedzibą władz gromady Charchów Pański, po jej zniesieniu w gromadzie Wierzchy. W latach 1975–1998 miejscowość administracyjnie należała do województwa sieradzkiego.

</doc>
<doc id="352687" url="https://pl.wikipedia.org/wiki?curid=352687" title="Charciabałda">
Charciabałda

Charciabałda – wieś w Polsce położona w województwie mazowieckim, w powiecie ostrołęckim, w gminie Myszyniec.
Opis.
Nieco starsza nazwa tej miejscowości to Charecobałd, którą podaje Oskar Kolberg w "Mazowsze cz. IV. Mazowsze Stare. Kurpie", spotyka się również nazwę Charcibałda. Leży w otoczeniu lasu będącego pozostałością Puszczy Zielonej na Kurpiach. Graniczy z Rezerwatem Czarnia powstałym z pozostałego starodrzewia dawnych borów, gdzie można jeszcze zobaczyć niejedną barć z czasów, kiedy słynne było tu bartnictwo. 
Historia.
Miejscowość tę założył w 1782 r., na mocy nadania gruntów panu Olendrowi, Starosta Ostrołęcki Antoni Małachowski (źródło: Ludwik Krzywicki. Artykuły i Rozprawy. Tom 6. Kurpie).
Do miejscowości tej dochodziła kolej wąskotorowa łącząca również takie miejscowości jak: Myszyniec, Spychowo, Kolno, Łomża, Kadzidło, Ostrołęka. Wybudowana w 1915 r. Myszyniecka Kolej Wąskotorowa została w latach 70. XX w. zdemontowana, po której można jeszcze dziś zobaczyć utwardzone nasypy.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwało 214 osób, 209 było wyznania rzymskokatolickiego a 5 mojżeszowego. Jednocześnie 209 mieszkańców zadeklarowało polską przynależność narodową, a 5 żydowską. Było tu 35 budynków mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Czarnia.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
Nocą 2/3 października 1944 wojska niemieckie wkroczyły do wsi w poszukiwaniu partyzantów, którzy ukryli się w kilku okolicznych wsiach z powodu zbyt dużego nagromadzenia wojsk niemieckich w strefie przyfrontowej. W zabudowaniach należących do Józefa Olendra w Charcibałdze ukrywał się dowódca IV Rejonu AK Myszyniec, Obwodu Ostrołęka, Okręgu Białystok komendant Kazimierz Stefanowicz "As". Wraz z nim przebywał także Stanisław Stefanowicz "Nemo", porucznik oddziału AK, dowódca kompanii Myszyniec. Kiedy Niemcy podpalili zabudowania na posesji gospodarza u którego się ukrywali, Kazimierz Stefanowicz zdołał zbiec, ale Stanisław został zastrzelony i zginął na miejscu. Józef Olender najprawdopodobniej zginął w obozie koncentracyjnym Stutthof, choć brakuje dokumentacji potwierdzającej jego pobyt. Informacje o miejscu pobytu dowódców, Niemcy uzyskali od pochwyconego partyzanta Ryszarda Tokarskiego "Rysia", od którego wymusili zeznania.
W latach 1975–1998 miejscowość administracyjnie należała do województwa ostrołęckiego.
Bronisław Kazimierz Przybylski nazwę tej miejscowości zamieścił w tytule utworu w Czterech Nokturnach Kurpiowskich – pt. "Ciemna noc nad Charcibałdą". O miejscowości tej także śpiewa Państwowy Zespół Ludowy Pieśni i Tańca „Mazowsze” w piosence pt. "Gdzie jedziesz Panie Michale?"
Wierni kościoła rzymskokatolickiego należą do parafii Trójcy Przenajświętszej w Myszyńcu.

</doc>
<doc id="352688" url="https://pl.wikipedia.org/wiki?curid=352688" title="Charcice">
Charcice

Charcice – wieś w Polsce położona w województwie wielkopolskim, w powiecie międzychodzkim, w gminie Chrzypsko Wielkie.
Historia wsi.
Prawdopodobnym założycielem wsi był Paweł Czarcicki. Od 1388 wieś nazywano Czarczicze, w 1408 roku zmieniono nazwę na Karczicze, a trzynaście lat później przemianowano ją na Carczyce. Od czasów zaboru pruskiego w powszechnym użyciu pozostała nazwa Charcice.
Charcice były niegdyś zespołem folwarcznym i stanowiły własność szlachecką. Pierwszym właścicielem posiadłości był Paweł Czarcicki w latach (1388-1398). Na początku XV wieku wieś przeszła pod władanie Pietrasza Karcickiego (1403-1408), następnie Jakuba Karcickiego (1445-1447). Wiadomo również, że zanim wieś stała się własnością rodu Radomskich, należała jeszcze do Piotra Słopanowskiego, a także Jana Jabłońskiego.
W 1699 Charcice przeszły w ręce Kurnatowskich-Bitna, następnie nabyte w 1780 przez Kurnatowskich-Pozazowy, którzy przekazali tę posiadłość w 1789 córce Serafina Franza Szeliger von Żychlin-Żychliński. Kolejnym właścicielem był syn ww. małżeństwa Adold Żychliński.
W okresie porozbiorowym wieś przeszła w posiadanie Niemców Benediktus Antonius Grafen von Lüttichan w 1839 roku, który w tym samym roku odstąpił posiadłość za spłatę Otto von Sauder. Nowy właściciel dźwignął podupadłe gospodarstwo rolne, budując nowe budynki gospodarcze i meliorując pola.
W okresie Wielkiego Księstwa Poznańskiego (1815-1848) miejscowość wzmiankowana jako "Charcice folwark" należała do wsi większych w ówczesnym pruskim powiecie Międzyrzecz w rejencji poznańskiej. Folwark Charcice należał do okręgu sierakowskiego tego powiatu i stanowił odrębny majątek, którego właścicielem był wówczas Zander. Według spisu urzędowego z 1837 roku wieś liczyła 74 mieszkańców, którzy zamieszkiwali 5 dymów (domostw).
Kolejna wzmianka o wsi pochodzi z 1883, kiedy to posiadłość zmieniła właściciela na Hermana von Hantelmanna z Brunszwiku. Ostatnim właścicielem według zapisów z 1910 do zamknięcia księgi wieczystej w 1917 był Otto von Hantelmann z Baborówka.
Po I wojnie światowej część gruntów sprzedano indywidualnym rolnikom. W 1938 majątek ten całkowicie zlikwidowano, grunty orne podzielono, a w latach (1938-1939) zburzono budynki. Likwidacji nie uległa jedynie gorzelnia zbudowana w 1883. Funkcjonowała ona aż do 1976. W latach 70. na terenie byłych zabudowań folwarcznych wzniesiono hale Przedsiębiorstwa Drobnej Wytwórczości i Usług.
W latach 1975–1998 miejscowość administracyjnie należała do województwa poznańskiego.
Pałac w Charcicach.
W 1840 wybudowano najcenniejszy budynek we wsi - pałac dla Otto von Sauder. Powstał on na planie zbliżonym do prostokąta, posiadał dwie kondygnacje nadziemne i jedną podziemną. Z czasem od strony zachodniej dobudowano drewniany ogród zimowy, a od strony południowo-wschodniej kaplice z charakterystyczną wieżą zegarową. Po II wojnie światowej uległ zniszczeniu ogród zimowy, pozostałe wnętrza choć pozbawione wyposażenia zachowały swój charakter. Dopiero remont w latach 60. spowodował zniszczenie oryginalnych elementów dekoracyjnych elewacji.
W czasie powojennym w pałacu organizowano kolonie dla dzieci z wielkopolski. Od 1967 służył nowo powstałemu Zakładowi Lecznictwa Odwykowego, z czasem przemianowany na Zakład Leczenia Uzależnień.
W latach 80. na terenie parku przy pałacu dobudowano 3-kondygnacyjny budynek dla pacjentów, który zburzył niepowtarzalny charakter tego miejsca.

</doc>
<doc id="352689" url="https://pl.wikipedia.org/wiki?curid=352689" title="Charlejów">
Charlejów

Charlejów – wieś w Polsce położona w województwie lubelskim, w powiecie łukowskim, w gminie Serokomla.
Wieś szlachecka położona była w drugiej połowie XVI wieku w ziemi stężyckiej. Do 1870 istniała gmina Charlejów. W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Trójcy Świętej w Jeziorzanach.

</doc>
<doc id="352690" url="https://pl.wikipedia.org/wiki?curid=352690" title="Charlęż">
Charlęż

Charlęż – wieś w Polsce położona w województwie lubelskim, w powiecie łęczyńskim, w gminie Spiczyn.
Wieś nad rzeką Bystrzycą (dopływ Wieprza). Z Bystrzycą i Spiczynem skomunikowana poprzez drogę powiatową 1564L.
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość położona była w województwie lubelskim.
Wieś stanowi sołectwo gminy Spiczyn.
Historia.
Wieś historycznie położona w powiecie lubelskim i parafii Bystrzyca.
Nazwy miejscowe wsi w dokumentach źródłowych przybierały niekiedy brzmienie odległe od obecnej nazwy i tak: w roku 1390 „Carlyansz” (zachowany oryginał dokumentu), w 1409 „Carlassz”, „Karlacz”, w roku 1415 „Carløsz”, 1417 „Carlosz”, „Karlansch”, następnie w 1443 „Karlas”, 1445 „Kyerlansch”, 1462 „Charlasz”, Długosz (1470-80) używa nazwy „Karwansch”.
W roku 1430 wieś graniczyła z Jawidzem, w 1466 z Jawidzem i Spiczynem, natomiast w 1476 z Grabianowicami i Spiczynem.
Wieś stanowiła własność szlachecką. W roku 1390 dziedzicem był Syrzebro (są wątpliwości, co do brzemienia) Carlanski. W latach 1409–1428 Świętochna Karlanthska, zaś w 1417 występuje w działach wdowa po Adamie. W okresie 1409-1458 Anna, w 1441 żona Jakuba, zaś w 1458 wdowa po tymże Jakubie z Mętowa łowczym lubelskim. W kolejnych latach XV wieku wieś była przedmiotem działów spadkowych także zastawów, co znajduje potwierdzenie w zachowanych księgach Ziemskich Lubelskich z tego okresu.
Wieś płaciła powinności dziesięcinne i tak: w roku 1479 oficjał sandomierski przysądza kościołowi w ówczesnym mieście Czemierniki dziesięcinę snopową z ról dworskich Mikołaja Pszonki, Abrahama Giszowskiego i Borzechowskiego w Charlęży. Według zapisów z roku 1529 dziesięcina z folwarku w wymiarze ½ grzywny oddawana była plebanowi w Czemiernikach, dziesięcina zaś snopowa z ról kmiecych wartości 4 ½ grzywny biskupowi (Liber Retaxationum 33, 423).
Niedaleko wsi znajduje się cmentarz wojenny z okresu I wojny światowej.

</doc>
<doc id="352691" url="https://pl.wikipedia.org/wiki?curid=352691" title="Charszewo">
Charszewo

Charszewo – wieś w Polsce, położona w województwie kujawsko-pomorskim, w powiecie rypińskim, w gminie Rogowo.
Podział administracyjny.
W latach 1975–1998 miejscowość należała administracyjnie do województwa włocławskiego.
Demografia.
Według Narodowego Spisu Powszechnego (III 2011 r.) liczyła 97 mieszkańców. Jest dwudziestą co do wielkości miejscowością gminy Rogowo.
Sieć drogowa.
Przez miejscowość przebiega droga wojewódzka nr 557 (DW 557).

</doc>
<doc id="352692" url="https://pl.wikipedia.org/wiki?curid=352692" title="Charbice">
Charbice



</doc>
<doc id="352693" url="https://pl.wikipedia.org/wiki?curid=352693" title="Barchów">
Barchów

Barchów – wieś w Polsce położona w województwie mazowieckim, w powiecie węgrowskim, w gminie Łochów. Leży nad rzeką Liwiec.
Prywatna wieś szlachecka "Barchowo" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa siedleckiego.
We wsi znajdują się pozostałości dworu z pierwszej połowy XIX w. (dwór został spalony w 1997 r.). Ponadto nad samym Liwcem, tuż przy drodze nr 50 znajdują się pozostałości grodziska z X-XI w.
W Barchowie w 1882 r. urodził się Stanisław Więckowski - pułkownik lekarz Wojska Polskiego, polityk, działacz społeczny i niepodległościowy.
Józef Wasiłowski (1813-1878) – ojciec Marii Konopnickiej – adiunkt praw, pochodził z rodziny ziemiańskiej na Podlasiu (urodził się w majątku Barchów, pow. Łochów, parafia Kamionna).
Wierni kościoła rzymskokatolickiego należą do parafii św. Andrzeja Boboli w Budziskach lub do parafii Niepokalanego Serca Najświętszej Maryi Panny w Łochowie.

</doc>
<doc id="352694" url="https://pl.wikipedia.org/wiki?curid=352694" title="Barczew">
Barczew

Barczew – wieś w Polsce położona w województwie łódzkim, w powiecie sieradzkim, w gminie Brzeźnio.
Do 1954 roku istniała gmina Barczew. W latach 1954–1972 wieś należała i była siedzibą władz gromady Barczew. W latach 1975–1998 miejscowość administracyjnie należała do województwa sieradzkiego.
Pierwszym znanym właścicielem dóbr barczewskich był Mszczuj z Barczewa, podkomorzy sieradzki, który w 1433 r. otrzymał od Władysława Jagiełły przywilej na prawo magdeburskie dla Chojnego i Barczewa.
Pośrodku wsi stoi dwór z 1 poł. XIX w. Murowany, parterowy, podpiwniczony, z mieszkalnym poddaszem. Na osi płytkie ryzality: od frontu z gankiem czterokolumnowym, w fasadzie ogrodowej z facjatką. Piwnice sklepione kolebką płaską. Układ wnętrza dwutraktowy z sienią na osi. Dach naczółkowy.
Na tzw. Ugodzie Barczewskiej (pas bagien torfowych) występuje długosz królewski.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="352695" url="https://pl.wikipedia.org/wiki?curid=352695" title="Barczyzna">
Barczyzna

Barczyzna – wieś w Polsce położona w województwie wielkopolskim, w powiecie wrzesińskim, w gminie Nekla.
W latach 1975–1998 miejscowość administracyjnie należała do województwa poznańskiego.
Przez miejscowość przebiega Szlak Osadnictwa Olęderskiego w Gminie Nekla.

</doc>
<doc id="352697" url="https://pl.wikipedia.org/wiki?curid=352697" title="Łukasz Koszarek">
Łukasz Koszarek

Łukasz Koszarek (ur. 12 stycznia 1984 we Wrześni) – polski koszykarz grający na pozycji rozgrywającego. Pięciokrotny mistrz Polski. Reprezentant Polski seniorów i w kategoriach juniorskich (do lat 18 i 20). Sześciokrotny uczestnik turniejów finałowych mistrzostw Europy, raz wziął udział w mistrzostwach świata. Od 2021 zawodnik Legii Warszawa.
Życiorys.
W koszykówkę zaczął grać w 1995 w MKS-ie Września. Od 1999 był uczniem Szkoły Mistrzostwa Sportowego w Warce. W 2003 został zawodnikiem Polonii Warszawa. Następnie występował w: Turowie Zgorzelec (2006/2007), Anwilu Włocławek (2007-2009), włoskiej Pepsi Caserta (2009-2011), Treflu Sopot (2011/2012) i Asseco Prokomie Gdynia (2012/2013). W trakcie sezonu 2012/2013 przeszedł do Stelmetu Zielona Góra.
W 2013 oraz w latach 2015–2017 i 2020 został mistrzem Polski ze Stelmetem Zielona Góra. Trzykrotnie zdobył wicemistrzostwo Polski: w 2007 z Turowem Zgorzelec, w 2012 z Treflem Sopot, a w 2014 ze Stelmetem Zielona Góra. Trzykrotnie sięgał też po brązowy medal mistrzostw Polski: dwa razy z Polonią Warszawa (2004, 2005), raz z Anwilem Włocławek (2009). W 2006 wystąpił w Meczu Gwiazd Polskiej Ligi Koszykówki. W sezonie 2011/2012 został wybrany MVP Tauron Basket Ligi i zdobył z drużyną Trefla Sopot Puchar Polski.
W 2002 z kadrą juniorską zajął 8. miejsce, rozgrywanych w Niemczech mistrzostw Europy do lat 18. W seniorskiej reprezentacji Polski zadebiutował 25 stycznia 2003 w bydgoskiej hali Łuczniczka, przegranym 68:70 meczem eliminacyjnym Mistrzostw Europy 2003 z Białorusią (całe spotkanie spędzając na ławce rezerwowych). Od tej pory sześciokrotnie wystąpił w mistrzostwach Europy: 2007 – 13. miejsce, 2009 – 9. miejsce, 2011 – 17. miejsce, 2013 – 21. miejsce, 2015 – 11. miejsce i 2017 – 18. miejsce. Od lipca 2012 do czerwca 2018 pełnił – z przerwami – funkcję kapitana drużyny narodowej.
Podczas turnieju mistrzostw świata 2019 w Chinach łącznie był trzeci w klasyfikacji asyst w ramach reprezentacji Polski (20), nie będąc zawodnikiem pierwszego składu.
Jego postać można znaleźć w grze NBA 2K15.
31 maja 2021 został zawodnikiem Legii Warszawa.

</doc>
<doc id="352698" url="https://pl.wikipedia.org/wiki?curid=352698" title="Bartolino">
Bartolino

Bartolino (niem.: "Bartlin") – wieś w Polsce położona w województwie zachodniopomorskim, w powiecie sławieńskim, w gminie Malechowo.
W latach 1975–1998 miejscowość administracyjnie należała do województwa koszalińskiego.

</doc>
<doc id="352699" url="https://pl.wikipedia.org/wiki?curid=352699" title="Bądkowo-Rochny">
Bądkowo-Rochny

Bądkowo-Rochny – wieś w Polsce położona w województwie mazowieckim, w powiecie płockim, w gminie Brudzeń Duży.
W latach 1975–1998 miejscowość administracyjnie należała do województwa płockiego.
Miejscowość położona jest na Mazowszu. Wzdłuż Skrwy - rzeki, do której przylega wieś, biegnie granica między historycznymi ziemiami: Mazowszem a ziemią dobrzyńską.
Część wsi znajduje się na terenie Brudzeńskiego Parku Krajobrazowego. Droga, wzdłuż której rozciągnięta jest miejscowość, stanowi jednocześnie granicę otuliny tego parku.
Wsie Bądkowo-Rochny, Bądkowo-Podlasie i Łukoszyno-Borki tworzą sołectwo o nazwie Bądkowo-Rochny (179 mieszkańców; 6,96 km²).
W czasie okupacji niemieckiej wieś nazywała się Wassermühle ("niem." młyn wodny).

</doc>
<doc id="352700" url="https://pl.wikipedia.org/wiki?curid=352700" title="Białebłoto-Kobyla">
Białebłoto-Kobyla

Białebłoto-Kobyla – wieś w Polsce położona w województwie mazowieckim, w powiecie wyszkowskim, w gminie Brańszczyk. Leży na terenie Puszczy Białej.
31 grudnia 2013 roku sołectwo liczyło 403 mieszkańców zameldowanych na pobyt stały, a 31 grudnia 2019 roku 410 mieszkańców.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Brańszczyk.
Według Powszechnego Spisu Ludności z 1921 roku wieś zamieszkiwało 907 osób, 887 było wyznania rzymskokatolickiego a 20 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 147 budynków mieszkalnych. Miejscowość należała do parafii rzymskokatolickiej w Nowejwsi. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Brańszczyku. W 1929 we wsi był jeden kowal i dwóch murarzy.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1954–1972 wieś należała i była siedzibą władz gromady Białebłoto-Kobyla. W latach 1975–1998 miejscowość administracyjnie należała do województwa ostrołęckiego. We wsi znajduje się zespół zabytkowych drewnianych budynków białokurpiowskich.
W latach 1992-1994 zbudowano we wsi murowany kościół, będący kościołem filialnym parafii rzymskokatolicki w Porębie. W 2005 r. przy tej świątyni erygowano parafię pw. Najświętszej Maryi Panny Wspomożycielki Wiernych. 

</doc>
<doc id="352701" url="https://pl.wikipedia.org/wiki?curid=352701" title="Białobrzegi-Kolonia">
Białobrzegi-Kolonia

Białobrzegi-Kolonia (do 2005 roku Białobrzegi-Folwark) – wieś w Polsce położona w województwie lubelskim, w powiecie lubartowskim, w gminie Kock.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kock. Według Narodowego Spisu Powszechnego (III 2011 r.) wieś liczyła mieszkańców.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Kocku.

</doc>
<doc id="352702" url="https://pl.wikipedia.org/wiki?curid=352702" title="Bielawy Pogorzelskie">
Bielawy Pogorzelskie

Bielawy Pogorzelskie – wieś w Polsce położona w województwie wielkopolskim, w powiecie gostyńskim, w gminie Pogorzela.
W okresie Wielkiego Księstwa Poznańskiego (1815-1848) miejscowość wzmiankowana jako "folwark Bielawy" należała do wsi mniejszych w ówczesnym pruskim powiecie Krotoszyn w rejencji poznańskiej. Folwark Bielawy należał do okręgu borkowskiego tego powiatu i stanowił część majątku Pogorzela, którego właścicielem był wówczas Maksymilian Taczanowski. Według spisu urzędowego z 1837 roku wieś liczyła 11 mieszkańców, którzy zamieszkiwali dwa dymy (domostwa).
W latach 1975–1998 miejscowość administracyjnie należała do województwa leszczyńskiego.

</doc>
<doc id="352703" url="https://pl.wikipedia.org/wiki?curid=352703" title="Bierdzany">
Bierdzany

Bierdzany (dodatkowa nazwa w j. ) – wieś w Polsce, położona w województwie opolskim, w powiecie opolskim, w gminie Turawa, przy drodze krajowej nr 45 z Wielunia do Opola.
W latach 1975–1998 wieś położona była w ówczesnym woj. opolskim.
Nazwa.
W okresie hitlerowskiego reżimu w latach 1936–1945 miejscowość nosiła nazwę "Burkardsdorf". Obecna nazwa została administracyjnie zatwierdzona 12 listopada 1946.
Historia.
21 stycznia 1945 r. Bierdzany były miejscem zaciętego boju żołnierzy Wehrmachtu z nacierającymi pododdziałami sowieckiej 14 Dywizji Piechoty Gwardii. Od godziny 13:00 do 17:00 żołnierze wymieszanych jednostek niemieckich bronili się w zlokalizowanym tu systemie bunkrów.
Zabytki.
Do wojewódzkiego rejestru zabytków wpisane są:

</doc>
<doc id="352705" url="https://pl.wikipedia.org/wiki?curid=352705" title="Bieszków">
Bieszków

Bieszków – wieś w Polsce położona w województwie lubuskim, w powiecie żarskim, w gminie Jasień.
W latach 1975–1998 miejscowość administracyjnie należała do województwa zielonogórskiego.
Według danych z 1 stycznia 2011 roku wieś miała 140 mieszkańców. 

</doc>
<doc id="352706" url="https://pl.wikipedia.org/wiki?curid=352706" title="Bogurzynek">
Bogurzynek

Bogurzynek – wieś w Polsce położona w województwie mazowieckim, w powiecie mławskim, w gminie Wiśniewo.
W latach 1975–1998 miejscowość administracyjnie należała do województwa ciechanowskiego. Według Narodowego Spisu Powszechnego Ludności i Mieszkań z 2011 wieś liczyła 332 mieszkańców. Sołtysem wsi od 2019 jest Katarzyna Szklarska.

</doc>
<doc id="352707" url="https://pl.wikipedia.org/wiki?curid=352707" title="Bolumin">
Bolumin

Bolumin – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. W latach 1975–1998 miejscowość administracyjnie należała do województwa bydgoskiego.
Położenie.
Miejscowość położona jest na historycznej Ziemi Chełmińskiej, rozlokowana na wysoczyźnie morenowej należącej do Pojezierza Chełmińskiego.
Nazwa.
Nazwę wsi wywodzi się od imienia Bolemysław. W dokumentach historycznych występował pod nazwami: 
Charakterystyka.
Demografia.
Według Narodowego Spisu Powszechnego (III 2011 r.) liczył 410 mieszkańców. Jest siódmą co do wielkości miejscowością gminy Dąbrowa Chełmińska.
Komunikacja.
Wieś położona jest około 25 km od centrum Bydgoszczy. Liczne drogi gminne prowadzą do: Boluminka i Dąbrowy Chełmińskiej, Nowego Dworu, Skłudzewa, Wałdowa Królewskiego, Czarnowa.
Przyroda i rekreacja.
Bolumin od południa otoczony jest kompleksem leśnym porastającym strefę krawędziową Kotliny Toruńskiej. Od południa i zachodu do wsi przylega Zespół Parków Krajobrazowych Chełmińskiego i Nadwiślańskiego. Przez Bolumin przebiega szlak rowerowy Bydgoszcz-Toruń.
Archeologia.
We wsi na niewielkim wzniesieniu przy granicy Wałdowa Królewskiego znajduje się stanowisko archeologiczne. Podczas badań odsłonięto 28 grobów popielnicowych i bezpopielnicowych z okresu halsztackiego, w tym 26 przykrytych brukiem kamiennym. 
Zabytki.
W miejscowości znajduje się dwór z końca XIX wieku.
Historia.
Nazwę miejscowości ("Bolemyno") wymieniono 5 sierpnia 1222 roku w akcie nadania przez księcia Konrada Mazowieckiego rozległych posiadłości w ziemi chełmińskiej na rzecz biskupa misyjnego Prus Chrystiana. W 1228 wraz z całą ziemią chełmińską Bolumin został darowany zakonowi krzyżackiemu. W 1418 zarząd administracyjny sprawowała krzyżacka prokuratoria w grodzie Pień, a w 1423 komturstwo na Zamku Bierzgłowskim, zachowując dobra ziemskie (40 łanów) w rękach rycerza obowiązanego do służby w zbroi lekkiej. W bitwie pod Grunwaldem po stronie Krzyżaków walczył dziedzic z Bolumina – Boleminsky, gdzie też dostał się do niewoli. Nazajutrz po bitwie król Władysław II Jagiełło zlecił mu odszukanie i rozpoznanie ciała wielkiego mistrza zakonu Ulryka von Jungingen. 
W 1570 wieś była własnością szlachecką podzieloną na dwa majątki: Bolumin i Boluminek. W XVII w. majętności w Boluminie nabyła na własność rodzina szlachecka Kruszyńskich. W XIX w. we wsi przeważała wielka własność ziemska. 

</doc>
<doc id="352708" url="https://pl.wikipedia.org/wiki?curid=352708" title="Bońkowo Kościelne">
Bońkowo Kościelne

Bońkowo Kościelne – wieś w Polsce położona w województwie mazowieckim, w powiecie mławskim, w gminie Radzanów.

</doc>
<doc id="352709" url="https://pl.wikipedia.org/wiki?curid=352709" title="Borzychy">
Borzychy

Borzychy – wieś w Polsce położona w województwie mazowieckim, w powiecie węgrowskim, w gminie Liw.
Wieś posiadał w 1673 roku starosta warszawski i referendarz koronny Jan Dobrogost Krasiński, leżała w ziemi drohickiej województwa podlaskiego w 1795 roku. Miejscowość była przejściowo siedzibą gminy Stara Wieś.
W latach 1954-1956 wieś należała i była siedzibą władz gromady Borzychy, po jej zniesieniu w gromadzie Paplin. W latach 1975–1998 miejscowość administracyjnie należała do województwa siedleckiego. Wieś położona nad rzeką Liwiec, w centrum miejscowości znajduje się most na rzece.
Jest to popularna miejscowość letniskowa, znajduje się tu kilka osiedli domków letniskowych.
Działa tu Stowarzyszenie na rzecz Rozwoju i Promocji Wsi Borzychy.
W miejscowości znajduje się replika wioski indiańskiej oraz ferma strusi afrykańskich.
Wierni kościoła rzymskokatolickiego należą do parafii św. Michała Archanioła w Starejwsi.

</doc>
<doc id="352710" url="https://pl.wikipedia.org/wiki?curid=352710" title="Borzykowo (województwo wielkopolskie)">
Borzykowo (województwo wielkopolskie)

Borzykowo – wieś w Polsce położona w województwie wielkopolskim, w powiecie wrzesińskim, w gminie Kołaczkowo na północny zachód od Pyzdr.
W 1272 roku dokonano lokacji wsi na prawie niemieckim. Wieś królewska położona była w 1772 roku w powiecie pyzdrskim województwa kaliskiego.
Na kongresie wiedeńskim, w 1815 roku, dokonano korekty granic rozbiorowych Polski, w rezultacie czego w Borzykowie znalazł się pruski posterunek graniczny na granicy między Królestwem Polskim a Królestwem Prus (początkowo częściowo autonomiczne pruskie Wielkie Księstwo Poznańskie) w składzie Cesarstwa Niemieckiego. Pyzdry stały się najdalej na zachód wysuniętym miastem Królestwa Polskiego. Granica ta podzieliła m.in. Wielkopolskę, co do dziś jest widoczne także w układzie pól, a zlikwidowana została w 1919.
25 września 2004 roku otwarto tu zrekonstruowane przejście graniczne w Borzykowie. Odbywają się tu coroczne imprezy kulturalne firmowane przez Towarzystwo Kulturalne „Echo Pyzdr”.
Do 1954 roku istniała gmina Borzykowo. W latach 1975–1998 miejscowość administracyjnie należała do województwa poznańskiego.

</doc>
<doc id="352711" url="https://pl.wikipedia.org/wiki?curid=352711" title="Bronowo Kmiece">
Bronowo Kmiece

Bronowo Kmiece – wieś w Polsce położona w województwie mazowieckim, w powiecie płockim, w gminie Stara Biała.
W latach 1975–1998 miejscowość administracyjnie należała do województwa płockiego.

</doc>
<doc id="352712" url="https://pl.wikipedia.org/wiki?curid=352712" title="Budki-Rososz">
Budki-Rososz

Budki-Rososz – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo Budki-Kruków gminy Ryki.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Leopoldowie.

</doc>
<doc id="352713" url="https://pl.wikipedia.org/wiki?curid=352713" title="Burchaty">
Burchaty

Burchaty – wieś w Polsce położona w województwie podlaskim, w powiecie bielskim, w gminie Brańsk.
W latach 1975–1998 miejscowość administracyjnie należała do województwa białostockiego.
Przez miejscowość przepływa Leszczka, rzeka dorzecza Bugu, która właśnie tutaj wpada do Nurca.
Wierni kościoła rzymskokatolickiego należą do parafii Matki Bożej Wspomożenia Wiernych w Klichach.

</doc>
<doc id="352715" url="https://pl.wikipedia.org/wiki?curid=352715" title="Chartów">
Chartów

Chartów – wieś sołecka w Polsce położona w województwie lubuskim, w powiecie sulęcińskim, w gminie Słońsk.
W latach 1975–1998 miejscowość administracyjnie należała do województwa gorzowskiego.
Wieś położona jest przy drodze powiatowej Ośno Lubuskie – Słońsk.
Zabytki.
Do wojewódzkiego rejestru zabytków wpisany jest:
W granicach miejscowości znajduje się także "miejsce lądowania grupy zwiadowców spadochronowych Armii Polskiej", z pamiątkowym głazem upamiętniającą wydarzenie 27 listopada 1944. Do lipca 2019 znajdowała się na nim tablica, którą usunięto w wyniku dekomunizacji.

</doc>
<doc id="352716" url="https://pl.wikipedia.org/wiki?curid=352716" title="Charubin">
Charubin

Charubin (dawniej "Świnia") – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii Parafia św. Jana Chrzciciela w Turośli.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 271 osoby w 52 budynkach mieszkalnych. Miejscowość należała do parafii rzymskokatolickiej w m. Turośli. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl a z urząd z dostępem do telefonu m. Kolno.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="352717" url="https://pl.wikipedia.org/wiki?curid=352717" title="Charubiny">
Charubiny

Charubiny – wieś w Polsce położona w województwie podlaskim, w powiecie kolneńskim, w gminie Turośl, nad Pisą.
Wierni kościoła rzymskokatolickiego należą do parafii Parafia Najświętszego Serca Jezusowego w Koźle.
Historia.
W czasach zaborów w granicach Imperium Rosyjskiego. W latach 1921–1939 wieś leżała, w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych .
Miejscowość należała do parafii rzymskokatolickiej w Kolnie. Podlegała pod Sąd Grodzki w Kolnie Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy. 
W latach 1975–1998 miejscowość administracyjnie należała do województwa łomżyńskiego.

</doc>
<doc id="352718" url="https://pl.wikipedia.org/wiki?curid=352718" title="Charytany">
Charytany

Charytany – wieś w Polsce położona w województwie podkarpackim, w powiecie jarosławskim, w gminie Laszki.
W latach 1975–1998 miejscowość administracyjnie należała do województwa przemyskiego.

</doc>
<doc id="352719" url="https://pl.wikipedia.org/wiki?curid=352719" title="Charzewice">
Charzewice

Charzewice – wieś w Polsce położona w województwie małopolskim, w powiecie tarnowskim, w gminie Zakliczyn.
Prywatna wieś szlachecka "Charzowice", własność kasztelanowej krakowskiej Anny z Sieniawskich Jordanowej, położona była w 1595 roku w powiecie sądeckim województwa krakowskiego. W latach 1975–1998 miejscowość administracyjnie należała do województwa tarnowskiego.
Położenie.
Charzewice znajdują się na Pogórzu Wiśnickim. Pola i zabudowania miejscowości leżą w dolinie na lewym brzegu Dunajca, oraz na wznoszących się nad nią wzgórzach. Przez Charzewice biegnie droga wojewódzka nr 980.
Zarys historii.
W czasie I wojny światowej przez Charzewice i okolice przebiegał front i miały tu miejsce bitwy pomiędzy wojskami austro-węgierskimi i rosyjskimi. Pozostałością tych wydarzeń są w Charzewicach trzy cmentarze wojenne:
We wsi znajduje się jednostka Ochotniczej Straży Pożarnej.

</doc>
<doc id="352720" url="https://pl.wikipedia.org/wiki?curid=352720" title="Charzewo">
Charzewo

Charzewo – wieś w Polsce położona w województwie wielkopolskim, w powiecie gnieźnieńskim, w gminie Kiszkowo. Prowadzi przez nią Wielkopolska Droga św. Jakuba.
W latach 1975–1998 miejscowość administracyjnie należała do województwa poznańskiego.

</doc>
<doc id="352721" url="https://pl.wikipedia.org/wiki?curid=352721" title="Charzowice">
Charzowice

Charzowice – wieś w Polsce położona w województwie świętokrzyskim, w powiecie kazimierskim, w gminie Czarnocin.
W latach 1975–1998 miejscowość administracyjnie należała do województwa kieleckiego.
Historia.
W wieku XIX Charzowice, wieś i folwark, w powiecie pińczowskim, gminie. Czarkowy, odległość od Pińczowa 30 wiorst.
W połowie XV w. dziedzicem był Ujezdzki herbu Drużyna. Dziesięcinę z łan kmiecych pobierał prepozyt wiślicki, z folwarku pleban w Sokolinie. (L. B. li 412).

</doc>
<doc id="352722" url="https://pl.wikipedia.org/wiki?curid=352722" title="Charzykowy">
Charzykowy

Charzykowy (kaszb. "Charzëkòwë", niem. "Müskendorf") – wieś turystyczno-letniskowa w Polsce położona w województwie pomorskim, w powiecie chojnickim, w gminie Chojnice nad Jeziorem Charzykowskim.
W latach 1950–1954 w granicach Chojnic jako osiedle.
W Charzykowach znajduje się siedziba Parku Narodowego „Bory Tucholskie”, Zaborskiego Parku Krajobrazowego oraz najstarszego w Polsce klubu żeglarskiego – Chojnicki Klub Żeglarski (ChKŻ). W jego pobliżu mieści się również Ludowy Klub Sportowy Charzykowy (LKS). Połączenie z centrum Chojnic umożliwiają autobusy komunikacji miejskiej. W skład sołectwa wchodzą także miejscowości: Łukomie, Pomoc, i Wolność.
W miejscowości działał "Zakład Rybacki Charzykowy", wcześniej jako "Państwowe Gospodarstwo Rybackie Charzykowy".
Wieś królewska starostwa człuchowskiego w województwie pomorskim w drugiej połowie XVI wieku. W okresie II Rzeczypospolitej stacjonowała tu placówka Straży Granicznej Inspektoratu Granicznego nr 7 „Chojnice”. W latach 1975–1998 miejscowość administracyjnie należała do województwa bydgoskiego.

</doc>
<doc id="352723" url="https://pl.wikipedia.org/wiki?curid=352723" title="Charzyno">
Charzyno

Charzyno (niem. "Garrin") – wieś sołecka w Polsce położona w województwie zachodniopomorskim, w powiecie kołobrzeskim, w gminie Siemyśl.
Według danych z 31 grudnia 2013 r. Charzyno miało 898 mieszkańców.
Położenie.
Charzyno leży przy drodze powiatowej Rościęcino – Rzesznikowo, ok. 11 km na południe od Kołobrzegu i ok. 6 km na północ od Siemyśla.
Historia.
Po raz pierwszy Charzyno zostało odnotowane w dokumentach z przełomu 1219 i 1220 r. jako "Charin". Później wieś stanowiła własność kapituły kołobrzeskiej. Po pokoju westfalskim i podziale księstwa pomorskiego wieś wchodziła w skład Brandenburgii, potem Prus i Niemiec. Miejscowi chłopi posiadali większość gruntów już w połowie XIX w. (niewielka część pozostała w rękach kościelnych). Gwałtowny rozwój Charzyna nastąpił na przełomie XIX i XX w. – w 1910 r. liczyło ono 939 mieszkańców, a w 1925 r. – 910 mieszkańców. Było siedzibą zarówno parafii ewangelickiej, jak i gminy, obejmującej również Ząbrowo, Ołużnę i Rościęcino. Podczas zdobywania Kołobrzegu w dn. 8–9 marca 1945 r. we wsi stacjonował sztab 3 Dywizji Piechoty. Po 1945 r. w granicach Polski, w latach 1946–1954 siedziba gminy Charzyno. W latach 1954–1972 wieś należała i była siedzibą władz gromady Charzyno. W latach 1950–1998 Charzyno administracyjnie należało do województwa koszalińskiego.
Oświata.
We wsi znajduje się Publiczna Szkoła Podstawowa im. Armii Krajowej.
Wspólnoty religijne.
Charzyno jest siedzibą parafii pw. św. Franciszka z Asyżu, wchodzącej w skład dekanatu Gościno.
Bezpieczeństwo.
W Charzynie funkcjonuje Ochotnicza straż pożarna.
Transport.
Na terenie wsi znajdują się 2 przystanki autobusowe (jeden w samej miejscowości, drugi na kolonii w kierunku Siemyśla). Połączenie autobusowe z Kołobrzegiem jest obsługiwane przez kilku przewoźników. Przez Charzyno przebiegają również linie autobusowe do Rymania, Szczecina, Karlina, Białogardu i Gościna.
Historia kolei wąskotorowej.
W 1895 r. doprowadzono do Charzyna linię kolejki wąskotorowej. W ramach Kołobrzeskiej Kolei Wąskotorowej pociągi kursowały do Gościna, Kołobrzegu, Gryfic i Rymania. W 1961 r. przestały kursować pociągi pasażerskie i towarowe zarówno do Kołobrzegu, jak i do Gościna. Linię wkrótce potem rozebrano.
Turystyka.
Obecnie w miejscu dawnego podkładu kolejowego znajduje się ścieżka rowerowa („Szlakiem po nasypie kolejki wąskotorowej”) z Gościna przez Ząbrowo do Zieleniewa i Kołobrzegu, biegnąca wzdłuż północnego skraju wsi.

</doc>
<doc id="352724" url="https://pl.wikipedia.org/wiki?curid=352724" title="Charłupia">
Charłupia



</doc>
<doc id="352725" url="https://pl.wikipedia.org/wiki?curid=352725" title="Charzyny">
Charzyny

Charzyny – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352726" url="https://pl.wikipedia.org/wiki?curid=352726" title="Chawłodno">
Chawłodno

Chawłodno – wieś w Polsce, położona w województwie wielkopolskim, w powiecie wągrowieckim, w gminie Gołańcz.
W latach 1975–1998 miejscowość administracyjnie należała do województwa pilskiego.
Historia.
Miejscowość w zlatynizowanej formie "Gavlodovo" wymieniona jest w łacińskim dokumencie z 1282 roku sygnowanym przez legata apostolskiego Filipa Firmanusa.

</doc>
<doc id="352728" url="https://pl.wikipedia.org/wiki?curid=352728" title="Kolonia (powiat kartuski)">
Kolonia (powiat kartuski)

Kolonia (dodatkowa nazwa w j. kaszub. Kòloniô) – wieś kaszubska w Polsce, położona w województwie pomorskim, w powiecie kartuskim, w gminie Kartuzy na obrzeżach Kaszubskiego Parku Krajobrazowego.
W latach 1975–1998 miejscowość należała administracyjnie do województwa gdańskiego.
Historia.
Pruskie początki.
Za panowania króla Fryderyka Wilhelma III Hohenzollerna, ok. 1800 roku, w królewskich lasach przy drodze z Będargowa do Młyńska osiedlili się koloniści z dalekiego Schwarzwaldu. Założyli wieś i nazwali ją na cześć swojego sponsora "Wilhelmshuld" („Łaska Wilhelma”). Las wówczas sięgał po "Reszkową Górę", istniejące już Lesińce, Głusino, Nowinki, Bagielnicę, "Wiesental" i Otalżyno. Wieś w całości powstała na karczowiskach. Otrzymali pas lasu 4 na 1–1,5 km. Ulicowa osada szybko się rozwijała. W 1802 roku stał już rząd domów po wschodniej stronie drogi od Młyńska po dzisiejsze Kółko. Przez wieś przechodziła droga główna z Mirachowa przez Pomieczyno do Gdańska. Teren wsi jest płaski, nieznacznie tylko wznosi się ku południu, gdzie między Młyńskiem i Jeziorem Łąkie osiąga wysokość 204,3 m. Na obszarze gromady znajduje się wiele błot i bagien. Koloniści, mimo że byli tu z „łaski Wilhelma”, szybko kaszubieli, a nawet przechodzili na katolicyzm.
W 1820 roku we wsi było 141 mieszkańców, a w 1865 roku żyło tu już 371 ludzi. Powierzchnia całkowita wynosiła 1565 mórg. W tymże roku we wsi było 51 właścicieli, 73 kawałki własnościowe i 43 domy mieszkalne. Powstało jedno wybudowanie na północy przy granicy z Głusinem – dzisiejsze zamieszkanie Selonki Leona – i dwa na południu.
Ewangelicy w Kolonii.
Przy tak szybkim rozwoju z założenia ewangelickiej wsi myślano nad budową niemieckiego kościoła. Od początku wieku ewangeliccy koloniści sprowadzali pastora z prowincji Pomorze (z Łebuni lub Bukowiny). Od 1852 roku nabożeństwa zaczął sprawować kartuski pastor Carnuth w budynku szkolnym. Zaś kartuski starosta Mauwe podjął starania o budowę ewangelickiego kościoła parafialnego w Kolonii. Z tego też powodu w 1859 roku założono dla tej wsi księgi parafialne. Powstał też istniejący do dzisiaj cmentarz ewangelicki zwany Cerpiskiem. Jednak mirachowski właściciel ziemski Hering zapobiegł budowie tej świątyni. Postawił ją u siebie w Mirachowie. Tamtejszy kościół poświęcono w 1860 roku.
Szkoła w Kolonii.
Kolońska szkoła istniała już co najmniej w 1852 roku. W 1879 roku była ona dwuklasowa i symultatywna, czyli na przemian uczyły się w niej dzieci ewangelickie i katolickie. Chodziły tu także dzieci z Głusina, Nowinek i przez pewien czas z Sianowskiej Huty. Dwóch nauczycieli uczyło 45 ewangelików i 69 katolików. Taka sytuacja utrzymywała się do 1920 roku.
Statystyki.
W 1873 roku w Kolonii żyło 349 ludzi w 69 rodzinach. Trzymali 12 koni, 146 krów, 113 owiec, 29 świń, 20 uli. Kozy nie było tu żadnej. W 1892 roku 63 posiadające chowę rodziny liczyły 378 członków. W 1905 roku w Kolonii istniała już kaszubska większość, stało tu 50 domów z 379 mieszkańcami. Ewangelików niemieckojęzycznych było 131, 248 katolików, 10 mówiło także po niemiecku, a reszta po kaszubsku. W 1920 roku Niemców było 144, a Kaszubów już było 287 (razem 431). W 1912 roku hodowano w Kolonii 131 gęsi i 1050 kur. W 1913 roku we wsi było 41 koni, 155 krów, 8 owiec, 235 świń, 7 kóz i 12 uli pszczelich. Także i tu jest widoczna nagła wymiana owiec na świnie. W 1913 roku rosły tu 232 jabłonie, 259 grusze, 328 śliwy i 583 wiśnie. Całkowita powierzchnia wsi wynosiła 400 ha.
30 września 1921 roku w Kolonii stały 52 domy mieszkalne i 1 „inny” budynek zamieszkany. We wsi żyło 188 mężczyzn i 224 kobiety. Katolików 297 i 114 ewangelików. Narodowość polską podało 387 osób, a niemiecką 25. Z podań ustnych wiadomo, że Niemców było znacznie więcej. W tych latach wojen i plebiscytów bano się wysiedleń lub innych trudności. W 1943 roku we wsi Wilhelmshuld mieszkały 423 osoby.
Druga połowa XX wieku.
Po II wojnie światowej wielu Niemców zostało wysiedlonych z Kolonii do Szlezwiku i Hamburga. Wieś z rolniczej przeradzała się w chłoporobotniczą. Powstało kółko rolnicze, „Punkt”, w którym m.in. w 1975 roku Władysław Gołąbek wykonał okna dla przebudowanego kościoła w Lini. Rodzina Kobielów zasłynęła z ze stolarki i ciesielki sakralnej. Zrekonstruowali barokowy kościół we wdzydzkim skansenie. Organizatorem i pierwszym dyrektorem zakładów ceramicznych w Łubianie był kolończyk Benedykt Karczewski. W Kolonii działała też straż pożarna. W kolońskiej szkole w letnie wakacje odbywają się rekolekcje oazowe, którym sprzyja środowisko naturalne i bliskość sianowskiego sanktuarium Matki Boskiej Królowej Kaszub.

</doc>
<doc id="352729" url="https://pl.wikipedia.org/wiki?curid=352729" title="Chaławy">
Chaławy

Chaławy – wieś w Polsce położona w województwie wielkopolskim, w powiecie śremskim, w gminie Brodnica. W latach 1975–1998 miejscowość administracyjnie należała do województwa poznańskiego.
Położenie.
Wieś położona na południowy zachód od Brodnicy przy drodze wojewódzkiej nr 310 (Śrem - Czempiń - Głuchowo). We wsi znajduje się skrzyżowanie z drogą powiatową nr 4065 przez Piotrowo do Brodnicy. 
Historia.
Pierwsza wzmianka o wsi pochodzi z 1366 i wspomina sprzedaż majątku przez dziedziców Chaław, Młodotę, Mikołaja i Rędziwoja, części wsi Zbrosławowi z Pucołowa.
Zabytki.
Zabytkami prawnie chronionymi są:
Demografia.
Liczba mieszkańców miejscowości w poszczególnych latach:
Od roku 1998 do 2021 liczba osób żyjących w miejscowości zmniejszyła się o 29,2%.

</doc>
<doc id="352730" url="https://pl.wikipedia.org/wiki?curid=352730" title="Chałupki Chotynieckie">
Chałupki Chotynieckie

Chałupki Chotynieckie – wieś w Polsce położona w województwie podkarpackim, w powiecie jarosławskim, w gminie Radymno.
W latach 1975–1998 miejscowość administracyjnie należała do województwa przemyskiego.

</doc>
<doc id="352731" url="https://pl.wikipedia.org/wiki?curid=352731" title="Chałupki Dębniańskie">
Chałupki Dębniańskie

Chałupki Dębniańskie – wieś w Polsce położona w województwie podkarpackim, w powiecie leżajskim, w gminie Leżajsk.
W Chałupkach Dębniańskich znajduje się stacja kolejowa Grodzisko Dolne.
W latach 1975–1998 miejscowość administracyjnie należała do województwa rzeszowskiego.
Historia.
Teren ten należał do wsi Dębno i był siedzibą folwarku. W 1848 roku było uwłaszczenie chłopów; dlatego ten folwark zniesiono, a pozostałe 5 rodzin ze służby folwarcznej osiedliło się w pobliżu. Nowy przysiółek Dębna nazwano "Chałupki", a po 1880 roku w pobliżu powstał drugi przysiółek zwany "Łazem" (w obu przysiółkach było 16 domów). W latach 1896-1900 zbudowano tory kolejowe, a w 1897 roku zbudowano kamienny gościniec. Przy nowym gościńcu nastąpiło intensywne osiedlanie się nowych osadników z sąsiednich miejscowości. Przed II wojną światowa Chałupki Dębniańskie stały się samodzielnym sołectwem.
Kościół.
W 1936 roku zbudowano kaplicę "pw. św. Andrzeja Apostoła", którą obsługiwali kapłani z Grodziska Dolnego. Od 1945 roku kaplica należała do nowej parafii w Dębnie. W 1963 roku przy kaplicy zamieszkał rezydent ks. Kazimierz Węgłowski, który w 1967 roku został wikariuszem ekspozytury (pełniącego obowiązki proboszcza). W 1970 roku została erygowana parafia. Kaplica stała się zbyt mała i dlatego podjęto się budowy nowego kościoła, który został poświęcony 9 kwietnia 2000 roku przez abpa Józefa Michalika.
Oświata.
We wsi działa szkoła podstawowa im. św. Stanisława Kostki, która została założona w 1905 roku.

</doc>
<doc id="352732" url="https://pl.wikipedia.org/wiki?curid=352732" title="Chałupki Dusowskie">
Chałupki Dusowskie

Chałupki Dusowskie – osada w Polsce położona w województwie podkarpackim, w powiecie przemyskim, w gminie Stubno.
W latach 1975–1998 miejscowość administracyjnie należała do województwa przemyskiego.

</doc>
<doc id="352733" url="https://pl.wikipedia.org/wiki?curid=352733" title="Chałupki (powiat buski)">
Chałupki (powiat buski)

Chałupki – wieś w Polsce, położona w województwie świętokrzyskim, w powiecie buskim, w gminie Tuczępy.
W latach 1975–1998 miejscowość administracyjnie należała do województwa kieleckiego.
Wieś powstała w 2006 r. z połączenia: Chałupek Grzymalskich i Chałupek Sieczkowskich. Zostały one połączone rozporządzeniem Ministra Spraw Wewnętrznych z dnia 15 grudnia 2006 r.

</doc>
<doc id="352734" url="https://pl.wikipedia.org/wiki?curid=352734" title="Chałupska (województwo kujawsko-pomorskie)">
Chałupska (województwo kujawsko-pomorskie)

Chałupska – wieś w Polsce położona w województwie kujawsko-pomorskim, w powiecie mogileńskim, w gminie Mogilno.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 26 mieszkańców. Jest 51. co do wielkości miejscowością gminy Mogilno.
Rekreacja.
Na terenie wsi znajduje się pole obozowe dla harcerzy. Corocznie, począwszy od 1993 roku, odbywają się tu obozy harcerskie. Są one organizowane w lipcu i składają się z 4 turnusów.

</doc>
<doc id="352735" url="https://pl.wikipedia.org/wiki?curid=352735" title="Chebdzie">
Chebdzie

Chebdzie (dawn. Hebdzie) – wieś sołecka w Polsce położona w województwie świętokrzyskim, w powiecie włoszczowskim, w gminie Moskorzew
Położona 3 km na południe od Moskorzewa, 29 km na południe od Włoszczowy, 68 km na południowy zachód od Kielc.
W latach 1975–1998 miejscowość administracyjnie należała do województwa częstochowskiego.
W miejscowości znajduje się dwumetrowy kopiec Kościuszki, znajdujący się na żółtym szlaku turystycznym z Moskorzewa do Szczekocin (szlaku „kosynierów”), prowadzącym po polach bitwy pod Szczekocinami, która rozegrała się w 1794 r. na polach między wsiami Chebdzie i Wywła.
Historia.
W roku 1307 Chebdzie wymienione jest w składzie kasztelanii lelowskiej.

</doc>
<doc id="352736" url="https://pl.wikipedia.org/wiki?curid=352736" title="Robert von Greim">
Robert von Greim

Robert Ritter von Greim (do 1918 jako "Robert Greim", ur. 22 czerwca 1892 w Bayreuth, zm. 24 maja 1945 w Salzburgu) – niemiecki feldmarszałek, żołnierz obu wojen światowych.
Życiorys.
Robert Greim był synem bawarskiego kapitana policji. Przed I wojną światową był kadetem służącym w artylerii, przeniesionym następnie do lotnictwa ("Fliegtruppe") w 1915 r. Na początku latał na samolotach dwuosobowych, wstępując do Jasta 34. Dowodzony był on przez słynnego niemieckiego lotnika Manfreda von Richthofena. Latał na starszych Albatrosach oraz Pfalzach. W czerwcu 1918 stoczył walkę, w wyniku której stracił osłonę górnego skrzydła, ale udało mu się wylądować. Wojnę zakończył z liczbą 28 zestrzeleń i odznaczeniami Pour le Mérite oraz Bawarskim Orderem Maksa-Józefa (niem. "Orden Max-Joseph"). Ten drugi dawał mu tytuł szlachecki Ritter oraz pozwalał na używanie w nazwisku partykuły „von”.
Greim w 1933 r. został zaproszony przez Hermanna Göringa do pomocy przy budowie Niemieckich Sił Powietrznych. Został wtedy mianowany dowódcą szkoły pilotów myśliwskich otworzonej potajemnie w 1933 r. w Związku Radzieckim (zgodnie z ustaleniami traktatu wersalskiego Niemcy nie mogły mieć sił powietrznych).
W 1938 r. został szefem wydziału badań nad nowymi technologiami w lotnictwie, pracującego dla Luftwaffe. Po rozpoczęciu wojny brał udział w bitwie o Anglię, za co został odznaczony przez Hitlera Krzyżem Rycerskim Krzyża Żelaznego z Liśćmi Dębu i Mieczami (niem. "Ritterkreuz mit Eichenlaub und Schwertern des Eisernen Kreuzes").
Kiedy Armia Czerwona dotarła do Berlina, a III Rzesza chyliła się ku upadkowi, generał pułkownik ("Generaloberst") Greim przyleciał do atakowanego Berlina wraz ze swoją przyjaciółką – kobiecym asem myśliwskim Hanną Reitsch, z misją ewakuowania Hitlera. Hitler odrzucił tę ostatnią deskę ratunku, ale promował Greima do stopnia feldmarszałka (niem. "Generalfeldmarschall") i mianował go dowódcą Luftwaffe w miejsce skompromitowanego Göringa, który w ostatnich dniach popadł w niełaskę dyktatora. Był więc Greim zarówno ostatnim feldmarszałkiem mianowanym przez Hitlera, jak i ostatnim dowódcą Luftwaffe.
Raniony podczas lądowania, Greim nadal mógł opuścić Berlin. 8 maja 1945 dostał się do niewoli amerykańskiej. Robert Ritter von Greim popełnił samobójstwo 24 maja 1945 w więzieniu w austriackim Salzburgu. Jego ostatnie słowa przed zażyciem cyjanku potasu brzmiały: „Jestem dowódcą Luftwaffe, ale nie mam Luftwaffe”. Jego grób znajduje się na .

</doc>
<doc id="352737" url="https://pl.wikipedia.org/wiki?curid=352737" title="Chechło Drugie">
Chechło Drugie

Chechło Drugie – wieś w Polsce położona w województwie łódzkim, w powiecie pabianickim, w gminie Dobroń.
W latach 1975–1998 miejscowość administracyjnie należała do województwa sieradzkiego.
Wieś położona wzdłuż drogi wojewódzkiej nr 482. i linii kolejowej między Pabianicami i Łaskiem. Od północnego wschodu graniczy z Chechłem Pierwszym, a od zachodu i południa z Dobroniem.
We wsi znajduje się obelisk poświęcony żołnierzom 72. pułku piechoty im.płk. Dionizego Czachowskiego którzy tu polegli w walce z Niemcami 7 września 1939 roku oraz cmentarz olęderskich mieszkańców wsi z grobami żołnierzy poległych podczas II wojny światowej. W miejscowości istnieje Kaplica pw. św. Józefa Rzemieślnika.

</doc>
<doc id="352739" url="https://pl.wikipedia.org/wiki?curid=352739" title="Chechłowo">
Chechłowo

Chechłowo – wieś w Polsce położona w województwie podlaskim, w powiecie siemiatyckim, w gminie Drohiczyn.
W czasach II Rzeczypospolitej wieś należała (do 1934) do gminy Narojki.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwały 234 osoby, wśród których 222 było wyznania rzymskokatolickiego, 7 prawosławnego, 1 greckokatolickiego, a 4 mojżeszowego. Jednocześnie 224 mieszkańców zadeklarowało polską przynależność narodową, 5 białoruską, 4 żydowską, a 1 inną. Było tu 40 budynków mieszkalnych.
Wierni kościoła rzymskokatolickiego należą do parafii Świętych Apostołów Piotra i Pawła w Śledzianowie.

</doc>
<doc id="352740" url="https://pl.wikipedia.org/wiki?curid=352740" title="Chechły">
Chechły

Chechły – wieś w Polsce położona w województwie mazowieckim, w powiecie zwoleńskim, w gminie Policzna.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Niepokalanego Poczęcia NMP w Wygodzie.

</doc>
<doc id="352741" url="https://pl.wikipedia.org/wiki?curid=352741" title="Chechnówka">
Chechnówka

Chechnówka – wieś w Polsce położona w województwie mazowieckim, w powiecie nowodworskim, w gminie Nasielsk. W latach 1975–1998 miejscowość administracyjnie należała do województwa ciechanowskiego.
Historia.
Wieś powstała po uwłaszczeniu chłopów w 1864 co zbiegło się z budową w tym czasie nowej drogi z Dębego do Nasielska. Wytyczono działki przy nowo powstającej szosie .

</doc>
<doc id="352742" url="https://pl.wikipedia.org/wiki?curid=352742" title="Chełchy-Chabdzyno">
Chełchy-Chabdzyno

Chełchy-Chabdzyno – wieś w Polsce położona w województwie mazowieckim, w powiecie makowskim, w gminie Karniewo.
Na terenie wsi utworzono dwa sołectwa "Chełchy-Chabdzyno" oraz "Chełchy Dzierskie".
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="352743" url="https://pl.wikipedia.org/wiki?curid=352743" title="Chełchy Iłowe">
Chełchy Iłowe

Chełchy Iłowe – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="352744" url="https://pl.wikipedia.org/wiki?curid=352744" title="Chełchy-Jakusy">
Chełchy-Jakusy

Chełchy-Jakusy – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="352745" url="https://pl.wikipedia.org/wiki?curid=352745" title="Chełchy-Klimki">
Chełchy-Klimki

Chełchy-Klimki – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="352746" url="https://pl.wikipedia.org/wiki?curid=352746" title="Chełchy Kmiece">
Chełchy Kmiece

Chełchy Kmiece – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="352747" url="https://pl.wikipedia.org/wiki?curid=352747" title="Chełkowo">
Chełkowo

Chełkowo – wieś w Polsce położona w województwie wielkopolskim, w powiecie kościańskim, w gminie Śmigiel.
Pierwsze wzmianki o Chełkowie pochodzą z 1388 roku.
W okresie Wielkiego Księstwa Poznańskiego (1815-1848) miejscowość wzmiankowana jako Chełkowo ("niem. Kelke") należała do wsi większych w ówczesnym pruskim powiecie Kosten rejencji poznańskiej. Chełkowo należało do okręgu śmigielskiego tego powiatu i stanowiło osobny majątek, który należał wówczas do Skarżyńskiego. Według spisu urzędowego z 1837 roku Chełkowo liczyło 116 mieszkańców, którzy zamieszkiwali 8 dymów (domostw).
Pod koniec XIX wieku Chełkowo ("niem. Kelke") liczyło 125 mieszkańców i 11 domów. Przeważali katolicy (114) nad ewangelikami (11). Właścicielem wsi i domeny był Michał Skarzyński
W latach 1975–1998 miejscowość administracyjnie należała do województwa leszczyńskiego.
Przez miejscowość przebiegała nieczynna linia kolejowa Rakoniewice Wąskotorowe – Krzywiń (przystanek kolejowy Chełkowo).
W Chełkowie znajduje się zabytkowy zespół dworski z II ćwierci XIX wieku, na który składają się:
W otaczającym go parku rosną pomnikowe drzewa.

</doc>
<doc id="352748" url="https://pl.wikipedia.org/wiki?curid=352748" title="Chełm Dolny">
Chełm Dolny

Chełm Dolny (niem. "Wartenberg") – wieś w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
W latach 1975–1998 miejscowość administracyjnie należała do województwa szczecińskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położony jest Chełm Dolny należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Miejscowość położona jest 10 km na południe od Trzcińska-Zdroju.
Środowisko naturalne.
W pobliżu miejscowości znajdują się dwa niewielkie jeziora polodowcowe - Chełm Dolny oraz dalej na południe Chełm Dolny Południowy.
Demografia.
Ludność w ostatnich 3 stuleciach, do 1864 roku wieś łącznie 2 majątki, po 1864 tylko Chełm Dolny (Königlish Wartenberg):
Nazwa.
"Wardenbergh" 1337; "Wardenbergh" 1401; "Warttenberg" 1515; "Wartenberg" 1833, 1945; "Chełm Dolny" 1947.
Dawna nazwa niemiecka Wartenberg została przeniesiona z nazwy wsi Wartenberg koło Berlina i oznaczała tyle co 'strażnicza góra', 'strażniczy gród'.
Administracja.
Wieś należy do sołectwa w Chełmie Górnym.
Architektura i układ urbanistyczny.
Wieś zachowała historyczny układ ruralistyczny, tj. założenie ulicowe, podział wsi na część folwarczną i chłopską, rozległe założenia pofolwarczne, kościół, a także układ sieci drożnej. Zespół pofolwarczny stanowi dominujący element kompozycji przestrzennej, zaś centralnie usytuowany kościół stanowi dominantę architektoniczną oraz element zabudowy o wartościach zabytkowych.
Podwórze folwarczne uległo częściowemu zatarciu. Dwór został zniszczony w 1945 r. Historyczna zabudowa podwórza folwarcznego to: 5 budynków inwentarsko-stodolnych, murowanych z kamienia, z końca XIX wieku oraz murowana, XIX wieczna kuźnia znajdująca się w zachodniej części założenia folwarcznego. Park dworski o charakterze krajobrazowym, o częściowo zatartym półkolistym układzie, zachował pierwotny drzewostan liściasty.
Zabudowa wiejska to obecnie kilka 2 i 5-budynkowych, mało i średniorolnych zagród oraz budynki murowane z przełomu XIX i XX wieku.

</doc>
<doc id="352749" url="https://pl.wikipedia.org/wiki?curid=352749" title="Chełmek Wołowski">
Chełmek Wołowski

Chełmek Wołowski (niem. "Kulmikau") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="352751" url="https://pl.wikipedia.org/wiki?curid=352751" title="Chełm Górny">
Chełm Górny

Chełm Górny – wieś w Polsce położona w województwie zachodniopomorskim, w powiecie gryfińskim, w gminie Trzcińsko-Zdrój.
Miejscowość leży 4 km na południowy wschód od Narostu, 2 km od Chełma Dolnego, w lesie i wśród okolicznych jeziorek. Za wsią znajduje się folwark Johannishof z leśniczówką. 
W latach 1975–1998 miejscowość administracyjnie należała do województwa szczecińskiego.

</doc>
<doc id="352752" url="https://pl.wikipedia.org/wiki?curid=352752" title="Chełmica">
Chełmica

Chełmica (niem. "Helmsdorf") – wieś w Polsce położona w województwie lubuskim, w powiecie żarskim, w gminie Tuplice.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="352753" url="https://pl.wikipedia.org/wiki?curid=352753" title="Chełmica Duża">
Chełmica Duża

Chełmica Duża – wieś w Polsce położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 1226 mieszkańców. Jest drugą co do wielkości miejscowością gminy Fabianki.
W miejscowości funkcjonuje kąpielisko.
Historia.
Najstarsza wzmianka o parafii Chełmica pochodzi z 1430 roku z informacją, że "rektorem kościoła w Chełmicy był Dobrogost".
W 1598 roku Chełmica Wielka była własnością Jana Czerskiego, a proboszczem parafii -Wojciech Cieśliński. Kościół nosił wezwanie św. Jakuba. W katalogu wizytacji kanonicznych parafii dekanatu bobrownickiego, przeprowadzonych w latach 1639-1647 pojawia się informacja, że właścicielem Chełmicy był Franciszek Czerski, a kościół był "drewniany i stary, pod wezwaniem św. Jakuba", zaś parafia była bez proboszcza, ponieważ ostatni opuścił ją ze względu na niezgodę z kolatorem i ubóstwo. W kościele nie było nabożeństw - chyba że "przyjechał jakiś zakonnik", zaś stan parafii "oceniano jako najlichszy". Z kart wizytacji datowanych na lata 1710-1711 o parafii w Chełmicy dowiadujemy się, że "przed kilkoma laty" kościół z drewna został odbudowany dzięki inicjatywie wojewodziny malborskiej "z Dębna Łosiowej". W 1725 r. podano, że "kaplicą" w Chełmicy "opiekował się proboszcz ze Szpetala".
Chełmica Duża była ośrodkiem dóbr ziemskich, które obejmowały liczne folwarki. W 1922 r. dobra zostały podzielone na kilka odrębnych majątków: Chełmica, Wichowo, Łochocin, Okrągła. Urodził się tu Andrzej Pałucki, były prezydent Włocławka (dwie kadencje w latach: 2006-2014).
Zabytki.
Według rejestru zabytków NID na listę zabytków wpisane są:

</doc>
<doc id="352754" url="https://pl.wikipedia.org/wiki?curid=352754" title="Chełmica Mała">
Chełmica Mała

Chełmica Mała – wieś w Polsce, położona w województwie kujawsko-pomorskim, w powiecie włocławskim, w gminie Fabianki.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 310 mieszkańców. Jest dziewiątą co do wielkości miejscowością gminy Fabianki.
Historia.
W 1937 roku wieś Chełmica Mała była pierwszą stuprocentowo zradiofonizowaną wsią w Polsce.
We wsi Chełmica Mała mieszkał wójt gminy Szpetal w latach (1919-1939) i (1945) – Roman Kostkowski.

</doc>
<doc id="352755" url="https://pl.wikipedia.org/wiki?curid=352755" title="Chełmiczki">
Chełmiczki

Chełmiczki – wieś w Polsce, położona w województwie kujawsko-pomorskim, w powiecie inowrocławskim, w gminie Kruszwica.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 252 mieszkańców. Jest, wespół ze wsią Tarnówko (252 mieszkańców), czternastą co do wielkości miejscowością gminy Kruszwica.

</doc>
<doc id="352756" url="https://pl.wikipedia.org/wiki?curid=352756" title="Chełminko">
Chełminko

Chełminko – wieś w Polsce położona w województwie wielkopolskim, w powiecie szamotulskim, w gminie Duszniki.
W latach 1975–1998 miejscowość administracyjnie należała do województwa poznańskiego. Chełminko leży nad rzeką Mogilnicą, w pobliżu drogi krajowej nr 92.

</doc>
<doc id="352757" url="https://pl.wikipedia.org/wiki?curid=352757" title="Chełmno-Parcele (województwo wielkopolskie)">
Chełmno-Parcele (województwo wielkopolskie)

Chełmno-Parcele – wieś w Polsce położona w województwie wielkopolskim, w powiecie kolskim, w gminie Dąbie.
W latach 1975–1998 miejscowość należała administracyjnie do województwa konińskiego. 

</doc>
<doc id="352758" url="https://pl.wikipedia.org/wiki?curid=352758" title="Chełmo">
Chełmo

Chełmo – wieś w Polsce położona w województwie łódzkim, w powiecie radomszczańskim, w gminie Masłowice.
W latach 1975–1998 miejscowość administracyjnie należała do województwa piotrkowskiego.
Zabytki.
Kościół pw. św. Mikołaja obecnie bezstylowy z zachowanymi ołtarzami bocznymi i w prezbiterium. W kościele nagrobek Jana Leżeńskiego z XVI w. Kościół stanął prawdopodobnie na miejscu pogańskiego cmentarzyska. Pałac, niegdyś własność rodziny Wielowiejskich, w 1975 r. pałac uległ poważnym zniszczeniom na skutek pożaru. Do dziś trwają prace konserwacyjne i remontowe. Wokół pałacu znajduje się park z wieloma gatunkami drzew.
Od strony południowej miejscowości usytuowana jest Góra Chełmo 323 m n.p.m. – z pozostałościami grodziska z X w. otoczonego czterema pierścieniami wałów obronnych. Grodzisko istniało kilkadziesiąt lat i zostało spalone. Według historyka Tomasz Nowaka były to prawdopodobnie umocnienia obronne albo miejsce kultu.
Według rejestru zabytków Narodowego Instytutu Dziedzictwa na listę zabytków wpisane są obiekty:
Przez wieś przebiega pieszy szlak turystyczny – "Szlak partyzancki", oznaczony kolorem czerwonym .

</doc>
<doc id="352759" url="https://pl.wikipedia.org/wiki?curid=352759" title="Chełmonie">
Chełmonie

Chełmonie (niem. "Chelmonie", "Colmannsfeld", "Kolmannsfeld") – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 299 mieszkańców. Jest dziesiątą co do wielkości miejscowością gminy Kowalewo Pomorskie.
Zabytki.
Według rejestru zabytków NID na listę zabytków wpisany jest gotycki kościół parafialny pw. św. Bartłomieja z pocz. XIV w. (przebudowany w XVII w. i XIX w.), nr rej.: A/363 z 22.03.1930.

</doc>
<doc id="352760" url="https://pl.wikipedia.org/wiki?curid=352760" title="Chełmoniec">
Chełmoniec

Chełmoniec (niem. "Gruneberg") – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
W czasie kampanii wrześniowej stacjonowała tu 43 Eskadra Towarzysząca.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 230 mieszkańców. Jest siedemnastą co do wielkości miejscowością gminy Kowalewo Pomorskie.
Obiekty zabytkowe.
Dwór ziemiański należący w dwudziestoleciu międzywojennym do Wincentego Zambrzyckiego h. Kościesza.
Zachowany budynek dworca kolejowego z roku 1900. Budynek pełnił swą funkcję (był czynny) do roku 1999.

</doc>
<doc id="352761" url="https://pl.wikipedia.org/wiki?curid=352761" title="Chełmsko (województwo lubuskie)">
Chełmsko (województwo lubuskie)

Chełmsko (niem. "Gollmütz") – wieś w Polsce położona w województwie lubuskim, w powiecie międzyrzeckim, w gminie Przytoczna.
Nazwa.
Miejscowość ma metrykę średniowieczną i jest notowana od XIV wieku. Po raz pierwszy wymieniona została w 1390 jako "de Golmic", 1414 "Chemsko", 1460 "Chelmssko", 1580 "Chełmsko", 1846 "Chemsko", 1900 "Chełmsko" oraz w formach "Chemsko", "Hemsko", a także w niemieckiej formie "Gollmuetz". Nazwa miejscowości pochodzi od nazwy "chołm", "chełm" oznaczającej "wzgórze" z dodaniem sufiksu "-ec", a potem -sk. Niemiecka nazwa powstała w wyniku procesu germanizacji pierwotnej nazwy miejscowej początkowo do formy "Gollmetz", a potem "Gollmütz".
Historia.
Wieś historycznie należała do Wielkopolski. Pierwsze pewne wzmianki o wsi pochodzą z 1390 roku z Kodeksu dyplomatycznego Wielkopolski. Budowę pierwszego kościoła murowanego w miejscowości w 1510 notuje Liber beneficiorum archidiecezji gnieźnieńskiej. Miejscowość była wsią duchowną należącą do uposażenia opactwa bledzewskiego. W 1580 leżała w Rzeczypospolitej Obojga Narodów i położona była w powiecie poznańskim województwa poznańskiego. Wieś zanotowały historyczne dokumenty podatkowe. W 1580 opat bledzewski płacił we wsi od 14 łanów kmiecych. Mieszkało w niej także 10 zagrodników, 6 komorników, kowal, a także pasterz posiadający 50 owiec.
Do rozbiorów Polski miejscowość stanowiła własność zakonu cysterskiego z Bledzewa dzieląc jego losy. Wskutek II rozbioru Polski w 1793 wieś przeszła pod władanie Prus i jak cała Wielkopolska znalazła się w zaborze pruskim. Konsekwencją tego była ogłoszona w 1796 konfiskata dóbr kościelnych i klasztornych, w wyniku czego wieś stała się własnością pruskiego rządu. Po likwidacji zakonu wieś włączono do domeny państwowej w Rokitnie.
W okresie Wielkiego Księstwa Poznańskiego (1815-1848) miejscowość wzmiankowana jako "Chemsko" należała do wsi większych w ówczesnym pruskim powiecie Międzyrzecz w rejencji poznańskiej. Chemsko należało do okręgu rokitnickiego tego powiatu i stanowiło część majątku Rokosowo, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 466 mieszkańców, którzy zamieszkiwali 53 dymy (domostwa).
Pod koniec XIX wieku jako wieś w powiecie skwierzyńskim miejscowość odnotował XIX wieczny Słownik geograficzny Królestwa Polskiego. Wieś liczyła w sumie 1019 hektarów powierzchni w tym (730 roli, 7 łąk i 155 lasu).
W latach 1975–1998 miejscowość administracyjnie należała do województwa gorzowskiego.
Zabytki.
Do wojewódzkiego rejestru zabytków wpisany jest:

</doc>
<doc id="352762" url="https://pl.wikipedia.org/wiki?curid=352762" title="Chełm Żarski">
Chełm Żarski

Chełm Żarski (niem. "Kulm") – wieś w Polsce położona w województwie lubuskim, w powiecie żarskim, w gminie Lubsko, przy drodze wojewódzkiej nr 289, ok. 5 km od centrum Lubska.
W latach 1975–1998 miejscowość administracyjnie należała do województwa zielonogórskiego.

</doc>
<doc id="352763" url="https://pl.wikipedia.org/wiki?curid=352763" title="Chełmżyca">
Chełmżyca

Chełmżyca – wieś w Polsce położona w województwie warmińsko-mazurskim, w powiecie iławskim, w gminie Susz nad jeziorem Kolmowo.
W latach 1975–1998 miejscowość należała administracyjnie do województwa elbląskiego.
Przez miejscowość przebiega droga wojewódzka nr 521 nad, którą stoi zajazd oraz stacja benzynowa.

</doc>
<doc id="352764" url="https://pl.wikipedia.org/wiki?curid=352764" title="Chełpa">
Chełpa

Chełpa (niem. "Helpe") – wieś w Polsce położona w województwie zachodniopomorskim, w powiecie choszczeńskim, w gminie Choszczno. W latach 1975–1998 miejscowość administracyjnie należała do województwa gorzowskiego. W roku 2007 wieś liczyła 42 mieszkańców. Wieś wchodzi w skład sołectwa Wardyń.
Geografia.
Wieś leży ok. 2,5 km na północ od Wardynia, ok. 2 km na północ od drogi wojewódzkiej nr 175.
Zabytki.
Do wojewódzkiego rejestru zabytków wpisane są:

</doc>
<doc id="352765" url="https://pl.wikipedia.org/wiki?curid=352765" title="Chełstowo">
Chełstowo

Chełstowo – wieś w Polsce położona w województwie mazowieckim, w powiecie płockim, w gminie Radzanowo.
Prywatna wieś szlachecka, położona była w drugiej połowie XVI wieku w powiecie płockim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="352766" url="https://pl.wikipedia.org/wiki?curid=352766" title="Chełstów">
Chełstów

Chełstów – wieś w Polsce położona w województwie dolnośląskim, w powiecie oleśnickim, w gminie Twardogóra.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Chelstow". Miejscowość nosiła również nazwę niemiecką Gross Schönwald.
Zabytki.
Do wojewódzkiego rejestru zabytków wpisany jest:

</doc>
<doc id="352767" url="https://pl.wikipedia.org/wiki?curid=352767" title="Chełstówek">
Chełstówek

Chełstówek – wieś w Polsce położona w województwie dolnośląskim, w powiecie oleśnickim, w gminie Twardogóra.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="352770" url="https://pl.wikipedia.org/wiki?curid=352770" title="Chichy">
Chichy

Chichy – wieś w Polsce położona w województwie lubuskim, w powiecie żagańskim, w gminie Małomice. Kiedyś występowała pod nazwami: Conradi Villa, Kunzendorf, Namysłów.
W latach 1954-1958 wieś należała i była siedzibą władz gromady Chichy, po jej zniesieniu w gromadzie Małomice. W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="352771" url="https://pl.wikipedia.org/wiki?curid=352771" title="Chilmony">
Chilmony

Chilmony – wieś w Polsce położona w województwie podlaskim, w powiecie sokólskim, w gminie Nowy Dwór.
Według Pierwszego Powszechnego Spisu Ludności w 1921 r. wieś Chilmony liczyła 94 domy, które zamieszkiwało 466 osób (241 kobiet i 225 mężczyzn). Większość mieszkańców miejscowości w liczbie 347 osób zadeklarowała wyznanie prawosławne, pozostali w liczbie 119 osób zgłosili wyznanie rzymskokatolickie. Jednocześnie większość mieszkańców wsi podała narodowość białoruską (273 osoby), reszta zgłosiła narodowość polską (193 osoby).
W latach 1975–1998 miejscowość administracyjnie należała do województwa białostockiego.
Miejscowa społeczność prawosławna podlega parafii św. Mikołaja w nieodległym Nowym Dworze, a wierni kościoła rzymskokatolickiego należą do parafii św. Jana Chrzciciela w Nowym Dworze.

</doc>
<doc id="352772" url="https://pl.wikipedia.org/wiki?curid=352772" title="Chinków">
Chinków

Chinków – wieś w Polsce położona w województwie świętokrzyskim, w powiecie buskim, w gminie Solec-Zdrój.
W latach 1975–1998 miejscowość administracyjnie należała do województwa kieleckiego.
Przez wieś przechodzi zielony szlak turystyczny z Wiślicy do Grochowisk.

</doc>
<doc id="352773" url="https://pl.wikipedia.org/wiki?curid=352773" title="Chinów">
Chinów

Chinów – wieś w Polsce położona w województwie mazowieckim, w powiecie kozienickim, w gminie Kozienice.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jakuba Apostoła w Świerżach Górnych.

</doc>
<doc id="352774" url="https://pl.wikipedia.org/wiki?curid=352774" title="Chlastawa">
Chlastawa

Chlastawa (niem. "Klastawe") – wieś w Polsce położona w województwie lubuskim, w powiecie świebodzińskim, w gminie Zbąszynek.
Z 1418 roku pochodzi pierwsza wzmianka o wsi Chlastawa, a jej przynależność do parafii w Kosieczynie odnotowano w 1510 roku. Wieś szlachecka położona była w 1581 roku w powiecie kościańskim województwa poznańskiego. 
Miejscowość z początkiem XVII wieku staje się własnością rodów Brudzewskich i Szlichtyngów - przedstawicieli protestanckiej szlachty, ale już w 1623 roku wieś przechodzi w ręce Radislausa Miesitschka, a następnie jego synów. Istniał tu zbór luterański, spalony w 1635 roku. Dzięki fundacji Radislausa w 1637 roku wzniesiono graniczny kościół służący m.in. protestantom pochodzącym ze Śląska. Świątynia została uszkodzona i splądrowana w czasie najazdu szwedzkiego. W 1663 roku doszło do ponownej konsekracji. Wówczas wyposażono kościół w nową chrzcielnicę oraz dzwony. Ponadto w roku 1680 namalowano we wnętrzu polichromie, umieszczając je m.in. na loży kolatorskiej przeznaczonej dla rodziny Miesitschek.
W latach 1975–1998 miejscowość administracyjnie należała do województwa zielonogórskiego.
Nieopodal miejscowości znajduje się tzw. Jeziorko Koźlarskie - zbiornik retencyjny o powierzchni 4,5 ha, miejsce rekreacji dla okolicznych mieszkańców.
Zabytki.
Do wojewódzkiego rejestru zabytków wpisane są:

</doc>
<doc id="352775" url="https://pl.wikipedia.org/wiki?curid=352775" title="Chlebczyn">
Chlebczyn

Chlebczyn – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
Miejscowość leży przy drodze krajowej nr 19 w odległości 1,5 km na północ od Sarnak i linii kolejowej nr 31 Siedlce – Siemianówka z przystankiem Sarnaki. We wsi funkcjonuje jednostka OSP.
Niegdyś istniała gmina Chlebczyn. W latach 1975–1998 miejscowość administracyjnie należała do województwa bialskopodlaskiego.

</doc>
<doc id="352776" url="https://pl.wikipedia.org/wiki?curid=352776" title="Chlebice">
Chlebice

Chlebice (niem. "Wiesenthal", w latach 1945–1953 "Niemaszchleba") – wieś w Polsce położona w województwie lubuskim, w powiecie żarskim, w gminie Tuplice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="352777" url="https://pl.wikipedia.org/wiki?curid=352777" title="Chlebiotki">
Chlebiotki

Chlebiotki – wieś w Polsce położona w województwie mazowieckim, w powiecie nowodworskim, w gminie Nasielsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352778" url="https://pl.wikipedia.org/wiki?curid=352778" title="Chlebna">
Chlebna

Chlebna – wieś w Polsce położona w województwie podkarpackim, w powiecie krośnieńskim, w gminie Jedlicze.
Opis.
Chlebna jest wsią na pograniczu powiatu krośnieńskiego i jasielskiego. Graniczy z Potakówką, Jedliczem, Porębami, Piotrówką, Wrocanką, Żarnowcem i Długiem.
Miejscowość obecnie liczy około 700 mieszkańców. Przez Chlebną przepływa górska rzeka Chlebianka będącą lewobrzeżnym dopływem Jasiołki. Na zachód od wsi ciągnie się nieduży pas lasu z wzniesieniem 340 m n.p.m.
Działa tu kilka zakładów pracy m.in. zakład mechaniki pojazdowej, zakład krawiecki czy jedno z ostatnich w gminie Jedlicze Kółko Rolnicze. We wsi działa klub piłkarski LKS Chlebianka.
Historia.
Osada założona została w XIV wieku, w okresie pierwszej fazy osadnictwa na prawie magdeburskim, chociaż można dostrzec tu także elementy lokacji na prawie chełmińskim. Mimo to odkrycia archeologiczne stwierdzają, że już znacznie wcześniej istniały tu formy osadnictwa. Z pierwszych, dostępnych wiadomości pisanych, pochodzących z 1388 roku wiadomo, że stanowiła własność dziedzica Żarnowca Piotra Płazy.
W XV wieku miejscowi kmiecie posiadali prawo wolnego wyrębu drewna w lasach należących do Dobieszyna i Turaszówki. W drugiej połowie XV stulecia miejscowość stanowiła już współwłasność kilku rodzin szlacheckich.
Obok Żarnowskich byli to Mleczkowie i Przecław ze Strzałkowa oraz Chrząstowie, posiadający w swoich rękach sołectwo. Z czasem wieś musiała znów znaleźć się w całości w jednych rękach, gdyż w 1581 roku jako jedyny dziedzic występuje Jan Giebułtowski. We wsi gospodarowało wówczas czterech kmieci, czterech zagrodników bez ról, jeden komornik z bydłem i sześciu bez bydła.
We wsi znajdowały się trzy warsztaty rzemieślnicze. Giebułtowski posiadał też folwark, w skład którego wchodziły role dawnych współwłaścicieli i wykupionego sołectwa.
Chlebnej podobnie jak i całej okolicy nie ominęły wojny i najazdy, jakie spadły na te ziemie w XVII i XVIII stuleciu. W XVIII wieku Chlebna wchodziła do klucza dóbr Kuropatnickich, a w następnym wieku stanowiła wraz z Jedliczem dobra Stojowskich. Rodzinę tę cechował duży patriotyzm. Pozytywnymi postaciami byli Adam Stojowski, działacz w okresie wiosny ludów i jego syn Jordan, związany z przemysłem naftowym w okolicy.
Na początku XX wieku miejscowość liczyła 300 mieszkańców. Była wówczas podobnie jak Jedlicze w rękach Stawiarskich. W okresie utworzenia gminy zbiorowej Jedlicze, w 1934 roku, miejscowość zamieszkiwało 390 mieszkańców, w tym dwie rodziny żydowskie. W okresie istnienia gromadzkich rad narodowych od 1955 do 1972 roku Chlebna była siedzibą władz gromady w skład której wchodziły: Piotrówka, Podniebyle i Poręby.
W latach 1954-1961 wieś należała i była siedzibą władz gromady Chlebna, po jej zniesieniu w gromadzie Żarnowiec. W latach 1975–1998 miejscowość administracyjnie należała do województwa krośnieńskiego.

</doc>
<doc id="352779" url="https://pl.wikipedia.org/wiki?curid=352779" title="Chlebnia">
Chlebnia

Chlebnia (do 11 grudnia 1965 "Chlewnia") – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
W latach 1975–1998 miejscowość administracyjnie należała do województwa warszawskiego.
Chlebnia znajduje się w równinnej okolicy. Na jej terenie występują tzw. czarne ziemie – teren sprzyja uprawom pszenicy i buraków cukrowych. Do lat 90. XX wieku we wsi istniało gospodarstwo rolne obszarowo oparte na majątku Chlewnia.
Ok. 1 km na południe od wsi, na granicy z Grodziskiem Mazowieckim, nad rzeką Mrowną, znajduje się stanowisko archeologiczne Szwedzkie Góry. Jest to grodzisko pierścieniowate dwudzielne, składające się z gródka wewnętrznego z XIII w. o średnicy około 25 m, z wałem o wysokości około 2 m. Prawdopodobnie była to siedziba rycerska, której istnienie zakończył pożar.
Leżący w granicach Chlebni majątek Chlewnia już w XVI wieku był majątkiem ziemskim. Właściciele prawdopodobnie przyjęli nazwisko od nazwy osady – Chlewińscy. Wśród zamożnej szlachty grodziskiej w XVIII wieku wymieniano Okuniów, Mokronoskich, Chlewińskich, Kozerskich i Miklaszewskich. Nieznane są dane kiedy Mokronoscy stali się właścicielami Chlewni. Wiadomo, że 1842 roku majątek ten przypadł w udziale Aleksandrowi Mokronoskiemu, ur. w 1811 r. synowi Antoniego.
W latach 1879–1912 przebywał w Chlewni pisarz Julian Wieniawski.
W Chlebni działa i posiada swoje boisko Ludowy Klub Sportowy LKS Chlebnia.

</doc>
<doc id="352780" url="https://pl.wikipedia.org/wiki?curid=352780" title="Chlebno">
Chlebno

Chlebno – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1975–1998 miejscowość administracyjnie należała do województwa pilskiego.

</doc>
<doc id="352781" url="https://pl.wikipedia.org/wiki?curid=352781" title="Chlebowice">
Chlebowice

Chlebowice – wieś w Polsce położona w województwie łódzkim, w powiecie zgierskim, w gminie Głowno.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="352782" url="https://pl.wikipedia.org/wiki?curid=352782" title="Chlebówka">
Chlebówka

Chlebówka (niem. "Brotsack") – wieś w Polsce położona w województwie pomorskim, w powiecie malborskim, w gminie Nowy Staw na obszarze Wielkich Żuław Malborskich przy drodze krajowej nr 55.
Wieś królewska położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="352783" url="https://pl.wikipedia.org/wiki?curid=352783" title="Chlebówko">
Chlebówko

Chlebówko (niem. "Sassenhagen") – wieś w Polsce położona w województwie zachodniopomorskim, w powiecie stargardzkim, w gminie Stara Dąbrowa, położona 5 km na północny wschód od Starej Dąbrowy (siedziby gminy) i 16 km na północny wschód od Stargardu (siedziby powiatu).
W latach 1954-1961 wieś należała i była siedzibą władz gromady Chlebówek. W latach 1975–1998 miejscowość administracyjnie należała do województwa szczecińskiego.
W miejscowości znajduje się neogotycki kościół pw. Królowej Anielskiej, należący do parafii św. Wojciecha. Został on w 1860 nadbudowany na pozostałościach średniowiecznej świątyni. W podworskim parku okazy egzotycznych gatunków roślin m.in. największa na Pomorzu daglezja o obwodzie ponad 3,8 m. Nad rzeką Krąpielą pozostałości grodziska z X wieku.
Jest też szkoła im. Kornela Makuszyńskiego, która w 2023 r. - dokładnie 9 czerwca - obchodzić będzie 25 rocznicę nadania imienia szkole.

</doc>
<doc id="352785" url="https://pl.wikipedia.org/wiki?curid=352785" title="Chlewisk Górny">
Chlewisk Górny

Chlewisk Górny – wieś w Polsce położona w województwie podlaskim, w powiecie sokólskim, w gminie Suchowola.
Administracyjnie wsie Chlewisk Dolny i Chlewisk Górny tworzą sołectwo "Chlewisk Dolny i Górny".
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="352786" url="https://pl.wikipedia.org/wiki?curid=352786" title="Chlewnica">
Chlewnica

Chlewnica (kaszb. "Chléwnica", niem. "Karlshöhe") – wieś w Polsce położona w województwie pomorskim, w powiecie słupskim, w gminie Potęgowo przy drodze krajowej nr 6 (E28).
W latach 1975–1998 miejscowość administracyjnie należała do województwa słupskiego.

</doc>
<doc id="352788" url="https://pl.wikipedia.org/wiki?curid=352788" title="Chlewska Wola">
Chlewska Wola

Chlewska Wola – wieś sołecka w Polsce położona w województwie świętokrzyskim, w powiecie włoszczowskim, w gminie Moskorzew, 
Położona 5 km na północny wschód od Moskorzewa, 25 km na południe od Włoszczowy, 64 km na południowy zachód od Kielc.
W latach 1975–1998 miejscowość administracyjnie należała do województwa częstochowskiego.
Przez wieś przechodzi niebieska ścieżka rowerowa do Radkowa.
Historia.
Chlewska Wola w wieku XIX, wieś i folwark w powiecie włoszozowskim, gminie i parafii Moskorzew. 
Położona 56 wiorst od Kielc, 18 wiorst od Włoszczowy, o 10 od Szczekocin, o 49 od Myszkowa, o 38 od rzeki Nidy. 
W roku 1880 ludność ogółem wynosiła 228 mieszkańców (mężczyzn 120, kobiet 108). Domów w liczbie 22 (murowanych 4, drewnianych 18). 
Ogólna rozległość mórg 1283, na co składają się grunty dworskie, a w tym : gruntów ornych mórg 400, nieużytków mórg 31, lasów mórg 550, pastwisk mórg 89, oraz grunty włościańskie w tym: gruntów ornych mórg 167, nieużytków mórg 3, lasów mórg 43.
Wieś i grunta znajdują się na lekko falistej powierzchni śród lasów. Ziemia urodzajna, rędziniasta, z dolną warstwą iłowatą. 
Lasy podniszczone, poręby jednak dobrze utrzymane. Ludność dosyć zamożna. 
W Chlewskiej Woli znajdowała się pasieka i gorzelnia z roczną produkcją 225 rubli. 
Według noty słownika, tak w Chlewicach, jako i w Chlewskiej Woli wytapiają smołę w dołach ziemnych, wybrukowanych zwykłym feldspatem (skaleniem). 
Należy tu jeszcze dodać, że na gruntach Chlewskiej Woli znajduje się wspomniany feldspat czyli brukowiec w wielkiej ilości.

</doc>
<doc id="352789" url="https://pl.wikipedia.org/wiki?curid=352789" title="Chlina">
Chlina

Chlina – wieś w Polsce, położona w województwie śląskim, w powiecie zawierciańskim, w gminie Żarnowiec.
W latach 1954-1961 wieś należała i była siedzibą władz gromady Chlina, po jej zniesieniu w gromadzie Żarnowiec. W latach 1975–1998 miejscowość administracyjnie należała do województwa katowickiego.
Chlina jest jedną z wsi gminy Żarnowiec, dzieli się na trzy kolonie: Zamiechówkę, Chlinę Górną i Chlinę Dolną. Położona na wyżynie Miechowskiej na wysokości 299–384 m n.p.m. We wsi znajduje się kościół pw. św. Bartłomieja, Ochotnicza Straż Pożarna oraz funkcjonuje Koło Gospodyń Wiejskich i Związek Młodzieży Wiejskiej. Miejscowość liczy około 780 mieszkańców. Przez Chlinę Dolną przepływa struga Chlinka, która wpada do Udorki, a następnie do Pilicy. W miejscowości zachowały się resztki tradycyjnej zabudowy w tzw. okoły.
Historia.
Chlina prawdopodobnie istniała już w XI wieku, według świadectwa wizyt kościółek został założony w 1090 roku, który na belce ma datę 1292 rok. W 1336 roku została lokowana przez Leonarda Starego, Jakuba i Świetosława, jako wieś rycerska na prawie średzkim. Następnie sołectwo zostało sprzedane Janowi Szklarzowi, który wybudował młyn i karczmę oraz miał prawo wyrębu lasu na potrzeby wyrobu szkła, w zamian był zobowiązany do wypraw wojennych. Wzmianka z 1354 roku mówi o obowiązku tzw. Świętopietrza. W 1389 Władysław II Jagiełło zatwierdził posiadanie sołectwa w Chlinie, mieszczaninowi żarnowieckiemu Piotrowi, od tego roku miejscowość była własnością królewską, natomiast sołtys był zobowiązany do wypraw wojennych, na koniu z lancą i w zbroi. W połowie XV wieku w Chlinie istniał folwark, karczma, oraz drewniany modrzewiowy kościół pw. św. Bartłomieja. W 1512 roku Zygmunt Stary odnowił przywilej Władysława Jagiełły, dla Pawła Boskiego. Po 1517 roku Chlina była własnością wójta sądu najwyższego w Krakowie Jakuba Moyssnera, którą nabył od Pawła, Kaspra, Feliksa i Mikołaja z Beska, a w 1533 roku miejscowość należała do klucza żarnowieckiego. W XVIII w. właścicielami miejscowość była rodzina Wesslów – prawdopodobnie Maria Józefa z Wesselów Sobieska właścicielka dóbr Pileckich.
W roku 1747 ustanowiono, że zasłużeni ludzie dla królestwa będą mogli się osiedlać w Chlinie. W 1771 roku miejscowość była w rękach Michała Walewskiego, w 1827 roku we wsi były 123 domy, a parafia liczyła 2085 parafian. Obecny nowy kościół murowany pw. św. Bartłomieja wzniesiono w 1840 roku. W 1856 roku część Chliny została nadana jako majorat generałowi Uszakow – prawdopodobnie Aleksander Uszakow. W XIX wieku w miejscowości była już szkoła podstawowa, wzmiankowana w 1885 roku, która znajdowała się w Chlinie Dolnej. W 1928 roku Chlina liczyła 1456 mieszkańców, posiadała szkołę "(Chlina Dolna)", kościół "(Chlina Dolna)", trzy sklepy z artykułami spożywczymi. Funkcjonowała kooperatywa "(spółdzielnia)" „Przebudzenie” Sp. z o.o., ponadto w miejscowości był kowal, rzeźnik, wytwórca masła.
W 1933 r. gromada Chlina-Dolna należąca do gminy Żarnowiec składała się z wsi Chlina Dolna, wsi Chlina Górna i wsi Zamiechówka.
Religia.
Parafia rzymskokatolicka pw. św. Bartłomieja Apostoła, w dekanacie wolbromskim, diecezji sosnowieckiej

</doc>
<doc id="352791" url="https://pl.wikipedia.org/wiki?curid=352791" title="Chludnie">
Chludnie

Chludnie – wieś w Polsce położona w województwie podlaskim, w powiecie kolneńskim, w gminie Mały Płock.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 329 osoby w 59 budynkach mieszkalnych. Miejscowość należała do miejscowej parafii rzymskokatolickiej w m. Mały Płock. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. Od czerwca 1941 roku pod okupacją niemiecką.
W latach 1954-1959 wieś należała i była siedzibą władz gromady Chludnie, po jej zniesieniu w gromadzie Rogienice Wielkie. W latach 1975–1998 miejscowość należała administracyjnie do województwa łomżyńskiego.

</doc>
<doc id="352792" url="https://pl.wikipedia.org/wiki?curid=352792" title="Chludowo">
Chludowo

Chludowo – wieś w Polsce położona w województwie wielkopolskim, w powiecie poznańskim, w gminie Suchy Las.
Wieś duchowna, od 1248/1250 z nadania książąt Przemysła I i Bolesława Pobożnego własność Klasztoru Cysterek w Owińskach. Pod koniec XVI wieku leżała w powiecie poznańskim województwa poznańskiego.
W latach 1954-1971 wieś należała i była siedzibą władz gromady Chludowo, po jej zniesieniu w gromadzie Suchylas. W latach 1975–1998 miejscowość administracyjnie należała do województwa poznańskiego.
Geografia.
Miejscowość położona w północnej części Gminy Suchy Las, 19 km od Poznania, która liczy 1425 mieszkańców (2021).
Nazwa.
Miejscowość pod obecnie używaną nazwą "Chludowo" wymieniona jest w łacińskim dokumencie wydanym w Poznaniu w 1280 roku sygnowanym przez króla polskiego Przemysła II.
Historia.
Pierwsze ślady pobytu człowieka znaleziono tu z okresu wpływów rzymskich. W piśmiennictwie wspomnienia o Chludowie pojawiają się między XIII-XV wiekiem. W roku 1250 Chludowo zostało nadane klasztorowi Cysterek z Owińsk. W latach 1797-1909 własność rodziny von Treskow.
W Chludowie znajduje się modrzewiowy kościół pw. Wszystkich Świętych, który został zbudowany w 1736 po pożarze poprzedniego wzniesionego w 1710 roku, poświęcony w 1744 roku przez sufragana poznańskiego bpa Józefa Kierskiego we wspomnienie Mateusza Ewangelisty 21 września. Zbudowany jest na planie krzyża z dwoma bocznymi kaplicami. Pierwotny wystrój był barokowy z charakterystyczną dla ówczesnego budownictwa "tęczową belką". W ołtarzu znajduje się figura Matki Bożej Królowej Pokoju. Na szczycie dachu umieszczono tabliczkę z blaszanym hełmem i chorągiewką, na której wytłoczono rok powstania kościoła – 1736. Od 1945 roku kościołem opiekują się Misjonarze Werbiści, których nowicjat mieści się na terenie parafii od 1935 roku.
W 1879 roku wybudowano i oddano do użytku linię kolejową nr 354 łączącą Poznań i Piłę oraz znajduje się przystanek kolejowy. Przez Chludowo przebiega droga krajowa nr 11, która prowadziła przez centrum wsi, w 1981 roku został oddany nowy szerszy odcinek tej drogi który omija najgęściej zabudowaną część miejscowości dzieląc w ten sposób Chludowo na dwie części.
Na przełomie wieków w Chludowie działała mleczarnia, która kilka lat temu została odnowiona; obecnie funkcjonuje w niej hotel i restauracja.
Chludowo od strony wschodniej otacza poligon wojskowy Biedrusko, który został utworzony na początku XX wieku przez armię pruską. 7500 hektarowy obszar podmiejski, o unikatowym i nieskażonym cywilizacją bogactwie flory i fauny. Niepowtarzalnie piękny krajobraz upodobali sobie filmowcy. W 1974 roku realizowano na poligonie sceny do filmu "Kazimierz Wielki" Ewy i Czesława Petelskich. Kręcono tu także w roku 1998 sceny do filmu Jerzego Hoffmana pt. "Ogniem i Mieczem", a w 2000 roku amerykańska ekipa filmowa realizowała tu niektóre sceny "Dowodu życia" Taylora Hackforda. Wieś graniczy z następującymi miejscowościami: Maniewo, Świerkówki, Wargowo, Zielątkowo i Golęczewo.
W Chludowie od 1934 roku istnieje Zgromadzenie Księży Werbistów. Zostało przeznaczone na pierwszy w Prowincji Polskiej nowicjat dla kleryków i braci. Wcześniej mieszkał tu przywódca Narodowej Demokracji, Roman Dmowski, który zakupił resztówkę w 1922. W 1940 roku Niemcy utworzyli w domu obóz przejściowy dla zakonników i księży z okolicy. Potem dom zamieniono na przychodnię i obiekt wojskowy. Po groźnym pożarze, w latach 1956-58 podjęto odbudowę domu. Od 1978 roku mieści się tutaj na powrót nowicjat dla kleryków i braci zakonnych. Dom Księży Werbistów otoczony jest parkiem, którego centralnym miejscem jest staw. Oprócz drzew m.in. buków, pnączy i krzewów, mieszkają tutaj gołębie hodowlane, przepiórki, łabędzie, kaczki, gęsi, bażanty, pawie, króliki miniaturowe. W budynkach Zgromadzenia znajduje się Muzeum Etnograficzne Misyjne, w którego zbiorach znajdują się przeróżne przedmioty z misji. Od 2009 roku przy klasztorze oo. Werbistów działa Werbistowskie Centrum Młodych, które organizuje coroczne Misyjne Święto Młodych.
Od roku 1946 istnieje orkiestra dęta. W Chludowie znajduje się szkoła podstawowa im. Ojca Mariana Żelazka (werbisty, misjonarza; nadanie imienia odbyło się 15 czerwca 2002 roku) oraz przedszkole. Od 2000 roku przy szkole podstawowej istnieje Zespół Pieśni i Tańca Chludowianie. W 1988 roku oddano do użytku nowy Ośrodek Zdrowia, a w 2021 ośrodek kultury w budynku tzw. Starego Baru z początku XX wieku.

</doc>
<doc id="352793" url="https://pl.wikipedia.org/wiki?curid=352793" title="Chmielarze (województwo śląskie)">
Chmielarze (województwo śląskie)

Chmielarze – wieś w Polsce, położona w województwie śląskim, w powiecie częstochowskim, w gminie Kłomnice.
W latach 1975–1998 miejscowość administracyjnie należała do województwa częstochowskiego.
Historia.
Po raz pierwszy wieś wymieniona została w 1787 jako "Chmielarze" oraz "Raków". Później także "Chmielarze vide Raków" 1827, "Chmielarze, Raków" 1839, "Chmielarze" i "Raków" 1880. Nazwa miejscowości pochodzi od nazwy "chmielarz" czyli od "plantatora chmielu" osoby uprawiającej i zbierającej chmiel.
Pod koniec XIX wieku miejscowość jako "Chmielarze lub Raków" odnotował Słownik geograficzny Królestwa Polskiego. Miejscowość była wówczas "osadą karczmarską z leśną" oraz wsią włościańską, czyli w całości należącą do chłopów. Leżała w powiecie noworadomskim, gmina Garnek. W 1880 wieś liczyła 42 domy, w których mieszkało 223 mieszkańców i miała w sumie 393 morgi rozległości.

</doc>
<doc id="352794" url="https://pl.wikipedia.org/wiki?curid=352794" title="Chmielek">
Chmielek

Chmielek – wieś w Polsce położona w województwie lubelskim, w powiecie biłgorajskim, w gminie Łukowa. Wieś położona na zachodnim skraju gminy Łukowa, w obrębie Płaskowyżu Tarnogrodzkiego.
W latach 1954-1959 wieś należała i była siedzibą władz gromady Chmielek, po jej zniesieniu w gromadzie Łukowa. W latach 1975–1998 miejscowość administracyjnie należała do województwa zamojskiego.
Historia.
Pierwsza wzmianka o miejscowości pochodzi z roku 1426, kiedy jako starosta chełmski występował Jan Wałach z Chmielka. W 1460 Jan z Chmielka i Stobieńca pozwał do sądu Stanisława z Łukowej. W roku 1469 Mikołaj Mnich, dzierżawca lubaczowski opisał granice wsi. 
Wiek XVI.
Pod koniec XV wieku Chmielek należał do Jana Chmieleckiego herbu Bończa, a w 1502 roku występował jako właściciel jego syn Dobiesław, koniuszy przemyski, zmarły ok. 1522 roku. W 1576 roku właścicielem wsi był Sebastian Chmielecki, który oskarżał starostę krzeszowskiego o osadzenie miasta Tarnogrodu i wsi Korchowa na gruntach wsi Chmielek. Sebastian Chmielecki przed 1579 rokiem ufundował w Chmielku cerkiew Narodzenia Matki Bożej i uposażył ją. W 1750 roku Kapituła kolegiaty zamojskiej zwiększyła uposażenie dla cerkwi. Około 1580 roku właścicielem wsi został Wiktoryn Sieniński i przekazał ją jako zastaw Maciejowi Topornickiemu. Rejestr poborowy z 1589 roku notował tu 9 łanów gruntów uprawnych, cerkiew z 1/2 łana użytków, 3 karczmy, młyn o 1 kole i 1 i 1/2 łana użytków przy młynie, 18 zagrodników z ziemią, 1 komornika z bydłem i 11 ubogich. Sumy zastawne po Macieju Topornickim odziedziczyła córka Zofia i jej mąż Waśko Bryliński, od których w 1593 roku odkupił je kanclerz Jan Zamoyski za sumę 3215 zł. Jednakże dopiero w 1595 roku po zaspokojeniu kwotą 5000 zł pretensji do tych dóbr Andrzeja Piotra Stadnickiego ze Żmigrodu, Chmielek ostatecznie przeszedł na własność kanclerza. Jeszcze w tym samym roku Jan Zamoyski wydzierżawił Chmielek Jakubowi Nosałowiczowi, Żydowi ze Szczebrzeszyna na 3 lata po 1000 zł rocznie, a na kolejne 3 lata Mikołajowi Komorowskiemu. 
Wiek XVII.
W 1601 Jan Zamoyski przeznaczył dobra Chmielek jako uposażenie kanoników Kolegiaty w Zamościu, z zastrzeżeniem prowadzenia przez nich wykładów w Akademii Zamojskiej. W 1664 roku wieś była w dzierżawie u Eliasza Stefana Białokurowicza. W 1669 roku wojsko polskie było na leży zimowej we wsi. W 1682 roku notowano w Chmielku stary drewniany dwór, na planie prostokąta, z alkierzem bocznym, trójdzielny, dwutraktowy z sienią na osi. W jednym trakcie była izba stołowa o 5 oknach, z izbą boczną o 1 oknie i alkierzem o 3 oknach, a w drugim trakcie piekarnia o 2 oknach, z komorą o 1 oknie. W sieni znajdowała się kuchnia. Dwór pokryty był gontami i ogrodzony płotem z kwadratową, niską bramą pokrytą również gontami. Niedaleko dworu ok. 1680 roku wybudowano drewnianą kanonię z dwiema izbami, pokrytą gontem. W 1688 roku notowano w Chmielku dwa stawy i młyn, a w końcu XVIII wieku 3 młyny, ale jeden był już nieczynny.
Wiek XVIII.
Nowy dwór drewniany, na rzucie kwadratu, z gankiem wybudowano w Chmielku w 1786 roku. Wewnątrz budynku znajdowały się: sień, dwa pokoje duże i jeden mały, gabinecik i skarbczyk oraz na strychu pokoik letni nad gankiem. Obok nowego dworu istniał jeszcze wówczas stary, a w sadzie znajdowała się kaplica drewniana, o konstrukcji węgłowej. Podczas zatwierdzania statutu Ordynacji Zamojskiej przez cesarza Józefa II w 1786 roku Chmielek powrócił w skład Ordynacji, natomiast kanonicy z racji wykładów w Liceum Zamojskim (dawnej Akademii) mieli otrzymywać stałe pensje z kasy ordynackiej.
Wiek XIX.
Spis w 1827 roku notował wieś w powiecie tarnogrodzkim i parafii Biszcza. Liczyła wówczas 173 domy i 1198 mieszkańców. W latach 1832–1847 folwark w Chmielku obejmował 950 mórg, w tym 127 mórg łąk i 92 morgi pastwisk, natomiast folwark Szarajówka liczył 465 mórg, w tym 55 mórg łąk. W XIX wieku (prawdopodobnie w 2 poł.) dwór w Chmielku uległ znacznej rozbudowie, a w XIX i na początku XX wieku na terenie założenia dworskiego wykopano nowe stawy rybne, których było łącznie 22. 
Wiek XX.
W 1929 roku hr. Maurycy Zamoyski posiadał tu 540 ha ziemi, natomiast Marek Matczyński (w Szarajówce) 450 ha. Była we wsi także 1 cegielnia. Na przełomie lat 20. i 30. XX wieku Chmielek został wyłączony z Ordynacji i przeznaczony do parcelacji. W 1935 roku od Państwowego Banku Rolnego teren założenia wraz z 122 hektarowym folwarkiem (38 ha zajmowały stawy) kupił Marek Matczyński. Ogród, place i zabudowania zajmowały zaledwie 37 arów. Po śmierci Marka Matczyńskiego w 1940 roku spadek odziedziczyły jego córki: Emilia Anna, po pierwszym mężu Krajewska, po drugim Wolska, żona Jana Wolskiego, Wanda, żona Józefa Chadajewskiego i Józefa, żona Tadeusza Młodzianowskiego. W styczniu 1945 roku majątek przejęto na cele reformy rolnej. Teren dawnego założenia dworskiego przejęła Rolnicza Spółdzielnia Produkcyjna w Chmielku. Dwór rozebrano, natomiast budynki gospodarcze zmodernizowano. Według spisu z 1921 roku we wsi było 195 domów i 960 mieszkańców, w tym 51 Żydów i 403 Ukraińców, natomiast folwark liczył 3 domy i 70 mieszkańców, w tym 6 Ukrainców i 11 Żydów. 
Cerkiew w Chmielku.
Pierwszą cerkiew prawosławną ufundował w Chmielku przed rokiem 1579 Sebastian Chmielecki. W 1765 roku unicka drewniana cerkiew parafialna pw. Narodzenia Najświętszej Maryi Panny należała do dekanatu tarnogrodzkiego diecezji przemyskiej. W 1787 roku wybudowano tutaj następną cerkiew, zapewne drewnianą. W 1840 roku w skład unickiej parafii wchodziły: Chmielek, Rakówka i Zawadka. Liczyła ona wówczas 1361 parafian. W 1875 cerkiew, w ramach likwidacji unickiej diecezji chełmskiej, została przemianowana na prawosławną. Cerkiew drewniana z 1796 roku została rozebrana w roku 1938 w ramach akcji rewindykacji cerkwi. Pierwotnie wokół cerkwi znajdował się cmentarz grzebalny. Przed 1829 rokiem wytyczono nowy cmentarz "w oddaleniu od cerkwi". Jego teren powiększono ok. 1882 i w 1891 roku. Obecnie posiada kształt wydłużonego czworoboku o powierzchni 0,7 ha. 
Zbrodnie hitlerowskie w Chmielku.
W 1942 roku SS rozstrzelało we wsi 8 Żydów, a ich ciała zakopano na pastwisku. W Szarajówce w maju 1943 roku oddział niemiecki spalił żywcem 67 rolników, jako podejrzanych o pomoc partyzantom. Spalone szczątki zakopano w polu. Podczas okupacji hitlerowskiej na przełomie czerwca i lipca 1943 roku wieś została wysiedlona.
Demografia.
W 2002 roku było w Chmielku 1144 mieszkańców, natomiast w Szarajówce 71 osób. Według Narodowego Spisu Powszechnego (III 2011 r.) wieś liczyła 1167 mieszkańców i była drugą co do wielkości miejscowością gminy Łukowa.
Zakłady produkcyjne.
W Chmielku jest kilka zakładów produkcyjnych, największy z nich to fabryka mebli "Black Red White", która powstała w 1991 roku. Firma należy do Tadeusza Chmiela, powstała na bazie byłego "POM-u", który funkcjonował przez okres prawie 30 lat.
Atrakcje wypoczynkowe.
Wolny czas można spędzić na łowieniu ryb w stawach "Rolniczej Spółdzielni Produkcyjnej" i prywatnych właścicieli, istnieje również możliwość kąpieli nad rzeką Tanew (okolice Chmielka).

</doc>
<doc id="352795" url="https://pl.wikipedia.org/wiki?curid=352795" title="Chmieleniec">
Chmieleniec

Chmieleniec (kaszb. "Chmiéléńc") – wieś kaszubska w Polsce, położona w województwie pomorskim, w powiecie wejherowskim, w gminie Łęczyce.
Według danych na dzień 23 października 2019 roku wieś zamieszkuje 184 mieszkańców na powierzchni 12,03 km2.
Położenie.
Miejscowość leży w pradolinie Łeby na południowym skraju Puszczy Wierzchucińskiej. Najbliżej położonym miastem jest Lębork, wieś znajduje się na wschód od tego miasta.
Historia.
Na podstawie badań archeologicznych można stwierdzić zasiedlenie na obszarze miejscowości już od okresu halsztackiego (osadnictwo związane z cyklem łużycko-pomorskim).
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino. Po zniesieniu gmin i pozostawieniu w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego. W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego.
Zobacz też.
Inne miejscowości u prefiksem Chmiel: Chmielno, Chmielnik, Chmielonko, Chmiel, Chmielewo, Chmielniki

</doc>
<doc id="352796" url="https://pl.wikipedia.org/wiki?curid=352796" title="Chmieleń">
Chmieleń

Chmieleń (niem. "Langwasser") – wieś w Polsce położona w województwie dolnośląskim, w powiecie lwóweckim, w gminie Lubomierz.
Położenie.
Chmieleń to wieś łańcuchowa o długości około 3,8 km, leżąca w południowo-wschodniej części Pogórza Izerskiego, na północnym krańcu Przedgórza Rębiszowskiego, na granicy ze Wzgórzami Radoniowskimi, na wysokości około 380–420 m n.p.m. Przez wieś płynie Długi Potok, zwany tu Chmielewskim Potokiem.
Podział administracyjny.
W latach 1954–1959 wieś należała i była siedzibą władz gromady Chmieleń, po jej zniesieniu w gromadzie Milęcice, którą włączono do gromady Lubomierz. W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są:

</doc>
<doc id="352797" url="https://pl.wikipedia.org/wiki?curid=352797" title="Chmieleń Wielki">
Chmieleń Wielki

Chmieleń Wielki – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="352798" url="https://pl.wikipedia.org/wiki?curid=352798" title="Chmiele-Pogorzele">
Chmiele-Pogorzele

Chmiele-Pogorzele – wieś w Polsce położona w województwie podlaskim, w powiecie zambrowskim, w gminie Zambrów.
Wieś szlachecka "Chmiele-Pogorzel" położona była w drugiej połowie XVI wieku w powiecie zambrowskim ziemi łomżyńskiej. W latach 1975–1998 miejscowość administracyjnie należała do województwa łomżyńskiego.

</doc>
<doc id="352799" url="https://pl.wikipedia.org/wiki?curid=352799" title="Bartosz (województwo mazowieckie)">
Bartosz (województwo mazowieckie)

Bartosz – kolonia w Polsce położona w województwie mazowieckim, w powiecie sokołowskim, w gminie Sokołów Podlaski.
W latach 1975–1998 miejscowość administracyjnie należała do województwa siedleckiego.

</doc>
<doc id="352800" url="https://pl.wikipedia.org/wiki?curid=352800" title="Chmielewko (powiat mławski)">
Chmielewko (powiat mławski)

Chmielewko – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352801" url="https://pl.wikipedia.org/wiki?curid=352801" title="Chmielewo Wielkie">
Chmielewo Wielkie

Chmielewo Wielkie – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1954-1959 wieś należała i była siedzibą władz gromady Chmielewo Wielkie, po jej zniesieniu w gromadzie Wieczfnia Kościelna. W latach 1975–1998 miejscowość administracyjnie należała do województwa ciechanowskiego.

</doc>
<doc id="352802" url="https://pl.wikipedia.org/wiki?curid=352802" title="Chmielinko">
Chmielinko

Chmielinko (dawniej: Chmielinka, niem. Steinberg, od 15 maja 1943 Trauensteinberg) – wieś w Polsce położona w województwie wielkopolskim, w powiecie nowotomyskim, w gminie Lwówek.
Wieś szlachecka Chmielinka położona była w 1580 roku w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Położenie.
Chmielinko leży ok. 5 km na południe od Lwówka. Okolice to obszar tzw. Pagórków Lwówecko-Rakoniewickich, czyli niewysokich wzgórz moreny czołowej. Tuż za Chmielinkiem w kierunku Lwówka znajduje się najwyższe wzniesienie gminy, mierzące 137,8 m n.p.m. (większość pagórków ma względną wysokość 5–20 m).
Historia.
Najwcześniejsze ślady osadnictwa w Chmielinku to pochodzące z epoki żelaza cmentarzyska grobów skrzynkowych, będące pozostałością kultury pomorskiej.
W XV w. Chmielinko, podobnie jak wiele innych sąsiednich wsi, znalazło się w rękach rodu Ostrorogów, którzy później przyjęli nazwisko Lwowskich (od Lwówka). Wieś wymieniona jest (jako Chmielnika) w przywileju lokacyjnym Lwówka wydanym przez Sędziwoja z Ostroroga z 1 lipca 1419 (lokator zabrania mieszkańcom tej i innych wsi warzenia piwa, przywilej ten pozostawiając jedynie mieszkańcom nowego miasta).
W XVIII w. okolice Lwówka stały się terenem silnej kolonizacji olęderskiej. Również nowym osadnikom w Chmielinku nadano 28 marca 1776 przywilej olęderski. Olędrzy byli w większości narodowości niemieckiej (w lwóweckich księgach parafialnych i w innych dokumentach źródłowych występują takie nazwiska jak Paschke, Haendschke, Wolff, Lucius czy Wilke).
W okresie Wielkiego Księstwa Poznańskiego (1815–1848) miejscowość wzmiankowana jako Chmielinka należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Chmielinka należała do okręgu lwowkowskiego i stanowiła część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Chmielinka liczyła 474 mieszkańców i 68 dymów (domostw).

</doc>
<doc id="352803" url="https://pl.wikipedia.org/wiki?curid=352803" title="Chmielnik-Kolonia">
Chmielnik-Kolonia

Chmielnik-Kolonia – wieś w Polsce położona w województwie lubelskim, w powiecie lubelskim, w gminie Bełżyce.
W latach 1975–1998 miejscowość administracyjnie należała do województwa lubelskiego.
Na terenie wsi utworzono dwa sołectwa "Chmielnik-Kolonia" i "Chmielnik-Kolonia I" . Według Narodowego Spisu Powszechnego z roku 2011 wieś liczyła 408 mieszkańców.

</doc>
<doc id="352804" url="https://pl.wikipedia.org/wiki?curid=352804" title="Chmielonek">
Chmielonek

Chmielonek – wieś w Polsce położona w województwie mazowieckim, w powiecie przasnyskim, w gminie Krzynowłoga Mała.
W latach 1975–1998 miejscowość administracyjnie należała do województwa ostrołęckiego.

</doc>
<doc id="352805" url="https://pl.wikipedia.org/wiki?curid=352805" title="Chmielowiec">
Chmielowiec

Chmielowiec – wieś w Polsce położona w województwie łódzkim, w powiecie bełchatowskim, w gminie Kluki.
W latach 1975–1998 miejscowość administracyjnie należała do województwa piotrkowskiego.
Wieś położona nad rzeką Ścichawką w otoczeniu kompleksów leśnych przy drodze gminnej Kluki – Żar.

</doc>
<doc id="352807" url="https://pl.wikipedia.org/wiki?curid=352807" title="Chmielowszczyzna">
Chmielowszczyzna

Chmielowszczyzna – wieś w Polsce, położona w województwie podlaskim, w powiecie sokólskim, w gminie Szudziałowo.
W latach 1975–1998 wieś administracyjnie należała do województwa białostockiego.
Prawosławni mieszkańcy wsi podlegają parafii pw. Św. Apostołów Piotra i Pawła w niedalekim Samogródzie. Wierni kościoła rzymskokatolickiego należą do parafii św. Wincentego Ferreriusza i św. Bartłomieja Apostoła w Szudziałowie. 

</doc>
<doc id="352808" url="https://pl.wikipedia.org/wiki?curid=352808" title="Chmielówka (województwo podlaskie)">
Chmielówka (województwo podlaskie)

Chmielówka – wieś w Polsce położona w województwie podlaskim, w powiecie sokólskim, w gminie Suchowola.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Zwierzyńcu Wielkim.

</doc>
<doc id="352809" url="https://pl.wikipedia.org/wiki?curid=352809" title="Chmiel Pierwszy">
Chmiel Pierwszy

Chmiel Pierwszy – wieś w Polsce, położona w województwie lubelskim, w powiecie lubelskim, w gminie Jabłonna. Leży przy drodze wojewódzkiej nr 836. 
Wieś stanowi sołectwo gminy Jabłonna.
W latach 1975–1998 wieś administracyjnie należała do ówczesnego województwa lubelskiego.
Historia.
Chmiel w roku 1432 „Chmyel”, 1459 „Chmielow”, 1460 „Chmyelnik” historycznie położony w powiecie lubelskim parafii Krzczonów. Wieś stanowiła własność królewską. W roku 1432 Boruta herbu Luba występuje w dokumentach jako tenutariusz z Chmiela. W roku 1459 znany był Marcisz z Chmiela. Wieś graniczy ze Skrzynicami, w 1460 ustalono granice z Gardzienicami. W roku 1564 powzięto informację jakoby wieś lokowana była przed 22-23 laty.
Zygmunt I nadaje Janowi Czasławskiemu w roku 1543 wójtostwo w Chmielu z 3 łanami. W roku 1564 we wsi było 40 kmieci na 22 1/2 łanach kmiecych, 2 kmieci na 1 łanie, na wolniźnie, także 7 zagrodników i karczmarze na 6 łanach.
W wieku XIX Chmiel (dziś Chmiel Pierwszy i Chmiel Drugi), wieś i folwark w powiecie lubelskim, w ówczesnej gminie Piotrków, parafii Krzczonów. W roku 1827 liczył 71 domów i 220 mieszkańców. Donacja Chmiel i Brzostówka z wsiami tejże nazwy. Rozległość nomenklatury Chmiel (w r. 1844) wynosiła mórg 3418, zaś Brzostówki mórg 2328, razem 5746 mórg.

</doc>
<doc id="352810" url="https://pl.wikipedia.org/wiki?curid=352810" title="Chobanin">
Chobanin

Chobanin – wieś w Polsce położona w województwie łódzkim, w powiecie wieruszowskim, w gminie Wieruszów.
Historia.
Miejscowość historycznie należy do ziemi wieluńskiej i pierwotnie związana była z Wielkopolską. Ma metrykę średniowieczną i istnieje co najmniej od XIV wieku. Wymieniona pierwszy raz w dokumencie zapisanym po łacinie w 1368 "Chobanin, Chobamin, Chobanino, Czobanin, Kobanyn".
Miejscowość została odnotowana w historycznych dokumentach własnościowych, prawnych i podatkowych. W 1368 należała do parafii św. Mikołaja w Starym Wieruszowie „ex fundatione antiqua”. Wymieniono wówczas role wieruszowskie koło drogi do Wielunia i Chobanina. W 1444 arcybiskup postanowił, że wieś ma należeć do parafii Wieruszów, a nie Cieszęcin. W 1459 sołtys Albert miał w miejscowości dobra wartości 30 grzywien. W 1467 Małgorzata z Wieruszowa sprzedała Janowi Kępińskiemu m.in. Chobanin. W 1511 arcybiskup pobierał we wsi dziesięcinę z 8,5-12,5 łanów po 4 groszy oraz po mierze owsa. Dziesięcinę z pustek sprzedano wówczas za 1/2 grzywny. W 1502 miejscowość była własnością rodu Wieruszów. W 1518 wieś liczyła 6 łanów. W 1552 gospodarowało w niej 12 kmieci, a jeden łan należał do sołtysa. W 1553 miejscowość miała 5 łanów.
Po rozbiorach Polski miejscowość znalazła się w zaborze rosyjskim. Jako wieś leżąca w powiecie wieluńskim, gminie Galewice i parafii Wieruszów wymienia ją XIX wieczny Słownik geograficzny Królestwa Polskiego. W 1827 miejscowość miała 30. domów zamieszkanych przez 205. mieszkańców.
W latach 1954–1972 wieś należała i była siedzibą władz gromady Chobanin. W latach 1975–1998 miejscowość administracyjnie należała do województwa kaliskiego.
Przez miejscowość przebiega droga wojewódzka nr 482.

</doc>
<doc id="352811" url="https://pl.wikipedia.org/wiki?curid=352811" title="Chobędza">
Chobędza

Chobędza – wieś w Polsce, położona w województwie małopolskim, w powiecie miechowskim, w gminie Gołcza.
W latach 1954-1961 wieś należała i była siedzibą władz gromady Chobędza, po jej zniesieniu w gromadzie Gołcza. W latach 1975–1998 miejscowość administracyjnie należała do województwa krakowskiego.
Spod Chobędzy wypływa rzeka Gołczanka, która jest prawym dopływem rzeki Szreniawa.

</doc>
<doc id="352812" url="https://pl.wikipedia.org/wiki?curid=352812" title="Chobie">
Chobie

Chobie (niem. "Chobie", 1936-1945 "Koben")– wieś w Polsce, położona w województwie opolskim, w powiecie opolskim, w gminie Ozimek, nad potokiem Chobianką. Z miejscowością Chobie związany jest administracyjnie przysiółek Kuziory. W miejscowości znajduje się jednostka OSP, w której budynku znajdował się sklep i bar. W centrum miejscowości znajduje się również kapliczka pw. Matki Bożej Różańcowej. .
Nazwa.
Nazwa notowana w 1784 "Chobie auch Mischline", 1880 "Chobie", 1939 "Chobie - Koben". Pochodzi od gwarowego, śląskiego określenia "chabie" oznaczającego "chwasty, badyle" lub "gałęzie, korzenie" zapisywanego na Górnym Śląsku również z końcówkami "-a" oraz "-o". Wywód taki podaje Kazimierz Rymut w "Słowniku nazw miejscowych Polski" oraz Piotr Gołąb. Nazwa ta została później zgermanizowana przez Niemców na "Koben".
Niemieccy autorzy podają, że nazwa miejscowości wywodzi się od śląskiego określenia na jastrzębia – "kobuch", względnie wronę – "kuba".
Historia.
Nazwa Chobie pojawia się na mapie z 1736 r. – w tym czasie znajdował się w tym miejscu książęcy folwark, który jednak z powodu zadłużenia i niezapłaconych czynszów rozparcelowano. 10 czerwca 1754 r. podpisano umowę z 12 ludźmi z okolicznych miejscowości, którzy zostali osiedleni na dawnym obszarze folwarku i zobowiązali się wybudować w ciągu roku potrzebne budynki gospodarskie.
W 1894 r. wybudowano w Chobiu kapliczkę, poświęconą Matce Bożej Różańcowej.
28 lipca 1934 r. w miejsce nazwy Chobie wprowadzono niemiecką nazwę Koben.
Liczba mieszkańców.
W 1755 r. w Chobiu było 11 kolonistów, a w 1771 r. w miejscowości było 15 zagrodników.

</doc>
<doc id="352813" url="https://pl.wikipedia.org/wiki?curid=352813" title="Chobielin">
Chobielin

Chobielin – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Historia.
Wieś o rodowodzie średniowiecznym. Pierwotnie własność rycerska. Pierwsza wzmianka o miejscowości pochodzi z 1399 roku. Od 1572 r. stanowił dominium w powiecie szubińskim obejmujące folwark z młynem, 5 domów i 98 mieszkańców. Pod koniec XVIII wieku dziedzicem w Chobielinie był Józef Hulewicz, następnie Jan Toporski do końca 1809 r., kiedy to zmarł 28 grudnia 1809 r. w wieku lat 53, a po nim w okresie zaborów August Falkenberg i jego potomkowie. Falkenbergowie mieszkali w Chobielinie do grudnia 1919 roku, gdy majątek znalazł się ponownie w odrodzonym państwie polskim.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Szubin w rejencji bydgoskiej. Chobielin stanowił majątek prywatny, którego właścicielem był wówczas Rutkowski. Według spisu urzędowego z 1837 roku wieś liczyła 104 mieszkańców, którzy zamieszkiwali 10 dymów (domostw). Wzmiankowany był wówczas także "Chobielin młyn" (2 domy, 26 osób). W skład majątku Chobielin wchodziły wówczas także: folwark Sobiech (2 domy, 35 osób) oraz wieś Jarużyn (10 domów, 110 osób).
17 grudnia 1919 roku dobra chobielińskie o łącznej powierzchni 400 ha nabył Julian Reysowski. Reysowscy byli ich właścicielami do II wojny światowej. Majątek po 1945 roku został znacjonalizowany i przekazany na rzecz Państwowego Gospodarstwa Rolnego we Wieszkach.
W 1989 roku zrujnowany klasycystyczny dwór wraz z parkiem w Chobielinie nabyli rodzice Radosława Sikorskiego, który obecnie zamieszkuje tam wraz ze swoją żoną Anne Applebaum.
Demografia.
Wieś w roku 1572 liczyła 98 mieszkańców, w roku 1837 było ich 104. Według Narodowego Spisu Powszechnego (III 2011 r.) liczyła 85 mieszkańców. Jest 34. co do wielkości miejscowością gminy Szubin.
Obiekty zabytkowe.
Budynek parterowy z 1860 r., z dwuspadowym, mansardowym dachem z naczółkami i mieszkaniami w obu kondygnacjach mansardy. Gruntownie odrestaurowany w latach 90. XX wieku.
Park krajobrazowy z połowy XIX wieku o powierzchni 7,5 ha; usytuowany na zróżnicowanym terenie. W parku znajduje się cenny starodrzew złożony głównie z: klonów, topoli, jesionów, dębów, lip i robinii.

</doc>
<doc id="352814" url="https://pl.wikipedia.org/wiki?curid=352814" title="Chobienia (powiat lubiński)">
Chobienia (powiat lubiński)

Chobienia (niem. "Köben an der Oder") – wieś w Polsce położona w województwie dolnośląskim, w powiecie lubińskim, w gminie Rudna na lewym brzegu Odry między Ścinawą a Głogowem. Dawniej miasto; uzyskała lokację miejską przed 1303 rokiem, zdegradowana w 1945 roku. W latach 1945–1954 siedziba władz gminy Chobienia. W latach 1975–1998 miejscowość administracyjnie należała do województwa legnickiego.
W Chobieni znajdują się: Szkoła Podstawowa z halą sportową, Chobieński Ośrodek Kultury, biblioteka, Ośrodek Zdrowia, Bank Spółdzielczy, Ochotnicza Straż Pożarna z remizą, kompleks rekreacyjno-sportowy z kortami, bieżnią i deszczowanym boiskiem (nawierzchnia trawiasta), sala widowiskowa z zapleczem gastronomicznym, sześć stawów, przystań kajakowa.
Demografia.
Liczba mieszkańców w roku 1322 wynosiła 800, w roku 1939 – 1650, w 2011 – 764
Toponimia.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Cobonam". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Kobena".
Historia.
Nazwa Chobienia w roku 845 była wymieniona przez kronikarza Geografa Bawarskiego wśród dwudziestu innych grodów słowiańskiego plemienia Dziadoszan. Fakt ten dowodzi, że już w IX w. była znaczącym ośrodkiem osadniczym. Gród plemienny w Chobieni zbudowano około roku 850 i porzucono na przełomie IX/X w. Prawa miejskie nadał osadzie książę Henryk Brodaty w roku 1238. W roku 1259 istniał już w Chobieni kościół. Chobienia jako miasto występuje w dokumentach z lat 1303 i 1305. W czasach średniowiecznych funkcjonowała tu faktoria solna. W XIV i XV w. właścicielami ziemi w Chobieni był kościół, książę, szlachta, zamek i wójt. Większość dóbr należało do hrabiego Georga von Kottwitz, który w XVI w. przebudował zamek, kupił od kolegiaty głogowskiej przeprawę promową i podporządkował sobie chobieńskich mieszczan. Był fundatorem przebudowy kościoła parafialnego pw. św. Apostołów Piotra i Pawła. Kazał wybudować wodociąg mający źródło na zachodnich wzgórzach miasta. Dla miejscowych dzieci założył szkołę łacińską, a dla biednych, chorych i zniedołężniałych – szpital i przytułek. Za czasów jego panowania powstał w Chobieni cech zrzeszający 15 rolników, co było ewenementem na skalę europejską. Cech ten – mający własny statut i własną pieczęć – był pierwszym związkiem chłopów w Niemczech. W tych latach do Chobieni przybył Johann Heermann, który kierował protestancką parafią przez 27 lat (1611-1638). W okresie wojny trzydziestoletniej miasto spłonęło i zostało doszczętnie splądrowane. W roku 1772 pożar zniszczył kościół, szkołę parafialną i plebanię. Począwszy od połowy XVII w. dobra chobieńskie często zmieniały właścicieli. Po I wojnie światowej wskutek hiperinflacji Chobienia miała własną walutę zastępczą (notgeld) z panoramą miasta na awersie. W rynku były dwa duże hotele, dwa kościoły, ratusz i kawiarnia. Funkcjonowały też trzy szkoły (ewangelicka, katolicka i prywatna), straż pożarna, drukarnia, tartak i zakład komunalny – życie miasta i jego obywateli ukazywała wydawana trzy razy w tygodniu "Chobieńska Gazeta Odrzańska". Po ucieczce części Niemców przed nadciągającym frontem tereny te zostały niemal całkowicie wyludnione. Chobienia została zdobyta w styczniu 1945 – była wówczas zniszczona w 50%. W roku 1984 rozebrano stację PKP. W roku 2009 przebudowana została centralna część Rynku, umieszczono w nim nową fontannę (w miejscu dawnego kościoła ewangelickiego).
Zabytki.
Do wojewódzkiego rejestru zabytków wpisane są:
Przyroda.
Użytek ekologiczny "Naroczycki Łęg" z mozaiką lasów łęgowych, olsu, boru sosnowego, zbiorowisk zaroślowych oraz starorzeczy. Występuje tu unikalna flora i fauna:
Chobienia w literaturze.
Do Köben trafiają w październiku 1939 r. bohaterowie powieści R. Mroza "Parabellum" (tom II) "Horyzont zdarzeń": Stanisław Zaniewski i Maria Herensztad, podczas ucieczki z Rawitsch.

</doc>
<doc id="352815" url="https://pl.wikipedia.org/wiki?curid=352815" title="Chobienice">
Chobienice

Chobienice (niem. "Köbnitz") – wieś w Polsce położona w województwie wielkopolskim, w powiecie wolsztyńskim, w gminie Siedlec.
Historia.
W okresie Wielkiego Księstwa Poznańskiego (1815-1848) miejscowość wzmiankowana jako Chobienice należała do większych wsi w ówczesnym powiecie babimojskim w rejencji poznańskiej. Chobienice należały do tuchorskiego okręgu policyjnego tego powiatu i stanowiły siedzibę majątku Chobienice, który należał wówczas do Konstancji Mielżyńskiej.
Według spisu urzędowego z 1837 roku Chobienice liczyły 589 mieszkańców, którzy zamieszkiwali 49 dymów (domostw).
Wieś rycerska, w 1909 roku własność hrabiego Macieja Mielżyńskiego.
W latach 1954-1971 wieś należała i była siedzibą władz gromady Chobienice, po jej zniesieniu w gromadzie Siedlec. W latach 1975–1998 miejscowość administracyjnie należała do województwa zielonogórskiego. Parafia katolicka pw. św. Piotra w Okowach.
Fundatorem miejscowego kościoła i pałacu był hrabia Józef Klemens Mielżyński.
Przyroda.
W latach 50. XX wieku obserwowany był we wsi świerszczyk szary – było to jedno z dwóch jego stanowisk w Wielkopolsce (drugie w Wielkopolskim Parku Narodowym).

</doc>
<doc id="352816" url="https://pl.wikipedia.org/wiki?curid=352816" title="Chobotki">
Chobotki

Chobotki – wieś w Polsce położona w województwie podlaskim, w powiecie monieckim, w gminie Knyszyn.
Wieś posiadała w 1673 roku marszałkowa nadworna koronna Aleksandra Katarzyna Branicka, leżała w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętej Trójcy w Jasionówce.

</doc>
<doc id="352817" url="https://pl.wikipedia.org/wiki?curid=352817" title="Choceń">
Choceń

Choceń – wieś w Polsce położona w województwie kujawsko-pomorskim, w powiecie włocławskim, w gminie Choceń. Dawna własność Józefa Blizińskiego.
Historia.
W latach 1954–1972 wieś należała i była siedzibą władz gromady Choceń. W latach 1975–1998 miejscowość administracyjnie należała do województwa włocławskiego. Na koniec 2019 roku liczyła 1 874 mieszkańców. Jest największą miejscowością gminy Choceń.
Miejscowość jest siedzibą gminy Choceń. We wsi funkcjonuje kąpielisko.
Nazwa.
Miejscowość pod zlatynizowaną nazwą "Hodzna" wymieniona jest w łacińskim dokumencie wydanym w Gnieźnie w 1283 roku sygnowanym przez króla polskiego Przemysła II.
Historia.
Wzmiankowana po raz pierwszy w 1145 jako własność klasztoru w Lądzie. Właścicielem wsi w 1444 był Marcin herbu Mościc vel Ostoja.
Kolejni właściciele:

</doc>
<doc id="352818" url="https://pl.wikipedia.org/wiki?curid=352818" title="Chochłów">
Chochłów

Chochłów – wieś w Polsce położona w województwie lubelskim, w powiecie hrubieszowskim, w gminie Dołhobyczów.
Demografia.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 118 mieszkańców i była 21. co do wielkości miejscowością gminy Dołhobyczów. Wieś stanowi sołectwo gminy Dołhobyczów.
Historia.
W roku 1531 wieś występuje w piśmiennictwie jako „Volhow”. Był to przysiółek wsi Hulcze w powiecie sokalskim. W 1531 roku posiadał Chochłów kościół parafialny łaciński. Do parafii należały wówczas wsie: Hoyce (Hulcze), Winniki, Dłużniów, Wyżłów, Liwcze i Myców. Mała wioska zlała się później w jedną całość z większym Hulczem, a parafia upadła. W spisach poborowych z roku 1578 podano: Chochłów i Hulcze w parafii Tyszowce. Szymon Mirecki (z Mircza) płacił tu od 7 1/2 łana, 4 zagrodników, 3 rzemieśłników i 8 komorników.

</doc>
<doc id="352819" url="https://pl.wikipedia.org/wiki?curid=352819" title="Chochorowice">
Chochorowice

Chochorowice – wieś w Polsce położona w województwie małopolskim, w powiecie nowosądeckim, w gminie Podegrodzie.
Położenie.
Chochorowice położone są na granicy Beskidu Wyspowego z Kotliną Sądecką, na wysokości od 320 do 450 m n.p.m. Zajmuje 2,40 km² (3,7% powierzchni gminy). Położenie wsi na wzgórzu stanowi doskonały punkt widokowy na Sądecczyznę. Graniczy z: Brzezną, Podrzeczem, Niskową oraz z Trzetrzewiną.
Toponimika nazwy.
Dawniej wieś nazywała się "Kochorowice", na co wskazują źródła historyczne, które zawierają zapisy: "Kochorouicze" (1280) i "Kuchorowicy" (1283). Jan Długosz w „"Liber beneficiorum dioecesis Cracoviensis"” podaje dwie nazwy: "Chochorowicze" i "Chochorowice". Akta sądeckie z lat 1541–1551 podają nazwisko Nicolasa Chochorowskiego oraz Zofii Kochorowsiej ze wsi "Kochorowice". Inwentarz starosądeckich Klarysek z 1698 przywołuje nazwisko pół zagrodnika i karczmarza Jana Chochorowskiego z "Chochorowic". Nazwa wsi pochodzi od imienia "Kuchor" lub "Chochor".
Historia.
Badania archeologiczne potwierdzają, że w IX i X w. istniała tu osada obronna.
Pierwszy dokument, w którym wymieniona jest nazwa wsi pochodzi z 6 lipca 1280. Wchodziła wtedy w skład posiadłości starosądeckich Klarysek. Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego.
W 1579 wieś została wydzierżawiona przez klaryski Spytkowi Jordanowi z Zakliczyna. Istniała tu wtedy karczma z wyszynkiem i popasem, z której korzystali podróżni wędrujący z Polski na Węgry, traktem handlowym wzdłuż Dunajca i Popradu.
W latach 1975–1998 miejscowość administracyjnie należała do województwa nowosądeckiego.
Wierni Kościoła rzymskokatolickiego należą do parafii Najświętszego Ciała i Krwi Pana Jezusa w Brzeznej.
OSP Chochorowice.
Historia.
Ochotnicza Straż Pożarna w Chochorowicach powstała w 2000.
Wyposażenie.
Jednostka posiada na wyposażeniu: samochód Volkswagen Transporter z pełnym wyposażeniem oraz podstawowy sprzęt ratowniczy i gaśniczy.

</doc>
<doc id="352820" url="https://pl.wikipedia.org/wiki?curid=352820" title="Chocianowiec">
Chocianowiec

Chocianowiec (niem. "Groß Kotzenau") – wieś w Polsce położona w województwie dolnośląskim, w powiecie polkowickim, w gminie Chocianów.
Podział administracyjny.
W latach 1945–1954 siedziba gminy Chocianowiec. W latach 1954-1959 wieś należała i była siedzibą władz gromady Chocianowiec, po jej zniesieniu w gromadzie Trzebnice. W latach 1975–1998 miejscowość administracyjnie należała do województwa legnickiego.
Historia.
Istnienie wsi zostało potwierdzone w 1286, ale niewielki zamek o charakterze strażnicy istniał tu prawdopodobnie wcześniej tj. od XII w. 
Stacja kolejowa.
W latach 1910–1985 czynna była stacja Chocianowiec (niem. Groß Kotzenau) w kilometrze 23,469 linii Lubin Górniczy – Chocianów.
Zabytki.
Do wojewódzkiego rejestru zabytków wpisane są:

</doc>
<doc id="352821" url="https://pl.wikipedia.org/wiki?curid=352821" title="Chocicz">
Chocicz

Chocicz – wieś w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:

</doc>
<doc id="352822" url="https://pl.wikipedia.org/wiki?curid=352822" title="Chocicza Mała">
Chocicza Mała

Chocicza Mała – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.
W południowej części wsi znajduje się zespół dworski z trzeciej ćwierci XIX wieku, otoczony parkiem krajobrazowym z tego samego okresu.

</doc>
<doc id="352823" url="https://pl.wikipedia.org/wiki?curid=352823" title="Chocicza Wielka">
Chocicza Wielka

Chocicza Wielka – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.
Przy północnych zabudowaniach wsi przebiega autostrada A2 (bez węzła). 
W centrum wsi znajduje się piętrowy dwór z przełomu XIX i XX wieku, kryty dachem mansardowym, otoczony zabytkowym parkiem krajobrazowym z tego samego okresu.

</doc>
<doc id="352824" url="https://pl.wikipedia.org/wiki?curid=352824" title="Chociczka">
Chociczka

Chociczka – wieś w Polsce położona w województwie wielkopolskim, w powiecie wrzesińskim, w gminie Września.
W latach 1975–1998 miejscowość administracyjnie należała do województwa poznańskiego.

</doc>
<doc id="352825" url="https://pl.wikipedia.org/wiki?curid=352825" title="Chocieborowice">
Chocieborowice

Chocieborowice – wieś w Polsce położona w województwie dolnośląskim, w powiecie górowskim, w gminie Wąsosz. W latach 1975–1998 miejscowość należała administracyjnie do województwa leszczyńskiego.
Zabytki.
Do wojewódzkiego rejestru zabytków wpisany jest obiekt:

</doc>
<doc id="352826" url="https://pl.wikipedia.org/wiki?curid=352826" title="Chociebórz">
Chociebórz

Chociebórz (niem. "Koschpendorf") – wieś w Polsce położona w województwie opolskim, w powiecie nyskim, w gminie Kamiennik.
Liczba mieszkańców około 140 osób.
Zabytki.
Granica św. Jana – słup graniczny – słup biskupi: stoi po lewej stronie polnej drogi prowadzącej z Chocieborza do Osiny Wielkiej. Jest to dawna granica księstwa nyskiego. Granicę tę oznakowali granitowymi słupami. Postawiono je po zakończeniu sporu o uznanie biskupiej zwierzchności nad ziemią nyską, w którym stronami byli książę Bolko I Surowy i biskup wrocławski Jan III Romka. Do dzisiaj zachowało się jedynie 6 takich słupów. Są to najstarsze znaki graniczne znane na polskich ziemiach. Wyryto na nich napis "TMI SCI IOHIS", co w języku polskim oznacza "Granice świętego Jana". Każdy słup ma na jednej ze ścian bocznych wyryty pastorał, symbol biskupi, a na przeciwległej ― książęcy znak ukośnego krzyża.
Monolitowy kamienny krzyż nieznanego pochodzenia i wieku, być może późnośredniowieczny, przy skrzyżowaniu dróg polnych, ok. 80 m od słupa granicznego św. Jana (odnaleziony w 1990 r.). Krzyż określany jest czasem jako krzyż pokutny, ale stwierdzenia takie nie mają oparcia w żadnych dowodach i ukute są wyłącznie na nieuprawnionym, błędnym założeniu, że wszystkie kamienne monolitowe krzyże, nieznanego wieku i pochodzenia, są krzyżami pokutnymi. 
Ruiny kapliczki znajdującej się w lesie zbudowanej prawdopodobnie na przełomie XIX i XX wieku. Służyła do pochówku właścicieli ziemskich, którzy mieszkali w pałacyku znajdującym się w Chocieborzu. Wnętrze kaplicy zostało wykonane z białego piaskowca, dach kryty był dachówką. Okna ozdobione były witrażami, na których były przedstawione wizerunki świętych. Drzwi solidne, drewniane, dodatkowo zabezpieczone ręcznie kutą, metalową kratą. We wnętrzu znajdowały się dwa katafalki, na których stały metalowe trumny ze szczątkami. Na środku kaplicy ustawiony był stolik, który pełnił funkcje ołtarza, był przykryty czarnym płótnem, na którym stał krzyż i świeczki. W latach 80. XX wieku obecny wówczas proboszcz, przeniósł trumny na pobliski cmentarz, aby nie bezczeszczono szczątek. Kaplica została zniszczona i rozgrabiona.
Zobacz też.
Inne miejscowości o nazwie Chociebórz: Chociebuż

</doc>
<doc id="352827" url="https://pl.wikipedia.org/wiki?curid=352827" title="Chociejów">
Chociejów

Chociejów (niem. "Göttern") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Wieś liczy ponad 1000 lat, od 1573 roku należała do majątków Gębickich. W 1952 roku wieś zamieszkiwało 77 osób w 17 gospodarstwach.

</doc>
<doc id="352828" url="https://pl.wikipedia.org/wiki?curid=352828" title="Chocielewko">
Chocielewko

Chocielewko (kaszb. "Chòceléwkò") – wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska w pradolinie Łeby.
W latach 1975–1998 miejscowość administracyjnie należała do województwa słupskiego.
Historia.
Najstarsze wzmianki w dokumentach z lat 1335–1341 wymieniają wieś jako Kotzelow, Chuslau, Kodzelaw, Kozelow, Chotzelow i Gutzelow.
W XVI wieku wieś należała do rodu Pirchów. W 1640 Jerzy Pirch wybudował tu kaplicę luterańską. W XVIII współwłaścicielami były rodziny Pirchów, von Breitenbachów i baron Haborn. W 1804 wieś miała już jednego właściciela, którym był Kohn von Jaski. Jego potomkowie sprzedali wieś w 1836 Wilhelmowi Kaiserowi. Od 1905 właścicielami byli von Zitzewitze. Dobra ziemskie uległy parcelacji w czasie I wojny światowej. W wyniku parcelacji Chocielewka i Witoradza powstała gmina wiejska, nazwana Mackensen (od nazwiska Augusta von Mackensena). Z jego inicjatywy wybudowano w latach 20. XX wieku neogotycki kościół.
Zabytki.
Według rejestru zabytków NID na listę zabytków wpisany jest neogotycki kościół filialny pw. Najświętszego Serca Pana Jezusa, 1922-26, nr rej.: A-1635 z 10.07.1997.
Na terenie wsi znajdują się ponadto:

</doc>
<doc id="352829" url="https://pl.wikipedia.org/wiki?curid=352829" title="Chociemyśl">
Chociemyśl

Chociemyśl (niem. "Dammfeld") – wieś w Polsce, położona w województwie dolnośląskim, w powiecie głogowskim, w gminie Kotla.
Podział administracyjny.
W latach 1954-1959 wieś należała i była siedzibą władz gromady Chociemyśl, po jej zniesieniu w gromadzie Bogomice. W latach 1975–1998 miejscowość należała administracyjnie do województwa legnickiego.
Nazwa.
W łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") z 1295 r. miejscowość wymieniona jest pod nazwą Cozemyschle. 15 marca 1947 nadano miejscowości polską nazwę Chociemyśl.
Demografia.
W roku 1933 w miejscowości mieszkały 764 osoby, a w roku 1939 – 788 osób. 70 lat później (III 2011 r.) Chociemyśl zamieszkiwało 369 osób.
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="352830" url="https://pl.wikipedia.org/wiki?curid=352830" title="Chocieszów">
Chocieszów

Chocieszów (do 1945 niem. "Stolzenau") – wieś w Polsce położona w województwie dolnośląskim, w powiecie kłodzkim, w gminie Szczytna.
Położenie.
Chocieszów to wieś o długości około 2 km, położona w Kotlinie Kłodzkiej, u podnóża Gór Stołowych, w dolinie rzeki Cicha, na wysokości około 390-420 m n.p.m.
Podział administracyjny.
W latach 1945–1954 miejscowość należała do gminy Polanica Zdrój.
W latach 1975–1998 miejscowość administracyjnie należała do województwa wałbrzyskiego.
Historia.
Prawdopodobnie Chocieszów powstał na przełomie XIII i XIV wieku w czasie kolonizacji tych terenów. Pierwsze wzmianki o miejscowości pochodzą z roku 1538, kiedy określaną ją jako "Waitmannsdorf". Od roku 1579 właścicielem wsi był Mathäus von Stolz, od którego nazwiska wywodzi się historyczna niemiecka nazwa wsi ("Stolzenau", w źródłach od roku 1583). Podstawowym zajęciem ludności było zawsze rolnictwo, jednak ze względu na małe areały gospodarstw i słabe gleby mieszkańcy musieli szukać dodatkowych źródeł zarobku, zajmując się np. zbiorem runa leśnego lub wyrębem lasów. W pierwszej połowie XIX wieku rozwinęło się tu tkactwo chałupnicze, poza tym był tu folwark i młyn wodny. We wsi funkcjonowały również dwa kamieniołomy piaskowca. Pod koniec XIX wieku we wsi rozpoczęto udzielanie noclegów turystom, początkowo głównie z Polanicy-Zdroju.

</doc>
<doc id="352831" url="https://pl.wikipedia.org/wiki?curid=352831" title="Chocimek">
Chocimek

Chocimek – wieś w Polsce położona w województwie lubuskim, w powiecie żarskim, w gminie Lubsko.
W latach 1975–1998 miejscowość administracyjnie należała do województwa zielonogórskiego.

</doc>
<doc id="352833" url="https://pl.wikipedia.org/wiki?curid=352833" title="Chocimino">
Chocimino

Chocimino (niem. "Gutzmin") – wieś w Polsce położona w województwie zachodniopomorskim, w powiecie koszalińskim, w gminie Polanów.
W latach 1975–1998 miejscowość administracyjnie należała do województwa koszalińskiego.

</doc>
<doc id="352834" url="https://pl.wikipedia.org/wiki?curid=352834" title="Chocimów">
Chocimów

Chocimów – wieś w Polsce, położona w województwie świętokrzyskim, w powiecie ostrowieckim, w gminie Kunów.
W latach 1954-1968 wieś należała i była siedzibą władz gromady Chocimów, po jej zniesieniu w gromadzie Kunów. W latach 1975–1998 miejscowość administracyjnie należała do województwa kieleckiego.
Miejscowość leży na trasie zielonego szlaku rowerowego im. Witolda Gombrowicza.
Historia wsi.
W wieku XV wieś była własnością w części Biskupów krakowskich, mają tu trzu łany kmiece. W części zaś szlachty o nazwisku rodowym Okrzyca.
Dziesięcinę pobiera pleban z Kunowa.
Zabytki.
Park dworski z I połowy XIX w., wpisany do rejestru zabytków nieruchomych (nr rej.: A.606 z 12.12.1957).

</doc>
<doc id="352835" url="https://pl.wikipedia.org/wiki?curid=352835" title="Chociule">
Chociule

Chociule (niem. "Kutschlau") – wieś w Polsce położona w województwie lubuskim, w powiecie świebodzińskim, w gminie Świebodzin.
W latach 1954-1959 wieś należała i była siedzibą władz gromady Chociule, po jej zniesieniu w gromadzie Lubinicko. W latach 1975–1998 miejscowość administracyjnie należała do województwa zielonogórskiego.
Historia.
Pierwsza wzmianka o wsi z 1224 roku, mówi o nadaniu Chociul dla klasztoru cysterskiego z Trzebnicy. W 1238 roku wieś lokowana powtórnie według reguł tzw. prawa niemieckiego. Nadanie wsi dla klasztoru potwierdził w 1255 roku książę Przemysł I. Stopniowo własność Chociul przechodziła na osoby prywatne oraz miasto Świebodzin. Chociule zostały poważnie zniszczone przez wojska rosyjskie w 1759 roku, w tym czasie w okolicy wsi miała miejsce bitwa pod Kijami. W latach 1910-1919 powstała linia kolejowa Świebodzin – Sulechów, która pozytywnie wpłynęła na dalszy rozwój wsi.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="352836" url="https://pl.wikipedia.org/wiki?curid=352836" title="Chociwek">
Chociwek

Chociwek – wieś w Polsce położona w województwie łódzkim, w powiecie tomaszowskim, w gminie Czerniewice.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="352837" url="https://pl.wikipedia.org/wiki?curid=352837" title="Chociwle">
Chociwle

Chociwle (niem. "Friedrichsfelde") – wieś w Polsce położona w województwie zachodniopomorskim, w powiecie koszalińskim, w gminie Bobolice.
Według danych z 1 stycznia 2011 roku wieś liczyła 189 mieszkańców. 
Przez miejscowość przebiega droga wojewódzka nr 205.

</doc>
<doc id="352838" url="https://pl.wikipedia.org/wiki?curid=352838" title="Chocz">
Chocz

Chocz – miasto w województwie wielkopolskim, w powiecie pleszewskim, siedziba gminy Chocz.
Chocz uzyskał lokację miejską przed 1382 rokiem, zdegradowany w 1870 roku, ponowne otrzymanie praw miejskich w 2015 roku.
Położenie.
Chocz leży nad dolną Prosną, na skraju Równiny Rychwalskiej. Miasto prywatne Królestwa Polskiego, w 1827 położone było w województwie kaliskim, w obwodzie kaliskim, w powiecie kaliskim. W latach 1975–1998 miasto leżało w województwie kaliskim.
Historia.
Pierwsza Rzeczpospolita.
W średniowieczu był tutaj gród książęcy, wzmiankowany w źródłach pisanych od 1294 r. pod nazwą "Chodecz", w dokumentach wzmiankowany również jako "Chodecz" lub "Chotecz", również: "Chodec", "Chocia", "Chodcza".
Pierwszym wydarzeniem historycznym wzmiankowanym w źródłach jest pobyt księcia wielkopolskiego Przemysła II, który 27 maja 1294 nadał przywilej na rzecz proboszcza św. Wojciecha spod Kalisza.
Podanie wiąże powstanie Chocza z rokiem 1331 i królem Władysławem Łokietkiem. Jednakże legenda ta stanowi raczej fikcyjny opis i nie należy przypisywać jej wartości historycznej. Do 1654 roku wieś Lipe stanowiła gniazdo rodowe Lipskich herbu Grabie.
Za założyciela Chocza uznaje się Kazimierza Wielkiego, który nakazał w Choczu wybudowanie niewielkiego zamku na wyspie rzecznej służącego jako stacja na trasie łączącej zamek królewski w Kaliszu i zamek w Pyzdrach. On prawdopodobnie nadał osadzie przygrodowej prawa miejskie. Po śmierci Ludwika Węgierskiego w 1382 r. starosta odolanowski Bartosz Wezenborg zajął zamek i rozbudował go.
Od XV wieku Chocz był miastem prywatnym. Nie wiadomo co stanowiło powód przejścia miasta z domeny królewskiej na własność prywatną. Stanowił własność szlacheckich rodów wielkopolskich, początkowo Chodeckich herbu Poraj. Właścicielem miasta był Maciej z Chocza, student Akademii Krakowskiej z 1429 roku, oraz Stanisław z Chocza, starosta kaliski. W trakcie wojny trzynastoletniej w 1458 r. podczas zjazdu w Kole Chocz został zakwalifikowany do ostatniej kategorii miast i miasteczek i z tej racji wystawił na tę wojnę tylko dwóch zbrojnych.
Za pośrednictwem Oleśnickich miasto przeszło w ręce Ostrorogów herbu Nałęcz. W 1556 r. Chocz przeszedł w ręce Marszewskich herbu Rogala, którzy byli innowiercami i odebrali parafię katolikom, oddając ją w ręce braci czeskich. W 1575 r. właściciel miasta, Jan Marszewski, syn Wojciecha, potwierdził nadania dokonane przez ojca dla braci czeskich. Pod koniec XVI wieku właścicielami zostali Trąpczyńscy. 13 czerwca 1592 r. spisali oni umowę dzierżawy na miejscowości "Chocz i Kwilenie", wymieniając w treści nazwy miejscowości, w których mieszkali chłopi pa W Kaliszu, 13 czerwca 1592 r. spisali oni kontrakt dzierżawny na majętności „Chocz i Kwilenie”. W treści kontraktu występują następujące nazwy okolicznych terenów. Z początkiem wieku XVII miasto przeszło na własność innowierczej rodziny Mycielskich herbu Dołęga. W 1612 r. Krzysztof Mycielski potwierdził przywileje braci czeskich. Zofia i Krzysztof Mycielscy w 1619 r. zastawili "miasteczko Chocz i wieś Kwilenie z przyległościami" Dobrogostowi i Zofii Brzechwom. Kontrakt jest źródłem informacji dotyczących majątku Mycielskich. Dobrami przyległymi były wsie i Mycielinko. W puszczy stacjonowali strzelcy, po jednym w Kwileniu i Mycielinku. W mieście prowadzili działalność piekarze, piwowarzy, wytwarzający wódkę oraz jazowi rybacy.
W roku 1620 Chocz został przejęty przez ród Lipskich herbu Grabie z Lipego. Najpierw właścicielem był Prokop, później Andrzej Lipski. Andrzej Lipski, syn Jana, wychowany był w wierze ewangelicko-reformowanej. Pobierał nauki na różnowierczej Akademii w Strasburgu (później studiował też w Heidelbergu), gdzie w roku 1592 wystąpił z obroną pewnej tezy prawniczej. Zaraz po powrocie do kraju przeszedł na katolicyzm. W 1603 r. przyjął święcenia kapłańskie. W 1616 r. został mianowany biskupem łuckim (do 1622 r.), a w 1623 r. biskupem kujawskim (do 1631 r.). W 1620 r., po śmierci Stanisława Żółkiewskiego, objął urząd kanclerza wielkiego koronnego. W 1630 został biskupem krakowskim. Będąc gorliwym katolikiem Andrzej usunął z Chocza innowierców, odbierając im kościół św. Wawrzyńca. W 1629 funduje budowę Kościoła Wniebowzięcia Najświętszej Marii Panny i św. Andrzeja Apostoła w Choczu, który został później podwyższony do rangi kościoła kolegiackiego. Kościół ten został wzniesiony na fundamentach zamku z czasów Kazimierza Wielkiego i obok rezydencji panów chockich – dzisiejszego pałacu infułatów. Rok później rozpoczął on również budowę, początkowo drewnianych budynków klasztoru i kościoła klasztornego św. Michała, do których sprowadził ojców Reformatów, którzy mieli walczyć z herezją protestancką.
Na mocy przywileju wydanego w 1622 r. przez Zygmunta III Wazę Chocz wraz z pobliskimi majątkami miał na zawsze pozostawać w rękach rodu Lipskich lub ich najbliższej rodziny. W 1629 r. Andrzej otrzymał pozwolenie od króla na założenie kapituły, co potwierdzone zostało przez papieża Urbana VIII w 1631 r. Na mocy fundacji postanowiono, że proboszczem w Choczu może być tylko Lipski herbu Grabie lub osoba blisko spokrewniona z rodziną Lipskich. W skład kapituły wchodzili: prepozyt infułat, kustosz, dziekan i sześciu wikariuszy. Przy kolegiacie powstała szkoła dla uczniów z rodziny Lipskich. Akt fundacyjny przewidywał również szpital dla kanoników emerytów.
W 1653 r. odbyła się kongregacja ojców Reformatorów. W początku wieku XVIII drewnianym budynkom zespołu klasztornego groziło zawalenie. Z tej racji podjęli oni inicjatywę budowy nowych budynków kościoła i klasztoru, tym razem z cegły. Konsekrację wybudowanego od podstaw murowanego kościoła dokonał w 1733 r. Franciszek Kraszkowski, sufragan gnieźnieński.
Prepozytami w Choczu byli kolejno:
W 1787 r. w Choczu manufakturę metalurgiczną założył żyd Szlama Efromowicz. Wybudował piec i trzy fryszerki. Kazimierz Lipski powiększał majątek kosztem uszczuplania uprawnień mieszczańskich. Około 1790 r. powstała kuźnica, której budowa spowodowała obciążenie mieszczan chockich. Doprowadziło to długoletniego sporu między mieszczaństwem a Kazimierzem Lipskim, do którego dołączył się oszukany dzierżawca, Antoni Owsiany. Lipski zabronił pędzenia wódki i warzenia piwa, a także zabrał młyn na Prośnie, który należał do miasta.
W XVIII w. miasto podupadło, głównie przez działalność Kazimierza Lipskiego, który odebrał mieszczanom przywileje. W Choczu było wtedy 90 domów drewnianych, z tego 42 pokryte były gontem i 48 pod strzechą, w których zamieszkiwało 491 mieszkańców, którzy byli katolikami. Na przedmieściach stało 41 stodół. W mieście były czynne 4 studnie publiczne (na Rynku i przy kościele św. Wawrzyńca) i 12 studni prywatnych. Do wyposażenia przeciwpożarowego należało: 5 haków ogniowych oraz drabina na każdym domu. W mieście odnotowano następujący stan pogłowia bydła: 70 koni, 40 wołów, 160 krów, 90 owiec, 105 świń. Pola miejskie zawierały tylko 96 grzędek ziemi uprawnej oraz 90 mórg łąki. Zgodnie z przywilejem obszar był większy, także miasto posiadało przywilej korzystania z lasu i wypasu, ale ten przywilej i pola zabrał im bezprawnie dziedzic. Wśród stałych mieszkańców żyło w Choczu 112 mężczyzn, 142 kobiet, 17 nieżonatych chłopców powyżej 10 lat, 40 panien niezamężnych powyżej 10 lat, 95 chłopców i dziewczyn poniżej 10 lat. Działalność rzemieślniczą prowadziło 4 piekarzy, 2 rzeźników, 1 młynarz, 1 ślusarz, 3 krawców, 5 szewców, 1 stelmach i kołodziej, 3 garncarzy, 1 ceglarz pański. Ponadto 1 aptekarz, 1 fryzjer i chirurg, 24 browarników, lecz tylko 4 mogło prowadzić działalność i 1 organista przy kolegiacie. Każdy z mieszkańców mógł prowadzić szynk, lecz ta działalność też była zabroniona przez dziedzica. Główne dochody i wyżywienie miasta pochodziło z rolnictwa i ograniczonego handlu. Ze względu na ograniczenia przywilejów mieszczanie żyli w nędzy. Miejskie szynki, browarnie i gorzelnie oraz młyn przejął Lipski, w mieście było 5 pańskich szynków.
Rozbiory Polski.
Na mocy II rozbioru Chocz znalazł się pod zaborem pruskim, w prowincji Prusy Południowe, w departamencie kaliskim.
Majątek Lipskich został skonfiskowany przez władze pruskie w 1797 r. Stało się to po śmierci Kazimierza Lipskiego, a przed objęciem prepozytury przez Wojciecha Lipskiego. Dawni właściciele odwołali się, ale 17 grudnia 1798 r. sąd utrzymał decyzję o konfiskacie w mocy. Władze pruskie wprowadzili nową administrację, język, popierali handel i osadnictwo pruskie. W tym okresie rozlokowano osadników na terenach dzisiejszych wsi: Nowa Kaźmierka (dawniej Holendry Kaźmierskie), Józefów (dawniej Holendry Józefowskie), Nowolipsk (dawniej Holendry Nowolipskie, Nowo Lipe). W tym czasie również Chocz przeżył chwilowy rozwój.
W latach 1807–1815 Chocz leżał w granicach Księstwa Warszawskiego, w departamencie kaliskim.
Królestwo Polskie.
W 1815 utworzono Królestwo Polskie. W wyniku postanowień aktu końcowego kongresu wiedeńskiego (1815) cała część departamentu kaliskiego leżąca na prawym brzegu Prosny (którą biegła granica polsko-pruska) pozostała po stronie polskiej, zaś niewielka część departamentu leżąca na lewym brzegu Prosny została włączona do Królestwa Prus. W latach 1815–1816 Chocz leżał w departamencie kaliskim, a od 1816 w województwie kaliskim Królestwa Polskiego.
W 1823 przeprowadzono demarkację granicy polsko-pruskiej; z tego okresu pochodzą słupy graniczne. W tym czasie miasto posiadało połączenie drogowe z Pleszewem przez drewniany most na Prośnie w okolicach Grodziska. Mieszczanie zajmowali się głównie rolnictwem, handel był słabo rozwinięty.
Podczas powstania styczniowego w dniu 1 maja 1863 r. oddziały płk Edmunda Taczanowskiego stoczyły potyczkę pod Choczem (przy folwarku Olesiec) i pokonały podjazd rosyjski, wyzwalając Chocz.
2 marca 1864 roku wprowadzono uwłaszczenie chłopów. Nie dotyczyło ono jednak rolników mieszkających w miasteczkach rolniczych. Ukaz z 9 listopada 1866 r. przyznał mieszczanom ziemię na własność, mieszczanom dzierżawcom dano możliwość wykupu gruntów.
Na przełomie 1869 i 1870 r. przeprowadzono reformę miast w Królestwie Polskim. Według tego spisu Chocz
zakwalifikowano do 5 kategorii rzędu miast. Stan zabudowy i zamieszkania miasta kształtował się następująco: 3 domy murowane i 100 drewnianych, zamieszkiwało je 1230 mieszkańców, w tym 1214 chrześcijan, i 16 żydów. Nieruchomości zamieszkiwali mieszczanie rolnicy – 878 i mieszczanie nie rolnicy 128. Chocz utracił prawa miejskie i został wraz z innymi miastami w powiecie kaliskim zdegradowany do osady (Chocz, Iwanowice, Koźminek, Opatówek, Staw, Stawiszyn).
w 1908 z inicjatywy mieszkańców utworzono Straż Ogniową Ochotniczą. Powstał także Bank Spółdzielczy. Na początku XX w. Chocz nawiedziły pożary które strawiły dużą część zabudowy. W 1912 i w 1913 spaleniu uległy budynki mieszkalne i 9 sierpnia 1914, kiedy spaliła się znaczna część Chocza.
II Rzeczpospolita.
W dwudziestoleciu międzywojennym Chocz stanowił ośrodek różnych rzemiosł, ale miasto nie przeżyło większego rozwoju gospodarczego, również przez to, że kryzys ekonomiczny w Wielkopolsce trwał aż do 1935 r.
Do 1938 r. Chocz należał do województwa łódzkiego, po tym okresie powiat kaliski włączono do województwa poznańskiego.
Wzrosła też liczba mieszkańców i w 1939 r. wynosiła 1600 osób.
II wojna światowa.
Wehrmacht zajął, bez trudności, Chocz (przemianowany na Petershagen) 4 września 1939 r., ustanawiając własną administrację. Na mocy dekretu z 8 października 1939 r. Chocz został wcielony do III Rzeszy i znalazł się w obrębie Kraju Warty, w rejencji kaliskiej. Germanizację zaplanowano na 10 lat. Mniejszość niemiecka na tych terenach była rozproszona i często spolonizowana. Ten stan rzeczy spowodował eksterminację ludności żydowskiej, a następnie polskiej. Proboszcza ks. Romana Pawłowskiego rozstrzelano 18 października 1939 na placu św. Józefa w Kaliszu, pod pretekstem przechowywania broni i amunicji. Jego nazwiskiem nazwana została jedna z ulic w mieście.
Od marca 1940 r. przez kolejny rok istniało w Choczu getto. Przebywało w nim 39 Żydów, używanych przez hitlerowców do prac przy naprawianiu ulic, rąbaniu drewna i noszeniu wody. Niemcy wykorzystując ich zburzyli w Choczu 4 figury religijne i pomnik Józefa Piłsudskiego.
Ludność polską objęto przymusowym wywozem do Generalnego Gubernatorstwa lub na prace przymusowe do Niemiec. Ludność pracujący przy produkcji wikliny została przymusowo przesiedlana, przez co w jednym domu mieszkało kilka rodzin. Produkcja wikliny początkowo odbywała się w klasztorze, później na plebanii. Na ziemiach przykościelnych uprawiano warzywa.
Pod koniec roku 1944 na Chocz spadła próbna rakieta V 1.
Armia Czerwona odbiła Chocz w styczniu 1945 r.
Od 1945.
Po II wojnie światowej przywrócony został podział administracyjny z czasów II Rzeczypospolitej. Do 1956 r. Chocz leżał w powiecie kaliskim, a od tego roku w utworzonym powiecie pleszewskim.
Od wyzwolenie zaczęto wprowadzać reformę rolną. Przeprowadzana była przez Powiatowego Pełnomocnika Reformy Rolnej w Kaliszu, a na poziomie gminy 20 pełnomocników gminnych. Parcelacja ukończona została w kwietniu 1945 r.
W 1948 r. z inicjatywy OSP przy wsparciu finansowym mieszkańców wybudowano figurę św. Wawrzyńca w miejscu zniszczonej w czasie wojny.
Gmina o charakterze rolniczym, choć w samym Choczu działalność prowadzili rzemieślnicy: stolarze, kołodzieje, szewcy, koszykarze. Chocz był ośrodkiem wyrobu wikliny, w tym mebli wiklinowych, które były eksportowane do krajów Europy, USA i Kanady.
Chocz za pośrednictwem PKS ma zapewnioną komunikację z Kaliszem, Pleszewem i Gnieznem.
Od 1956 r. działalność rozpoczęło stałe kino w budynku OSP.
W latach 70. Chocz przodował w hodowli owiec. W pierwszej połowie lat 70. miały miejsce poważne pożary. Wtedy też nastąpił rozwój budownictwa mieszkaniowego i gospodarczego. Powstaje osiedle domków jednorodzinnych. W 1975 r. do użytku oddano most na Prośnie o konstrukcji żelbetonowej, który połączył Chocz z Pleszewem. W tym samym roku utworzono Rolniczą Spółdzielnię Produkcyjną. Wybudowano: ośrodek zdrowia, przedszkole, dom nauczyciela, przystanek autobusowy, stację paliw, urząd gminy, stację uzdatniania wody i wodociąg. Przeprowadzono scalanie gruntów.
W latach 80. nastąpiło załamanie sytuacji gospodarczej w Choczu. Ponowny rozwój rozpoczął się z początkiem lat 90. Wybudowano nowe drogi łączące Chocz z wsiami gminy, chodnik wzdłuż drogi wojewódzkiej nr 442, rozbudowa szkoły o salę sportową, przebudowa ulic i chodników.
1 stycznia 2015 r. miejscowość odzyskała prawa miejskie.
Edukacja.
W mieście znajduje się Zespół Szkół. Do 2019 r. Zespół Szkół tworzyły trzy placówki oświaty: Przedszkole, Szkoła Podstawowa im. mjra Henryka Sucharskiego oraz Gimnazjum w Choczu. Obecnie Zespół Szkół tworzą: Szkoła Podstawowa im. Obrońców Westerplatte i Przedszkole.
Turystyka.
Rowerowe szlaki turystyczne.
W Choczu mają początek oraz koniec (są to pętle) rowerowe szlaki turystyczne:
Westernland.
W odległości ok. 5 km od Chocza znajduje się Westernland-największa w Europie wioska indiańska.
Transport.
Transport drogowy.
Poza drogą wojewódzką nr 442 z Chocza biegnie szereg dróg powiatowych: nr 4334P do Pleszewa, nr 4320P do Nowego Oleśca, nr 4310P przez Starą Kaźmierkę i Nową Kaźmierkę do Białobłot.
Komunikacją autobusową zajmuje się PKS w Kaliszu Sp. z o.o. obsługujący kursy do Kalisza. Kursy do Pleszewa i innych miejscowości gminy i powiatu prowadzą Pleszewskie Linie Autobusowe.
Transport kolejowy.
Przez Chocz nie przebiega żadna linia kolejowa. Najbliższe stacje znajdują się w: Kowalewie-stacja Pleszew (16 km) Kaliszu (35 km) i Ostrowie Wielkopolskim (43 km).
Sport.
Chocki klub sportowy:
Poza tym w Choczu funkcjonuje Koło PZW Chocz, należące do Okręgu PZW Kalisz.

</doc>
<doc id="352839" url="https://pl.wikipedia.org/wiki?curid=352839" title="Choczeń">
Choczeń

Choczeń – wieś w Polsce położona w województwie mazowieckim, w powiecie sierpeckim, w gminie Mochowo.
Wieś wchodzi w skład sołectwa Dobaczewo.
W latach 1975–1998 miejscowość administracyjnie należała do województwa płockiego.
W miejscowości znajduje się zabytkowa zagroda młynarska z 1. poł. XIX wieku, w skład której wchodzi XIX wieczny drewniany młyn wodny na Skrwie (zachowały się kaskady spiętrzające wodę) oraz dom młynarza. W pobliżu młyna, po drugiej stronie grobli stoi kamienny pomnik, pod którym według miejscowego przekazu pochowani są powstańcy styczniowi z 1863 roku.

</doc>
<doc id="352840" url="https://pl.wikipedia.org/wiki?curid=352840" title="Choczewko">
Choczewko

Choczewko (kaszb. "Chòczéwkò") – osada kaszubska w Polsce położona w województwie pomorskim, w powiecie wejherowskim, w gminie Choczewo na obszarze Wysoczyzny Żarnowieckiej. Osada jest siedzibą sołectwa "Choczewko", w którego skład wchodzą również miejscowości: Kurowo, Przebendowo i Przebendówko.
W latach 1975–1998 miejscowość administracyjnie należała do województwa gdańskiego.
Demografia.
Współczesna struktura demograficzna osady Choczewko na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady

</doc>
<doc id="352841" url="https://pl.wikipedia.org/wiki?curid=352841" title="Ryszard Sławiński">
Ryszard Sławiński

Ryszard Józef Sławiński (ur. 15 września 1943 w Modlimowie) – polski polityk, dziennikarz, senator IV i V kadencji, od 2004 do 2005 członek Krajowej Rady Radiofonii i Telewizji.
Życiorys.
Ukończył liceum ogólnokształcące w Miliczu, a w 1967 filologię polską na Uniwersytecie Wrocławskim. W 1979 ukończył także podyplomowe studium dziennikarskie na Uniwersytecie im. Adama Mickiewicza w Poznaniu. W 1967 zamieszkał w Koninie. Jako dziennikarz debiutował w 1965 w dziale terenowym „Gazety Robotniczej”. Od 1968 był związany z „Gazetą Poznańską”, od 1981 z tygodnikiem „Przegląd Koniński” (był redaktorem naczelnym w latach 1981–1990). Publikował także na łamach „Gazety Wiejskiej”, „Przeglądu Handlowego” i „Przeglądu Socjalistycznego”.
W latach 1974–1982 był członkiem Stowarzyszenia Dziennikarzy Polskich, następnie wstąpił do Stowarzyszenia Dziennikarzy PRL (w 1989 przekształconego w Stowarzyszenie Dziennikarzy Rzeczypospolitej Polskiej). W 2000 został wiceprzewodniczącym zarządu głównego SSRP. Od 1992 powoływany w skład władz Polskiego Towarzystwa Walki z Kalectwem.
Członek Sojuszu Lewicy Demokratycznej, zasiadał we władzach regionalnych tej partii. W latach 1983–1987 był radnym Wojewódzkiej Rady Narodowej w Koninie, 1994–1998 radnym rady miasta Konin, członkiem zarządu miasta i przewodniczącym klubu radnych SLD. W 1997 został wybrany do Senatu w województwie konińskim. W 2001 po raz drugi uzyskał mandat senatorski w okręgu konińskim, w Senacie V kadencji przewodniczył Komisji Kultury i Środków Przekazu.
Jego mandat wygasł w listopadzie 2004 w związku z wyborem do Krajowej Rady Radiofonii i Telewizji; zasiadał w niej jako reprezentant Senatu do grudnia 2005, kiedy po nowelizacji ustawy medialnej skróceniu uległa kadencja rady. W 2006 z listy koalicji Lewica i Demokraci bez powodzenia kandydował do sejmiku wielkopolskiego.
Żonaty z Jadwigą, ma dwoje dzieci – syna Piotra i córkę Katarzynę (dziennikarzy).

</doc>
<doc id="352842" url="https://pl.wikipedia.org/wiki?curid=352842" title="Choczewo">
Choczewo

Choczewo (, ) – wieś letniskowa w północnej Polsce, położona w województwie pomorskim, w powiecie wejherowskim, w gminie Choczewo, na obszarze Wysoczyzny Żarnowieckiej, w pobliżu Jeziora Choczewskiego, przy drodze wojewódzkiej nr 213 i na trasie linii kolejowej nr 230 (Wejherowo-Garczegorze, obecnie zawieszonej). 
Miejscowość jest siedzibą gminy Choczewo.
W latach 1975–1998 miejscowość administracyjnie należała do województwa gdańskiego.
Nazwa.
Ze względu na słowiańskie brzmienie, historyczna nazwa niemiecka "Chottschow" została w 1937 roku zastąpiona przez administrację nazistowską sztuczną formą "Gotendorf" („wieś Gotów”). W 1945 roku miejscowość przez krótki czas nosiła nazwę "Chociszewo".

</doc>
<doc id="352843" url="https://pl.wikipedia.org/wiki?curid=352843" title="Chodaczów">
Chodaczów

Chodaczów – wieś w Polsce, położona w województwie podkarpackim, w powiecie leżajskim, w gminie Grodzisko Dolne, w widłach Wisłoka i jego dopływu Leszczynki.
W latach 1975–1998 miejscowość administracyjnie należała do województwa rzeszowskiego.
Integralne części wsi.
Na gruntach wsi Chodaczów, przy zabytkowym moście kolejowym na Wisłoku, znajduje się austro-węgierska ufortyfikowana strażnica kolejowa „Tryńcza”. Zbudowana ok. 1905 roku dla ochrony mostu na wypadek wojny. Przewidziana na 20 ludzi załogi, z połączeniem telefonicznym, ogrzewaniem i sanitariatami, używana w czasie I wojny światowej, jest jedną z niewielu zachowanych do naszych czasów.
W 1900 roku obok miejscowości zbudowano linię kolejową Przeworsk-Rozwadów.
W 1921 roku w Chodaczowie było 117 domów. W 2012 roku powstało Stowarzyszenie Rozwoju Wsi Chodaczów.
Kościół.
Najpierw w Chodaczowie utworzono kaplicę w domu ofiarowanym przez miejscowego parafianina. Gdy kaplica okazała się za mała, w marcu 1980 roku dokonano jej rozbudowy. Nowy kościół drewniany "pw. Matki Bożej Nieustającej Pomocy" został poświęcony 21 grudnia 1980 roku przez bpa Ignacego Tokarczuka. 12 czerwca 1982 roku została erygowana parafia, która objęła Chodaczów i Laszczyny.
13 maja 2018 roku w miejscowym kościele odbyły się święcenia diakonatu, których udzielił bp Stanisław Jamrozek.
Oświata.
Początki szkolnictwa w Chodaczowie są datowane na 1906 rok, gdy utworzono szkołę 1-klasową. Obecnie jest to szkoła 3-klasowa.

</doc>
<doc id="352845" url="https://pl.wikipedia.org/wiki?curid=352845" title="Chodakówek">
Chodakówek

Chodakówek – wieś w Polsce położona w województwie mazowieckim, w powiecie sochaczewskim, w gminie Sochaczew. Leży nad Utratą.
Przez miejscowość przebiega droga wojewódzka nr 580.
W latach 1975–1998 miejscowość administracyjnie należała do województwa skierniewickiego.

</doc>
<doc id="352846" url="https://pl.wikipedia.org/wiki?curid=352846" title="Ryszard Józef Sławiński">
Ryszard Józef Sławiński



</doc>
<doc id="352847" url="https://pl.wikipedia.org/wiki?curid=352847" title="Chodeczek">
Chodeczek

Chodeczek – wieś w Polsce położona w województwie kujawsko-pomorskim, w powiecie włocławskim, w gminie Chodecz.
W latach 1954–1972 wieś należała i była siedzibą władz gromady Chodeczek. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 775 mieszkańców. Jest największą miejscowością gminy Chodecz.
Zabytki.
Według rejestru zabytków NID na listę zabytków wpisany jest zespół dworski z 1904-1906, nr rej.: 232/A z 27.11.1987: dwór i park.

</doc>
<doc id="352848" url="https://pl.wikipedia.org/wiki?curid=352848" title="Chodel">
Chodel

Chodel – wieś w Polsce, położona w województwie lubelskim, w powiecie opolskim, w gminie Chodel, w Kotlinie Chodelskiej.
Wieś leży nad rzeką Chodelką.
Historycznie położona jest w Małopolsce, w ziemi lubelskiej. Dawniej miasto; uzyskał prawa miejskie w roku 1517, stracił je 16 listopada 1824 i ponownie uzyskał w 1838 i stracił je 13 stycznia 1870. W drugiej połowie XVI wieku prywatne miasto szlacheckie położone było w powiecie lubelskim województwa lubelskiego.
W latach 1954–1972 wieś należała i była siedzibą władz gromady Chodel. W latach 1975–1998 miejscowość należała administracyjnie do ówczesnego województwa lubelskiego.
Historia.
Chodel w roku 1465 nazywane „Chodel”, zaś w 1517 „Nova Clodnycza”. Nazwa Kłodnica nie przyjęła się lokalnie i od 1529 występuje wyłącznie nazwa Chodel, w XVI–XVIII w. miasto.
Własność szlachecka w roku 1465 graniczy z Kłodnicą Kościelną.
W roku 1517 Zygmunt I Stary w mieście lokowanym na prawie magdeburskim we wsi Kłodnica, należącym do braci Maciejowskich – Bernarda sędziego i Kaspra stolnika lubelskiego - ustanawia targi co środę oraz coroczne jarmarki 22 czerwca i 4 grudnia. W 1541 przeniesiono parafię z Kłodnicy do Chodla.
W 1529 dziesięciny z pewnych ról należne opatowi świętokrzyskiemu wypłacane były na wyderkaf aż do supresji klasztoru to jest do roku 1819. Plebanowi dziesięciny Chodla, Wronowa, Poniatowej, Chrzeńca, Chrzanowa, Świdna, Komaszyc, Godowa, Kłodnicy, ogółem 46 grzywien, 3 fertony.
Z powodu zarazy zebrał się tu w grudniu 1625 roku sejmik lubelski.
W czasie I wojny światowej w okolicach miasta dwukrotnie toczyły się ciężkie walki. Z 5 na 6 września 1914 rozegrał się tu (między Borowem a Grądami) ciężki bój, w wyniku którego oddziały krakowskiej 12 Dywizji Piechoty austriackiej uniemożliwiły koncentrację sił rosyjskich. Akcją dowodził gen. Tadeusz Jordan Rozwadowski odznaczony za ten wyczyn Orderem Marii Teresy. Walki 12 DP w okolicach Chodla opisał szerzej Rozwadowski w swych wspomnieniach Polegli żołnierze rosyjscy, austro-węgierscy oraz niemieccy spoczywają na cmentarzu wojennym na wzgórzu na południe od miasta.
Z parafii Chodel pochodzą przodkowie Karola Wojtyły – Jana Pawła II, ze strony matki: prababka Urszula Malinowska urodziła się 22 października 1818 w pobliskiej wsi Komaszyce. Była ona córką Jana Malinowskiego i Agaty Migory, pochodzącej również z pobliskiej wsi - Godów.
W latach 30. XX wieku urzędnikiem pocztowym w Chodlu był Józef Ziemba.

</doc>
<doc id="352849" url="https://pl.wikipedia.org/wiki?curid=352849" title="Chodkowo">
Chodkowo

Chodkowo – wieś w Polsce położona w województwie mazowieckim, w powiecie płockim, w gminie Bodzanów, której od 1 stycznia 2021 jest siedzibą.
W latach 1975–1998 miejscowość administracyjnie należała do województwa płockiego.

</doc>
<doc id="352850" url="https://pl.wikipedia.org/wiki?curid=352850" title="Chodkowo-Biernaty">
Chodkowo-Biernaty

Chodkowo-Biernaty – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="352851" url="https://pl.wikipedia.org/wiki?curid=352851" title="Chodkowo-Działki">
Chodkowo-Działki

Chodkowo-Działki – wieś w Polsce położona w województwie mazowieckim, w powiecie płockim, w gminie Bodzanów.
W latach 1975–1998 miejscowość administracyjnie należała do województwa płockiego.

</doc>
<doc id="352852" url="https://pl.wikipedia.org/wiki?curid=352852" title="Chodkowo-Kuchny">
Chodkowo-Kuchny

Chodkowo-Kuchny – wieś w Polsce położona w województwie mazowieckim, w powiecie makowskim, w gminie Płoniawy-Bramura.
Przez miejscowość przebiega droga wojewódzka nr 544.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="352853" url="https://pl.wikipedia.org/wiki?curid=352853" title="Wyspy Babar">
Wyspy Babar

Wyspy Babar () – archipelag w Indonezji między morzami Banda i Timor; wchodzi w skład prowincji Moluki; powierzchnia 813 km²; około 20 tys. mieszkańców; główne wyspy Babar, Masela, Dai.
Uprawa ryżu, kukurydzy, palmy olejowej, palmy kokosowej; rybołówstwo. Główne miasto: Tepa.
Region cechuje się ogromnym stopniem różnorodności językowej. Mieszkańcy wysp posługują się następującymi językami: babar północny, emplawas, imroing, babar południowo-wschodni, tela-masbuar, dai, dawera-daweloor, serili, masela centralny, masela wschodni, masela zachodni. W użyciu jest także lokalny malajski (wywodzący się z odmiany wyspy Ambon), który służy do komunikacji międzyetnicznej (lingua franca).

</doc>
<doc id="352854" url="https://pl.wikipedia.org/wiki?curid=352854" title="Chodkowo Wielkie">
Chodkowo Wielkie

Chodkowo Wielkie – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1954-1959 wieś należała i była siedzibą władz gromady Chodkowo Wielkie, po jej zniesieniu w gromadzie Płoniawy-Bramura. W latach 1975–1998 miejscowość administracyjnie należała do województwa ostrołęckiego.
Siedziba Stowarzyszenia Rodów Chodkowskich. 
Wierni kościoła rzymskokatolickiego należą do parafii św. Stanisława w Płoniawach-Bramurze. W latach 1984-1987 we wsi wybudowano kościół filialny św. Apostołów Piotra i Pawła .

</doc>
<doc id="352855" url="https://pl.wikipedia.org/wiki?curid=352855" title="Chodkowo-Załogi">
Chodkowo-Załogi

Chodkowo-Załogi – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Płoniawach-Bramurze.

</doc>
<doc id="352856" url="https://pl.wikipedia.org/wiki?curid=352856" title="Chodków (wieś)">
Chodków (wieś)

Chodków dawniej też Chotków – wieś w Polsce położona w województwie mazowieckim, w powiecie kozienickim, w gminie Głowaczów. Ta niewielka wioska znajduje się 4 km na południowy zachód od Ryczywołu, na lewym brzegu Radomki. Otoczona jest zewsząd lasami.
Wierni kościoła rzymskokatolickiego należą do parafii św. Wawrzyńca w Głowaczowie.
Historia.
Wieś notowana już była we wczesnym średniowieczu. Nazwa pochodzi zapewne od staropolskiego imienia Chot (Kot), w niektórych dokumentach pisana jako Kotków. W wieku XV należała do Leżańskich. Wieś szlachecka Chodkowo położona była w drugiej połowie XVI wieku w powiecie wareckim ziemi czerskiej województwa mazowieckiego. 1 października 1939 roku po przeprawie przez Wisłę zatrzymał się tu na popas oddział mjr. Henryka Dobrzańskiego - „Hubala”. Tego samego dnia stoczył on potyczkę z wojskami niemieckimi w położonej po drugiej stronie Radomki wsi Wola Chodkowska. Potyczkę Hubala upamiętnia tablica wmurowana w głaz narzutowy znajdujący się w środku wsi. Polana na której znajduje się Chodków była miejscem zaciętych walk podczas bitwy pod Studziankami między 9 a 14 sierpnia 1944 roku. Wieś wówczas kilkakrotnie przechodziła z rąk do rąk, ulegając przy tym całkowitemu zniszczeniu. W latach 1975–1998 miejscowość administracyjnie należała do województwa radomskiego.

</doc>
<doc id="352857" url="https://pl.wikipedia.org/wiki?curid=352857" title="Chodków Nowy">
Chodków Nowy

Chodków Nowy (do 31 grudnia 2000 roku Nowy Chodków} – wieś w Polsce położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Miejscowa ludność katolicka przynależy do Parafii św. Józefa w Chodkowie Nowym.
Historia.
W 1864 r. dzierżawca Chodkowa ufundował murowaną kaplicę. Po II wojnie światowej mieszkańcy podjęli starania o pozwolenie na budowę większej świątyni. Kilkuletnie, bezskuteczne próby skłoniły księży z Łoniowa do rozbudowy istniejącej kaplicy. Dobudówka powstała 31 stycznia 1970 r. Służby bezpieczeństwa wydały nakaz rozbiórki. Spowodowało to bunt wśród mieszkańców i 3 marca 1970 r. milicyjną „pacyfikację” wioski. Budowę kościoła, według projektu S. Preussa, udało się rozpocząć w 1974 r. Ukończono ją dwa lata później. W 1981 r. w Chodkowie erygowano parafię pw. św. Józefa.

</doc>
<doc id="352858" url="https://pl.wikipedia.org/wiki?curid=352858" title="Chodków Stary">
Chodków Stary

Chodków Stary (do 31 grudnia 2000 r. Stary Chodków} – wieś w Polsce położona w województwie świętokrzyskim, w powiecie sandomierskim, w gminie Łoniów.
W latach 1975–1998 miejscowość administracyjnie należała do województwa tarnobrzeskiego.
Miejscowa ludność katolicka przynależy do Parafii św. Józefa w Chodkowie Nowym.
Historia.
Wieś wymieniana w Słowniku geograficznym Królestwa Polskiego i innych krajów słowiańskich w dwóch tomach pod koniec XIX wieku i na początku XX wieku.
Urodził się tu Marian Skowron – porucznik piechoty Wojska Polskiego, cichociemny.
Geografia.
W XIX-wiecznym Chodkowie umiejscowione było małe jeziorko "Łacha" – znane nam z oryginalnego opisu "Ludwika Wolskiego" z 1851 roku.

</doc>
<doc id="352859" url="https://pl.wikipedia.org/wiki?curid=352859" title="Chodlewko">
Chodlewko

Chodlewko – wieś w Polsce położona w województwie dolnośląskim, w powiecie trzebnickim, w gminie Prusice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="352860" url="https://pl.wikipedia.org/wiki?curid=352860" title="Chodlewo">
Chodlewo

Chodlewo – wieś w Polsce położona w województwie dolnośląskim, w powiecie trzebnickim, w gminie Żmigród. 
Położenie.
Przez Chodlewo przepływa Kanał Kokotek oraz Kanał Książęcy.
Krótki opis.
We wsi znajduje się także przepompownia. Główną atrakcją są ogniska organizowane na terenie Nadleśnictwa Chodlewo.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w formie "Chodlewo".

</doc>
<doc id="352861" url="https://pl.wikipedia.org/wiki?curid=352861" title="Chodlik (wieś)">
Chodlik (wieś)

Chodlik – wieś w Polsce, położona w województwie lubelskim, w powiecie opolskim, w gminie Karczmiska, nad rzeką Chodelką. W latach 1975–1998 miejscowość należała administracyjnie do ówczesnego województwa lubelskiego.
Wieś królewska w starostwie kazimierskim województwa lubelskiego w 1786 roku. W roku 1827 było 29 domów, 183 mieszkańców.
22 listopada 1943 oddział Wehrmachtu rozstrzelał we wsi 12 mężczyzn. Ustalono wszystkie nazwiska ofiar.
Grodzisko w Chodliku.
W pobliżu wsi znajduje się wczesnośredniowieczne grodzisko o powierzchni około 7 ha. Podczas badań archeologicznych przeprowadzonych w 1952 r. odkryto resztki wału obronnego, otaczającego pierścieniem obszar przeszło sześciu hektarów. Wał miał u podstaw grubość od 10 do 30 m. Podczas badań prowadzonych w 2011 i 2012 odkryto rzadko występujący rodzaj cmentarzyska kurhanowego, gdzie zmarły został pochowany razem ze spopielonymi szczątkami zwierzęcia . Gród otaczała grupa osad otwartych (obok samego Chodlika podobne zlokalizowano w pobliskim Batorzu, Guciowie i Bochotnicy). W okolicy znajdują się również cmentarzyska kurhanowe. 
Grodzisko w Chodliku ma analogie do wielkich grodów typu krakowsko-wiślańskiego budowanych przez plemię Wiślan, a wyróżnia je stylistyka i wysoka jakość technologiczna tzw. "ceramiki typu chodlikowskiego", którą znaleziono w grodzisku. Jest to wyróżniający element kultury materialnej tej części regionu w okresie przedpaństwowym. Wyroby typu chodlikowskiego wyróżnia na tle innych produkcji program dekoracyjny obejmujący większość, a niekiedy całe naczynia. Trafna i aktualna wydaje się obserwacja, że naczynia te wyznaczają zasięg występowania "ceramiki południowej, tak charakterystyczny dla terytorium południowych Moraw, Czech Wschodnich i dużej części Słowacji, a na północy zachodniej Małopolski i Lubelszczyzny”.
Co roku na grodzisku odbywa się festyn "Majówka Archeologiczna".

</doc>
<doc id="352862" url="https://pl.wikipedia.org/wiki?curid=352862" title="Chodorowa">
Chodorowa

Chodorowa – wieś w Polsce położona w województwie małopolskim, w powiecie nowosądeckim, w gminie Grybów.
Znajduje się na Pogórzu Rożnowskim. Zabudowania i pola uprawne Chodorowa znajdują się na dość rozległej w tym miejscu równinie doliny rzeki Biała i dolinach uchodzącego do niej potoku Jasienianka (Wojnarówka) i jego dopływu potoku Chodorówka.
Wieś kapituły kolegiaty w Bobowej w powiecie bieckim województwa krakowskiego w końcu XVI wieku. W latach 1975–1998 miejscowość administracyjnie należała do województwa nowosądeckiego.
Ochotnicza Straż Pożarna.
Znajduje się tu Ochotnicza Straż Pożarna, założona w 1957 r. Posiada samochód Mercedes Benz 1113 GBA 2,5/16 .

</doc>
<doc id="352863" url="https://pl.wikipedia.org/wiki?curid=352863" title="Chodorówka Nowa">
Chodorówka Nowa

Chodorówka Nowa – wieś w Polsce położona w województwie podlaskim, w powiecie sokólskim, w gminie Suchowola.
W latach 1954–1972 wieś należała i była siedzibą władz gromady Chodorówka Nowa. W latach 1975–1998 miejscowość administracyjnie należała do województwa białostockiego.
W Chodorówce Nowej znajduje się szkoła podstawowa oraz kościół parafii pod wezwaniem Matki Boskiej Pocieszenia. W miejscowości znajduje się także cmentarz rzymskokatolicki założony w 1617.
Przez wieś przebiega droga krajowa nr 8 oraz trasa europejska E67 – Via Baltica.

</doc>
<doc id="352864" url="https://pl.wikipedia.org/wiki?curid=352864" title="Chodorówka Stara">
Chodorówka Stara

Chodorówka Stara – wieś w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Pocieszenia w Chodorówce.

</doc>
<doc id="352865" url="https://pl.wikipedia.org/wiki?curid=352865" title="Chodory">
Chodory

Chodory – wieś w Polsce położona w województwie podlaskim, w powiecie białostockim, w gminie Turośń Kościelna.
W latach 1975–1998 miejscowość administracyjnie należała do województwa białostockiego.
Licząca 136 mieszkańców wieś Chodory (stan z dnia 1.01.2013 r.) jest niewielką miejscowością w powiecie białostockim w gminie Turośń Kościelna. Chodory leżą 25 km na południowy zachód od Białegostoku, w kierunku południowym od Turośni Kościelnej (6 km) oraz na północny wschód od Suraża (10 km). Wieś sąsiaduje z miejscowościami: Dołki, Czaczki Wielkie, Czaczki Małe i Rynki (z kościołem NMP Częstochowskiej). Wieś jest minimalnie rozproszona - mniejsza część mieszkańców mieszka w tzw. koloniach. Przez kolonię przebiegają szlaki turystyczne: Podlaski Szlak Bociani i Dolina Narwi. Z tejże miejscowości pochodzi znany malarz, grafik, karykaturzysta Antoni Chodorowski.
Wierni kościoła rzymskokatolickiego należą do parafii Najświętszej Maryi Panny Częstochowskiej w Rynkach.

</doc>
<doc id="352867" url="https://pl.wikipedia.org/wiki?curid=352867" title="Święty Kamil de Lellis">
Święty Kamil de Lellis



</doc>
<doc id="352868" url="https://pl.wikipedia.org/wiki?curid=352868" title="Sátoraljaújhely">
Sátoraljaújhely

Sátoraljaújhely (słow. "Nové Mesto pod Šiatrom", niem. "Neustadt am Zeltberg") – miasto powiatowe w północno-wschodnich Węgrzech, w komitacie Borsod-Abaúj-Zemplén.
Położenie.
Sátoraljaújhely leży nad rzeką Roňavą, w dolinie Bodrogu, u południowych podnóży Gór Tokajsko-Slańskich, na północnej granicy regionu Bodrogköz. W mieście znajdowało się drogowe i kolejowe przejście graniczne Slovenské Nové Mesto – Sátoraljaújhely. Zaczyna się tu droga 37 do Miszkolca. Lokalne drogi łączą miasto z miejscowościami Gönc i Zemplénagárd.
Historia.
Na miejscu dzisiejszego Sátoraljaújhely już od czasów objęcia tych terenów przez Węgrów aż do najazdu mongolskiego lat 1240-1241 istniała węgierska osada "Sátoralja" (węg. "pod namiotem" – od kształtu pobliskiego wzgórza). W XIII wieku osada została odbudowana, a do nazwy dodano człon "újhely" – „nowe miasto”. W 1261 król Stefan V nadał osadzie prawa miejskie. W tym samym okresie zbudowano zamek. Miasto zyskiwało na znaczeniu dzięki położeniu na skrzyżowaniu szlaków handlowych do Polski, Rosji i Siedmiogrodu i stawało się ośrodkiem kultury. Od XVII wieku miasto należało do rodu Rakoczych, wtedy też do Sátoraljaújhely przeniesiono władze komitatu Zemplén. W XVII i XVIII wieku ludność Sátoraljaújhely brała udział w powstaniach przeciwko Habsburgom. W połowie XIX wieku zaczął się intensywny rozwój przemysłu. Po powstaniu Czechosłowacji miasto zostało przedzielone granicą państwową biegnącą wzdłuż Roňavy – dzielnica przemysłowa wraz z węzłem kolejowym znalazły się po stronie czechosłowackiej jako Slovenské Nové Mesto (25% ludności i 20% powierzchni przedwojennego miasta); obie części były ponownie połączone w latach 1938-1945). Podczas II wojny światowej Sátoraljaújhely zostało poważnie zniszczone. Po wojnie miasto odbudowano. Obecnie jest ośrodkiem turystyki i sportów zimowych.
Sátoraljaújhely w filmie.
W Sátoraljaújhely toczy się akcja pierwszej części filmu "C.K. Dezerterzy" – w rzeczywistości jednak zdjęcia kręcono w innych miejscach (m.in. w Twierdzy Modlin, która odgrywała rolę koszar w Sátoraljaújhely).

</doc>
<doc id="352869" url="https://pl.wikipedia.org/wiki?curid=352869" title="Satoraljaujhely">
Satoraljaujhely



</doc>
<doc id="352870" url="https://pl.wikipedia.org/wiki?curid=352870" title="Mortal Kombat 3">
Mortal Kombat 3

Mortal Kombat 3 – gra wydana w 1995 roku przez firmę GT Interactive (producentem jest Midway). Trzecia z serii gier akcji Mortal Kombat. Wprowadziła szereg zmian względem wcześniejszej wersji, a klimat gry został diametralnie zmieniony: ponure areny zamieniono na lokacje miejskie a postacie zyskały nowoczesny wygląd. W grze do wyboru gracz ma 15 postaci.
Obsada.
Źródło: 

</doc>
<doc id="352871" url="https://pl.wikipedia.org/wiki?curid=352871" title="Choćmirowo">
Choćmirowo

Choćmirowo (kaszb."Stôré Chòcmirowò" lub też "Stôré Chòczmirowò", niem. "Alt Gutzmerow") – wieś w Polsce położona w województwie pomorskim, w powiecie słupskim, w gminie Główczyce.
W latach 1975–1998 miejscowość administracyjnie należała do województwa słupskiego.
Nazwa.
9 grudnia 1947 r. ustalono urzędową polską nazwę miejscowości – Choćmirowo, określając drugi przypadek jako Choćmirowa, a przymiotnik – choćmirowski.

</doc>
<doc id="352873" url="https://pl.wikipedia.org/wiki?curid=352873" title="Choćmirówko">
Choćmirówko

Choćmirówko (kaszb. "Nowé Chòcmirowò" lub też "Nowé Chòczmirowò", niem. "Neu Gutzmerow") – wieś w Polsce położona w województwie pomorskim, w powiecie słupskim, w gminie Główczyce przy drodze wojewódzkiej nr 213.
W latach 1975–1998 miejscowość administracyjnie należała do województwa słupskiego.

</doc>
<doc id="352874" url="https://pl.wikipedia.org/wiki?curid=352874" title="Chołowice">
Chołowice

Chołowice (w latach 1977–1981 Nadbrzeżna) – wieś w Polsce położona w województwie podkarpackim, w powiecie przemyskim, w gminie Krasiczyn}. Leży nad Sanem.
Wieś starostwa przemyskiego położona była na przełomie XVI i XVII wieku w powiecie przemyskim ziemi przemyskiej województwa ruskiego, była wieś należąca do żupy solnej przemyskiej. W latach 1975–1998 miejscowość administracyjnie należała do województwa przemyskiego.

</doc>
<doc id="352875" url="https://pl.wikipedia.org/wiki?curid=352875" title="Chomontowo">
Chomontowo

Chomontowo – wieś w Polsce położona w województwie podlaskim, w powiecie augustowskim, w gminie Augustów.
Wieś magnacka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa suwalskiego.

</doc>
<doc id="352876" url="https://pl.wikipedia.org/wiki?curid=352876" title="Chomęc">
Chomęc

Chomęc – wieś w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352877" url="https://pl.wikipedia.org/wiki?curid=352877" title="Chomęcice">
Chomęcice

Chomęcice – wieś w Polsce położona w województwie wielkopolskim, w powiecie poznańskim, w gminie Komorniki. 
W latach 1975–1998 miejscowość administracyjnie należała do województwa poznańskiego.
Pierwsze wzmianki historyczne pochodzą z 1418 r. Wtedy to doszło do procesu Mikołaja Chomęcickiego z Tomaszem Czarnkowskim.
We wsi znajduje się placówka Gminnego Ośrodka Kultury (Dom Kultury „Koźlak") i szkoła podstawowa oraz działa Koło Gospodyń Wiejskich.
Urodził się tu Jan Grycz – podporucznik piechoty Wojska Polskiego, oficer Polskich Sił Zbrojnych na Zachodzie i Armii Krajowej, cichociemny.

</doc>
<doc id="352878" url="https://pl.wikipedia.org/wiki?curid=352878" title="Chomęciska Duże">
Chomęciska Duże

Chomęciska Duże – wieś w Polsce, położona w województwie lubelskim, w powiecie zamojskim, w gminie Stary Zamość.
W latach 1975–1998 miejscowość administracyjnie należała do województwa zamojskiego.
W obrębie wsi wydzielono dwa sołectwa: Chomęciska Duże Pierwsze i Chomęciska Duże Drugie.
Historia.
Według zapisek źródłowych, wieś istnieje już w I połowie XV wieku, obok miejscowości takich jak: Sitaniec (1402), Chomęciska (1402), Wierzba (1418), Janowiec (1417), Pniówek (1429), Stary Zamość (1429), Zdanów (1432), Kalinowice (1434), Szopinówek (1450). Z czasem przechodzi we własność Zamoyskich, a pierwszym etapem jest nabycie wójtostwa w Chomęciskach za kwotę 25 grzywien od Stanisława z Chomęcisk przez Floriana Zamoyskiego co miało miejsce w roku 1497. W roku 1511 Florian kupuje kolejny dział w Chomęciskach.
Według Słownika geograficznego Królestwa Polskiego z roku 1880 istniały wówczas Chomęciska Wielkie, Chomęciska Małe i Chomęciska Szlacheckie, trzy wsie w powiecie zamojskim, gminie i parafii Stary Zamość. W Chomęciskach Wielkich znajduje się stacja pocztowa. W 1827 r. było 66 domów zamieszkałych przez 451 mieszkańców. Na gruntach Chomęcisk znajduje się jezioro mające 50 mórg obszaru.
Według spisu powszechnego z roku 1921 w Chomęciskach Wielkich – folwarku spisano 2 domy i 89 mieszkańców, we wsi Chomęciska Wielkie 98 domów zamieszkałych przez 637 mieszkańców. Pięć osób podało wyznanie prawosławne, jedna inne, dziesięć mojżeszowe. Wszystkie spisane narodowość polską.

</doc>
<doc id="352879" url="https://pl.wikipedia.org/wiki?curid=352879" title="Chomęciska Małe">
Chomęciska Małe

Chomęciska Małe – wieś w Polsce położona w województwie lubelskim, w powiecie zamojskim, w gminie Stary Zamość.
Położona na południowo-zachodnim skraju gminy Stary Zamość, w obrębie Padołu Zamojskiego, przy drodze krajowej nr na europejskiej trasie łącznikowej ()
W latach 1954-1959 wieś należała i była siedzibą władz gromady Chomęciska Małe, po jej zniesieniu w gromadzie Stary Zamość. W latach 1975–1998 miejscowość administracyjnie należała do ówczesnego województwa zamojskiego.
Wieś stanowi sołectwo gminy Stary Zamość.

</doc>
<doc id="352881" url="https://pl.wikipedia.org/wiki?curid=352881" title="Chomentów-Puszcz">
Chomentów-Puszcz

Chomentów-Puszcz (do 2011 "Chomętów-Puszcz") – wieś w Polsce, położona w województwie mazowieckim, w powiecie radomskim, w gminie Skaryszew.
Przez miejscowość przebiega droga wojewódzka nr 733.
Prywatna wieś szlachecka "Chomętów-Puszcz", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
1 stycznia 2011 r. zmieniono urzędowo nazwę miejscowości z "Chomętów-Puszcz" na "Chomentów-Puszcz".
Wierni Kościoła rzymskokatolickiego należą do parafii Parafia św. Andrzeja Boboli w Bardzicach.

</doc>
<doc id="352882" url="https://pl.wikipedia.org/wiki?curid=352882" title="Chomentów-Szczygieł">
Chomentów-Szczygieł

Chomentów-Szczygieł (do 2011 "Chomętów-Szczygieł") – wieś w Polsce położona w województwie mazowieckim, w powiecie radomskim, w gminie Skaryszew.
Prywatna wieś szlachecka "Chomętów-Szczygielski", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
1 stycznia 2011 r. zmieniono urzędowo nazwę miejscowości z "Chomętów-Szczygieł" na "Chomentów-Szczygieł".
Wierni Kościoła rzymskokatolickiego należą do parafii Parafia św. Andrzeja Boboli w Bardzicach.

</doc>
<doc id="352883" url="https://pl.wikipedia.org/wiki?curid=352883" title="Chomiąża Księża (wieś)">
Chomiąża Księża (wieś)

Chomiąża Księża – wieś w Polsce położona w województwie kujawsko-pomorskim, w powiecie żnińskim, w gminie Żnin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 30 mieszkańców. Jest najmniejszą miejscowością gminy Żnin. Wieś leży nad jeziorem Ostrówieckim.

</doc>
<doc id="352884" url="https://pl.wikipedia.org/wiki?curid=352884" title="Chomizna">
Chomizna

Chomizna – wieś w Polsce położona w województwie podlaskim, w powiecie białostockim, w gminie Poświętne.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="352885" url="https://pl.wikipedia.org/wiki?curid=352885" title="Chomontowce">
Chomontowce

Chomontowce – wieś w Polsce położona w województwie podlaskim, w powiecie białostockim, w gminie Gródek.
Opis.
Pierwotnie miejscowość nosiła nazwę Komotowce. Forma ta zachowała się wśród miejscowych, czego świadectwem jest występowanie lokalnej wymowy w postaci "komatau̯cy".
Według Powszechnego Spisu Ludności z 1921 roku wieś Chomontowce zamieszkiwana była przez 232 osoby w 44 domach. Większość mieszkańców wsi (227 osób) zadeklarowała wyznanie prawosławne, pozostali podali wyznanie rzymskokatolickie (5 osób). Jednocześnie białoruską przynależność narodową zadeklarowało 223 mieszkańców, a polską 9. W owym czasie miejscowość nosiła nazwę Chomentowce i znajdowała się w gminie Hołynka w powiecie grodzieńskim.
Po zakończeniu II wojny światowej miejscowość znalazła się w granicach Białoruskiej Socjalistycznej Republiki Radzieckiej. Jednak w 1948 r. po dokonaniu korekty granic między Polską Ludową a Związkiem Radzieckim i przeprowadzeniu pasa granicznego na rzece Świsłoczy miejscowość znalazła się w Polsce&lt;ref name="PP10/2009"&gt;&lt;/ref&gt;.
W latach 1975–1998 miejscowość administracyjnie należała do województwa białostockiego.
Mieszkańcy wyznania prawosławnego należą do parafii św. Apostoła Jana Teologa w Mostowlanach. W miejscowości znajduje się niewielki cmentarz prawosławny.

</doc>
<doc id="352886" url="https://pl.wikipedia.org/wiki?curid=352886" title="Chomranice">
Chomranice

Chomranice – wieś w Polsce położona w województwie małopolskim, w powiecie nowosądeckim, w gminie Chełmiec.
W latach 1954-1960 wieś należała i była siedzibą władz gromady Chomranice, po jej zniesieniu w gromadzie Klęczany. W latach 1975–1998 miejscowość administracyjnie należała do województwa nowosądeckiego. 30 czerwca 2004 wieś liczyła 931 mieszkańców.
Położenie.
Chomranice leżą u podnóża Pasma Łososińskiego w Beskidzie Wyspowym, w dolnym biegu potoku Smolnik (dopływu Dunajca). Wieś leży przy drodze powiatowej Limanowa – Chełmiec oraz przy linii kolejowej linii kolejowej nr 104 (Nowy Sącz – Chabówka).
Z Chomranic przez przełęcz Nad Zawadką między Chełmem (793 m) a Białowodzką Górą (616 m) można dojechać do Tęgoborzy nad Jeziorem Rożnowskim. Wieś stanowi punkt wypadowy dla wycieczek pieszych na okoliczne wzgórza: Dąbrowę Wielką (614 m), Litacz (625 m) i Chełm (793 m). Prowadzi stąd żółty szlak turystyczny na Białowodzką Górę (rezerwat przyrody).
We wsi mieszczą się: kościół parafialny, zespół szkół (oddany do użytku w 1999), ośrodek zdrowia oraz małe firmy usługowe.
Historia.
Pierwsze wzmianki o Chomranicach pojawiają się w 1316. Właścicielem Chomranic był wtedy Marcin z Brzeznej, fundator tutejszego kościoła pw. św. Marcina, a wieś była podzielona na Chomranice Niższe i Chomranice Wyższe. W 1326 istniała w Chomranicach parafia.
Na przełomie XIV i XV wieku Chomranice przeszły na własność Słupskich z Limanowej. W 1511 Piotr Słupski sprzedał swój majątek Janowi Krzeszowi. W 1542 według rejestru podatkowego Sądecczyzny Chomranice Dolne złączyły się z Górnymi i odtąd istnieją tylko wzmianki o miejscowości Chomranice.
W drugiej połowie XVI wieku na terenie wsi działał zbór protestancki. W 1571 ministrem braci polskich u Jędrzeja Tęgoborskiego w Chomranicach został Jan Pietrzykowic z Bobowej. 12 grudnia 1593 odbył się w obecnym kościele zjazd braci polskich. W 1639 mieszkali tu jeszcze unitarianie.
16 grudnia 1884 oddana została do użytku Galicyjska Kolej Transwersalna, przechodząca przez wieś.
Zabytki.
Drewniany kościół parafialny pw. Najświętszej Marii Panny, zbudowany w 1692 w konstrukcji zrębowej z barokowym i rokokowym wyposażeniem wnętrza. Z kościoła tego pochodzi dzieło "Opłakiwanie z Chomranic". Na cmentarzu przykościelnym stoi XVII-wieczna drewniana dzwonnica. Budowla wchodzi w skład małopolskiego szlaku architektury drewnianej. Przed nowym kościołem pw. św. Maksymiliana Marii Kolbego w 2000 wzniesiono m.in. pomnik Jana Pawła II autorstwa Czesława Dźwigaja, będący repliką monumentu znajdującego się w Studzienicznej.

</doc>
<doc id="352887" url="https://pl.wikipedia.org/wiki?curid=352887" title="Chorągwica">
Chorągwica

Chorągwica – wieś w Polsce, położona w województwie małopolskim, w powiecie wielickim, w gminie Wieliczka.
W latach 1975–1998 miejscowość administracyjnie należała do województwa krakowskiego.
Miejscowość położona jest na jednym z najwyższych wzniesień Pogórza Wielickiego. Najwyższe rejony miejscowości sięgają co najmniej 431,3 m n.p.m., a wysokość względna w stosunku do najniższych rejonów pobliskiej Wieliczki wynosi około 200 metrów.
W Chorągwicy znajduje się najwyższy punkt powiatu wielickiego, jednakże popularny i bardzo często stosowany w praktyce program komputerowy Google Earth konsekwentnie wskazuje jako najwyższy punkt regionu pobliski Mietniów z wysokością 429 m n.p.m. (południowo-wschodnia część obiektu RTCN Kraków Chorągwica), przypisując Chorągwicy nieco niższe położenie.
W związku z tym, że wzgórze nie jest zalesione, we wsi znajdują się atrakcyjne punkty widokowe. Z okolic kościoła rozciąga się rozległy widok na Wieliczkę, Kraków, Puszczę Niepołomicką i dalsze rejony. Z południowych stoków wzgórza, na którym znajduje się miejscowość rozciągają się widoki na Pogórze Wielickie, Beskidy, Jezioro Dobczyckie; przy dobrej widoczności można zobaczyć także Tatry.
Powszechnie ze wsią kojarzone jest Radiowo Telewizyjne Centrum Nadawcze Kraków / Chorągwica.
We wsi swoją bazę ma ochotnicza straż pożarna (OSP Chorągwica). Na terenie OSP znajduje się Biblioteka Publiczna, apteka, przychodnia oraz gabinet dentystyczny.
We wsi działa klub piłkarski Sokół Chorągwica.

</doc>
<doc id="352888" url="https://pl.wikipedia.org/wiki?curid=352888" title="Chorągwice">
Chorągwice

Chorągwice – wieś w Polsce położona w województwie dolnośląskim, w powiecie górowskim, w gminie Jemielno.
Podział administracyjny.
W latach 1975–1998 miejscowość administracyjnie należała do województwa leszczyńskiego. 
Cmentarze.
W Chorągwicach znajduje się poniemiecki zrujnowany cmentarz, a na nim groby dawnych mieszkańców miejscowości oraz pozostałości kaplicy cmentarnej, pod którą, w specjalnie do tego przeznaczonej krypcie, składano zwłoki zmarłych. Daty na pomnikach cmentarnych sięgają często XIX wieku. 
Dawne budynki.
Inną pozostałością po niemieckich mieszkańcach Chorągwic jest duży budynek gospodarczy na skraju wsi, w którym po II wojnie światowej trzymano bydło, należące do miejscowego PGR, a obecnie przerobiony na halę wchodzącą w skład prywatnej fermy drobiu.
Koło Łowieckie.
W Chorągwicach znajduje się też dom spotkań myśliwych z wrocławskiego Koła Łowieckiego "Las".

</doc>
<doc id="352889" url="https://pl.wikipedia.org/wiki?curid=352889" title="Chorążanka">
Chorążanka

Chorążanka – wieś w Polsce położona w województwie lubelskim, w powiecie tomaszowskim, w gminie Tomaszów Lubelski.
W latach 1975–1998 miejscowość administracyjnie należała do województwa zamojskiego. 1 stycznia 1998 włączona do gminy Tomaszów Lubelski z gminy Jarczów.
Wieś stanowi sołectwo gminy Tomaszów Lubelski.

</doc>
<doc id="352890" url="https://pl.wikipedia.org/wiki?curid=352890" title="Chorążec">
Chorążec

Chorążec – wieś w Polsce położona w województwie małopolskim, w powiecie tarnowskim, w gminie Żabno.
W latach 1975–1998 miejscowość administracyjnie należała do województwa tarnowskiego.

</doc>
<doc id="352891" url="https://pl.wikipedia.org/wiki?curid=352891" title="Chorążówka">
Chorążówka

Chorążówka – wieś w Polsce położona w województwie pomorskim, w powiecie nowodworskim, w gminie Stegna na obszarze Żuław Wiślanych nad Szkarpawą.
W latach 1975–1998 miejscowość administracyjnie należała do województwa elbląskiego.

</doc>
<doc id="352892" url="https://pl.wikipedia.org/wiki?curid=352892" title="Chorążyce (województwo małopolskie)">
Chorążyce (województwo małopolskie)

Chorążyce – wieś w Polsce położona w województwie małopolskim, w powiecie proszowickim, w gminie Koniusza.
W latach 1975–1998 miejscowość administracyjnie należała do województwa krakowskiego.
Integralne części miejscowości: Kaptur, Parcelacja.

</doc>
<doc id="352893" url="https://pl.wikipedia.org/wiki?curid=352893" title="Chorchosy">
Chorchosy

Chorchosy – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 128 osób w 18 budynkach mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowi i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="352894" url="https://pl.wikipedia.org/wiki?curid=352894" title="Chorki">
Chorki

Chorki – wieś w Polsce położona w województwie łódzkim, w powiecie łęczyckim, w gminie Grabów. Atrakcją wsi jest lesista okolica oraz muzeum p. Jana Kopki posiadające liczne militaria, dawny sprzęt pożarniczy oraz zabytkowe ule.
Wieś szlachecka położona była w drugiej połowie XVI wieku w powiecie łęczyckim województwa łęczyckiego.
W latach 1954-1968 wieś należała i była siedzibą władz gromady Chorki, po jej zniesieniu w gromadzie Błonie. W latach 1975–1998 miejscowość administracyjnie należała do województwa konińskiego.

</doc>
<doc id="352895" url="https://pl.wikipedia.org/wiki?curid=352895" title="Choromany">
Choromany

Choromany – wieś w Polsce położona w województwie mazowieckim, w powiecie ostrołęckim, w gminie Troszyn.
Wierni kościoła rzymskokatolickiego należą do parafii św. Bartłomieja Apostoła w Troszynie.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. 
W Słowniku Geograficznym Królestwa Polskiego i innych krajów słowiańskich znajdujemy następujące informacje:
W latach 1921–1936 wieś leżała w województwie białostockim, w powiecie ostrołęckim, w gminie Troszyn.
Według Powszechnego Spisu Ludności z 1921 roku wieś zamieszkiwało 279 osób, 270 było wyznania rzymskokatolickiego a 9 mojżeszowego. Jednocześnie wszyscy mieszkańcy zadeklarowali polską przynależność narodową. Były tu 43 budynki mieszkalne . Miejscowość należała do parafii rzymskokatolickiej w Troszynie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Troszynie.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="352896" url="https://pl.wikipedia.org/wiki?curid=352896" title="Choromany-Witnice">
Choromany-Witnice

Choromany-Witnice – wieś w Polsce położona w województwie mazowieckim, w powiecie ostrołęckim, w gminie Czerwin.
Wierni kościoła rzymskokatolickiego należą do parafii św. Jana Chrzciciela w Piskach.
Historia.
Wieś szlachecka "Choromany-Witnica" położona była w drugiej połowie XVI wieku w powiecie ostrołęckim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 171 osób w 29 budynkach mieszkalnych. Miejscowość należała do parafii rzymskokatolickiej w Piskach. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Piskach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="352897" url="https://pl.wikipedia.org/wiki?curid=352897" title="Choroń">
Choroń

Choroń – wieś w Polsce położona w województwie śląskim, w powiecie myszkowskim, w gminie Poraj.
Położenie geograficzne.
Choroń jest oddalony o około 3,5 km od linii kolejowej, istnieje też możliwość bezpośredniego dojazdu z Częstochowy. Wieś sąsiaduje z Porajem, Dębowcem i Biskupicami.
Nazwa.
Miejscowość ma metrykę średniowieczną i założona została w początku XIV wieku na prawie polskim. Wymieniana w latach 1306-1308 w różnych formach "Chozun", "Choruncz", "Chorun", "Chorim", "Thorun", "Chron", "Chorvn", "Choron", "Chorune", "Choruny", a także 1400 "Chorun", 1532 "Chorune", 1542 "Magna Chorani", 1564 "Choruny", 1680 "Chorun", 1880 "Choroń".
Nazwa pochodzi od nazwy osobowej "Chorun" z sufiksem "-jь" wywodzącej się od nazwy apelatywnej "chory" oznaczającej kogoś cierpiącego na chorobę.
Historia.
Wzmiankowany początkowo jako własność biskupa krakowskiego, a później Krystyna z Koziegłów, Hińczy z Rogowa oraz Myszkowskich.
W 1424 miejscowość zanotowana w historycznym dokumencie mówiącym, że król polski Władysław Jagiełło na prośby Krystyna przenosi z prawa polskiego na prawo średzkie należące do niego wsie leżące w ziemi krakowskiej: Choroń, Oltowiec, Mirów, Kotowice, Postawczowice, Jaworznik, Dupice, Żerkowice, Siamoszyce, Giebołtów, Kowalów i Kowalików.
W 1439 bracia Koziegłowscy herbu Lis: Jan starszy, Krystyn oraz ich brat przyrodni Jan młodszy, synowie oraz dziedzice zmarłego kasztelana sądeckiego Krystyna z Koziegłów na podstawie uzgodnień podzielili się spadkiem. Janowi starszemu przypadły 4 kuźnice, miasto Koziegłowy oraz Zamek w Koziegłowach. Do majątku tego przynależały również okoliczne wsie w tym m.in. Choruń. W 1440 Jan z Koziegłów sprzedał wieś wraz z inwentarzem oraz zasiewami folwarcznymi za 400 grzywien Piotrowi z Zebrzydowic. W 1532 król polski Zygmunt Stary zatwierdził przebieg granicy pomiędzy wsią królewską Biskupice leżącą w starostwie olsztyńskim i znajdującej się w tenucie kasztelana lędzkiego Piotra z Opalenicy, a wsią Choruń należącą wówczas do kasztelana wieluńskiego Marcina Myszkowskiego.
Od XVI w. istnieje tu filia parafii z Przybynowa. W 1657 zbudowany został kościół parafialny. W I połowie XIX wieku zbudowany został dwór. 
Miejscowość wymieniona została w powiecie będzińskim w gminie Choroń, parafia Przybynów w XIX-wiecznym Słowniku geograficznym Królestwa Polskiego. Gmina podlegała okręgowi IV w Koziegłowach i w 1880 mieszkało w niej w sumie 2974 osób. Doba te składały się z folwarków Choroń i Przybnów oraz osad Baranowizna, Całgów, Rajczyk, Pohulanka lub Babia Góra i wsi: Choroń, Przybnów, Zaborze, Poraj. Dobra te nabyte zostały w 1865 za 85 000 rubli srebrnych przez hrabiego Seweryna Uruskiego.
W 1827 w Choruniu znajdowały się 53 domy zamieszkiwane przez 400 mieszkańców. W 1880 wieś miała w sumie 3082 mórg rozległości w tym folwark Choroń liczył 489 m. gruntów ornych oraz ogrodów, 86 m. łąk, 17 m. pastwisk, 1616 m. lasów oraz 29 m. nieużytków lub placów. Rolnicy stosowali w uprawach płodozmian 9 polowy. Miejscowość w większości była wówczas drewniana i miała 8. budowli murowanych. We wsi znajdowały się pokłady torfu, kamienia wapiennego i marglu. Funkcjonowały tu zakłady przemysłowe: gorzelnia oraz 5 młynów. Ludność miejscowa trudniła się rolnictwem oraz wyrobem płótna.
W latach 1912–1929 gruntownie przebudowany został kościół parafialny.
21 sierpnia 1943 Niemcy rozstrzelali 11. mieszkańców wsi, 4 osoby aresztowano, a następnie zamordowano w lesie Zalesice, koło Julianki
W latach 1949–1952 odbyła się gruntowna przebudowa kościoła parafialnego. W 2008 otwarto Dom Kultury w Choroniu.
Do 1925 roku istniała gmina Choroń. W latach 1954-1972 wieś należała do gromady Choroń, a była jej siedzibą do 1959 r. W latach 1975–1998 miejscowość administracyjnie należała do województwa częstochowskiego.
Turystyka.
Ok. 4 km na południowy zachód od wsi znajduje się zalew, gdzie można uprawiać sporty wodne. Zabytkowy kościół z XVII wieku. Aleja lipowa, również z XVII w. Ośrodek sportowy, w którego skład wchodzą: boisko do piłki nożnej, kort tenisowy, bieżnia, boiska do siatkówki i koszykówki.
Parafia rzymskokatolicka.
W czerwcu 1916 roku powstała rzymskokatolicka parafia w Choroniu, wydzielona z parafii św. Mikołaja w Przybynowie. Erygowana została przez biskupa kieleckiego, Augustyna Łosińskiego.

</doc>
<doc id="352898" url="https://pl.wikipedia.org/wiki?curid=352898" title="Choroszczewo">
Choroszczewo

Choroszczewo – wieś w Polsce położona w województwie podlaskim, w powiecie siemiatyckim, w gminie Milejczyce.
Miejsce urodzenia Witolda Tatarczyka.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii św. Barbary w Milejczycach, a wierni kościoła rzymskokatolickiego do parafii Matki Bożej Bolesnej w Osmoli.

</doc>
<doc id="352899" url="https://pl.wikipedia.org/wiki?curid=352899" title="Choroszczynka">
Choroszczynka

Choroszczynka – wieś w Polsce położona w województwie lubelskim, w powiecie bialskim, w gminie Tuczna.
W latach 1975–1998 miejscowość administracyjnie należała do województwa bialskopodlaskiego. Wioska liczy 180 mieszkańców.
Historia.
Miejscowość wzmiankowana w 1570 r. pod nazwą Koroszczonka, następnie nazywana także Choroszczawką. Od XVII w. istniała w niej cerkiew unicka, zamieniona w 1875 na prawosławną, rozebrana podczas akcji polonizacyjno-rewindykacyjnej w 1938. W 1883 r. wieś należała do Józefa Hempla.
Świątynie i parafia.
Miejscowość jest siedzibą rzymskokatolickiej parafii Ścięcia św. Jana Chrzciciela w Choroszczynce, erygowanej w 1922 r., we wsi znajduje się kościół parafialny zbudowany w 2002 r. Na cmentarzu prawosławnym mieści się cerkiew pod wezwaniem Zmartwychwstania Pańskiego (należąca do parafii w Zahorowie); znajduje się też mogiła żołnierzy Armii Radzieckiej.

</doc>
<doc id="352900" url="https://pl.wikipedia.org/wiki?curid=352900" title="Chorowice">
Chorowice

Chorowice – wieś w Polsce, położona w województwie małopolskim, w powiecie krakowskim, w gminie Mogilany.
W latach 1975–1998 miejscowość administracyjnie należała do województwa krakowskiego.
Położenie.
Wieś położona na północnych stokach Pogórza Wielickiego, 280–400 m n.p.m., w odległości ok. 14 km od centrum Krakowa. Dość strome stoki poprzecinane są licznymi, małymi dopływami potoku Rzepnik, żłobiącymi głębokie dolinki i wąwozy. Od południa wieś graniczy z rezerwatem florystycznym „Cieszynianka”. Jest to najbardziej na wschód wysunięte, wyspowe stanowisko cieszynianki wiosennej.
Historia.
Pierwsze historyczne wzmianki o Chorowicach pochodzą z roku 1123. Wymienione zostały wówczas w dokumencie legata Idziego, jako należące do uposażenia klasztoru Benedyktynów w Tyńcu. W najnowszej historii, w okresie międzywojennym, wieś należała do rodziny Doboszyńskich. Adam Doboszyński junior, polityk i pisarz, był członkiem Stronnictwa Narodowego.
Turystyka.
Przez Chorowice biegnie droga powiatowa K2172 łącząca Skawinę i Mogilany, wykorzystywana jako trasa rowerowa oraz czarny szlak turystyczny biegnący przez okoliczne wzgórza i lasy.

</doc>
<doc id="352901" url="https://pl.wikipedia.org/wiki?curid=352901" title="Chorupnik">
Chorupnik

Chorupnik – wieś w Polsce położona w województwie lubelskim, w powiecie krasnostawskim, w gminie Gorzków. Przez miejscowość przepływa rzeka Żółkiewka, dopływ Wieprza.
W latach 1975–1998 miejscowość administracyjnie należała do województwa zamojskiego.
W obrębie wsi przed Gorzkowem znajduje się cmentarz żydowski, w kierunku miejscowości Suszeń znajduje się cmentarz tatarski.
Wieś stanowi sołectwo gminy Gorzków. Według Narodowego Spisu Powszechnego (III 2011 r.) wieś liczyła 390 mieszkańców.

</doc>
<doc id="352902" url="https://pl.wikipedia.org/wiki?curid=352902" title="Chorużowce">
Chorużowce

Chorużowce – wieś w Polsce położona w województwie podlaskim, w powiecie sokólskim, w gminie Nowy Dwór.
Wieś szlachecka położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.

</doc>
<doc id="352903" url="https://pl.wikipedia.org/wiki?curid=352903" title="Choryń">
Choryń

Choryń – wieś w Polsce położona w województwie wielkopolskim, w powiecie kościańskim, w gminie Kościan.
Położenie.
Choryń leży na Równinie Kościańskiej, przy drodze wojewódzkiej nr 308, na południowy wschód od Kościana. Na północ od miejscowości przebiega linia kolejowa z Kościana do Miejskiej Górki (przystanek kolejowy Choryń) oraz przepływa Rów Wyskoć. Wieś leży na terenie Parku Krajobrazowego im. gen. Dezyderego Chłapowskiego.
Historia.
Wieś była własnością rodziny Choryńskich herbu Abdank. Po wygaśnięciu rodu, właścicielami byli kolejno: Bojanowscy, Śliwniccy i Taczanowscy. 21 września 1831 w chrzcie Zofii Taczanowskiej jako chrzestny uczestniczył Adam Mickiewicz. Poeta gościł tu jeszcze w okresie od stycznia do marca 1832, w towarzystwie m.in. swego brata Franciszka. Zainspirowany rozmowami z powstańcami listopadowymi napisał w Choryni "Redutę Ordona".
W okresie Wielkiego Księstwa Poznańskiego (1815-1848) miejscowość wzmiankowana jako Chorynia należała do wsi większych w ówczesnym pruskim powiecie Kosten rejencji poznańskiej. Choryń należała do okręgu krzywińskiego tego powiatu i stanowiła siedzibę odrębnego majątku, którego właścicielem był wówczas (1846) Taczanowski. Według spisu urzędowego z 1837 roku Choryń liczyła 264 mieszkańców, którzy zamieszkiwali 19 dymów (domostw).
Do 1938 w Choryni był pochowany gen. Edmund Taczanowski.
Pod koniec XIX wieku wieś liczyła 385 mieszkańców. Kościół podlegał parafii w Wyskoci. W latach 1975–1998 miejscowość administracyjnie należała do województwa leszczyńskiego.
Gospodarka.
W Choryni ma swoją siedzibę państwowa Stacja Selekcji Roślin, zajmująca się badaniami nad nowymi odmianami zbóż i ich hodowlą. Wyhodowano w niej m.in. popularne odmiany pszenicy ozimej i żyta. Biura ulokowały się w zabudowaniach dworskich. Od 1991 przedsiębiorstwo używa nazwy „Danko”.
Zabytki i turystyka.
We wsi znajdują się zabytkowe:
Przez wieś przebiega zielony szlak pieszy łączący miejscowości na terenie parku krajobrazowego.

</doc>
<doc id="352904" url="https://pl.wikipedia.org/wiki?curid=352904" title="Chorzepin">
Chorzepin

Chorzepin – wieś w Polsce położona w województwie łódzkim, w powiecie łęczyckim, w gminie Świnice Warckie.
W latach 1975–1998 miejscowość administracyjnie należała do województwa konińskiego.
Wieś leży w odległości 8 km na północny zachód od Świnic Warckich. Przez wieś przepływa rzeka Ner. Pierwsza informacja o miejscowości pochodzi z 1372. Była to wieś szlachecka. We wsi znajdował się wiatrak drewniany (koźlak) z 1665 (obecnie jest w Uniejowie) oraz cmentarz ewangelicki, którego rudymenty zachowały się do dnia dzisiejszego.
Sołtysem jest Wioletta Urbańska. Z miejscowości pochodzi piosenkarka Ewa Śnieżanka.

</doc>
<doc id="352905" url="https://pl.wikipedia.org/wiki?curid=352905" title="Richard Virenque">
Richard Virenque

Richard Virenque (ur. 19 listopada 1969 w Casablance) – francuski kolarz szosowy. Był specjalistą od jazdy w górach, siedmiokrotnie zdobywał koszulkę najlepszego górala w Tour de France (rekord). Ofensywny i waleczny styl jazdy Virenque'a dały mu wielką popularność we własnym kraju i wkrótce stał się bożyszczem Francuzów, którzy nadali mu przydomek "Ryszard Lwie Serce" (z powodu wielkiego serca do walki, które okazywał szczególnie podczas wielu maratońskich, górskich ucieczek – nierzadko solowych). Jego znakiem rozpoznawczym był podniesiony w górę palec wskazujący za każdym razem, kiedy wygrywał etap.
Początki.
Pierwsze osiem lat zawodowej kariery „Ryszard Lwie Serce” spędził pod skrzydłami dyrektora sportowego Bruno Roussela najpierw w ekipie RMO (1991-92), a potem w niesławnej Festinie (1993-98). Od razu dał się poznać jako utalentowany góral zajmując jeszcze jako młodziutki profi dwa drugie miejsca w rozgrywanym na ciężkich rundach pod Paryżem Trophée des Grimpeurs (Trofeum Wspinaczy). Światowej publiczności pokazał się po raz pierwszy z najlepszej strony na drugim etapie Tour de France 1992 prowadzącym przez Pireneje z San Sebastian do Pau, gdy wraz z Baskiem Javierem Marguialday dotarł do mety ponad pięć minut przed mocno przerzedzonym przez góry peletonem. Etap wygrał bardziej doświadczony Marguialday, lecz Virenque w wieku niespełna 23 lat założył żółtą koszulkę lidera TdF – aczkolwiek tylko na jeden etap, gdyż następnego dnia kolejna udana ucieczka wyniosła na fotel lidera jego starszego kolegę z drużyny Pascala Lino.
Pierwsze duże sukcesy.
W pierwszym roku występów w barwach Festiny Virenque poprawił się o kilka lokat jeśli chodzi o zajęte miejsce w klasyfikacji generalnej Tour de France (z 25. w 1992 roku na 19.), lecz jedyne zwycięstwo odniósł na trasie Tour du Limousin – sierpniowej etapówki, która ukończył w ogólnym rozrachunku na drugim miejscu. Prawdziwym przełomem był dla niego sezon 1994, a w szczególności dwunasty etap TdF prowadzący znów przez Pireneje tym razem z Lourdes do Luz-Ardiden. Tego dnia na Col du Tourmalet zgubił współtowarzyszy ucieczki i do mety dotarł z przewagą aż 4:34 nad drugim na mecie (po spóźnionym kontrataku z peletonu) Włochem Marco Pantanim i 7:42 nad liderem Baskiem Miguelem Indurainem. Dzień później został wiceliderem wyścigu, lecz słaba postawa na górskiej czasówce do Morzine-Avoriaz zdegradowała go tuż przed końcem wyścigu na piąte miejsce w generalce. Na pocieszenie zostało mu bezdyskusyjne (jego pierwsze) zwycięstwo w klasyfikacji górskiej Touru. Jeszcze tego samego lata dał się poznać z dobrej strony w wyścigach klasycznych. Najpierw zajął drugie miejsce za Mołdawianinem Andreiem Tchmilem w bretońskim semi-klasyku GP Ouest-France (Wielka Nagroda Zachodniej Francji). Pięć dni później na trudnej trasie wokół słynącego ze starożytnych zabytków Agrigento na Sycylii zdobył brązowy medal w wyścigu ze startu wspólnego podczas Mistrzostw Świata w Kolarstwie Szosowym 1994 (złoto wywalczył jego o trzy lata starszy kolega z reprezentacji i zarazem grupy Luc Leblanc).
Lider teamu Festina.
Po odejściu Leblanca, który „wplątał się” w fatalny kontrakt z szybko rozwiązaną grupą Le Groupment, Virenque został niekwestionowanym liderem Festiny. Podczas sezonu 1995 znów wygrał pirenejski etap (feralny odcinek piętnasty Saint Girons – Cauterets / Cretes du Lys, podczas którego zginął mistrz olimpijski z Barcelony Włoch Fabio Casartelli) oraz klasyfikację górską Tour de France, lecz w klasyfikacji generalnej tego wyścigu był „tylko” dziewiąty. Wyżej uplasował się w zdominowanej przez kolarzy ONCE z Jalabertem na czele Vuelta a Espana, którą ukończył na piątej pozycji. Natomiast dwa tygodnie po Vuelcie finiszował szósty podczas światowego czempionatu wyznaczonego po raz pierwszy w październiku i w dodatku w dalekiej, kolumbijskiej Duitamie na skrajnie trudnej, andyjskiej trasie. W sezonie 1996 szeregi Festiny wzmocnił Szwajcar Laurent Dufaux stając się „prawą ręką” Francuza w jego próbach zwycięstwa w „Wielkiej Pętli”. W tym samym roku nastąpił kres ery wielkiego Induraina, zaś Tour padł łupem duetu, lecz nie z Festiny a niemieckiego Telekomu (Duńczyk Bjarne Riis &amp; Niemiec Jan Ullrich). Virenque jednak przynajmniej po raz pierwszy wspiął się na generalne podium TdF oraz już po raz trzeci okazał się najlepszym góralem tej imprezy. Po raz kolejny sprawdził się też w zawodach rangi mistrzowskiej zajmując piąte lokaty w wyścigach ze startu wspólnego na igrzyskach olimpijskich w Atlancie jak i mistrzostwach świata w Lugano. Swój najlepszy (z punktu widzenia rankingu UCI) sezon uświetnił zaś cztery dni po mistrzostwach zwycięstwem we włoskim semi-klasyku Giro del Piemonte.
Tour de France 1997.
Sezon 1997 Virenque zaczął od mocnego uderzenia wygrywając rozgrywany pod Marsylią wyścig otwarcia sezonu we Francji GP d'Ouverture i w tym samym miesiącu (lutym) zajął też drugą lokatę w innej francuskiej jednodniówce Tour du Haut Var. Przez całą wiosnę przygotowywał się spokojnie do swego corocznego głównego celu czyli Tour de France i opłaciło się, choć wciąż jeden rywal okazał się być poza jego zasięgiem. Wyścig z przewagą ponad dziewięciu minut nad Francuzem wygrał Jan Ullrich, ale Virenque wraz ze swymi kolegami z Festiny był w stanie napędzić nieco strachu nowo kreowanemu mistrzowi Niemiec podczas prowadzącego przez Wogezy etapu do Montbeliard. „Skorpion z Casablanki” (taki przydomek również nadano Virenque’owi) wygrał tym razem alpejski etap z metą w słynnej stacji narciarskiej Courchevel i oczywiście już po raz czwarty klasyfikację górską TdF całego wyścigu. Poza tym zajął też trzy drugie i trzy trzecie miejsca na innych kluczowych odcinkach, w tym nawet potrafił ukończyć na drugiej pozycji górzystą czasówkę wokół Saint-Étienne. Jednak pomimo tego i tak podczas owego „etapu prawdy” dał się przegonić Ullrichowi, z którym przegrał aż o 3:04.
Afera dopingowa Festiny.
Do następnego sezonu przystąpił z podobnym kalendarzem przygotowań do TdF jak w 1997 roku. Parę udanych występów w lutym (m.in. trzecie miejsce w etapówce Tour Méditerranéen), potem pauza i próby generalne w czerwcu, które wypadły dość udanie – wygrany etap podczas Critérium du Dauphiné Libéré i trzecie miejsce w Mistrzostwach Francji. Szefowie i kolarze Festiny wiele sobie obiecywali po występie w 85. Tour de France (Virenque był jednym z głównych faworytów), lecz ich udział w tej imprezie zakończył się wielkim skandalem już po tygodniu. W przeciwieństwie do wszystkich niemal członków swojej drużyny, w tym również dwukrotnie drugiego na Tourze Alexa Zülle – Virenque przez długi czas zaprzeczał ze łzami w oczach jakimkolwiek zarzutom stawianym jego osobie.
Tymczasem we Francji wszczęto śledztwo, a następnie rozpoczęto proces w sprawie dopingu w Festinie. Ci kolarze, którzy szybko przyznali się do przyjmowania środków dopingowych otrzymali od swych federacji kilkumiesięczne dyskwalifikacje, których okresy pokończyły się do maja 1999 roku. Natomiast „przekonany o swej niewinności” Virenque mógł nadal startować, przynajmniej do czasu zakończenia sprawy sądowej. Niemniej w swej ojczyźnie nie był mile widziany przez rodzime władze, decydentów francuskiej federacji kolarskiej i organizatorów z Societe du TdF. Dlatego też niezmieniając obywatelstwa postarał się o szwajcarską licencję zawodową, zaś pracę znalazł we włoskiej grupie Polti prowadzonej przez dyrektora Gianluigi Stangę. Nowym szefom szybko się odwdzięczył podczas najważniejszego dla nich wyścigu czyli Giro d'Italia. Wyścig ten wygrał w dramatycznych okolicznościach jego kolega z drużyny Włoch Ivan Gotti, zaś sam Virenque (czternasty w „generalce”) okazał się najlepszy na etapie trzynastym w Appeninach z metą w Rapallo. Dla organizatorów Tour de France bożyszcze francuskich kibiców był „persona non grata” i jego udział w „Wielkiej Pętli” stał się możliwy wyłącznie dzięki interwencji ze strony władz UCI. W tym wyścigu nie pozostał anonimowy, zajął ósme miejsce w klasyfikacji generalnej i raz jeszcze nie miał sobie równych w zbieraniu punktów na górskich premiach. Rok później wciąż jeżdżąc w barwach Team Polti dotarł do szóstego miejsca w Tourze i zdołał wygrać dramatyczny alpejski etap do Morzine. Podczas niego to nowy patron wyścigu Amerykanin Lance Armstrong „umierał z głodu” na przełęczy Joux-Plane, zaś towarzysz Virenque' a w kluczowej akcji Hiszpan Roberto Heras wpadł na barierki kilometr przed metą. Niespodziewanie jednak tym razem francuski góral znalazł pogromców w swej ulubionej rywalizacji o prymat wśród wspinaczy (wygrali kolarze Kelme – Kolumbijczyk Santiago Botero przed Baskiem Javierem Otxoa).
W 2001 roku Virenque przed sądem przyznał się do przyjmowania zabronionych środków dopingujących. Został ukarany przez szwajcarską federację 9-miesięczną dyskwalifikacją (do 31 października 2001 roku), później skróconą do 14 sierpnia.
Powrót do kolarstwa po dyskwalifikacji.
Dzięki temu mógł wrócić do peletonu jeszcze w trakcie sezonu 2001, a – ponieważ drużyna Polti już nie istniała – pomocną dłoń wyciągnął doń Patrick Lefevre, menadżer belgijskiej ekipy Domo-Farm Frites. Również i tym razem Virenque potrafił się szybko i godnie zrewanżować za okazane mu zaufanie. Uczynił to podczas wyścigu z pozoru najmniej odpowiadającego jego górskim talentom. Na trasie „klasyku sprinterów” spod Paryża do Tours uciekł już na 12 kilometrze, współpracował przez ponad 230-kilometrów z największym wśród swych rodaków specem od tego typu akcji Jackym Durandem po czym nie tylko go zgubił, lecz jeszcze będąc skazanym na niemal pewne „wchłonięcie” z powodzeniem odparł pościg rozpędzonego peletonu. Virenque po przejściach choć miał już najlepsze lata za sobą, stał się jednak człowiekiem bardziej świadomym swych kolarskich walorów i niedostatków. W erze totalnej dominacji Armstronga na scenie Tour de France jego szanse na wymarzone zwycięstwo w tym wyścigu bezpowrotnie uleciały. Jego nowa ekipa Domo celowała przede wszystkim w wyścigi klasyczne. W tej sytuacji podczas „Wielkiej Pętli” miał raczej status wolnego strzelca i jako taki stawiał sobie realistyczne cele tj. kolejne zwycięstwa w klasyfikacji górskiej i na górskich odcinkach. Z trzech ostatnich występów w Tour de France (choć zajmował w „generalce” miejsca dość odległe tzn. szesnaste, szesnaste i piętnaste) wyniósł w sumie: dwie dalsze koszulki najlepszego górala (2003-04) oraz trzy sukcesy etapowe (w 2002 roku triumfował na prowansalskim szczycie, „świętej górze Touru” – Mont Ventoux, w 2003 raz jeszcze w Morzine i „na pożegnanie” w tym roku po rajdzie przez Masyw Centralny do Saint-Flour). Co więcej w jubileuszowym Tourze 2003 po wspomnianym triumfie w Morzine, do którego dojechał z przewagą ponad czterech minut nad grupą faworytów raz jeszcze, choć znów tylko na dobę, założył żółtą koszulkę lidera.
W roku 2003 po raz szósty utrzymał koszulkę w czerwone grochy i wyrównał tym samym rekord ustanowiony przez Federico Bahamontesa i Luciena van Impe. Na Tour de France 2004 Virenque wygrał 10. etap z Limoges do Saint-Flour w dniu narodowego święta Francji i tym samym odniósł siódme etapowe zwycięstwo w Torze w swojej karierze. W tym czasie jeździł w barwach belgijskiej drużyny Quick Step-Davitamon, która później przekształciła się w Quick Step. Karierę zakończył po zakończeniu sezonu 2004.

</doc>
<doc id="352906" url="https://pl.wikipedia.org/wiki?curid=352906" title="Chorzeszów">
Chorzeszów

Chorzeszów – wieś w Polsce położona w województwie łódzkim, w powiecie łaskim, w gminie Wodzierady.
W miejscowości istnieje straż pożarna, która została założona w 1920 roku.
W latach 1975–1998 miejscowość administracyjnie należała do województwa sieradzkiego. Miejscowość położona jest na Wysoczyźnie Łaskiej. 
W dawnej szkole podstawowej od 1 lipca 2001 r. działa Dom Pomocy Społecznej, prowadzony przez Fundację im. Brata Alberta. 
 przez wieś biegnie Łódzka magistrala rowerowa.

</doc>
<doc id="352908" url="https://pl.wikipedia.org/wiki?curid=352908" title="Chorzewa">
Chorzewa

Chorzewa – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów
Wieś duchowna, własność opactwa cystersów jędrzejowskich położona była w drugiej połowie XVI wieku w powiecie ksiąskim województwa krakowskiego. W latach 1975–1998 miejscowość administracyjnie należała do województwa kieleckiego.
Historia.
Początkowo wieś rycerska, nadana w roku 1153 klasztorowi cystersów w Brzeźnicy (Jędrzejów), jako uposażenie pierwotne przez arcybiskupa gnieźnieńskiego Jana Gryfitę. W roku 1273 r. gościł tu Bolesław książę krakowski (Kodeks małopolski t.II s.1,131). W dokumencie z r. 1256 wieś jest wymieniana w liczbie włości klasztoru jędrzejowskiego. (Kodeks małopolski t.I s.51). Klasztor pobierał tu dziesięcinę(Długosz L.B. t.II s.71).
Według spisu miast, wsi, osad Królestwa Polskiego z roku 1827 było tu 21 domów 203 mieszkańców. We wsi funkcjonował młyn.
W roku 1880 miejscowość opisano jako wieś rządu rosyjskiego. Wykupiona została przez Wielopolskich, w roku 1905 przeszła do Heleny z Ruppertów Zembrzuskiej. W latach 30. XX wieku były tu części Bronisława Onufrowicza ze Ślęcina i Wilczka .
W początkach wieku XX istniały wieś i folwark podległe administracyjnie gminie Prząsław. Podług danych spisu powszechnego z 1921 było tu 53 domy i 423 mieszkańców. Folwark spisano razem ze wsią.

</doc>
<doc id="352909" url="https://pl.wikipedia.org/wiki?curid=352909" title="Chorzewo">
Chorzewo

Chorzewo (pol. hist.„Charzewo") – wieś sołecka w zachodniej Polsce położona w województwie wielkopolskim, w powiecie międzychodzkim, we wschodniej części gminy Kwilcz, nad północnym brzegiem jeziora Luboszek.
W skład sołectwa wchodzi też niewielka wieś o rozproszonej zabudowie - Karolewice, położone przy drodze krajowej nr 24.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona po raz pierwszy w dokumencie zapisanym po łacinie w 1423 jako „Charzewo".
Miejscowość wspominały historyczne dokumenty prawne, własnościowe i podatkowe. W 1423 w dokumentach procesowych wymieniony został opatrzny Maciek występujący w imieniu swej żony Małgorzaty, mieszczanin ze Lwówka, który był w sporze ze szlachcicem Piotrem oraz jego matką o 10 grzywien groszy praskich zobowiązania na Chorzewie, 5 grzywien wiana i 5 grzywien za wyprawkę - szaty. W 1435 Niemierza i Sędziwój bracia niedzieni z Grodziska zapisują matce Annie 200 grzywien groszy posagu i wiana na wsi Chorzewo. W 1465 miejscowość była wsią szlachecką i leżała w powiecie poznańskim Korony Królestwa Polskiego. W tym roku Jan tenutariusz w Międzychodzie sprzedaje za 2000 grzywien Dobrogostowi z Lwówka wsie Lubosz i Chorzewo oraz Uścięcino, Wilcze Ostrowy i Obryciec. W 1473 Dobrogost z Ostroroga kasztelan gnieźnieński ma zapłacić karę Mikołajowi z Mosczonej z miasta Lwówek oraz wsi, w tym m.in. z Chorzewa. W 1499 wieś znalazła się w wykazie miejscowości z zaległościami podatkowymi. W 1497 Dobrogost Ostroróg z Lwówka zapisał żonie Dorocie posag i wiano m.in. na Chrzewie.
W 1508 odnotowano pobór wiardunków wojennych od 14 łanów, oraz 6 groszy z karczmy. W 1510 wieś leżała w parafii Lubosz, była wsią należącą do panów Ostrorogów z Lwówka. Liczyła 16 łanów powierzchni i należały do niej wszystkie osiedla, karczma, dwóch zagrodników osiadłych oraz kolejnych dwóch opuszczonych. W 1538 Stanisław Ostroróg wymieniony w podziale dóbr Lwówek, w którym otrzymał m.in. Chorzewo. W 1563 miejscowość miała 10 łanów osiadłych i opustoszałych. Odnotowano także karczmę. W 1577 płatnikiem poboru ze wsi była Zofia z Tęczyńskich Ostrorogowa, kasztelanowa międzyrzecka z Ostroroga.
Wieś szlachecka Chorzewo położona była w 1580 roku w powiecie poznańskim województwa poznańskiego w Rzeczypospolitej Obojga Narodów. Należała wówczas do Jana Strzeleckiego. Odnotowano 4,5 łana, jeden zagrodnik, 3 łany opuszczone., 30 owiec oraz pasterz.
Po rozbiorach Polski miejscowość znalazła się w zaborze pruskim. W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Chorzewo należało do okręgu kwileckiego tego powiatu i stanowiło część majątku Lubosz, którego właścicielem był wówczas Daniel Barth. Według spisu urzędowego z 1837 roku wieś liczyła 166 mieszkańców, którzy zamieszkiwali 18 dymów (domostw).
Jest to jedna z niewielu zachowanych wsi w Polsce, prezentujących czystą formę okolnicy.
W latach 1975–1998 miejscowość administracyjnie należała do województwa poznańskiego.

</doc>
<doc id="352910" url="https://pl.wikipedia.org/wiki?curid=352910" title="Chorzęcin">
Chorzęcin

Chorzęcin – wieś w Polsce, położona w województwie łódzkim, w powiecie tomaszowskim, w gminie Tomaszów Mazowiecki.
W latach 1975–1998 miejscowość administracyjnie należała do województwa piotrkowskiego.
Chorzęcin jest włączony do siatki połączeń Miejskiego Zakładu Komunikacyjnego w Tomaszowie Mazowieckim. Do wsi kursują dwie linie.
W 2019 roku chorzęcińska Ochotnicza Straż Pożarna obchodziła 100-lecie istnienia.

</doc>
<doc id="352911" url="https://pl.wikipedia.org/wiki?curid=352911" title="Chorzępowo">
Chorzępowo

Chorzępowo – wieś sołecka w Polsce położona w województwie wielkopolskim, w powiecie międzychodzkim, w gminie Sieraków, przy drodze wojewódzkiej nr 198. Wieś jest siedzibą sołectwa, w którego skład wchodzi także miejscowość Kobylarnia. We wschodniej części wsi nad Jeziorem Kłosowskim znajduje się integralna część wsi Chorzewo.
Nazwa.
Miejscowość ma metrykę średniowieczną i w dokumentach wymieniana jest od XV wieku. W 1438 jako "Chorzampowo", 1457 "Chorzempowo", 1563 "Chorząmpowo", 1564 "Chrzempowo", 1580 "Charzepowo".
Historia.
Wieś należała do przedstawicieli polskiej szlachty. W 1438 miejscowość wymieniona w jednym z dokumentów własnościowych kiedy to Wincenty z Sierakowa zapisał swojej żonie Barbarze po 200 grzywien posagu oraz wiana wydzielonych ze swych majętności położonych w Sierakowie oraz 5 wsiach leżących w jego sąsiedztwie w tym w Chorzępowie. Kolejny dokument z 1450 odnotowuje, że tenże Wincenty za 4000 złotych węgierskich sprzedał swoje majętności w tym wieś Chorzępowo wojewodzie poznańskiemu Łukaszowi z Górki.
Wieś szlachecka Charzępowo położona była w 1580 roku w powiecie poznańskim województwa poznańskiego w Rzeczypospolitej Obojga Narodów. Wieś szlachecka położona w powiecie poznańskim województwa poznańskiego była własnością podskarbiego koronnego Jakuba Rokossowskiego około 1580 roku.
Zabory Polski.
Wskutek II rozbioru Polski w 1793, Chorzępowo przeszło pod władanie Prus i jak cała Wielkopolska znalazło się w zaborze pruskim.
W okresie Wielkiego Księstwa Poznańskiego (1815-1848) miejscowość wzmiankowana jako "Chorzempowo" należała do wsi większych w ówczesnym pruskim powiecie Międzyrzecz w rejencji poznańskiej. Chorzempowo należało do okręgu sierakowskiego tego powiatu i stanowiło część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 153 mieszkańców, którzy zamieszkiwali 13 dymów (domostw).
W XIX-wiecznym Słowniku geograficznym Królestwa Polskiego miejscowość wymieniona została jako wieś "Chorzempowo" leżąca w powiecie międzychodzkim. Znajdowało się w niej wówczas 18 domów, w których mieszkało 186 mieszkańców w tym 138 katolików i 45 ewangelików. Słownik odnotowuje również 21 analfabetów.
W latach 1954-1959 wieś należała i była siedzibą władz gromady Chorzępowo, po jej zniesieniu w gromadzie Sieraków. W latach 1975–1998 miejscowość administracyjnie należała do województwa poznańskiego.
Demografia.
Według danych Urzędu Gminy w Sierakowie, na dzień 1 października 2012 r. sołectwo Chorzępowo liczyło 98 osób.
Powierzchnia wsi wynosi 6,42 km² (dokładnie 641,85 ha), co daje średnią gęstość zaludnienia rzędu 15,3 osoby na km² w 2012 r.

</doc>
<doc id="352912" url="https://pl.wikipedia.org/wiki?curid=352912" title="Chorzyna">
Chorzyna

Chorzyna – wieś w Polsce położona w województwie łódzkim, w powiecie wieluńskim, w gminie Osjaków, przy drodze krajowej nr 74 z Wielunia do Piotrkowa Trybunalskiego.
W latach 1956-1959 wieś należała i była siedzibą władz gromady Chorzyna. W latach 1975–1998 miejscowość administracyjnie należała do województwa sieradzkiego obecnie należy do województwa łódzkiego.

</doc>
<doc id="352913" url="https://pl.wikipedia.org/wiki?curid=352913" title="Chosna">
Chosna

Chosna – wieś w Polsce położona w województwie mazowieckim, w powiecie piaseczyńskim, w gminie Prażmów.
Wspominana w 1603 roku (kantorem w parafii w Chynowie był Franciszek pochodzący z Chosny).
W latach 1975–1998 miejscowość administracyjnie należała do województwa warszawskiego.

</doc>
<doc id="352914" url="https://pl.wikipedia.org/wiki?curid=352914" title="Choszcze">
Choszcze

Choszcze – wieś w Polsce położona w województwie mazowieckim, w powiecie mińskim, w gminie Mrozy.
Wierni Kościoła rzymskokatolickiego należą do parafii św. Aleksego w Oleksinie.
W latach 1975–1998 miejscowość administracyjnie należała do województwa siedleckiego.

</doc>
<doc id="352915" url="https://pl.wikipedia.org/wiki?curid=352915" title="Choszczowe">
Choszczowe

Choszczowe – wieś w Polsce położona w województwie mazowieckim, w powiecie wyszkowskim, w gminie Zabrodzie. 
Przez miejscowość przepływa malutka rzeczka Fiszor. Walory przyrodnicze i krajobrazowe przyciągają mieszkańców aglomeracji warszawskiej, którzy spędzają tu wakacje na swoich działkach rekreacyjnych.
Pierwsze wzmianki o tej miejscowości pochodzą z XIX wieku. 
W latach 1975–1998 miejscowość administracyjnie należała do województwa ostrołęckiego.

</doc>
<doc id="352916" url="https://pl.wikipedia.org/wiki?curid=352916" title="Choszczówka Dębska">
Choszczówka Dębska

Choszczówka Dębska – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość administracyjnie należała do województwa siedleckiego.
Demografia.
W 2011 roku wieś zamieszkiwało 100 osób. W 2020 ich liczba wyniosła 92.

</doc>
<doc id="352917" url="https://pl.wikipedia.org/wiki?curid=352917" title="Choszczówka Rudzka">
Choszczówka Rudzka

Choszczówka Rudzka – wieś w Polsce położona w województwie mazowieckim, w powiecie mińskim, w gminie Dębe Wielkie.
W latach 1975–1998 miejscowość administracyjnie należała do województwa siedleckiego.
Demografia.
W 2011 roku wieś zamieszkiwało 128 osób. W 2021 lich liczba wyniosła 137.

</doc>
<doc id="352918" url="https://pl.wikipedia.org/wiki?curid=352918" title="Chościszowice">
Chościszowice

Chościszowice – wieś w Polsce położona w województwie dolnośląskim, w powiecie bolesławieckim, w gminie Bolesławiec.
W latach 1975–1998 miejscowość należała administracyjnie do województwa jeleniogórskiego.

</doc>
<doc id="352919" url="https://pl.wikipedia.org/wiki?curid=352919" title="Chośnica">
Chośnica

Chośnica (dodatkowa nazwa w j. kaszub. Chòsznica) – wieś kaszubska w Polsce na zachodnim skraju Pojezierza Kaszubskiego położona w województwie pomorskim, w powiecie bytowskim, w gminie Parchowo. Wieś jest siedzibą sołectwa Chośnica, w którego skład wchodzą również miejscowości Bawernica, Folwark i Chałupa. W miejscowości znajduje się również placówka Ochotniczej Straży Pożarnej. Na wschód od Chośnicy znajduje się otoczony lasami rezerwat przyrody Jeziorka Chośnickie.
Wieś szlachecka położona była w II połowie XVI wieku w powiecie mirachowskim województwa pomorskiego. W latach 1975–1998 miejscowość administracyjnie należała do województwa słupskiego.
Historia.
Przed 1920 miejscowość nosiła nazwę niemiecką "Chosnitz". Od 1920 Chośnica należy ponownie do Polski (powiat kartuski II Rzeczypospolitej). Zachodnimi krańcami wsi przebiegała do 1 września 1939 granica polsko-niemiecka.

</doc>
<doc id="352920" url="https://pl.wikipedia.org/wiki?curid=352920" title="Chotcza Dolna">
Chotcza Dolna

Chotcza Dolna – wieś w Polsce położona w województwie mazowieckim, w powiecie lipskim, w gminie Chotcza. 
W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Świętej Trójcy. Parafia i kościół istnieją w Chotczy Dolnej od XV wieku. Na początku XV wieku kościół w Chotczy posiadał kaplicę filialną w Siennie.
Zachowały się w Chotczy dwa zabytkowe kościoły: stary, obecnie opuszczony, nad Wisłą, w bardzo malowniczej okolicy oraz nowy, zbudowany według projektu Oskara Sosnowskiego w latach międzywojennych w tzw. stylu narodowym.

</doc>
<doc id="352921" url="https://pl.wikipedia.org/wiki?curid=352921" title="Chotcza Górna">
Chotcza Górna

Chotcza Górna – wieś w Polsce położona w województwie mazowieckim, w powiecie lipskim, w gminie Chotcza.
Wierni kościoła rzymskokatolickiego należą do parafii Świętej Trójcy w Chotczy Dolnej.
W latach 1975–1998 miejscowość administracyjnie należała do województwa radomskiego.
8 sierpnia 1943 żandarmeria niemiecka z posterunku Lipsko zamordowała rodzinę Piotra Turbiarza oraz kilku mężczyzn z sąsiednich domów. Zastrzelono 12 osób. Powodem mordu było ukrywanie zbiegłego z niewoli oficera radzieckiego. 18 stycznia 1944 oddział z tego samego posterunku aresztował we wsi wiele osób. Po wywiezieniu ich do wsi Gniazdków Niemcy rozstrzelali 11 osób.

</doc>
<doc id="352923" url="https://pl.wikipedia.org/wiki?curid=352923" title="Chotel Czerwony">
Chotel Czerwony

Chotel Czerwony – wieś w Polsce położona w województwie świętokrzyskim, w powiecie buskim, w gminie Wiślica.
Wieś jest siedzibą parafii do której należą: Chotel Czerwony, Bilczów, Brzezie, Gluzy, Hołudza, Łatanice oraz przysiółek Aleksandrów w Skorocicach. W Chotlu Czerwonym funkcjonuje publiczna szkoła podstawowa. Uczęszczają do niej dzieci z miejscowości: Chotel Czerwony i Brzezie.
Położenie.
Wieś położona jest na Ponidziu, w Niecce Soleckiej, na terenie Nadnidziańskiego Parku Krajobrazowego, w bezpośrednim sąsiedztwie rezerwatów przyrody Przęślin i Góry Wschodnie. Przez miejscowość przepływa rzeka Maskalis, lewy dopływ Nidy.
W okolicy znajdują się wychodnie gipsu. U podnóża wzgórza kościelnego można zobaczyć kilkumetrowej wysokości kryształy tego minerału. Niektóre z nich zabliźniaczone są w tzw. „jaskółczy ogon”. Wewnątrz wzgórza usytuowany jest wykuty na długość około 20 metrów korytarz, zwany przez miejscową ludność „kuchnią proboszcza”.
Miejscowość znajduje się ok. 13 km na południe od Buska-Zdroju i 2 km na wschód od drogi wojewódzkiej nr 776 z Buska do Wiślicy.
Przez wieś przechodzi niebieski szlak turystyczny z Pińczowa do Wiślicy. Miejscowość znajduje się na odnowionej trasie Małopolskiej Drogi św. Jakuba z Sandomierza do Tyńca, która jest odzwierciedleniem dawnej średniowiecznej drogi do Santiago de Compostela.
Historia.
W dawnych źródłach wieś zapisywana była pod nazwą "Chotel" lub "Rubea Ecclesia", tj. "Czerwony Kościół". Najstarsza zachowana wzmianka pochodzi z 1244 r., kiedy to przy nadaniu klasztorowi w Mogile, połowy folwarku Wąchowa, jako świadek wymieniany jest Bryk z Chotla ("Brictius de Chotel"). W 1313 r. wybudowano tutaj drewniany kościół. Według dokumentu z 1325 r. plebanem w Chotlu był Boguchwał.
Według Jana Długosza parafia w Chotlu należała do najstarszych w okolicy. Była ona początkowo bardzo rozległa, jej ziemie sięgały aż po okolice Chmielnika. W późniejszym okresie wydzielano z niej sąsiednie parafie. Z jej podatków fundowano i uposażono kustosza wiślickiego, prepozyta i kantora. Korzystały z niej prebendy wiślickie nazywane stóżycką i widuchowską. Według Długosza kustosz wiślicki miał tu folwark i dwór z ogrodem. Dwa łany ziemi oraz łąkę posiadał tutaj biskup krakowski.
Wieś w kolejnych źródłach wymieniana była jako własność kapituły wiślickiej. W 1440 r. Jan Długosz, który był wówczas kustoszem kolegiaty wiślickiej, ufundował nowy kościół, na miejsce drewnianej świątyni, która była już wówczas stara i spróchniała. Nowa budowla powstała z kamienia ciosowego. Za czasów Długosza plebanem w Chotlu był Mikołaj z Bejsc. Do parafii należały wsie: Chotel, Gluzy, Bilczów, Hołudza i Łatanice. Dziesięcinę plebanowi z Chotla oddawały także wsie Olganów i Radzanów z parafii w Dobrowodzie.
Wypis z wizytacji z 1595 r. świadczy, że już wówczas w Chotlu istniała szkoła. Z 1690 r. pochodzi zapis, w którym Andrzej Grabianowski, kustosz wiślicki i miejscowy proboszcz, nakłada czynsz od 15 krów na chotelskich chłopów. Chłopi z Chotla płacili od krowy czynsz po grzywnie dla ubogich.
Istniała tutaj szkoła gminna. W 1827 r. w Chotlu Czerwonym było 52 domy i 362 mieszkańców.
Pod koniec zimy 1943 Niemcy zamordowali w Chotlu Czerwonym czworo Żydów ukrywających się we wsi, a gospodarza, u którego się ukrywali, zamordowali w Busku. Wczesną wiosną tego samego roku Niemcy zamordowali małżeństwo, które ukrywało Żydów.
W XIX w. i do 1950 roku miejscowość była siedzibą gminy Chotel, przemianowana na gminę Wiślica. W latach 1954-1959 wieś należała i była siedzibą władz gromady Chotel Czerwony, po jej zniesieniu w gromadzie Wiślica, a od 1973 r. w gminie Wiślica. W latach 1975–1998 Chotel Czerwony administracyjnie należał do województwa kieleckiego.

</doc>
<doc id="352924" url="https://pl.wikipedia.org/wiki?curid=352924" title="Chotelek">
Chotelek

Chotelek – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość położona była w województwie kieleckim.
Do 2006 r. wieś nosiła nazwę "Chotelek Zielony". Nazwa została zmieniona rozporządzeniem Ministra Spraw Wewnętrznych i Administracji z 15 grudnia 2006 r.
Historia.
Wieś nazywana była dawniej "Chotlem Szlacheckim". Pierwsze wzmianki o niej pochodzą z XII wieku. Właścicielem miejscowości był w tym czasie Dzierżysław z Chotla, wojewoda sandomierski i starosta krakowski. Był on założycielem buskiego klasztoru. Z Chotelka Zielonego wywodził się także jego brat Wit – biskup płocki.
Za czasów Jana Długosza połowa wsi należała do kolegiaty sandomierskiej, a druga była własnością braci Stanisława i Piotra Korzeńskich herbu Strzemię.
Pierwszy drewniany kościół powstał w Chotelku w 1241 r. Obecny pochodzi z pierwszej połowy XVI wieku.
Zabytki.
Drewniany kościół pw. św. Stanisława Biskupa z 1527 r. – jedyny zachowany na Kielecczyźnie obiekt XVI-wiecznego drewnianego budownictwa sakralnego. Został wpisany do rejestru zabytków nieruchomych nr rej.: 793 z 08.02.1958 oraz 120 z 22.06.1967, A.30.
Bibliografia.
Towarzystwo Opieki nad Zabytkami, Oddział w Busku-Zdroju, "Szlak drewnianego budownictwa sakralnego wzdłuż Maskalisu", Busko-Zdrój 2007

</doc>
<doc id="352925" url="https://pl.wikipedia.org/wiki?curid=352925" title="Chotkowo">
Chotkowo

Chotkowo (kaszb. "Kôtkòwò" lub też "Kôtkòwë", niem. "Kathkow") – wieś kaszubska w Polsce położona na Pojezierzu Bytowskim, w województwie pomorskim, w powiecie bytowskim, w gminie Borzytuchom, nad jeziorem Chotkowskim.
W latach 1954-1957 wieś należała i była siedzibą władz gromady Chotkowo, po jej zniesieniu w gromadzie Borzytuchom. W latach 1975–1998 miejscowość administracyjnie należała do województwa słupskiego.

</doc>
<doc id="352926" url="https://pl.wikipedia.org/wiki?curid=352926" title="Chotków">
Chotków

Chotków – wieś w Polsce, położona w województwie lubuskim, w powiecie żagańskim, w gminie Brzeźnica.
W latach 1954–1972 wieś należała i była siedzibą władz gromady Chotków. W latach 1975–1998 wieś administracyjnie należała do województwa zielonogórskiego.
Demografia.
Liczba mieszkańców miejscowości w poszczególnych latach:
Historia.
Wieś wymieniana po raz pierwszy w 1328 roku, będąca wówczas w rękach rodu von Nostitz, który władał nią do 1559 roku, kiedy to zakupił ją Fabian von Schönaich. W końcu XVI w. właścicielem był Henryk von Dohna, a następnie jego córka Jadwiga i Jerzy von Prosskau (początek XVII w.). W 1732 roku majątek został przejęty za długi przez miasto Szprotawa. Do wybuchu II wojny światowej majątek był wydzierżawiany.
Zabytki.
Do wojewódzkiego rejestru zabytków wpisane są:

</doc>
<doc id="352927" url="https://pl.wikipedia.org/wiki?curid=352927" title="Chotomów">
Chotomów

Chotomów – wieś w Polsce położona w województwie mazowieckim, w powiecie legionowskim, w gminie Jabłonna. Przez miejscowość przechodzi linia kolejowa nr 9 Warszawa – Gdańsk z przystankiem Chotomów.
Historia.
Chotomów był wzmiankowany w XIV wieku. Miał status wsi duchownej. W 1580 znajdował się w powiecie warszawskim ziemi warszawskiej województwa mazowieckiego. W 1795 znalazł się w zaborze pruskim, od 1807 w Księstwie Warszawskim, od 1815 w Królestwie Polskim.
W średniowieczu powstała w Chotomowie parafia katolicka. Była ona wzmiankowana w zapisie biskupa Czcibora z dnia 20 lipca 1387 dotyczącym wydzielenia z parafii w Radzyminie nowej parafii w Wieliszewie.
W latach 1861–1865 w południowej części miejscowości, na miejscu wcześniejszej, drewnianej, świątyni wybudowano neogotycki kościół Wniebowzięcia Najświętszej Maryi Panny według projektu Franciszka Lanciego z fundacji Maurycego Potockiego.
Podczas I wojny światowej w Chotomowie działała Polska Organizacja Wojskowa. Dowódcą obwodu POW był Polikarp Wróblewski. W nocy z 10 na 11 listopada 1918 Jan Trzaskoma zgromadził w Chotomowie peowiaków z okolicznych miejscowości (Chotomów, Jabłonna, Olszewnica, Krubin, Kałuszyn, Skrzeszew) i 11 listopada 1918 zaatakowali oni niemiecki garnizon w Jabłonnie Nowej, doprowadzając trzy dni później do jego kapitulacji.
Z inicjatywy Polikarpa Wróblewskiego w 1918 założono ochotniczą straż pożarną.
Przy dzisiejszej ul. Partyzantów 8 wybudowano w latach 20. Dom Ludowy, pełniący obecnie rolę domu katechetycznego miejscowej Parafii Wniebowzięcia Najświętszej Maryi Panny.
W 1924 z pieniędzy przekazanych przez papieża Piusa XI (10 tys. lirów) i pochodzących z innych źródeł Fundacja dla Polskich Inwalidów Wojennych im. Ojca Św. Piusa IX (założyciele: bp Stanisław Gall, ks. Zygmunt Kaczyński, gen. Władysław Olszewski, gen. Stefan Suszyński i ks. Stefan Ugniewski) zakupiła w Chotomowie za 5 tys. dolarów i 700 milionów marek nieruchomość o powierzchni ok. 30 morgów. W 1926 założyła tam Zakład Sierot po Inwalidach Wojennych (korzystały z niego dziewczęta w wieku 3–18 lat), który prowadziły siostry ze Zgromadzenia Służebniczek Najświętszej Maryi Panny Niepokalanie Poczętej. Początkowo Zakład korzystał z drewnianych budynków znajdujących się na posesji, lecz rosnąca liczba podopiecznych skłoniła Fundację do decyzji o wybudowaniu nowego gmachu, według projektu prof. Edgara Aleksandra Norwertha, czołowego polskiego architekta, profesor Politechniki Warszawskiej. Budynek oddano do użytku w 1937.
W 1935 rozpoczęto w Chotomowie budowę domu Pracy Społecznej im. Marszałka Piłsudskiego wraz z remizą Ochotniczej Straży Pożarnej. Obiekt zaprojektował wybitny architekt warszawski Antoni Dygat. Do wybuchu II wojny światowej ukończono jedynie parter budynku. Kontynuacja budowy nastąpiła dopiero w 1978 i trwała do 1983.
12 września 1939 w okolicach Chotomowa miały miejsce walki 20. Dywizji Piechoty Armii „Modlin” z wojskami niemieckimi. W 1940 w pobliżu lasu i ulicy Gen. Lucjana Żeligowskiego wybudowano tymczasowe betonowe bunkry (zachowały się po wojnie w bardzo dobrym stanie).
W sierpniu 1941 Niemcy zamordowali na terenie między Chotomowem a Olszewnicą Starą wielu Żydów.
Przez cały okres okupacji niemieckiej w Chotomowie przechowywano obraz Jana Matejki z 1891 pt. "Konstytucja 3 Maja 1791 roku", który został tutaj ukryty we wrześniu 1939 przez Stanisława Gładysza, pracownika Galerii „Zachęta”, późniejszego żołnierza Armii Krajowej w 708 plutonie ps. „Jarema”.
W czasie okupacji hitlerowskiej w Zakładzie Sierot, z narażeniem życia, zakonnice ukrywały przed niemieckim okupantem 10 żydowskich dzieci. Niektóre z nich skierował tutaj Wydział Opieki Społecznej Zarządu Miejskiego w Warszawie, przy zaangażowaniu Jana Dobraczyńskiego, członka konspiracyjnej Rady Pomocy Żydom (Żegoty), który w tym celu przyjeżdżał do Chotomowa.
Podczas okupacji działała w Chotomowie konspiracyjna szkoła podoficerska. Jednym z jej absolwentów był Stanisław Sierawski (promocja 1942).
1 i 3 sierpnia 1944 na terenie Chotomowa akcje zbrojne przeprowadziła Armia Krajowa. W wyniku działań wojennych w dużym stopniu został zniszczony kościół parafialny i budynek Domu Dziecka im. Ojca Świętego Piusa XI. 
W 1983 zakończono rozpoczętą w 1978 rozbudowę remizy ochotniczej straży pożarnej.
W latach 2010–2012 wybudowano nad przebiegającą przez wieś linią kolejową Warszawa–Gdynia wiadukt samochodowy.
W październiku 2016 siostry służebniczki obchodziły 90-lecie działalności na rzecz sierot w Chotomowie. Przyjmuje się, że w całym tym okresie opiekę w prowadzonym przez nie zakładzie otrzymało około tysiąc dzieci.
W latach 1954-1959 wieś należała i była siedzibą władz gromady Chotomów, po jej zniesieniu w gromadzie Jabłonna. 
Szkolnictwo.
W Chotomowie mieszczą się dwie szkoły podstawowe:
Ochotnicza straż pożarna.
Miejscowa jednostka Ochotniczej Straży Pożarnej została założona w 1918 dzięki inicjatywie Polikarpa Wróblewskiego. W 1935 rozpoczęto budowę w Chotomowie przy ul. Partyzantów 27 remizy strażackiej według projektu Antoniego Dygata. Do wybuchu wojny powstał jedynie parter. W latach 1978–1983 obiekt rozbudowano.
Parafia rzymskokatolicka.
W miejscowości siedzibę ma Parafia Wniebowzięcia Najświętszej Maryi Panny.
Cmentarz parafialny.
Przy ul. Kościelnej zlokalizowany jest cmentarz parafialny należący do Parafii Wniebowzięcia Najświętszej Maryi Panny w Chotomowie.

</doc>
<doc id="352928" url="https://pl.wikipedia.org/wiki?curid=352928" title="Chotowa">
Chotowa

Chotowa – wieś w Polsce położona w województwie podkarpackim, w powiecie dębickim, w gminie Czarna.
Chotowa jest siedzibą rzymskokatolickiej Parafii Matki Bożej Bolesnej należącej do dekanatu Dębica Zachód w diecezji tarnowskiej.
W latach 1975–1998 miejscowość administracyjnie należała do województwa tarnowskiego.
Integralnymi częściami Chotowej są::
Historia.
Historia OSP.
We wsi od 1912 roku działa Ochotnicza Straż Pożarna.
Została ona założona przez Marcina Plutę i liczyła 12 członków.
W okresie międzywojennym OSP posiadała sikawkę ręczną która uległa zniszczeniu podczas działań wojennych we wrześniu 1939 roku. W okresie wojny jednostka zawiesiła swoją działalność. Wznowiła ja w dopiero w latach 1948/49 dzięki staraniom Jana Kutrzuby ówczesnego sołtysa Chotowej. OSP liczyła w tym czasie 18 członków czynnych.
Historia miejscowości.
Wieś została założona prawdopodobnie koniec XIII w. lub na początku XIV w. Pierwsza wzmianka o miejscowości pojawia się jednak dopiero w 1419 roku kiedy to Chotowa wraz z sąsiednią Głowaczową należała do dominium Gryfitów. Pierwszymi znanymi właścicielami Chotowej byli bracia Jan i Mikołaj którzy zwali się Chotowscy, Kotowscy, a także Kotkowscy, natomiast sama wieś była w tym czasie znana pod nazwą Kotowej. W ciągu kolejnych wieków Chotowa była przedmiotem licznych przetargów i procesów rodzinnych. Historia wsi była związana aż do 1945 roku z właścicielami dworu najpierw na Słupiu, a później w Przyborowiu.
W 1728 roku właścicielem dworu na Słubiu i zabudowań folwarcznych w Przyborowiu została rodzina Pietruskich. W tych właśnie czasach Przyborów pojawia się jako samodzielna wioska. W 1818 roku Chotowa wraz Słupiem i Przyborowiem była już własnością rodziny Bobrownickich. Dzięki ślubowi Tekli Bobrowskiej z Hrabią Hieronimem z Pasławić własność ziemska przeszła w ręce rodziny Ankwiczów. W 1825 roku dziedzic Przecławia – Dominik hr Rey Oksza (potomek Mikołaja Reya z Nagłowic) – poślubiając Katarzynę Ankwiczównę stał się właścicielem Słupia – najstarszej części Chotowej. W 1932 roku właścicielami Chotowej zostali Helena z Reyów Jabłonowska i jej mąż książę Józef Jabłonowski. Byli oni właścicielami majątku aż do jego przejęcia przez państwo w 1945 roku.
W czasie walk sierpień 1944 – maj 1945 Chotowa została spalona i zniszczona w 80%.
Po wojnie nastąpiła jej odbudowa i powolny rozwój. Na początku lat 60. XX wieku pojawił się prąd elektryczny. Dopiero pod koniec XX wieku wieś została stelefonizowana i zgazyfikowana oraz otrzymała wodociąg. W 2005 roku duża część wioski została skanalizowana.
Wraz z wstąpieniem do Unii Europejskiej pojawił się problem masowego wyjazdu młodych ludzi za granicę w poszukiwaniu lepszej przyszłości i dobrej pracy, której na Podkarpaciu nie można znaleźć.
Uwarunkowania geograficzne.
Gmina Czarna w tym Chotowa położona jest na Płaskowyżu Tarnowskim. Wysoczyzna Tarnowska jest to region naturalny w południowo-wschodniej Polsce. Zalicza się go jako część Kotliny Sandomierskiej. Płaskowyż położony jest pomiędzy dolinami Dunajca (na zachodzie), a Wisłoki (na wschodzie). Wysoczyzna zajmuje powierzchnię około 995 km².Obszar zbudowany jest z osadów morskich wieku mioceńskiego, przykrytych glinami i piaskami czwartorzędowymi. W obręb regionu włączany jest też leżący nieco niżej odcinek Pradoliny Podkarpackiej, oddzielający Płaskowyż Tarnowski od Pogórza Ciężkowickiego. Przeważa użytkowanie rolnicze. Na południowej części Płaskowyżu Tarnowskiego położona jest Chotowa.
Klimat lokalny i mikroklimat obszarów wsi Chotowa cechują na ogół korzystne warunki klimatyczne. Położenie miejscowości na styku dwóch jednostek geomorfologicznych: Kotliny Sandomierskiej i Pogórza Karpackiego ma zasadniczy wpływ na kształtowanie się warunków klimatycznych tego obszaru. Stan pogody zależy w dużej mierze od częstotliwością napływu mas powietrza, z którego 60% stanowią masy powietrza polarno-morskiego.
Średnia roczna temperatura powietrza wynosi w Chotowej około 8 °C. Najwyższe średnie temperatury miesięczne notowane są w lipcu i wynoszą 18 °C, a najniższe w lutym (wynoszą –3 °C).
Dla Chotowej ogromne znaczenie (jako wsi turystycznej) ma liczba dni o wysokich temperaturach. Średnia roczna liczba dni o temperaturach poniżej –10 °C wynosi w Chotowej 23 dni.
We południowo-wschodniej części wsi w dolinie Wisłoki występują obszary z przewagą łąk i pastwisk. W gruntach ornych przeważają gleby klasy IV-tej, żytnio – ziemniaczane, wytworzone na podłożu piaszczystym. W dolinach rzek (Wisłoki i Potoku Chotowskiego) oraz na obszarach występowania glin zwałowych, oraz na iłach trzeciorzędowych występują częściowo gleby klas IIIb
Ludność.
Liczba ludności w roku 2006 wyniosła 618, a średnia gęstość zaludnienia to 56 os./km². Ogólnie obecnie obserwuje się wyraźny spadek zatrudnienia ludności Chotowej w rolnictwie. Duży odsetek mieszkańców tego sołectwa pracuje w dużych zakładach przemysłowych takich jak firma oponiarska T.C. Dębica czy fabryka farb „Śnieżka”. Z roku na rok przybywa także osób utrzymujących się z turystyki (zakładane są nowe sklepy, a gospodarstwa oferują noclegi) Coraz mniejsza opłacalność produkcji rolnej doprowadziła do powstania zjawiska bezrobocia utajnionego na wsi. Często jedynym źródłem dochodu są emerytury lub renty najstarszych członków rodziny. Gwałtowny przyrost ludności, który nastąpił w okresie powojennym spowodował odmłodzenie ludności Chotowej. Późniejszy systematyczny spadek przyrostu naturalnego sprawił i sprawia, że ludność miejscowości powoli starzeje się. Mimo że Chotowa w dalszym ciągu jest miejscowością ludzi młodych (ponad 50% ludności nie przekroczyło 40 roku życia), tym niemniej udział grupy produkcyjnej stopniowo maleje, natomiast wzrasta udział grupy poprodukcyjnej.
W ostatnich dwóch latach liczba ludności Chotowej nieznacznie uległa pomniejszeniu (z 671 spadła do 618), jest to spowodowane przede wszystkim narastającą ilością migracji ekonomicznej (wielu mieszkańców wsi wyjechało poszukiwać pracy do Włoch i USA).
Infrastruktura techniczna.
Na terenie sołectwa funkcjonuje wodociąg grupowy zasilany z ujęcia wody w Chotowej. Ujęcie
wody składa się z trzech studni głębinowych o maksymalnym poborze wody na godzinę 48 [m³/h] i maksymalnym poborze dobowym – 1152 [m³/d].
Woda nie wymaga uzdatniania ani dezynfekcji. Istnieje możliwość chlorowania wody.
Kanalizacja wsi realizowana była w roku 2004. Zrzut ścieków z 75% skanalizowanych gospodarstw domowych następuje do wybudowanej, w roku 2003 oczyszczalni ścieków w pobliskiej miejscowości – Głowaczowej.
Inwestycja realizowana była w ramach środków Unii Europejskiej- programu „Sapard”.
Odpady komunalne i segregowane z obszaru sołectwa Chotowa wywożone są na podstawie umowy z Zakładem Gospodarki Komunalnej w Paszczynie.
Chotowa jest zelektryzowana w 100%. Nie ma gospodarstwa, które byłoby pozbawione prądu. Usługi energetyczne wykonuje spółka akcyjna ENION. Prąd elektryczny jest dostarczany z elektrowni w Połańcu.
Sołectwo Chotowa obsługiwana jest przez dwie sieci telekomunikacyjne Telekomunikację Polska S.A. i Telnet S.A Dębica. W roku 2005 w sołectwie miała zostać wybudowana wieża z nadajnikami sieci telefonii komórkowej GSM, jednak poprzez protesty i apele miejscowej ludności, która obawiała się szkodliwego oddziaływania nadajników pomysł budowy wieży zaniechano.
Przez tereny sołectwa Chotowa przebiegają dwie drogi powiatowe:
oraz gminne:
Sąsiednie miejscowości.
Grabiny, Głowaczowa, Przyborów, Żdżary, Lipiny, Podgrodzie

</doc>
<doc id="352929" url="https://pl.wikipedia.org/wiki?curid=352929" title="Chotum">
Chotum

Chotum (do 14 lutego 2002 "Chotum Włościański") – wieś w Polsce, położona w województwie mazowieckim, w powiecie ciechanowskim, w gminie Ciechanów. W okolicy wyróżniano ponadto Chotum Szlachecki (wzdłuż drogi do Sulerzyża) oraz Chotum Baraki (dzisiaj Baraki Chotumskie).
W latach 1954–1972 wieś należała i była siedzibą władz gromady Chotum. W latach 1975–1998 wieś administracyjnie należała do województwa ciechanowskiego. 15 lutego 2002 nastąpiła zmiana nazwy z "Chotum Włościański" na "Chotum".
Kościół Matki Boskiej Częstochowskiej w Chotumiu.
Drewniany, oszalowany kościółek powstał prawdopodobnie w 1644 jako kaplica dworska. Obecnie jest kościołem filialnym parafii świętego Mikołaja w Sulerzyżu. Nawa jest kwadratowa, prezbiterium prostokątne i zamknięte trójbocznie. Obydwie części kościoła zwieńczone są wieżyczkami. Dachy i sygnaturki pokryte gontem.
Wnętrze zdobi polichromia ornamentalna. W XVIII w. ołtarzu znajduje się pochodzący z tego samego okresu obraz Matki Bożej Częstochowskiej (zasłaniany obrazem Przemienienia Pańskiego). Niezwykłe jest to, że aby umieścić nastawę ołtarza trzeba było wyciąć część znajdującego się nad nią sklepienia. Cenne są ambona późnobarokowa z I połowy XVIII w. oraz granitowa kropielnica gotycka z przełomu XV i XVI w. Chór muzyczny wsparty na dwóch słupach.
Linki zewnętrzne.
 

</doc>
<doc id="352930" url="https://pl.wikipedia.org/wiki?curid=352930" title="Chotycze">
Chotycze

Chotycze – wieś w Polsce położona w województwie mazowieckim, w powiecie łosickim, w gminie Łosice.
Mieszkańcy wsi należą do rzymskokatolickiej parafii św. Zygmunta w Łosicach lub Macierzyństwa NMP w Łuzkach.
W latach 1954-1968 wieś należała i była siedzibą władz gromady Chotycze, po jej zniesieniu w gromadzie Łosice. W latach 1975–1998 miejscowość administracyjnie należała do województwa bialskopodlaskiego.
Wieś leży przy drodze wojewódzkiej nr 698 w odległości 5 km na wschód od Łosic. Na południe od wsi znajduje się Radiowo-Telewizyjne Centrum Nadawcze z 313-metrowym masztem, które emituje programy radiowe i telewizyjne.

</doc>
<doc id="352931" url="https://pl.wikipedia.org/wiki?curid=352931" title="Chotynia">
Chotynia

Chotynia – wieś w Polsce, położona w województwie mazowieckim, w powiecie garwolińskim, w gminie Sobolew.
W latach 1975–1998 miejscowość administracyjnie należała do województwa siedleckiego.
We wsi znajduje się zabytkowy dworek zbudowany w 1808 roku. Został odrestaurowany w latach 1999-2003. Obecnie znajduje się w nim restauracja oraz pensjonat. Całość otoczona jest parkiem o powierzchni ok. 2 ha.
Wierni Kościoła rzymskokatolickiego należą do parafii św. Jana Chrzciciela w Górznie.

</doc>
<doc id="352932" url="https://pl.wikipedia.org/wiki?curid=352932" title="Chotynin">
Chotynin

Chotynin – wieś w Polsce położona w województwie łódzkim, w powiecie wieruszowskim, w gminie Bolesławiec.
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XIII wieku. Wymieniona w dokumentach zapisanych w 1212-1213 jako "Chotynino", "Chotinino", "Kotinyn", "Chotenin".
Według średniowiecznego dokumentu z 1211 książę wielkopolski Władysław Odonic zamienił Chotynin wraz z kilku innymi wsiami na Staw z synami Wawrzyńca: Dobrogostem i Cieszętą. W 1268 Bolesław Pobożny zamienił z Piotrem, synem Cieszęty, Chotynin na Kokanin i Rębielice, dając im takie wolności, jakie Piotr posiadał w swej dawnej wsi, tj. prawo do prowadzenia karczmy, piekarni oraz jatki rzeźniczej. W 1403 odnotowano w miejscowości młyn zbożowy. W 1403 bractwo ubogich z Bolesławca posiadało we wsi 3 kmieci gospodarujących na 3 półłankach. Kolejny dokument z 1498 odnotowuje również, że Bernard zastawił za 10 florenów swoje dobra w Chotyninie wraz z czynszem z ról mieszczańskich swojemu stryjowi Mikołajowi Dobirskiemu z powiatu kluczborskiego.
W 1511 miejscowość leżała w powiecie wieluńskim; w 1520 należała do parafii Bolesławiec; w 1564 do starostwa bolesławickiego. Została odnotowana w historycznych dokumentach podatkowych. Wymienia ją np. Liber beneficiorum archidiecezji gnieźnieńskiej spisana przez Jana Łaskiego w XVI wieku. W 1511 pięciu kmieci ze wsi oddawało arcybiskupowi dziesięcinę w wiardunku. Mieszczanie, którzy uprawiali role opustoszałe płacili podatki od 8 łanów. Natomiast dziesięcinę z pustek sprzedano za 1 grzywnę. W 1552 we wsi mieszkało 8 kmieci królewskich, 2. kmieci w części Chotyńskich, a 12. mieszczan bolesławieckich uprawiało we wsi rolę. W 1553 król polski miał w miejscowości 3. łany.
Po rozbiorach Polski wieś znalazła się w zaborze rosyjskim. Miejscowość dwukrotnie wymienia XIX wieczny Słownik geograficzny Królestwa Polskiego jako wieś leżącą w powiecie wieluńskim, gminie i parafii Bolesławiec. W 1827 w miejscowości naliczono 35. budynków oraz 296. mieszkańców. W 1880 natomiast 55. domów zamieszkanych przez 450. mieszkańców.
Do 1948 roku miejscowość była siedzibą gminy Chotynin. W latach 1975–1998 miejscowość należała administracyjnie do województwa kaliskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:
Uwaga.
Ten sam zabytek przypisany jest dla miejscowości Piaski, gdzie figuruje jako kaplica cmentarna pw. św. Małgorzaty, nr rej.: 1129 z 12.08.1972 

</doc>
<doc id="352933" url="https://pl.wikipedia.org/wiki?curid=352933" title="Chotyze">
Chotyze

Chotyze – wieś w Polsce położona w województwie mazowieckim, w powiecie lipskim, w gminie Ciepielów.
Wierni kościoła rzymskokatolickiego należą do parafii Podwyższenia Krzyża Świętego w Ciepielowie.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.

</doc>
<doc id="352934" url="https://pl.wikipedia.org/wiki?curid=352934" title="Chrabostówka">
Chrabostówka

Chrabostówka (białorus. Храбастоўка) – wieś w Polsce położona w województwie podlaskim, w powiecie hajnowskim, w gminie Narew.
Prawosławni mieszkańcy wsi należą do parafii Podwyższenia Krzyża Pańskiego w Narwi, a wierni kościoła rzymskokatolickiego do parafii Wniebowzięcia Najświętszej Maryi Panny i św. Stanisława Biskupa i Męczennika w Narwi.
Historia.
Według Powszechnego Spisu Ludności przeprowadzonego w 1921 roku Chrabostówkę zamieszkiwało 160 osób (86 kobiet i 74 mężczyzn) w 35-u domach. Wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. 
W latach 1975–1998 miejscowość administracyjnie należała do województwa białostockiego.
Wieś w 2011 roku zamieszkiwały 72 osoby.

</doc>
<doc id="352935" url="https://pl.wikipedia.org/wiki?curid=352935" title="Chrapanów">
Chrapanów

Chrapanów – wieś w Polsce położona w województwie świętokrzyskim, w powiecie sandomierskim, w gminie Zawichost.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 755.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Chrapanowa zawarty w tabeli 1.

</doc>
<doc id="352936" url="https://pl.wikipedia.org/wiki?curid=352936" title="Chrapczew">
Chrapczew

Chrapczew – wieś w Polsce położona w województwie wielkopolskim, w powiecie tureckim, w gminie Dobra.

</doc>
<doc id="352937" url="https://pl.wikipedia.org/wiki?curid=352937" title="Chrabków">
Chrabków

Chrabków (do 31 grudnia 2012 Chrapków) – wieś w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Historia.
Jeszcze w XIX wieku miejscowość znana była pod nazwą "Chrapków".
Na przełomie XVIII i XIX wieku stanowiła własność rodziny Romanowskich herbu Bożawola. Synem jednego z właścicieli – Józefa Romanowskiego był Filip Nereusz (1794-1853), malarz i wykładowca, uczeń wielkiego XVIII-wiecznego artysty Jana Chrzciciela Lampiego.
W latach 30. XIX wieku mieszkał tu Józef Kenig (1821-1900) (przez matkę spokrewniony z Romanowskimi), uznawany za jednego z wybitniejszych polskich dziennikarzy i krytyków teatralnych XIX wieku.
Według spisu ludności z 1827 r. w Chrabkowie w 17 domach mieszkało 97 osób.
W XX wieku resztkę dawnych dóbr Romanowskich, z terenem dworu i parku zakupiła rodzina Oleszczyków, którzy pozostali tu właścicielami do końca II wojny światowej (na cmentarzu w Sędziejowicach – parafii Chrabkowa – jest grób Jana Oleszczyka, „właściciela dóbr Chrabków”).

</doc>
<doc id="352938" url="https://pl.wikipedia.org/wiki?curid=352938" title="Chrapowo">
Chrapowo

Chrapowo (do 1945 niem. "Hohengrape") – wieś sołecka w Polsce położona w województwie zachodniopomorskim, w powiecie choszczeńskim, w gminie Pełczyce. W latach 1975–1998 miejscowość administracyjnie należała do województwa gorzowskiego.
W 2007 wieś liczyła 304 mieszkańców. Leży ok. 3,5 km na zachód od Pełczyc i jest najbardziej na zachód położoną miejscowością zarówno gminy jak i powiatu.
Historia.
Wieś o średniowiecznej metryce. Pierwsza wzmianka pochodzi z 1320 i mówi o wsi "Grapow" – lenno rodu von Witte ("Albus"). Kolejnymi właścicielami wsi byli von Parrisowie, Billerbeckowie, od 1564 także von Ewaldowie. W latach 1718-1719 klasyfikacja gruntów podaje aż siedmiu właścicieli. Od 1840 należało do Friedricha Kuhna i liczyło 750 ha. Folwark w Chrapowie powstał przypuszczalnie na początku XIX wieku. W latach 50. XIX wieku powstał dwór i założenie parkowe. W 1919 wieś liczyła 320 mieszkańców. Od 1929 do końca II wojny światowej właścicielem majątku był Heinrich von Beyme. Największe gospodarstwa chłopskie liczyły wtedy po 23 ha. W 1929 we wsi założono straż pożarną. Po wojnie majątek został upaństwowiony. W dworze, do lat 70. XX wieku, działała szkoła podstawowa, później obiekt rozebrano.
Zabytki.
Do wojewódzkiego rejestru zabytków wpisany jest:
Edukacja.
W Chrapowie znajduje się Szkoła Podstawowa im. I Dywizji Tadeusza Kościuszki.

</doc>
<doc id="352939" url="https://pl.wikipedia.org/wiki?curid=352939" title="Chrapów">
Chrapów

Chrapów (niem. "Grapow") – wieś w Polsce położona w województwie lubuskim, w powiecie strzelecko-drezdeneckim, w gminie Dobiegniew.
W latach 1975–1998 miejscowość administracyjnie należała do województwa gorzowskiego.

</doc>
<doc id="352940" url="https://pl.wikipedia.org/wiki?curid=352940" title="Chrcynno">
Chrcynno

Chrcynno – dawniej Chrzcinno, wieś w Polsce położona w województwie mazowieckim, w powiecie nowodworskim, w gminie Nasielsk. około 45 km na północ od Warszawy.
W latach 1962-1973 wieś należała i była siedzibą władz gromady Chrcynno, wcześniej w gromadzie Krzyczki. W latach 1975–1998 wieś administracyjnie należała do województwa ciechanowskiego.
W Chrcynnie znajduje się odrestaurowany neogotycki pałac z 1845 roku. Była to wiejska rezydencja Jana Koźmińskiego, właściciela dóbr nasielskich. Jej projekt i budowę powierzono Henrykowi Marconiemu, legendarnemu miłośnikowi stylu neogotyckiego. W 1846 r. pałac nabył działacz gospodarczy i polityczny Aleksander Kurtz, gorliwy patriota, który na skutek udziału w Powstaniu Styczniowym musiał wyemigrować z Królestwa Polskiego do Krakowa. Przed wyjazdem majątek przekazał żonie i synowi.Później przeszedł w posiadanie rodziny Rościszewskich. Podczas drugiej wojny światowej niemieccy żołnierze wykorzystali pałacyk jako biura a przyległe terany zamienili w lotnisko. Następnie obiekt przeszedł we władanie żołnierzy sowieckich, którzy wynosząc się z niego w grudniu 1945 roku celowo wysadzili pałacyk w powietrze pozostawiając jedynie ruiny.
W 1975 r. ruiny pałacu wykorzystano podczas kręcenia zdjęć do filmu „Beniamiszek” w reżyserii Włodzimierza Olszewskiego, z Boguszem Bilewskim, Januszem Gajosem i Maciejem Damięckim w rolach głównych.
W 1993 roku ruiny pałacyku wraz z resztą posiadłości nabył prywatny inwestor po to by w 1999 roku odsprzedać je innemu inwestorowi, który wpierw zajął się rozwijaniem na tym terenie stadniny koni czystej krwi arabskiej. W końcu jednak podjął się odbudowy pałacu przywracając mu dawną świetność.
Dawne poniemieckie lotnisko należące od 2012 do Aeroklubu Warszawskiego, posiada dwie trawiaste drogi startowe (kierunki 10/28 oraz 15/33). Obecnie użytkowane jako lądowisko. Ponadto znajduje się tam wybudowany w czasie II wojny światowej betonowy pas startowy, który ze względu na stan techniczny nie jest używany. Pas ten został w znacznym stopniu zniszczony po zajęciu lotniska przez Rosjan. Obecnie z lądowiska realizowane są loty ze skoczkami spadochronowymi, a także loty motolotniowe, paralotniowej i sporadycznie również loty szybowcowe.
Poza pałacem i lotniskiem znajduje się tutaj także nieczynna stacja radiolokacyjna (obecnie pole paintballowe itp.).

</doc>
<doc id="352941" url="https://pl.wikipedia.org/wiki?curid=352941" title="Chreptowce">
Chreptowce

Chreptowce – wieś w Polsce, położona w województwie podlaskim, w powiecie sokólskim, w gminie Kuźnica.
W latach 1975–1998 wieś administracyjnie należała do województwa białostockiego.
Przez wieś przebiega droga krajowa nr 19.
Wierni kościoła rzymskokatolickiego należą do parafii Opatrzności Bożej w Kuźnicy Białostockiej.

</doc>
<doc id="352944" url="https://pl.wikipedia.org/wiki?curid=352944" title="Dąbie Chrobakowe">
Dąbie Chrobakowe

Dąbie Chrobakowe (do 31 grudnia 2016 Chrobakowe) – wieś w Polsce położona w województwie śląskim, w powiecie będzińskim, w gminie Psary.
W latach 1975–1998 miejscowość administracyjnie należała do województwa katowickiego.

</doc>
<doc id="352945" url="https://pl.wikipedia.org/wiki?curid=352945" title="Chroberz">
Chroberz

Chroberz – wieś w Polsce, położona w województwie świętokrzyskim, w powiecie pińczowskim, w gminie Złota.
Do 1954 roku siedziba gminy Chroberz. W latach 1954–1972 wieś należała i była siedzibą władz gromady Chroberz. W latach 1975–1998 wieś administracyjnie należała do województwa kieleckiego.
Nazwa.
Miejscowość ma metrykę średniowieczną i notowana jest od XII wieku. Po raz pierwszy wymieniona została w 1153 jako "Chrober", 1244 "Hrober", 1250 "Chrober", 1317 "in Chroberz", 1371 "Chrobesz", 1470-80 "Chroberz", 1508 "Chroberz", 1787 "Chroberz", 1880 "Chroberz". Nazwa wsi pochodzi od nazwy osobowej "Chrobry", która w staropolszczyźnie ("chrobry, chabry, chrabry") oznacza "dzielny".
Historia.
Według tradycji nazwa miejscowości pochodzi od Bolesława Chrobrego, który wracając z wyprawy kijowskiej wzniósł tu obronny zamek i założył parafię. W 1290 r. na zamku w Chrobrzu przebywał królewicz węgierski Andrzej. W Chrobrzu zatrzymał się też król Kazimierz Wielki, który leczył się po wypadku, odniesionym w czasie polowania, w lasach przedborskich. W XIII-XIV wieku odbywały się tu wiece. Wieś była własnością kolejno rodów Tęczyńskich i Tarnowskich. W XVII w. należała do ordynacji pińczowskiej Myszkowskich. Gdy na początku XIX w., ostatni ordynaci, Wielopolscy, by spłacić długi, sprzedali Pińczów wraz z częścią dóbr ziemskich Ordynacji, głównym jej ośrodkiem stał się Chroberz.
W okresie powstania styczniowego w pałacu Wielopolskich stacjonowały oddziały Mariana Langiewicza. 17 marca 1863 r. powstańcy stoczyli tu bitwę z Rosjanami.
W latach I wojny światowej w dworze stacjonowało m.in. dowództwo 46 Dywizji Piechoty armii austro-węgierskiej.
W latach 1943–1944 znajdował się tu hitlerowski posterunek policji. Stacjonujący w Chrobrzu policjanci zamordowali w tym czasie przeszło 100 osób.
Jesienią 1944 r. do Chrobrza przeniósł się "pluton SS von Eupena z Młodzaw i urządził sobie własny „Stützpunkt w gospodarstwie Edmunda Wojtasika [...] Głównym zadaniem tego oddziału SS było nadzorowanie i mobilizowanie do kopania rowów wszystkich zdolnych do pracy mieszkańców wsi nadnidziańskich, włącznie z kobietami i młodzieżą od wczesnych godzin rannych aż do wieczora. SS-mani egzekwowali te czynności z niezwykłą brutalnością, nie cofając się przed strzelaniem do ludzi w domach i na wykopach" (ze wspomnień Gerarda Labudy). Oddział SS z komendantem obozu w Treblince SS-Hauptsturmführerem Theodorem van Eupenem zjawił się w pałacu w Chrobrzu około 15 sierpnia 1944 roku i składał się z około 50 żołnierzy. Podlegał im niemiecki obóz pracy założony w Młodzawach Dużych. "Żołnierze oddziału von Eupena maltretowali ludność polską przez bicie i szczucie psami, zwłaszcza tych, którzy ociągali się przy pracach ziemnych" (z zeznań G Labudy złożonych w 1970 r).
W roku 2000 w Pałacu Wielopolskich w Chrobrzu, a także na terenie parku dworskiego, ekipa filmowa Filipa Bajona kręciła sceny do filmu „Przedwiośnie”.

</doc>
<doc id="352946" url="https://pl.wikipedia.org/wiki?curid=352946" title="Chroboty">
Chroboty

Chroboty – wieś w Polsce położona w województwie mazowieckim, w powiecie żyrardowskim, w gminie Radziejowice.
W latach 1975–1998 miejscowość administracyjnie należała do województwa skierniewickiego.
Urodził się tu Zbigniew Marian Bąkiewicz – cichociemny, żołnierz batalionu Ostoja w powstaniu warszawskim, major piechoty.

</doc>
<doc id="352947" url="https://pl.wikipedia.org/wiki?curid=352947" title="Chrobrów">
Chrobrów

Chrobrów (niem. "Petersdorf") – wieś w Polsce położona w województwie lubuskim, w powiecie żagańskim, w gminie Żagań przy drodze krajowej nr 12.
W latach 1975–1998 miejscowość położona była w województwie zielonogórskim.
Zabytki.
Do wojewódzkiego rejestru zabytków wpisane są:

</doc>
<doc id="352948" url="https://pl.wikipedia.org/wiki?curid=352948" title="Chromakowo">
Chromakowo

Chromakowo – wieś w Polsce położona w województwie mazowieckim, w powiecie żuromińskim, w gminie Lutocin.
Wierni Kościoła rzymskokatolickiego należą do parafii św. Floriana w Poniatowie.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego.
W latach 1954-1961 wieś należała i była siedzibą władz gromady Chromakowo, po jej zniesieniu w gromadzie Poniatowo. W latach 1975–1998 miejscowość administracyjnie należała do województwa ciechanowskiego.
W miejscowości tej znajduje się pomnik przyrody Aleja 75 lip drobnolistnych.

</doc>
<doc id="352949" url="https://pl.wikipedia.org/wiki?curid=352949" title="Chromin">
Chromin

Chromin – wieś w Polsce położona w województwie mazowieckim, w powiecie garwolińskim, w gminie Borowie.
W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Świętej Trójcy w Borowiu. 

</doc>
<doc id="352950" url="https://pl.wikipedia.org/wiki?curid=352950" title="Chromna">
Chromna

Chromna – wieś w Polsce położona w województwie mazowieckim, w powiecie siedleckim, w gminie Zbuczyn.
Wieś szlachecka położona była w drugiej połowie XVI wieku w ziemi łukowskiej województwa lubelskiego. W latach 1975–1998 miejscowość administracyjnie należała do województwa siedleckiego. Dawne gniazdo rodowe rodziny Chromińskich herbu Lubicz.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.
Historia.
Najstarsza zachowana wzmianka o Chromnej pochodzi z 1529 roku – "Księga dochodów beneficjów diecezji krakowskiej z roku 1529 (LIBER RETAXATIONUM)" (Wyd. Z. Leszczyńska-Skrętowa, Wrocław 1968). W czasie okupacji hitlerowskiej we wsi mieszkał i ukrywał się żołnierz Narodowych Sił Zbrojnych st. sierż. Tadeusz Ługowski ps. "Krogulec". Brał on udział 12 marca 1944 w akcji ataku na hitlerowskie więzienie w Siedlcach, gdzie byli przetrzymywani aresztowani oficerowie XII Komendy Okręgu NSZ z Siedlec. Akcja zakończyła się pełnym sukcesem. Z Chromnej pochodził por. Bolesław Próchenko ps. „Zdanowski” – d-ca V ZWZ-AK„Wierzba” zorganizowanego w Zbuczynie w roku 1940.

</doc>
<doc id="352951" url="https://pl.wikipedia.org/wiki?curid=352951" title="Chromowola">
Chromowola

Chromowola – wieś w Polsce położone w województwie kujawsko-pomorskim, w powiecie aleksandrowskim, w gminie Koneck.
Podział administracyjny.
W latach 1975–1998 miejscowość administracyjnie należała do województwa włocławskiego. Wieś sołecka – zobacz jednostki pomocnicze gminy Koneck w BIP.
Demografia.
Według Narodowego Spisu Powszechnego (III 2011 r.) liczyła 248 mieszkańców. Jest trzecią co do wielkości miejscowością gminy Koneck.
Historia.
"Chromowola" alias "Chromowa Wola", wieś i folwark w powiecie nieszawskim, gminie Straszewo, parafii Koneck. Do Warszawy wiorst 168 (około 179 km), do Nieszawy wiorst 10 (około 10,6 km), do Aleksandrowa wiorst 5 (około 5,3 km). Folwark nabyty w r. 1853 za 19 150 rubli srebrnych. Ogólna powierzchnia wynosi mórg 625 (około 350 ha) w tym: grunta orne i ogrody mórg 485, łąk mórg 74, pastwisk mórg 33, lasu mórg 8, nieużytki i place mórg 29. W uprawie stosowano płodozmian 13-polowy. Budowli murowanych 6, drewnianych 4, we wsi eksploatowano pokłady torfu. Wieś Chromowa Wola w roku 1885 osad 20, gruntu mórg 58 (około 32,5 ha).
Przetwórstwo.
W tej miejscowości funkcjonuje od wielu lat zakład przetwórstwa owocowo-warzywnego "ROLFROZ Sp. z o.o." W zakładzie tym przetwarzane są pomidory na koncentrat pomidorowy i marchew na soki.

</doc>
<doc id="352952" url="https://pl.wikipedia.org/wiki?curid=352952" title="Chromów">
Chromów

Chromów (dawna niem. nazwa "Chrumow") – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="352953" url="https://pl.wikipedia.org/wiki?curid=352953" title="Chromówka">
Chromówka

Chromówka – kolonia w Polsce położona w województwie lubelskim, w powiecie chełmskim, w gminie Ruda-Huta.
Do 1954 r. wieś należała do gminy Świerże. W latach 1975–1998 miejscowość administracyjnie należała do województwa chełmskiego. Wieś stanowi sołectwo - zobacz jednostki pomocnicze gminy Ruda-Huta. Według Narodowego Spisu Powszechnego (III 2011 r.) liczyła 203 mieszkańców i była dziewiątą co do wielkości miejscowością gminy Ruda-Huta.
Historia.
Wieś położona na terenie dóbr Ruda, powstała ok. 1880 r. jako kolonia niemiecka. W 1916 r. liczyła 276 mieszkańców, w tym 15 Żydów. Po 1918 r. część kolonistów niemieckich opuściła wieś. 
Według spisu powszechnego z 30 września 1921 r. Chromówkę zamieszkiwało 366 osób, z których narodowość polską deklarowało 318, niemiecką 40, żydowską 8, wyznanie rzymskokatolickie 291, prawosławne 4, ewangelickie 47, mojżeszowe 24. Podczas okupacji niemieckiej wieś liczyła około 270 mieszkańców. W latach 1919-1925 w Chromówce funkcjonowała polska szkoła powszechna. W latach trzydziestych na terenie wsi zbudowano drewnianą świątynię polskokatolicką (rozebraną w czasie drugiej wojny światowej) należącą do parafii pw. św. Mateusza. W 2000 r. wieś liczyła około 200 mieszkańców.

</doc>
<doc id="352955" url="https://pl.wikipedia.org/wiki?curid=352955" title="Chrołowice">
Chrołowice

Chrołowice – wieś w Polsce położona w województwie podlaskim, w powiecie siemiatyckim, w gminie Drohiczyn. Leży na prawym brzegu Bugu. 
W czasach II Rzeczypospolitej wieś należała (do 1934) do gminy Narojki.
W latach 1975–1998 miejscowość administracyjnie należała do województwa białostockiego.
Według Powszechnego Spisu Ludności z 1921 roku wieś zamieszkiwały 162 osoby, wśród których 137 było wyznania rzymskokatolickiego, 12 prawosławnego, a 13 mojżeszowego. Jednocześnie 143 mieszkańców zadeklarowało polską przynależność narodową, 13 żydowską, a 1 inną. Było tu 24 budynki mieszkalne.

</doc>
<doc id="352958" url="https://pl.wikipedia.org/wiki?curid=352958" title="Chronówek">
Chronówek

Chronówek – wieś w Polsce położona w województwie mazowieckim, w powiecie szydłowieckim, w gminie Orońsko.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Doroty w Wolanowie.

</doc>
<doc id="352959" url="https://pl.wikipedia.org/wiki?curid=352959" title="Chronów-Kolonia">
Chronów-Kolonia

Chronów-Kolonia – wieś w Polsce położona w województwie mazowieckim, w powiecie szydłowieckim, w gminie Orońsko.
Na terenie wsi utworzono dwa sołectwa Kolonia Dolna oraz Kolonia Górna.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jana Chrzciciela i św. Stanisława Kostki w Mniszku.

</doc>
<doc id="352960" url="https://pl.wikipedia.org/wiki?curid=352960" title="Kolonia Górna (Chronów-Kolonia)">
Kolonia Górna (Chronów-Kolonia)

Kolonia Górna – część wsi Chronów-Kolonia w Polsce położona w województwie mazowieckim, w powiecie szydłowieckim, w gminie Orońsko.
Kolonia Górna jest odrębnym sołectwem.
W latach 1975–1998 część wsi administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela i św. Stanisława Kostki w Mniszku.

</doc>
<doc id="352961" url="https://pl.wikipedia.org/wiki?curid=352961" title="Chropy">
Chropy

Chropy – wieś w Polsce położona w województwie łódzkim, w powiecie poddębickim, w gminie Poddębice, na Wysoczyźnie Łaskiej nad rzeką Ner oraz Korytem Starego Neru, 3 km na północ od Poddębic, w rejonie dużych skupisk leśnych oraz w pobliżu Obszaru Chronionego Krajobrazu „Dolina Neru”. Sąsiaduje od południa z wsią Klementów, od południowego wschodu z miastem Poddębice, od zachodu ze Sworawą a od północy i północnego zachodu ze wsiami Karnice, Sędów i Wilczków.
Wieś wraz z wsią Chropy-Kolonia tworzy sołectwo "Chropy".
Etymologia nazwy.
Pierwotnie nazwa wsi brzmiała - Chrapy. Nazwa ta przypuszczalnie powstała od imienia lub nazwiska duchownego Chrapa - duchownego ze Skałki - biskupstwo krakowskie, który miał na uposażeniu tę wioskę. Być może to nazwa określająca ziemię bagnistą, porosłą krzakami, która zamarzając zimą tworzyła "chropy" lub po prostu ziemię położoną nisko, w dolinie, podmokłą. Nazwa "Chrapy" była używana bardzo długo, bo aż do pierwszych dekad XX wieku. Stosunkowo niedawno utrwaliła się nazwa Chropy, która funkcjonuje dzisiaj.
Historia.
X wiek - 1419 r. Dzieje najstarsze - biskupstwo krakowskie.
Wieś ma bardzo długą historię, która rozpoczyna się w średniowieczu (X wiek), a potem ściśle związana jest z dziejami Poddębic i historią rodzin, które władały tymi terenami. Prawdopodobnie jest jedną z najstarszych miejscowości w tej okolicy. Zapewne już od XI wieku należała do biskupstwa krakowskiego.
Najpóźniej w X wieku powstało tu przygraniczne grodzisko plemienia Łęczycan (przysiółek Uwału, którego nazwa wskazuje na wcześniejsze istnienie pewnych założeń ziemnych), którego celem była obrona okolicznych terenów. Chropy należały wtedy do sieci grodów wzdłuż linii rzek: Neru i Warty. Na usytuowanie go właśnie tutaj zdecydowano się ze względu na idealne warunki topograficzne (wysokie wzgórze nad doliną Neru). Dowodem istniejącego zróżnicowania majątkowego ówczesnej ludności jest znalezienie jednosiecznego miecza żelaznego.
1419 - 1864 r. Klucz poddębicki.
W "Monografii historycznej dawnych dóbr kapituły krakowskiej w sieradzkim i łęczyckim" zapisano, że: "w 1419 roku spisano jednobrzmiące akty przed sądem łęczyckim (7 marca 1419) i w sieradzkim (14 marca w Szadku) mocą, których Jarosław z Wardzynia odziedziczone po ojcu Jakubie (Jakusiu) wsie Wirzkodono, Warzelino i Parczew zamieniają na wsie Chropy i Wilczków w sieradzkim, tudzież Rąbień, Wierszowice i Biezle (dzisiejsza wieś Bliźnia) w łęczyckim z kapitułą krakowską, otrzymując poza tym dopłatę 80 grzywien)."
Miejscowość do 1419 roku wchodziła w skład dóbr kapituły krakowskiej. Od tej pory Chropy weszły w skład klucza poddębickiego i były własnością m.in. Chebdów i Poddębskich (1419-1522 r.), Grudzińskich (1522-1716 r.), Duninów (1716-1735), Sanguszków (1735-1787) oraz Zakrzewskich (1787-1864, folwark do 1938). Od 1443 roku, czyli od momentu erygowania parafii, Chropy należą do Parafii Świętej Katarzyny w Poddębicach.
1864 - 1938 r. Czas rozwoju - Zakrzewscy.
Na mocy ukazu Carskiego pod datą 19 lutego 1864 roku, w oparciu o tabelę likwidacyjną sporządzoną przez Komisję Centralną Włościańską, zatwierdzonymi przez Urząd Królestwa Polskiego odpisano z dóbr Napoleona Józefa Zakrzewskiego na rzecz uwłaszczenia włościan chropskich - "morgów 448 i prętów 7".
Z chwilą tą włościanie w dobrach Zakrzewskich stali się wolnymi chłopami, nie musieli odpracowywać pańszczyzny. Po wybudowaniu zabudowań na otrzymanych parcelach dali początek wsi w dzisiejszym kształcie. Włościanie od tej chwili płacili czynsz na rzecz Urzędu Gminy w Poddębicach.
W archiwum Zakrzewskich znajduje się dokument "Opisanie Zabudowań Włościańskich Wsi Chropy", w którym podane są dokładne informacje na temat zabudowań, liczby domów mieszkalnych, gospodarzy oraz stanu poszczególnych obiektów. Z tego dokumentu wiadomo, że we wsi było 14 "chałup z bali, słomą pokrytych" oraz karczma ""Bugaj" zwana, z bali postawiona". Ówczesny stan folwarku chłopskiego, obejmujący 383 mórg, opisuje inny dokument "Opisanie Zabudowań Folwarcznych Folwarku Chrop". Na folwark składały się: "dwór z drzewa postawiony", "gorzelnia stara", "zabudowanie z drzewa", "chałupy z drzewa", "spichlerz z bali" oraz "woźnica", stodoła, owczarnia i obora. Wszystko to było własnością Zakrzewskich do roku 1938.
1938 - 2009 r. II wojna światowa i dzieje najnowsze.
Teren Chrop przecina linia kolejowa nr 131 - tzw. magistrala węglowa, wybudowana w latach 1928-1933. Przy jej budowie pomagało wielu mieszkańców wsi.
W 1928 wysiłkiem mieszkańców zorganizowano Ochotniczą Straż Pożarną Chropy; z okazji 75 rocznicy powstania OSP miejscowa społeczność upamiętniła to wydarzenie, fundując tablicę pamiątkową.
W czasie II wojny światowej wiele osób z tej wioski zostało przesiedlonych lub wywiezionych na przymusowe roboty. Większość z nich trafiła do Francji.
W II połowie XX wieku wybudowano tutaj fermę drobiu.
W latach 1975–1998 miejscowość administracyjnie należała do województwa sieradzkiego.
Szlaki turystyczne.
Przez teren Chrop przebiegają dwa szlaki turystyczno-krajoznawcze o dużym znaczeniu regionalnym. Pierwszym jest Szlak pieszy im. Marii Konopnickiej, który przecina teren Chrop w pobliskim kompleksie leśnym. Szlak ten ma na celu zwiększenie atrakcyjności turystycznej gminy, kultywowanie tradycji i dziedzictwa kulturowego oraz wzbogacanie wiedzy o regionie. Powstał, aby upamiętnić pobyt Marii Konopnickiej na ziemi łódzkiej, z okazji jubileuszu 50-lecia jej śmierci. Drugim szlakiem, który prowadzi przez centrum wsi, jest Szlak rowerowy Do gorących źródeł. Ma on na celu pokazanie piękna polskiej wsi oraz połączenie miejscowości związanych z wodami geotermalnymi (Poddębice, Uniejów).

</doc>
<doc id="352962" url="https://pl.wikipedia.org/wiki?curid=352962" title="Chrostowo Wielkie">
Chrostowo Wielkie

Chrostowo Wielkie – wieś w Polsce, położona w województwie mazowieckim, w powiecie przasnyskim, w gminie Czernice Borowe.
W latach 1975–1998 wieś administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Stanisława BM w Czernicach Borowych.
Chrostowo Wielkie było niegdyś wsią szlachecką. W 2 poł. XIX w. leżało w gminie Chojnowo, w powiecie przasnyskim guberni płockiej.

</doc>
<doc id="352963" url="https://pl.wikipedia.org/wiki?curid=352963" title="Chrościn">
Chrościn

Chrościn – wieś w Polsce położona w województwie mazowieckim, w powiecie płońskim, w gminie Dzierzążnia.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352964" url="https://pl.wikipedia.org/wiki?curid=352964" title="Chrośla">
Chrośla

Chrośla – wieś w Polsce położona w województwie mazowieckim, w powiecie mińskim, w gminie Dębe Wielkie.
Wieś szlachecka położona była w drugiej połowie XVI wieku w powiecie garwolińskim ziemi czerskiej województwa mazowieckiego.
W latach 1954-1959 wieś należała i była siedzibą władz gromady Chrośla, po jej zniesieniu w gromadzie Dębe Wielkie. W latach 1975–1998 miejscowość administracyjnie należała do województwa siedleckiego. 
W 1827 r. było tu 16 domów i 131 mieszkańców. Wieś należała do gm. Glinianka, powiatu nowomińskiego, parafii Mińsk Mazowiecki. W nocy z 11 na 12 sierpnia 1943 pod Chroślą miała miejsce akcja dywersyjna Armii Ludowej, w jej wyniku spalono pociąg wojskowy.
Na terenie Chrośli znajduje się m.in. kościół parafialny bł. Honorata Koźmińskiego, przystanek kolejowy Wrzosów oraz wiele prywatnych przedsiębiorstw i zakład przemysłowy Dekor.
Spis powszechny w 2011 ustalił populację wsi na 917 osób. Według danych przedstawionych przez władze gminne w 2020 było ich 1040.

</doc>
<doc id="352965" url="https://pl.wikipedia.org/wiki?curid=352965" title="Chrośle">
Chrośle

Chrośle (dawniej Chróśle) – wieś w Polsce położona w województwie warmińsko-mazurskim, w powiecie nowomiejskim, w gminie Nowe Miasto Lubawskie. W latach 1975–1998 miejscowość administracyjnie należała do województwa toruńskiego.
W Chroślu znaleziono siekierę kamienną, pochodzącą z neolitu (4000–15000 p.n.e.).
W państwie krzyżackim Chrośle było wsią ludną z własną parafią, w skład której wchodziły także wsie: Nowy Dwór i młyn Ruda. Drewniany kościół, pod wezwaniem św. Wawrzyńca, wzmiankowany jest w dokumentach z roku 1340, kiedy to wójt z Bratiana – Kuno Liebenstein – przeznaczył na utrzymanie kościoła cztery włóki. W późniejszym latach ten kościół został spalony. Po wojnie polsko-krzyżackiej został odbudowany. W 1490 roku wymieniany w dokumentach jest proboszcz "Mikołaj Teodorici". W kościele znajdował się kamień grobowy z napisem "Jan Działyński, syn Mikołaja, wojewody chełmińskiego, starosty bratiańskiego, umarł 1588. Żył cztery miesiące i kilka dni.". W XVI w. Chrośle należały do starostwa w Bratianie. Ostatni proboszcz – o imieniu Walenty – zmarł około 1600 roku, a kościół pozostał bez opieki i uległ zniszczeniu. W latach 1610–1612, proboszcz Paweł ze Skarlina wybudował w Chroślach nowy kościół. Materiał budowlany pochodził z rozebranego, z polecenia biskupa Gębickiego, kościółka św. Jerzego w Nowym Mieście Lubawskim oraz kaplicy św. Wawrzyńca. Kościół był murowany (pruski mur), kryty dachówką, niewielki i położony na wzgórzu. Na wieży znajdowały się trzy dzwony. Wyposażenie kościoła w Chroślu pochodziło z rozebranego kościółka św. Jerzego. Posadzka była z cegły, główny ołtarz z obrazem Najświętszej Marii Panny Bolesnej. w 1616 r., decyzją bp. Kuczboskiego, kościół w Chroślu, jako filialny został przyłączony do parafii w Skarlinie, a w 1730 – decyzją bp. Kretkowskiego – do parafii w Radomnie. W czasie kolejnych wojen został uszkodzony, a w 1776 rozebrany. Proboszcz Stępowski próbował go odbudować w 1787 r., udało się jedynie wybudować ściany. Odbudowa nie została dokończona, po roku 1791 drewno zgniło i nie nadawało się do użytkowania.
W czasie przynależności wsi do Rzeczypospolitej istniała w Chroślach szkoła przykościelna. Budynek szkolny został spalony w czasie wojen szwedzkich.
Urodził się tu Leonard Marchlewski – polski prezbiter katolicki, ofiara niemieckiego terroru w okresie II wojny światowej, Sługa Boży Kościoła katolickiego, męczennik.

</doc>
<doc id="352966" url="https://pl.wikipedia.org/wiki?curid=352966" title="Chroślice">
Chroślice

Chroślice (niem. "Hennersdorf") – wieś w Polsce położona w województwie dolnośląskim, w powiecie jaworskim, w gminie Męcinka.
Podział administracyjny.
W latach 1975–1998 miejscowość administracyjnie należała do województwa legnickiego.
Położenie.
Chroślice położone są w południowo-wschodniej części Równiny Chojnowskiej, u podnóży Pogórza Kaczawskiego. Przez wieś przechodzi droga z Jawora do Złotoryi.

</doc>
<doc id="352967" url="https://pl.wikipedia.org/wiki?curid=352967" title="Chrośna (wieś w województwie kujawsko-pomorskim)">
Chrośna (wieś w województwie kujawsko-pomorskim)

Chrośna (staropol. "Krosno", niem. "Krossen") – wieś w Polsce, położona w województwie kujawsko-pomorskim, w powiecie bydgoskim, w gminie Solec Kujawski.
Podział administracyjny.
W latach 1975–1998 miejscowość administracyjnie należała do województwa bydgoskiego. W gminie Solec Kujawski jest też leśniczówka Chrośna.
Położenie.
Chrośna to wieś położona na wielkiej polanie leśnej w środkowej części Puszczy Bydgoskiej. Na zachód od wsi znajdują się tzw. Studzienieckie Łąki, zaś na północy Góra Szwedzka (116 m n.p.m.), będąca najwyższą wydmą śródlądową w Puszczy Bydgoskiej. Duży kompleks wydm parabolicznych otacza także miejscowość od strony południowo-zachodniej. Wieś znajduje się przy tzw. Kępie Chrośnieńskiej (89 m n.p.m.), która stanowi relikt dawnej moreny dennej, częściowo tylko rozmytej przez wody płynące Kotliną Toruńską
Charakterystyka.
Chrośna ma charakter wsi podmiejskiej w zasięgu oddziaływania aglomeracji Bydgoszczy i Solca Kujawskiego. Atutem miejscowości jest jej położenie w środku dużego kompleksu leśnego. Wieś przecina z północy na południe droga powiatowa z Solca Kujawskiego do Nowej Wsi Wielkiej.
Szlaki turystyczne.
W Chrośnie zbiega się kilka pieszych szlaków turystycznych, które eksplorują ostępy Puszczy Bydgoskiej:
Historia.
Pierwsza wzmianka o wsi "Chrośna", zwanej po staropolsku "Krosno" pochodzi z 1523 roku. W XVI wieku wieś należała do parafii rzymskokatolickiej w Liszkowie. Wieś miała obszar 2 łanów, a jej właścicielem był Franciszek Żelechnicki. W XVII wieku wieś należała do starostwa bydgoskiego. Brak jej w lustracji starostwa z 1661 roku, co mogło być skutkiem jej wyludnienia jeszcze przed potopem szwedzkim, zniszczeń wojennych albo chwilowego oderwania od starostwa. Wieś odnotowano ponownie w 1681 roku, jako należącą do starostwa. Mieszkali tu tzw. smolarze, trudniący się wyrobem produktów drzewnych: smoły, potażu, węgla drzewnego itp. W inwentarzu wójtostwa i starostwa bydgoskiego z 1753 roku odnotowano, że wieś 6 września 1745 została odkupiona od podczaszego koronnego Kazimierza Józefa Dąbskiego i jest wsią dziedziczną. Mieszkało tu wówczas na 5 włókach dwóch gospodarzy: Joachim Radacz (Radatz) i Jan Wicki.
Spis miejscowości rejencji bydgoskiej z 1833 r. podaje, że w folwarku Chrośna mieszkało 83 osób (67 ewangelików, 16 katolików) w 6 domach. Według opisu Jana Nepomucena Bobrowicza z 1846 r. Chrośna z folwarkiem była wsią rządową należącą do domeny bydgoskiej. Kolejny spis z 1860 r. podaje, że wieś "Krossno" liczyła 97 mieszkańców (90 ewangelików, 7 katolików) w 11 domach. Najbliższa szkoła elementarna znajdowała się w Dąbrowie Małej. Miejscowość należała do parafii katolickiej w Solcu i ewangelickiej w Rojewie. Właścicielami wsi byli: Postkalt i Remus z Solca.
Słownik geograficzny Królestwa Polskiego dla roku 1884 podaje, że w Chrośnie mieszkało 122 osób (114 ewangelików, 8 katolików) w 13 domostwach. We wsi znajdował się folwark, cegielnia, zaś poczta w Osieku Wielkim odległym o 7 km.
Spis ludności z 30 września 1921 wykazał, że wieś Chrośna wchodząca w skład powiatu bydgoskiego liczyła 319 mieszkańców, w tym 5 Polaków i 314 Niemców, którzy zamieszkiwali 53 domy. Była to obok Dąbrowy Wielkiej i Małej wieś o największym udziale Niemców w powiecie bydgoskim.
Do 1934 r. Chrośna była gminą wiejską o powierzchni 382 ha, wchodzącą w skład wójtostwa w Solcu Kujawskim. We wsi istniało 38 gospodarstw należących do mniejszości niemieckiej, które obejmowały łącznie 93% powierzchni wsi. Po reformie administracyjnej z 1934 r. Chrośna była gromadą wchodzącą w skład gminy Solec Kujawski i obejmowała wsie: Chrośnę i Dąbrowy Małe. We wsi istniała jednoklasowa szkoła I stopnia, prawdopodobnie polsko-niemiecka.
W czasie okupacji niemieckiej utworzono gminę Nowa Wieś Wielka, która weszła w skład powiatu bydgoskiego, rejencji bydgoskiej i okręgu Gdańsk-Prusy Zachodnie. W jej skład weszły wyłączone z gminy Solec Kujawski wsie: Chrośna, Dąbrowy Wielkie, Dobromierz, Leszyce, Łażyn i Nowa Wieś Wielka. W 1941 r. miejscowość liczyła 288 mieszkańców. Od sierpnia 1945 r., po rozwiązaniu gminy Nowa Wieś Wielka, miejscowość powróciła do gminy Solec Kujawski jako gromada wiejska. W skład gromady wchodziły wsie: Chrośna i Dąbrowy Małe, natomiast leśnictwo Chrośna wchodziło w skład gromady Kabat.
Po II wojnie światowej gospodarstwa poniemieckie zajęli Polacy, którzy przybyli z głębi kraju oraz z kresów wschodnich. W 1948 roku gromada wiejska Chrośna posiadała powierzchnię 506 ha i zaludnienie 360 osób. We wsi istniała jednoklasowa szkoła powszechna w budynku gminnym. Obsadę stanowił jeden nauczyciel. W 1951 roku w szkole uczyło się 28 dzieci. W miejscowości założono również punkt biblioteczny.
W latach 1947–1953 w dyskusjach na temat nowego podziału administracyjnego prowadzonych między starostwem bydgoskim a samorządami, przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Chrośna. Reforma administracyjna z 25 września 1954 nie uwzględniła jednak woli mieszkańców, gdyż miejscowość włączono do powiatu inowrocławskiego do nowo utworzonej gromady Rojewice. W kolejnych latach dokonano jednak korekt przynależności terytorialnej, których beneficjentem była m.in. Chrośna. W 1957 roku pod administrację Gromadzkiej Rady Narodowej w Nowej Wsi Wielkiej przeszły Łąki Studzieniecke koło Chrośnej, a 15 grudnia 1958 wieś wyłączono z gromady Rojewice i wcielono do gromady Solec Kujawski w powiecie bydgoskim. W czasie kolejnej reformy administracyjnej w 1973 r. planowano przyłączenie wsi do gminy Nowa Wieś Wielka, ale wobec sprzeciwu mieszkańców wieś pozostawiono w gminie Solec Kujawski. W latach 70. we wsi zlikwidowano szkołę, zaś dzieci skierowano do tzw. zbiorczej szkoły gminnej w Solcu Kujawskim.
Statystyka.
Poniżej podano wybrane informacje statystyczne dotyczące wsi Chrośna na podstawie Banku Danych Lokalnych GUS.
W 1998 r. w Chrośnej mieszkało 114 osób, w tym 61 mężczyzn i 53 kobiety. Narodowy Spis Powszechny 2002 wykazał, że we wsi mieszkało 135 osób w 38 gospodarstwach domowych. 16% populacji posiadało wykształcenie wyższe lub średnie. We wsi znajdowało się 28 budynków ze 35 mieszkaniami. Dwie trzecie mieszkań pochodziło sprzed 1945 roku, zaś 4 wzniesiono w latach 1989-2002.
Narodowy Spis Powszechny 2011 odnotował 163 mieszkańców Chrośnej. W 2013 r. działalność gospodarczą prowadziło 21 podmiotów, w tym 19 osób fizycznych i 1 spółka handlowa. Dominowały mikroprzedsiębiorstwa (zatrudnienie: 0-9 osób).
W latach 2008-2013 oddano do użytku 9 mieszkań – wszystkie w budownictwie indywidualnym. Stanowiło to ⅓ nowych mieszkań wzniesionych w tym czasie na obszarze wiejskim całej gminy Solec Kujawski.

</doc>
<doc id="352968" url="https://pl.wikipedia.org/wiki?curid=352968" title="Chrośno (wieś)">
Chrośno (wieś)

Chrośno – wieś w Polsce położona w województwie łódzkim, w powiecie zgierskim, w gminie Aleksandrów Łódzki.
Wieś duchowna, własność klasztoru kanoników regularnych w Trzemesznie położona była w końcu XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do ówczesnego województwa łódzkiego.
Wieś w formie rzędówki z luźną zabudową wzdłuż drogi, przekształcającą się stopniowo w ulicówkę.
W roku 2011 liczba mieszkańców wynosiła 112 osób. 

</doc>
<doc id="352969" url="https://pl.wikipedia.org/wiki?curid=352969" title="Chróstnik">
Chróstnik

Chróstnik (niem. "Brauchitschdorf" )– wieś w Polsce położona w województwie dolnośląskim, w powiecie lubińskim, w gminie Lubin.
Wieś leży przy drodze wojewódzkiej nr 333 i przy węźle Lubin Południe drogi ekspresowej S3. Liczy 1012 mieszkańców – jest szóstą najludniejszą miejscowością gminy.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są:
Instytucje.
Edukacja.
W roku 2008 powstało Stowarzyszenie "Edukacja Chróstnik".
W Chróstniku znajdował się Zespół Szkół (szkoła zasadnicza, liceum ekonomiczne, technikum, szkoła policealna) oraz Oddział Przedszkolny Szkoły Podstawowej im. Marii Konopnickiej w Krzeczynie Wielkim. Obie placówki zostały zlikwidowane w 2011 r. 
W Chróstniku funkcjonuje świetlica administrowana przez Ośrodek Kultury Gminy Lubin oraz filia Gminnej Biblioteki Publicznej w Raszówce.
Parafia Rzymskokatolicka Matki Bożej Bolesnej.
Parafia Matki Bożej Bolesnej została utworzona 20 grudnia 1981. Wcześniej kościół w Chróstniku był kościołem filialnym parafii Matki Bożej Częstochowskiej w Lubinie. Parafia diecezji legnickiej posiada kościół filialny świętej Marii Dominiki Mazzarello w Krzeczynie Wielkim.
Komunikacja.
Połączenia Chróstnik-Lubin zapewniają kursy linii nr 5 i 105 komunikacji miejskiej w Lubinie. Jest tu także przystanek kolejowy Chróstnik - ruch pociągów pasażerskich obsługiwany przez Koleje Dolnośląskie.

</doc>
<doc id="352970" url="https://pl.wikipedia.org/wiki?curid=352970" title="Chróstno">
Chróstno

Chróstno (dawniej "Zalesie", ) – wieś w Polsce położona w województwie opolskim, w powiecie głubczyckim, w gminie Głubczyce.
Wioska leży na terenie Obszaru Chronionego Krajobrazu Rejon Mokre - Lewice. Leży na terenie Nadleśnictwa Prudnik (obręb Prudnik).

</doc>
<doc id="352971" url="https://pl.wikipedia.org/wiki?curid=352971" title="Chróstowo (województwo kujawsko-pomorskie)">
Chróstowo (województwo kujawsko-pomorskie)

Chróstowo – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 220 mieszkańców. Jest ósmą co do wielkości miejscowością gminy Dąbrowa Biskupia.

</doc>
<doc id="352972" url="https://pl.wikipedia.org/wiki?curid=352972" title="Chrósty Wysińskie">
Chrósty Wysińskie

Chrósty Wysińskie – wieś w Polsce, położona w województwie pomorskim, w powiecie kościerskim, w gminie Liniewo. 
W latach 1975–1998 miejscowość administracyjnie należała do województwa gdańskiego.
Wieś na pograniczu kaszubsko-kociewskim, stanowi sołectwo gminy Liniewo, w którego skład wchodzi również wieś Rymanowiec.

</doc>
<doc id="352973" url="https://pl.wikipedia.org/wiki?curid=352973" title="Chróścice">
Chróścice

Chróścice (, ) – wieś w Polsce położona w województwie opolskim, w powiecie opolskim, w gminie Dobrzeń Wielki.
Nazwa.
W księdze łacińskiej "Liber fundationis episcopatus Vratislaviensis" () spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Croscziczi". W okresie hitlerowskiego reżimu w latach 1935-1945 miejscowość nosiła nazwę "Rutenau".
Części wsi.
W latach 1954–1972 wieś należała i była siedzibą władz gromady Chróścice.
Historia.
Pierwsze ślady osadnictwa pochodzą z okresu kilku tysięcy lat p.n.e. Świadczą o tym różne znaleziska.
Wykopaliska, jakie poczyniono w Chróścicach przed II wojną światową w 1931 jak również i po wojnie w latach 1953–1954 – mówią o tym samym; sięgają one do młodszej epoki kamiennej (4500–1700 rok przed naszą erą).
Pierwsze odkrycia z 1931 w okolicach Chróścic są bardzo interesujące: m.in. znaleziono w Babi Lesie monetę celtycką z okresu lateńskiego (ok. IV wiek p.n.e.) – określenie "kultura lateńska" jest stosowane w nauce na oznaczenie specyficznej kultury Celtów w ostatnich wiekach przed naszą erą. Na dwóch kolejnych stanowiskach odkryto ziemiankę i resztki sześciu dymarek do wytapiania metali oraz narzędzia codziennego użytku m.in. skorupy glinianych naczyń.
Kolejne odkrycia z sierpnia i września 1953 są o tyle ciekawsze, że robotnicy w czasie wydobywania kruszywa na polu rolnika Franciszka Kampy (niedaleko wiatraków) natrafili przypadkowo na groby całopalne. Podczas wykopalisk odkryto dziewięć grobów z czego jeden był względnie dobrze zachowany m.in. odnaleziono bogato zdobione popielnice, części spinek i sprzączek, elementy broni jak uchwyty do tarcz, groty oszczepów oraz resztki mieczy – także celowo zgięte lub złamane części uzbrojenia. Poza tym cmentarzysko było bogate w przedmioty z żelaza: noże, nożyczki, fibule, krzesiwa, imacze oraz łańcuchy. Najstarszy grób pochodził z II wieku n.e., a najmłodszy z połowy IV wieku n.e.
W 1954 dokonano w Chróścicach dalszych badań wykopaliskowych - odnaleziono resztki pieców hutniczych, ponadto dużą ilość żużla i polepy, które stanowiły elementy odpadkowe w procesie wytapiania żelaza – obfitość nisko fosforowej rudy darniowej w dorzeczu Odry uwarunkowała powstanie stanowisk hutniczych. Prowadzone na szeroką skalę badania archeologiczne potwierdzają istnienie wysoko zorganizowanych i uporządkowanych systemów produkcji tych stanowisk, ośrodki hutnicze korzystały ze specjalistów oraz z pracowników najemnych - obok pieców odnaleziono ułamki ręcznie lepionych i zdobionych naczyń, sprzączkę żelazną, brązową fibulę, dwa żelazne nożyki oraz szklany paciorek.
Niestety kolejnych wykopalisk archeologicznych w Chróścicach nie przeprowadzono.
Oficjalne wyniki Plebiscytu Górnośląskiego: "Gazeta Urzędowa Górnego Śląska" Nr. 21 - 7 V 1951, Opole – liczba głosujących w Chróścicach: 1999 – liczba głosów za Polską: 816 – liczba głosów za Niemcami: 1177 – liczba głosów unieważnionych: 6
Zabytki.
Do wojewódzkiego rejestru zabytków wpisany jest:
Ludzie urodzeni w Chróścicach.
Z Chróścic pochodzą m.in.:
Ks. Urban jest też autorem ponad 60 pozycji książkowych, w tym biografii wielu polskich pallotynów.
Edukacja.
W Chróścicach funkcjonuje publiczne przedszkole, ochronka prowadzona przez siostry zakonne i Zespół Szkół. W skład Zespołu Szkół wchodzą: Publiczna Szkoła Podstawowa funkcjonująca w dwóch budynkach (im. Marii Konopnickiej) i Publiczne Gimnazjum. Szkoła mieści się przy ulicy Powstańców śląskich 1, filia (szkoły podstawowej) mieści się przy ul. Szkolna 11. Szkoła posiada bogatą infrastrukturę sportową i naukową. Często organizuje zawody na różnych stopniach. Odnosi dużo sukcesów sportowych w różnych dyscyplinach i na różnym szczeblu.
Sport.
Chróścice mają swój własny klub sportowy – LZS Victoria Chróścice. Klub sięga swą historią do roku 1918 a po 1945 jest czwartym zarejestrowanym w Polsce klubem Zrzeszenia LZS. W 1953 roku Victoria zdobyła puchar polski LZS. W klubie jest 5 sekcji: piłka nożna, tenis stołowy, siatkówka dziewcząt, szachy i skat sportowy. Pierwsza drużyna piłkarska obecnie gra w III lidze śląsko-opolskiej. Druga drużyna seniorów gra w klasie A, w rozgrywkach biorą też udział drużyna juniorów i trampkarzy. Od wielu już lat, na każdym meczu towarzyszą im wierni kibice w różnym wieku i płci. Mamy także bardzo zdolne siatkarki. Znane na całej Opolszczyźnie. Od kilku lat coraz to lepsze wyniki mają tenisiści stołowi. Aktualnie Klub ma dwie bardzo młode drużyny kobiece w II lidze tenisa stołowego, drużynę seniorów w IV lidze i dwie drużyny juniorów w I lidze juniorów. Sylwia Szlapa i Aleksandra Nowak notowane są w rankingach ogólnopolskich na bardzo wysokich miejscach.
Infrastruktura.
We wsi znajdują się stacja kolejowa, przystanki PKS, gminna biblioteka, klub sportowy, OSP oraz ośrodek zdrowia. Wieś ma wodociąg i jest skanalizowana. Posiada także sieć gazową. Asfaltowych dróg jest we wsi około 35 kilometrów, przy głównych drogach w ostatnich latach wybudowano nowe chodniki ze ścieżkami rowerowymi. Wieś obejmuje wraz z przysiółkami duży obszar: od śluzy na Odrze najdalej na południe wysuniętego punktu Chróścic, do punktu najdalej wysuniętego na północ do tzw. Chróścickiego młyna jest ponad 7 km a od wjazdu od strony wschodniej (od Dobrzenia Wielkiego) do wyjazdu na Siołkowice w okolicy żwirowni jest prawie 4,5 kilometra.
Warto zobaczyć.
W Chróścicach można zobaczyć młyn i jezioro obok. Stary chróścicki wiatrak znajduje się w Muzeum Wsi Opolskiej w Opolu. Północny kraniec wsi graniczy z kompleksem leśnym będącym częścią kompleksu leśnego Stobrawskiego Parku Krajobrazowego. Południowy kraniec wsi sięga do nurtu Odry przy której funkcjonuje zabytkowa, wielokrotnie modernizowana śluza z 1887 roku z jazem iglicowym.

</doc>
<doc id="352974" url="https://pl.wikipedia.org/wiki?curid=352974" title="Chróścielów">
Chróścielów

Chróścielów ( lub "Chrastělovo", ) – wieś w Polsce położona w województwie opolskim, w powiecie głubczyckim, w gminie Kietrz. Wieś obejmuje administracyjnie przysiółek Gniewkowice i Kolonia Zachód.
Obszar głównie rolniczy z zachowaną po upadku socjalizmu w 1989 roku Rolniczą Spółdzielnią Produkcyjną. Zakład RSP zajmuje się hodowlą zwierząt oraz produkcją wysokiej jakości mleka. Ponadto dysponuje dużymi obszarami uprawnymi.
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej. Po raz pierwszy wzmiankowane zostały w 1377 roku jako "Crostolew", kiedy to podzielono księstwo raciborsko-opawskie pomiędzy synów Mikołaja II. Później wzmiankowane jako "Chrastelow" (1434) lub "Krastillau" (1743).
Po wojnach śląskich znalazła się w granicach Prus i powiatu głubczyckiego. Była zamieszkała przez tzw. Morawców. W 1910 74% mieszkańców posługiwało się czeskimi gwarami laskimi. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.

</doc>
<doc id="352975" url="https://pl.wikipedia.org/wiki?curid=352975" title="Chróścin">
Chróścin

Chróścin – wieś w Polsce położona w województwie łódzkim, w powiecie wieruszowskim, w gminie Bolesławiec.
Podział administracyjny i położenie.
W latach 1975–1998 miejscowość należała administracyjnie do województwa kaliskiego.
Wieś położona jest na prawym brzegu górnego odcinka rzeki Prosny. To tu do 1939 roku znajdowała się południowa granica Państwa Polskiego, którą stanowiła rzeka Prosna.
Przez Chróścin przebiegają następujące drogi:
W Chróścinie funkcjonują nazwy własne tzw. „dzielnic” (często także występujące na różnych mapach), a są to:
Historia.
Miejscowość historycznie należy do ziemi wieluńskiej i związana była z Wielkopolską. Ma metrykę średniowieczną i istnieje co najmniej od XIII wieku. Wymieniona w dokumencie zapisanym w 1245 jako "Chroscino", "Chroszczyn", kiedy otrzymuje ją Konwent cysterek w Ołoboku. W okolicach wsi znajduje się średniowieczna budowla typu obronnego, grodzisko stożkowate.
W tym pierwszym dokumencie wystawionym w 1245 arcybiskup poznański zaświadczył, że Wierzbięta brat oraz Racława wdowa po kasztelanie Klemencie zrzekli się wszystkich praw m.in. do tej części Chóścina w latach 1238-41, którą klasztor łubnicki otrzymał prawdopodobnie przy fundacji w latach 1238-41. Jeżeli zakonnice przeniosą się z Ołoboku do Łubnic, to klasztor łubnicki miał przejąć część Chróścina m.in. należącą do klasztoru ołobockiego. W 1338 opatka ołobocka odkupiła prawa do części Chróścina od Mik. Czecha i jego brata Marcza za 3 1/2 grzywny. W 1356 klasztor w Ołoboku nadał 10 lat wolnizny m.in. osadnikom w Chróścinie.
Miejscowość została odnotowana w historycznych dokumentach podatkowych. W 1520 wieś leżała w parafii Bolesławiec. Znajdowała się w niej całkowicie zrujnowana kaplica, 2. sołtysi dawali plebanowi bolesławieckiemu 3. ćwierci żyta i tyleż owsa w ramach mesznego. W 1552 miejscowość była własnością klasztoru w Ołoboku w parafii Dzietrzkowice. Mieszkało w niej wówczas 7. kmieci oraz 2 wolnych gospodarujących na 1. łanie. W 1553 we wsi było 3/4 łanów kmiecych, 1 łan wolny.
Po rozbiorach Polski miejscowość znalazła się w zaborze rosyjskim. Jako wieś leżącą nad rzeką Prosną w powiecie wieluńskim, gminie Bolesławiec, parafii Mieleszyn wymienia ją XIX wieczny Słownik geograficzny Królestwa Polskiego. Notuje on obecnie używaną nazwę miejscowości - „Chróścin”. Wieś posiadała drewniany kościół filialny. Według spisu z 1827 znajdowało się w niej 46. domów oraz 384. mieszkańców. W 1880 liczyła już 82. domy oraz 560. mieszkańców.
W okresie międzywojennym w miejscowości stacjonowały: placówka Straży Granicznej I linii „Chróścin”, a wcześniej placówka Straży Celnej „Chróścin”.
Zakłady.
Największymi zakładami funkcjonującymi w Chróścinie i dającymi zatrudnienie wielu okolicznym mieszkańcom są trzy Domy Pomocy Społecznej (DPS i SDPS):
Zabytki.
Znajduje się tam zabytkowy XVIII-wieczny kościół, XIX-wieczna cerkiew oraz zamek pobudowany w czasach zaboru rosyjskiego. Wieś duchowna "Chrościno", własność klasztoru cysterek w Ołoboku, położona była w drugiej połowie XVI wieku w powiecie wieluńskim ziemi wieluńskiej województwa sieradzkiego.
Według rejestru zabytków Narodowego Instytutu Dziedzictwa na listę zabytków wpisane są obiekty:
W okolicach wsi znajduje się grodzisko stożkowate.

</doc>
<doc id="352976" url="https://pl.wikipedia.org/wiki?curid=352976" title="Chrustne">
Chrustne

Chrustne – wieś w Polsce położona w województwie lubelskim, w powiecie ryckim, w gminie Ryki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Ryki.
Urodził się tu Stanisław Jagusz – polski adwokat, działacz ludowy i publicysta, poseł na Sejm Ustawodawczy (1947–1950).
Wierni Kościoła rzymskokatolickiego należą do parafii Najświętszego Zbawiciela w Rykach.
Historia.
W wieku XVI Chrosno, wymieniane w lustracji województwa sandomierskiego z lat 1564–1565. Nazwa Chrosno utrzymuje się jeszcze w wieku XIX, pod nazwą Chrostno alias Chrusno wymienia wieś Słownik geograficzny Królestwa Polskiego z roku 1880.

</doc>
<doc id="352977" url="https://pl.wikipedia.org/wiki?curid=352977" title="Chrustowice">
Chrustowice

Chrustowice – wieś sołecka w Polsce położona w województwie świętokrzyskim, w powiecie kazimierskim, w gminie Opatowiec.
W latach 1975–1998 miejscowość administracyjnie należała do województwa kieleckiego.

</doc>
<doc id="352979" url="https://pl.wikipedia.org/wiki?curid=352979" title="Chruszczewka Szlachecka">
Chruszczewka Szlachecka

Chruszczewka Szlachecka – wieś w Polsce położona w województwie mazowieckim, w powiecie sokołowskim, w gminie Kosów Lacki.
W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w Chruszczewkce Szlacheckiej należą do parafii Kosów Lacki. W miejscowości znajduje się kaplica dojazdowa pw. Najświętszego serca Pana Jezusa.

</doc>
<doc id="352980" url="https://pl.wikipedia.org/wiki?curid=352980" title="Chruszczewka Włościańska">
Chruszczewka Włościańska

Chruszczewka Włościańska – wieś w Polsce położona w województwie mazowieckim, w powiecie sokołowskim, w gminie Kosów Lacki
Wierni wyznania rzymskokatolickiego zamieszkali w miejscowości należą do parafii Kosów Lacki.
Historia.
Miejscowość była przejściowo siedzibą gminy Dębe Nowe. Do 1954 roku istniała gmina Chruszczewka. W latach 1954–1972 wieś należała i była siedzibą władz gromady Chruszczewka Włościańska. W latach 1975–1998 miejscowość administracyjnie należała do województwa siedleckiego.
Zabytki.
Wielobryłowa kapliczka przydrożna o charakterze klasycystycznym z pierwszej połowy XIX wieku. Murowana z cegły. Cokół prostokątny, na nim czworoboczny filar z blendami zwieńczony dwuspadowym daszkiem. Prostopadle do filaru umieszczona kapliczka z zamkniętym półkoliście oknem i dwoma półkolistymi przeźroczami. Przykryta dwuspadowym daszkiem na modylionowym gzymsie.

</doc>
<doc id="352981" url="https://pl.wikipedia.org/wiki?curid=352981" title="Chruszczewo">
Chruszczewo

Chruszczewo – wieś w Polsce położona w województwie mazowieckim, w powiecie ciechanowskim, w gminie Ciechanów.
Przez miejscowość przebiega droga wojewódzka DW615.
W latach 1975–1998 miejscowość administracyjnie należała do województwa ciechanowskiego.

</doc>
<doc id="352982" url="https://pl.wikipedia.org/wiki?curid=352982" title="Chruszczobród-Piaski">
Chruszczobród-Piaski

Chruszczobród-Piaski – wieś w Polsce położona w województwie śląskim, w powiecie zawierciańskim, w gminie Łazy.
W latach 1975–1998 miejscowość administracyjnie należała do województwa katowickiego.

</doc>
<doc id="352983" url="https://pl.wikipedia.org/wiki?curid=352983" title="Chruszczów-Kolonia">
Chruszczów-Kolonia

Chruszczów-Kolonia – kolonia w Polsce położona w województwie lubelskim, w powiecie puławskim, w gminie Nałęczów.
W latach 1957–1963 kolonia Chruszczów znajdowała się w granicach Nałęczowa. W związku z reformą znoszącą gminy jesienią 1954 roku, kolonię Chruszczów włączono do nowo utworzonej gromady Nałęczów. 1 stycznia 1957 kolonię Chruszczów wyłączono ze znoszonej gromady Nałęczów i włączono ją do utworzonego rok wcześniej osiedla Nałęczów, w związku z czym kolonia Chruszczów stała się integralną częścią Nałęczowa. 30 czerwca 1963, w związku z nadaniem Nałęczowowi status miasta, kolonię Chruszczów wyłączono z Nałęczowa i włączono do gromady Piotrowice, tym samym przywracając jej samodzielność.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Nałęczów.

</doc>
<doc id="352984" url="https://pl.wikipedia.org/wiki?curid=352984" title="Chruszczyna Mała">
Chruszczyna Mała

Chruszczyna Mała – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Historia.
W wieku XIX Chruszczyna Mała – wieś w powiecie pińczowskim, gmina Nagórzany parafii Gorzków, należy do dóbr Kazimierza Mała hrabiego Łubieńskiego.
W 1827 roku wieś liczyła 13 domów, 81 mieszkańców
Folwark Chruszczyna Mała z wsią tejże nazwy nabyte w r. 1870 za rubli srebrnych 19,000. Rozległość ogólna wynosi mórg 282 a mianowicie: grunta orne i ogrody mórg 257, łąk mórg 10, nieużytki i płaco mórg 15, płodozmian 10. polowy, budowli dworskich 10. Wieś Chruyszczyna Mała osad 11, gruntu mórg 54.

</doc>
<doc id="352985" url="https://pl.wikipedia.org/wiki?curid=352985" title="Chruszczyna Wielka">
Chruszczyna Wielka

Chruszczyna Wielka – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka
W latach 1975–1998 miejscowość administracyjnie należała do województwa kieleckiego.

</doc>
<doc id="352986" url="https://pl.wikipedia.org/wiki?curid=352986" title="Chruszczyny">
Chruszczyny

Chruszczyny – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski, ok. 10 km na zachód od Ostrowa. 
Przed 1932 rokiem miejscowość położona była w powiecie odolanowskim, w latach 1975-1998 w województwie kaliskim, w latach 1932-1975 i od 1999 w powiecie ostrowskim.
W sąsiedztwie Chruszczyn leżą Dąbrowy Krotoszyńskie.

</doc>
<doc id="352987" url="https://pl.wikipedia.org/wiki?curid=352987" title="Chruścice">
Chruścice

Chruścice – wieś sołecka w Polsce, położona w województwie świętokrzyskim, w powiecie pińczowskim, w gminie Pińczów.
W latach 1975–1998 miejscowość administracyjnie należała do województwa kieleckiego.
Historia.
W wieku XIX Chrościce także Chruścice – wieś w powiecie pińczowskim, gminie Pińczów parafii Sędziejowice. 
We wsi młyn wodny. W 1827 r. było tu 28 domów 223 mieszkańców Folwark Chruścice z wsią Chruścice, odległy od Kielc wiorst 35 od Pińczowa wiorst 8, od Myszkowa wiorst 87, od rzeki Nidy wiorst 8. Dobra te nabyto w r. 1882 za rubli srebrnych 22 100. Ogólna przestrzeń gruntów wynosi mórg 738. Budowli: murowanych jeden, z drzewa 9. Wieś Chruślice posiadała osad 34, gruntu mórg 378.
W 1926 roku została utworzona Ochotnicza Straż Pożarna.
W dniu 3 czerwca 1945 roku, oddziały szturmowe Ministerstwa Bezpieczeństwa Publicznego w lasach na południe od Chruścic stoczyły potyczkę z oddziałem Narodowych Sił Zbrojnych.

</doc>
<doc id="352988" url="https://pl.wikipedia.org/wiki?curid=352988" title="Chruściel">
Chruściel

Chruściel ("niem. Tiedmannsdorf") – wieś w Polsce, położona w województwie warmińsko-mazurskim, w powiecie braniewskim, w gminie Płoskinia, przy drodze wojewódzkiej nr 506 i w pobliżu linii kolejowej Elbląg-Braniewo-Królewiec. W kierunku północno-zachodnim od miejscowości znajduje się węzeł drogowy "Chruściel (Braniewo Południe)" w ciągu drogi krajowej nr 22 (dawna Berlinka). Wieś znajduje się w historycznym regionie Warmia.
Wieś lokowana w 1296 przez biskupa warmińskiego Henryka Fleminga.
Do 1954 roku siedziba gminy Chruściel. W latach 1975–1998 wieś administracyjnie należała do województwa elbląskiego.

</doc>
<doc id="352989" url="https://pl.wikipedia.org/wiki?curid=352989" title="Chruścinek">
Chruścinek

Chruścinek – wieś w Polsce położona w województwie łódzkim, w powiecie kutnowskim, w gminie Łanięta.
W latach 1975–1998 miejscowość administracyjnie należała do województwa płockiego.

</doc>
<doc id="352990" url="https://pl.wikipedia.org/wiki?curid=352990" title="Chruślanki Józefowskie">
Chruślanki Józefowskie

Chruślanki Józefowskie – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjne należała do ówczesnego województwa lubelskiego.
Wieś stanowi sołectwo gminy Józefów nad Wisłą.
Historia.
Chruślanki Józefowskie i Mazanowskie w wieku XIX wsie w powiecie nowoaleksandryjskim, gminie Józefów, parafii Prawno. Był tu młyn i tartak wodny. Według spisu z roku 1827 Chruślanki Józefowskie liczyły 3 domy i 21 mieszkańców, Chruślanki Mazanowskie zaś 25 domów i 178 mieszkańców.
W Chruślankach Józefowskich znajduje się cmentarz wojenny z okresu I wojny Światowej na którym spoczywają żołnierze z 13, 16 i 25 Pułków Obrony Krajowej (Landstrum), 219 i 220 Rezerwowych Pułków Strzelców (4 Armia Austriacka i Grupa Operacyjna gen. Kummera von Falkanfeld) oraz Niemcy z 19 Rezerwowego Batalionu Strzelców.

</doc>
<doc id="352991" url="https://pl.wikipedia.org/wiki?curid=352991" title="Chruślanki Mazanowskie">
Chruślanki Mazanowskie

Chruślanki Mazanowskie – wieś w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjne należała do ówczesnego województwa lubelskiego.
Wieś rolniczo-sadownicza. Zagłębie jabłkowe, malinowe i porzeczkowe. Bardzo czyste powietrze dzięki lasom sosnowym oraz dużej odległości od obszarów przemysłowych.
Wieś stanowi sołectwo gminy Józefów nad Wisłą.
Historia.
Cbruślanki Józefowskie i Mazanowskie w wieku XIX wsie w powiecie nowoaleksandryjskim, gminie Józefów, parafii Prawno. Był tu młyn i tartak wodny. Według spisu z roku 1827 Chruślanki Józefowskie liczyły 3 domy i 21 mieszkańców, Chruślanki Mazanowskie zaś 25 domów i 178 mieszkańców.

</doc>
<doc id="352992" url="https://pl.wikipedia.org/wiki?curid=352992" title="Chruśle">
Chruśle

Chruśle – wieś w Polsce położona w województwie łódzkim, w powiecie łowickim, w gminie Kiernozia.
Prywatna wieś szlachecka "Chrośle" położona była w drugiej połowie XVI wieku w powiecie gąbińskim ziemi gostynińskiej województwa rawskiego. W latach 1975–1998 miejscowość administracyjnie należała do województwa płockiego.

</doc>
<doc id="352993" url="https://pl.wikipedia.org/wiki?curid=352993" title="Chruślice (województwo mazowieckie)">
Chruślice (województwo mazowieckie)

Chruślice – wieś w Polsce położona w województwie mazowieckim, w powiecie radomskim, w gminie Wolanów. Przez wieś przebiega trasa drogi wojewódzkiej nr 733.
Prywatna wieś szlachecka "Chroślice", położona była w drugiej połowie XVI wieku w powiecie radomskim województwa sandomierskiego. Od czasów staropolskich wieś była zaściankiem zamieszkałym przez drobną szlachtę. Między innymi rodziny: Burtkiewscy, Chruśliccy, Gorscy, Jaszewscy, Królikowscy, Kwaśniewscy, Lisieccy, Łopuszewscy, Osińscy, Osuchowscy, Plaskotowie, Powierscy, Szellerowie, Szymowscy, Wagnerowie, Wietrzykowscy, Wolscy, Zmijewscy. 
Od lata 1942 do jesieni 1943 istniał tu obóz pracy przymusowej dla Żydów z Radomia. Wykonywali prace drogowe i pracowali na rzecz jednostki wojskowej stacjonującej w pobliskich Kacprowicach.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Jarosławicach lub do parafii św. Doroty w Wolanowie.

</doc>
<doc id="352994" url="https://pl.wikipedia.org/wiki?curid=352994" title="Chruślin">
Chruślin

Chruślin (dawniej "Chroślin") – wieś w Polsce położona w województwie łódzkim, w powiecie łowickim, w gminie Bielawy. 
Przez miejscowość przebiega droga wojewódzka nr 703.
Historia.
W XIV w. powstała rzymskokatolicka parafia św. Michała Archanioła. Wtedy też powstał pierwszy kościół. W XVI w. Chruślin wchodził w skład dóbr stołowych Arcybiskupa gnieźnieńskiego. W początkach XVI w. z fundacji prymasa Mikołaja Dzierzgowskiego rozpoczęto odbudowę świątyni, którą ukończono w 1556 roku. W tym też roku konsekrowano kościół. Wkrótce powstał także przytułek dla bezdomnych oraz prepozytura parafialna z kolegium mansjonarzy. W wieku XVII arcybiskup Jan Lipski stworzył w Chruślinie dom mieszkalny do swojej dyspozycji. Wieś arcybiskupstwa gnieźnieńskiego w ziemi sochaczewskiej województwa rawskiego w 1792 roku.
W 1827 Chruślin liczył sobie 44 domów. W 1880 roku domostw było 44 i mieszkańców 157. 
W latach 1954–1972 wieś należała i była siedzibą władz gromady Chruślin. W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="352996" url="https://pl.wikipedia.org/wiki?curid=352996" title="Chruślina">
Chruślina

Chruślina – wieś w Polsce położona w województwie lubelskim, w powiecie opolskim, w gminie Józefów nad Wisłą.
Wieś szlachecka położona była w drugiej połowie XVI wieku w powiecie urzędowskim województwa lubelskiego.
W latach 1954-1959 wieś należała i była siedzibą władz gromady Chruślina, po jej zniesieniu w gromadzie Spławy. W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Józefów nad Wisłą.
Historia.
Około 1300 roku dziedzicem Chrośliny (dzisiaj Chruślina) był Wojtko Cielej wojewoda sandomierski. Około 1360 roku Wojtko Cielej potwierdza sprzedaż sołectwa na prawie magdeburskim w Chruślinie za 30 grzywien przez szlachetnego Wojtka z Piotrowic szlachetnemu Michałowi rządcy z Zajezierza, z 3 łanami w Chruślinie i 1 łanem w Dzierzkowicach, młynem, karczmą, jatkami mięsną, szewską, chlebną, kuźnią, trzecim denarem sądowym i szóstym czynszowym. Zezwala sołtysowi na wolne łowy, zakładanie barci i przyjmowanie na wypas 100 świń. Sołtys winien corocznie odbywać 2 podróże do Lublina i Sandomierza. Zastrzega skup sołectwa za 60 grzywien. Po 20 latach wolnizny kmiecie winni obsiewać i zbierać po 1 mierze żyta i owsa, 1 dzień kosić łąki, dawać po 1 skojcu oraz podwodę do Wisły. W latach 1414–1419 dziedzicem była Beata z Bożegodaru wdowa po marszałku Dymitrze z Goraja.
W roku 1435 biskup Zbigniew Oleśnicki nadaje dziesięciny z Chruśłiny kościołowi w Siennie. W 1529 roku dziesięcina snopowa z folwarku i od 4 kmieci oddawana była plebanowi w Rybitwach.
Bitwy i potyczki Powstania styczniowego.
W miejscu położonym nieopodal wsi Chruślina rozegrały się dwie bitwy powstania styczniowego.

</doc>
<doc id="352997" url="https://pl.wikipedia.org/wiki?curid=352997" title="Chruślina-Kolonia">
Chruślina-Kolonia

Chruślina-Kolonia – kolonia w Polsce położona w województwie lubelskim, w powiecie opolskim, w gminie Józefów nad Wisłą.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Józefów nad Wisłą.

</doc>
<doc id="352998" url="https://pl.wikipedia.org/wiki?curid=352998" title="Chruśnice">
Chruśnice

Chruśnice – wieś w Polsce położona w województwie mazowieckim, w powiecie ostrołęckim, w gminie Czerwin.
Dawniej Chrośnice.
Wierni kościoła rzymskokatolickiego należą do parafii Trójcy Przenajświętszej w Czerwinie.
Historia.
Wieś szlachecka "Chrośnice" położona była w drugiej połowie XVI wieku w powiecie ostrowskim ziemi nurskiej. W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwały 204 osoby w 29 budynkach mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.

</doc>
<doc id="352999" url="https://pl.wikipedia.org/wiki?curid=352999" title="Chrystkowo">
Chrystkowo

Chrystkowo – wieś w Polsce położona w województwie kujawsko-pomorskim, w powiecie świeckim, w gminie Świecie.
Historia.
Wieś wzmiankowana po raz pierwszy w XIV wieku jako Crostkaw (1400), następnie Krostkowo (XV wiek). Nazwa pochodzi od nazwiska Chrostek, ta zaś od chrustu. W 1593 roku istniały w Chrystkowie dwa dwory szlacheckie. W XVII wieku osiedlają się w Chrystkowie mennonici w ramach kolonizacji Doliny Dolnej Wisły. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 128 mieszkańców. Jest osiemnastą co do wielkości miejscowością gminy Świecie.
Wśród rozproszonej zabudowy wsi, pod nr 21 zachował się w typie osadnictwa mennonickiego drewniany dom podcieniowy, datowany metodą dendrochronologiczną na 1791 rok (Krajowa Ewidencja Zabytków nr rej. KOBiDZ: A/306/1 z 6.04.1992). Datowanie potwierdzają wykopaliska archeologiczne. W obiekcie od 1996 roku znajduje się ośrodek dydaktyczno - muzealny Zespołu Parków Krajobrazowych Chełmińskiego i Nadwiślańskiego (prezentacja sprzętów gospodarstwa domowego oraz reliktów nagrobków mennonickich, uratowanych z niszczejących cmentarzy). W oborze zachowały się oryginalne pochylnie, po których podczas powodzi wprowadzano zwierzęta na strych. 
Po zakupie obiektu przez Skarb Państwa, jego wieloletnim opiekunem pozostał dotychczasowy właściciel, urodzony w nim Czesław Kwiatkowski (zm. 2020).

</doc>
<doc id="353000" url="https://pl.wikipedia.org/wiki?curid=353000" title="Chrzanowo-Bronisze">
Chrzanowo-Bronisze

Chrzanowo-Bronisze – wieś w Polsce położona w województwie mazowieckim, w powiecie makowskim, w gminie Karniewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="353002" url="https://pl.wikipedia.org/wiki?curid=353002" title="Chrzanów Duży">
Chrzanów Duży

Chrzanów Duży – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Wieś szlachecka Chrzanowo Maior położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego.

</doc>
<doc id="353003" url="https://pl.wikipedia.org/wiki?curid=353003" title="Chrzanów-Kolonia">
Chrzanów-Kolonia

Chrzanów-Kolonia – kolonia w Polsce położona w województwie lubelskim, w powiecie janowskim, w gminie Chrzanów. Według Narodowego Spisu Powszechnego (III 2011 r.) liczyła 55 mieszkańców i była najmniejszą miejscowością gminy Chrzanów.
Historia.
W 1930 r. Bank Rolny, który przejął folwark ordynacki liczący 362 ha, dokonał jego parcelacji. Nabywcy (było ich 115) rekrutowali się spośród mieszkańców Chrzanowa, Malinia, Łady oraz robotników folwarcznych. Wielkość parcel była zróżnicowana i wahała się głównie od 1 do 6 ha. Część nabywców osiedliła się tutaj dając początek Kolonii, która istniała w 1936 r.
W latach 1975−1998 miejscowość administracyjnie należała do województwa tarnobrzeskiego.

</doc>
<doc id="353004" url="https://pl.wikipedia.org/wiki?curid=353004" title="Chrzanów Mały">
Chrzanów Mały

Chrzanów Mały – wieś w Polsce położona w województwie mazowieckim, w powiecie grodziskim, w gminie Grodzisk Mazowiecki.
Wieś szlachecka Chrznowo Minor położona była w drugiej połowie XVI wieku w powiecie błońskim ziemi warszawskiej województwa mazowieckiego.
W związku z reformą administracyjną państwa jesienią 1954 wschodnią część gromady Chrzanowa Małego (140 ha) włączono do miasta Milanówka.
W latach 1975–1998 miejscowość administracyjnie należała do województwa warszawskiego.

</doc>
<doc id="353005" url="https://pl.wikipedia.org/wiki?curid=353005" title="Chrząblice">
Chrząblice

Chrząblice – wieś w Polsce położona w województwie wielkopolskim, w powiecie tureckim, w gminie Brudzew.
Nazwa wsi pochodzi prawdopodobnie od słowa chrzan, który zapewne rósł tutaj w dużych ilościach. Na starych mapach spotyka się także pisownię "Chrzamlice".
Sołectwo Chrząblice należy do parafii pw. Przemienienia Pańskiego w Galewie.
Położenie wsi.
Chrząblice położone są w południowo-zachodniej części gminy Brudzew. W skład miejscowości wchodzą tereny potocznie nazywane "Parcelą", "Górką" oraz "Podebojcami". Pola są położone na "morgach", "niwach", "smugach", "ogrodach", "nowej wsi" i "galewku".
Chrząblice, jak większość miejscowości gminy, posiadają gleby klasy V i VI. Sołectwo Chrząblice położone jest na ponad 244 ha gruntów. Grunty orne stanowią 140 ha, użytki zielone 64 ha a na ponad 5 ha są sady (faktycznie jest ich mniej). Pod lasami znajduje się prawie 14 ha. Pozostałe obszary to: grunty pod rowami - 2 ha, tereny komunikacyjne (przede wszystkim drogi) prawie 5 ha, tereny zabudowane ponad 5 ha i nieużytki, które stanowią około 9 ha.
Historia.
Na początku XX wieku wielu mieszkańców wyjechało do Francji i USA. Natomiast po II wojnie światowej wielu młodych (zwłaszcza z rodzin wielodzietnych) wyjechało na tereny poniemieckie, tzw. ziemie odzyskane. Wiele osób wyprowadziło się także do Łodzi.
W Chrząblicach do lat 70. działało kółko rolnicze. Po zmianach prawnych majątek kółka rolniczego został wniesiony do SKR-u. Do końca lat 60. chrząbliczanie mieli własny teatr, który swoje sztuki prezentował również w innych wsiach. Założycielem, organizatorem i reżyserem był Wacław Zając. 
W latach 1975–1998 miejscowość administracyjnie należała do województwa konińskiego.
Szkoła podstawowa.
Od roku 1920 w Chrząblicach działa szkoła podstawowa, która do 1951 roku mieściła się w domach prywatnych Rosiaków, Sypniewskich i Waloszków. Pierwszym nauczycielem był Zdrojewski, który zginął podczas II wojny światowej. Od roku 1935 nauczycielem był Jan Kozłowicz.
W 1945 roku założono Społeczny Komitet Budowy Szkoły, który doprowadził do wybudowania pomieszczeń szkoły i częściowego oddania ich do użytku w roku 1951. Powstała wtedy pięcioklasowa szkoła podstawowa. Budynek nowo wybudowanej szkoły w całości do użytku został oddany dopiero w 1956 roku.
Ochotnicza Straż Pożarna.
Ochotnicza Straż Pożarna w Chrząblicach została założona w 1924 roku i jest jedną z 11 jednostek na terenie gminy Brudzew.

</doc>
<doc id="353006" url="https://pl.wikipedia.org/wiki?curid=353006" title="Chrząchówek">
Chrząchówek

Chrząchówek – wieś w Polsce położona w województwie lubelskim, w powiecie puławskim, w gminie Końskowola. Wieś stanowi sołectwo gminy Końskowola.

</doc>
<doc id="353007" url="https://pl.wikipedia.org/wiki?curid=353007" title="Chrząstawa Mała">
Chrząstawa Mała

Chrząstawa Mała – wieś w Polsce położona w województwie dolnośląskim, w powiecie wrocławskim, w gminie Czernica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Pierwsza wzmianka o miejscowości znajduje się w łacińskim dokumencie z 1250 roku wydanym przez papieża Innocentego IV w Lyonie, gdzie wieś zanotowana została w zlatynizowanej, staropolskiej formie "„Chranstava”". Nazwa została zgermanizowana przez Niemców na "Marienkranst".
Gospodarka.
Od marca 2012 roku w miejscowości działa rzemieślniczy, restauracyjny Browar Widawa, wybrany mikrobrowarem roku 2012 w plebiscycie Bractwa Piwnego. 
Sport.
Swoją siedzibę ma tu "Ludowy Zespół Sportowy Czarni Chrząstawa", założony w roku 1962. Posiada stadion o pojemności 500 miejsc (w tym: 50 miejsc siedzących). Drużyna przez 3 sezony (2005/2006, 2008/2009 i 2009/2010) współzawodniczyła w rozgrywkach A-klasy, grupa: Wrocław III. Największym sukcesem zespołu było zajęcie 9. lokaty w sezonie 2008/2009. Od sezonu 2010/2011 klub gra w B-klasie, grupa: Wrocław VIII (od sezonu 2015/2016 w grupie: Wrocław VII) Od sezonu 2020/2021 klub ponownie gra w A-klasie, grupa Wrocław III.

</doc>
<doc id="353008" url="https://pl.wikipedia.org/wiki?curid=353008" title="Chrząstawa Wielka">
Chrząstawa Wielka

Chrząstawa Wielka (niem. "Klarenkranst", 1937–1945 "Klarenwald") – wieś w Polsce położona w województwie dolnośląskim, w powiecie wrocławskim, w gminie Czernica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Wieś istniała już w XIV wieku (pierwsza wzmianka z 1327 roku o lesie "Chrastnow" natomiast w 1336 już o wsi "Crastow") i była własnością Henryka IV Probusa, a następnie Henryka V Grubego. 
Na początku XIV wieku osiadły tu klaryski z Wrocławia, do których wieś należała, aż do sekularyzacji dóbr zakonnych w roku 1810. 
Jeszcze w XVI wieku okolice te zamieszkiwała przede wszystkim ludność pochodzenia polskiego, natomiast w XVIII wieku stanowiła już zdecydowaną mniejszość. Po ogłoszeniu, w roku 1765 przez Fryderyka II Wielkiego, ustawy szkolnej doszło do szybkiego zniemczenia miejscowej ludności. 
Koleje.
W 1908 roku rozpoczęto budowę linii kolejowej łączącej Opole z Wrocławiem-Sołtysowicami, natomiast pierwszy pociąg dotarł do Chrząstawy Wielkiej w 1 maja 1912. 
Zabytki.
Do wojewódzkiego rejestru zabytków wpisany jest
Według wojewódzkiego rejestru zabytków na listę zabytków wpisane są:

</doc>
<doc id="353009" url="https://pl.wikipedia.org/wiki?curid=353009" title="Chrząstówek (powiat łęczycki)">
Chrząstówek (powiat łęczycki)

Chrząstówek – wieś w Polsce położona w województwie łódzkim, w powiecie łęczyckim, w gminie Łęczyca.
Przez wieś prowadzi droga krajowa droga krajowa 91.
W latach 1975–1998 miejscowość administracyjnie należała do województwa płockiego.

</doc>
<doc id="353010" url="https://pl.wikipedia.org/wiki?curid=353010" title="Chrząstówka">
Chrząstówka

Chrząstówka – wieś w Polsce położona w województwie podkarpackim, w powiecie jasielskim, w gminie Jasło.
Była wsią w województwie sandomierskim w 1629 roku. W latach 1975–1998 miejscowość administracyjnie należała do województwa krośnieńskiego.
Wieś ma połączenie autobusowe z Jasłem, najbliższa stacja kolejowa w Szebniach.
Pierwsze wiadomości pisane o Chrzęstówce i Moderówce pochodzą z 1229 roku. Osada wspólnie z sąsiednią Moderówką stanowiła jedną wieś, wchodzącą w skład dóbr ziemskich opactwa Benedyktynów z Tyńca koło Krakowa. W 1388 roku opat tyniecki - Jan odnowił Chrząstowi spalony dokument na sołectwo w Moderówce i jej lokację, oznaczając również granice miejscowości. Wynika z tego, że Moderówka w tym czasie przeniesiona została na prawo magdeburskie i wyłączona z Chrząstówki jako oddzielna miejscowość.

</doc>
<doc id="353011" url="https://pl.wikipedia.org/wiki?curid=353011" title="Chrząstów Wielki">
Chrząstów Wielki

Chrząstów Wielki – wieś sołecka w Polsce położona w województwie łódzkim, w powiecie zgierskim, w gminie Parzęczew. Na terenie wsi znajduje się stacja uzdatniania wody.
Z Chrząstowa pisało się kilka polskich rodzin szlacheckich; właścicielem wsi był m.in. Onufry Dąbrowski, generał major ziemiański i chorąży orłowski. Przez Chrząstów przechodziła, podczas odwrotu spod Częstochowy, w 1656 roku armia szwedzka. Pojmany został wówczas i kilkakrotnie przesłuchany przed obliczem króla szwedzkiego przodek Onufrego, Jan Chryzostom Dąbrowski, ale "dodał mu Bóg rozumu dobrego: że ich [chorągwi Łukasza Wierzbickiego] niewydał".
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="353012" url="https://pl.wikipedia.org/wiki?curid=353012" title="Chrząszczewo (województwo zachodniopomorskie)">
Chrząszczewo (województwo zachodniopomorskie)

Chrząszczewo (do 1945 ) – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski. Leży na Wyspie Chrząszczewskiej na Zalewie Kamieńskim. 
W latach 1975–1998 miejscowość administracyjnie należała do województwa szczecińskiego.

</doc>
<doc id="353014" url="https://pl.wikipedia.org/wiki?curid=353014" title="Chrząszczówka">
Chrząszczówka

Chrząszczówka – wieś w Polsce położona w województwie mazowieckim, w powiecie otwockim, w gminie Kołbiel.
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="353015" url="https://pl.wikipedia.org/wiki?curid=353015" title="Chrząszczyce">
Chrząszczyce

Chrząszczyce (dodatkowa nazwa w j. niem. Chrzumczütz, wcześniej "Chrzumbzüz") – wieś w Polsce położona w województwie opolskim, w powiecie opolskim, w gminie Prószków.
Nazwa.
Topograficzny słownik Prus z 1835 roku notuje wieś pod polską nazwą "Chrzumczyc", a także zgermanizowaną "Chrzumczütz".
Ze względu na polskie pochodzenie nazwy, w okresie władzy NSDAP w latach 1933-1945 administracja zmieniła nazwę miejscowości na nową, ideowo poprawną - "Schönkirch"
Historia.
Wieś znana już przed 1260. W tym roku pierwsza wzmianka o kościele parafialnym pw. św. Stanisława. W XIII wieku oprócz kościoła we wsi wzniesiono także obronny dwór. 
Prawie cała wieś i kościół spaliły się w pożarze w 1814.
Urodził się tu Edward Paweł Frankiewicz− polski franciszkanin, filozof, historyk, publicysta, więzień obozu koncentracyjnego w Dachau.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="353016" url="https://pl.wikipedia.org/wiki?curid=353016" title="Chrzczanka-Folwark">
Chrzczanka-Folwark

Chrzczanka-Folwark – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 87 osób, 71 było wyznania rzymskokatolickiego a 16 mojżeszowego. Jednocześnie 71 mieszkańców zadeklarowało polską przynależność narodową a 16 żydowską. Było tu 18 budynków mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1975–1998 miejscowość należała administracyjnie do województwa ostrołęckiego.

</doc>
<doc id="353017" url="https://pl.wikipedia.org/wiki?curid=353017" title="Chrzczanka Włościańska">
Chrzczanka Włościańska

Chrzczanka Włościańska – wieś w Polsce położona w województwie mazowieckim, w powiecie wyszkowskim, w gminie Długosiodło.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 198 osoby, 194 było wyznania rzymskokatolickiego a 4 mojżeszowego. Jednocześnie 194 mieszkańców zadeklarowało polską przynależność narodową a 4 żydowską. Było tu 38 budynków mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Ostenburg Regierungsbezirk Zichenau (rejencja ciechanowska).
W latach 1954–1972 wieś należała i była siedzibą władz gromady Chrzczanka Włościańska.
Wierni kościoła rzymskokatolickiego należą do parafii św. Stanisława Biskupa i Męczennika w Lubielu.

</doc>
<doc id="353018" url="https://pl.wikipedia.org/wiki?curid=353018" title="Chrzczany">
Chrzczany

Chrzczany – wieś w Polsce położona w województwie mazowieckim, w powiecie sochaczewskim, w gminie Sochaczew.
W latach 1975–1998 miejscowość administracyjnie należała do województwa skierniewickiego.

</doc>
<doc id="353019" url="https://pl.wikipedia.org/wiki?curid=353019" title="Chrzczonki">
Chrzczonki

Chrzczonki – wieś w Polsce położona w województwie mazowieckim, w powiecie makowskim, w gminie Różan.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Anny w Różanie.
Historia.
Wieś szlachecka położona była w drugiej połowie XVI wieku w powiecie różańskim ziemi różańskiej. W XIX wieku Chrzczonki, jako jedna z 14 wsi szlacheckich, wchodziła w skład gminy Sieluń. W 1827 roku znajdowało się w niej 26 domów zamieszkiwanych przez 145 mieszkańców.

</doc>
<doc id="353020" url="https://pl.wikipedia.org/wiki?curid=353020" title="Michał Wielhorski (generał)">
Michał Wielhorski (generał)

Michał Wielhorski herbu Kierdeja (ur. 1755 Horochów Wołyń - zm. 1805 Wiedeń) – hrabia, generał lejtnant wojsk litewskich, 1789 brygadier w armii polskiej, 1792 generał lejtnant.
Syn Michała Wielhorskiego, brat gen. Józefa Wielhorskiego. Oficer armii austriackiej, kolega pułkowy i przyjaciel ks. Józefa Poniatowskiego ze służby w Austrii, razem walczyli przeciwko Turcji (obydwaj ranni pod Sabacem 1788). Razem weszli do służby w wojsku polskim. brygadier 2 ukraińskiej Brygady Kawalerii Narodowej w stopniu pułkownika. W 1792 generał lejtnant na stanowisku dowódcy 2 Dywizji Ukraińskiej. Walczył w kampanii wołyńskiej. Pobity pod Boruszkowcami.
Prawa ręka Poniatowskiego w wojnie polsko-rosyjskiej w 1792, gdzie wyróżnił się w bitwie pod Zieleńcami ("oskarżany" wraz z ks. Józefem o rozmawianie po niemiecku na polu bitwy). 
Po akcesji króla do Targowicy podał się do dymisji i wyemigrował.
Ponownie z Poniatowskim przybył do Polski aby przyłączyć się do powstania kościuszkowskiego w maju 1794, gdzie jako generał lejtnant był dowódcą wojsk litewskich od 4 czerwca, po dymisji Jakuba Jasińskiego. Działania wojenne jakie prowadził na Litwie i w obronie Wilna nie były jednak nazbyt fortunne, brak mu było lokalnego poparcia, jak i energii i charyzmy poprzednika. W wyniku bezczynności utracił Wilno, po czym załamał się i poprosił o dymisję. Walczył jednak później w obronie Pragi. 
Zachorowawszy poważnie na oczy udał się na leczenie, od 5 sierpnia decyzją Tadeusza Kościuszki zastąpiony jako komendant wojsk litewskich przez Stanisława Mokronowskiego. Po dostaniu się Kościuszki do niewoli nowy naczelnik Tomasz Wawrzecki proponował Wielhorskiego na członka Rady Wojennej, co zostało zablokowane przez frakcję "jakobinów". Wielhorski był jedną z głównych postaci frakcji "dworskiej" powstańców, razem z księciem Józefem, Stanisławem Mokronowskim i Eustachym Sanguszką. Cierpiąc przez resztę życia z powodu powikłań po ranie w głowę spod Šabaca, zmarł w Wiedniu w 1805.
Trzeci po Poniatowskim i Kościuszce na oryginalnej liście nagrodzonych Orderem Virtuti Militari w 1792.

</doc>
<doc id="353021" url="https://pl.wikipedia.org/wiki?curid=353021" title="Chrzczonowice">
Chrzczonowice

Chrzczonowice – wieś w Polsce położona w województwie łódzkim, w powiecie skierniewickim, w gminie Kowiesy.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego.
W latach 1975–1998 miejscowość administracyjnie należała do województwa skierniewickiego.

</doc>
<doc id="353022" url="https://pl.wikipedia.org/wiki?curid=353022" title="Chrzelice">
Chrzelice

Chrzelice (dodatkowa nazwa w j. niem. Schelitz, ) – wieś w Polsce, położona w województwie opolskim, w powiecie prudnickim, w gminie Biała. Historycznie leży na Górnym Śląsku, na ziemi prudnickiej. Położona jest na pograniczu Równiny Niemodlińskiej i Kotliny Raciborskiej, będących częścią Niziny Śląskiej. Przepływa przez nią rzeka Biała.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 637 osób.
Nieoficjalnymi częściami wsi są Przedzamcze, Zidlungi, Stawiska, Słoneczno, Kochalisko i Sicie. Do wsi należą również osady leśne Śródlesie (SIMC 0491216), Śródlesie (SIMC 0491200) i Jeleni Dwór.
Geografia.
Położenie.
Wieś jest położona w południowo-zachodniej Polsce, w województwie opolskim, około 16 km od granicy z Czechami, na pograniczu Równiny Niemodlińskiej i Kotliny Raciborskiej, tuż przy granicy gminy Biała z gminą Strzeleczki. Należy do Euroregionu Pradziad. Leży w międzyrzeczu Rzymkowskiego Rowu i rzeki Biała (lewy dopływ Osobłogi). Jej podstawową funkcją jest rolnictwo. Na północnych krańcach jej gruntów zaczyna się największy kompleks leśny w zachodniej części górnej Odry – „Bory Niemodlińskie”, położony w granicach chronionego krajobrazu. Tam też znajdują się rezerwaty przyrody – „Jeleni Dwór” i „Blok”. W rejonie Chrzelic zlokalizowane są największe torfowiska Wysoczyzny Niemodlińskiej. Trzecia co do wielkości osada gminy.
Środowisko naturalne.
W Chrzelicach panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Chrzelic wynoszą 608 mm. Dominują wiatry zachodnie.
Nazwa.
Etymologia nazwy wsi jest trudna do ustalenia. Istnieje kilka wersji jej pochodzenia. Trzy z nich to tzw. wersje ludowe lub potoczne (nienaukowa etymologia oparta na przypadkowym podobieństwie brzmienia wyrazów, nadająca im uzasadnienie błędne z punktu widzenia naukowego), znane dzięki przekazom i wspomnieniom starych mieszkańców Chrzelic.
Według ustaleń językoznawców (por. S. Rospond, H. Borek) nazwa wsi wywodzi się od nazwy pierwotnej Chorzelice – od nazwy osiedla Chorzela, Chorzelice, Chorzelów, Chorzele, np. z Chrzelic – z Rzelycz? lub ze skrócenia tej nazwy na Chrzelice.
Jednakże biorąc pod uwagę, że nazwa wsi zalicza się do nazw patronimicznych (łac. patronimicum – imię rodowe) bardziej prawdopodobne jest pochodzeniem nazwy wsi od nazwiska (Chrzel-, Chrzela-, Chrziel-/Krzela-) jej pierwotnego założyciela lub właściciela, ewentualnie od nazwy innych miejscowości w Czechach założonych przez członków tego rodu, skąd któryś z nich przeniósł się w nasze strony zakładając tu osadę.
Za taką wersją przemawia fakt występowania takiego nazwiska i podobnych nazw wsi w pobliskich rejonach Czech:
Nazwa wsi od wieków zmieniła się bardzo nieznacznie, nie licząc okresu, gdy została zniemczona (Chrzelicz 1316, Chrzelicz 1388, Chrzelicz 1430, zu Chrzelicz 1443, Chrzelitze 1531, Krzelicz 1564, Krzelicz 1566, Chrzelicz, Chrzeliczen 1571, ex pago Chrzelice 1679, Chrzelitz 1736, z Chrzelic, Chrzelitz 1743, Chrzeliz 1784, z Krzeliz 1791, na Krzelitz 1794 / 1795, Chrzelitz, Chrzelice 1845, Schelitz/Chrzelitze zamiennie od XIX wieku do 1945 r., Chrzelice od 1945. W gwarze Kšielice, w pisowni kiedyś często Krzelice). Niemiecka urzędowa nazwa Chrzelic – Schelitz do powszechnego użytku weszła dopiero w połowie XIX wieku.
Topograficzny opis Górnego Śląska z 1865 roku notuje wieś pod obecnie stosowaną, polską nazwą "Chrzelice", a także niemiecką "Chrzelitz" we fragmencie: "„Chrzelitz (1531 Chrzelitze, polnisch Chrzelice)”".
Obecna nazwa została administracyjnie zatwierdzona 12 listopada 1946.
Historia.
Na zachód od wsi, przy polnej drodze do Pogórza, na lekko wyniesionej płaszczyźnie znajduje się rozległe grodzisko datowane na VIII lub IX wiek. Było ono zapewne jednym z grodów obronnych Opolan. Według legendy, około 863 roku w okolicy dzisiejszych Chrzelic działalność misyjną prowadzić mieli święci bracia Cyryl i Metody, na zlecenie księcia wielkomorawskiego Rościsława.
Wieś została założona pod koniec XIII wieku. Do dziś zachowała historyczny układ przestrzenny. Pierwsza wzmianka o Chrzelicach pochodzi z 6 stycznia 1306, kiedy jako świadek wydania dokumentu występuje w nim Dzierżko z Chrzelic. Wieś była własnością zakonu Templariuszy. Następnie miejscowość wspomina dokument księcia Wacława niemodlińskiego z lutego 1369. Murowany zamek w Chrzelicach po raz pierwszy wzmiankowany był w 1380 przy okazji transakcji między Henrykiem niemodlińskim i Peterem Heidenreichem dotyczącej ziemi w pobliżu kościoła w Starym Mieście koło Białej. Jako odpowiedzialnych za zbudowanie zamku w Chrzelicach wskazuje się Joannitów lub władców z Niemodlina.
W okresie wojen husyckich (1428–1434) Chrzelice zostały przez Husytów wytrzebione i mocno zniszczone. W 1430 o wsi wspomina dokument księcia prudnicko-głogóweckiego Bolka V. W XV wieku Chrzelice były uznawane za jedną z najsilniejszych twierdz w regionie – zaraz po Niemodlinie.
W 1538 starostą chrzelickim został Heinrich Pogrell von Jägel z Pogorzeli koło Brzegu. Od 1578 Chrzelice były własnością rodziny Prószkowskich (właściciele Prószkowa i Białej), a następnie Ditrichsteinów z Mikulova. W 1783 król Prus Fryderyk II Wielki zakupił Chrzelice wraz z 11 okolicznymi wsiami i miastem Strzeleczki. Odtąd wieś stanowiła posiadłość królewską, oddawaną w zarząd dzierżawcom. Przez ponad 100 lat wsią opiekowali się przedstawiciele rodziny Hellerów. Jednym z nich był Aleksander Heller (od 1855 pisarz państwowy w Prudniku), który w połowie XIX wieku rozsławił Chrzelice na całą Europę dzięki hodowli koni i owiec.
Według spisu ludności z 1 grudnia 1910, na 1015 mieszkańców Chrzelic 135 posługiwało się językiem niemieckim, 851 językiem polskim, 1 innym językiem, a 28 było dwujęzycznych. Pod koniec 1920 roku wygasła dzierżawa Hellerów. W latach 1921–1938 właścicielem dóbr była Pruska Izba Skarbowa, od której dalszą dzierżawę otrzymali na przemian Aleksander Seydel i Margarette Bannert z domu Deloh.
W 1921 w zasięgu plebiscytu na Górnym Śląsku znalazła się tylko część powiatu prudnickiego. Chrzelice znalazły się po stronie wschodniej, w obszarze objętym plebiscytem. Do głosowania uprawnionych było w Chrzelicach 820 osób, z czego 512, ok. 62,4%, stanowili mieszkańcy (w tym 482, ok. 94% całości, mieszkańcy urodzeni w miejscowości). Oddano 810 głosów (ok. 98,8% uprawnionych), w tym 809 ważnych; za Niemcami głosowało 777 osób (ok. 96%), a za Polską 32 osoby (ok. 4%).
W czasie II wojny światowej w Chrzelicach funkcjonował podlegający pod Stalag VIII B obóz pracy E31. Po zajęciu wsi przez Armię Czerwoną, w okresie od końca marca do początków kwietnia 1945 na zamku w Chrzelicach urzędował sztab łączności wojsk radzieckich. Po zakończeniu wojny wieś została przejęta przez administrację polską. Po wojnie w Chrzelicach pozostała znaczna ludność autochtoniczna – Niemcy oraz Ślązacy posługujący się charakterystyczną odmianą etnolektu śląskiego zwaną „mową chrzelicką” (gwary prudnickie).
W latach 1945–1954 i 1973–1975 Chrzelice należały do gminy Łącznik, a w latach 1954–1972 do gromady Łącznik.
W latach 70. XX wieku władze Polskiej Rzeczypospolitej Ludowej wyznaczyły Chrzelice (na granicy gruntów z lasem) jako lokalizację dla centrum nadawczego, które miało swoim zasięgiem objąć całe województwo opolskie. Budowa została zakończona w 1978. 11 stycznia 1979 została oddana do użytku stacja radiowo-telewizyjna RTCN Chrzelice z masztem o wysokości 221 m (najwyższy maszt antenowy w województwie opolskim).
Od 1970 Rajmund Murlowski założył w Chrzelicach unikalną na skalę krajową Sekcję Monocyklistów, która była pierwszą grupą na świecie uprawiającą grę w piłkę ręczną na monocyklach. Z okazji Obchodów 700-rocznicy powstania wsi corocznie w sierpniu od 2006 odbywają się Dni Chrzelic. W ramach projektu Kultura 2.0 Alka Tarkowskiego i Mirosława Filiciaka w dniach 12–16 sierpnia 2010 w Chrzelicach odbył się pierwszy w Polsce medialab.
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Chrzelicach chronione są ponadto:
Transport.
Przez Chrzelice przebiega droga wojewódzka:
Wieś posiada dogodne powiązania komunikacyjne (do Opola – 31 km, do Prudnika – 24 km, do Białej – 14 km).
Turystyka.
We wsi funkcjonuje gospodarstwo agroturystyczne „U Krzysztofa”.

</doc>
<doc id="353023" url="https://pl.wikipedia.org/wiki?curid=353023" title="Chrzęsne">
Chrzęsne

Chrzęsne – wieś w Polsce położona w województwie mazowieckim, w powiecie wołomińskim, w gminie Tłuszcz.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego.
W roku 1525 przywilej na wieś Chrzęsne otrzymuje od księcia Janusza Mazowieckiego ksiądz Jan Wojsławski "za zasługi i pieniądze pożyczone na potrzeby kraju". W roku 1533 Chrzęsne staje się wsią królewską. W 1623 r. nabył te dobra Stefan Dobrogost Grzybowski, starosta kamieńczykowski.
Zabytki.
W Chrzęsnem znajduje się wczesnobarokowy pałac zbudowany w 1635 roku dla Stefana Dobrogosta Grzybowskiego herbu Prus II, starosty warszawskiego i kamieńczykowskiego oraz kasztelana lubelskiego. Pałac powstał w miejscu drewnianego dworu z XVI wieku zbudowanego przez Jana Wojsławskiego. Obecnie istniejący pałac wzniesiono w 1635 r. Jest to piętrowa, murowana budowla na planie prostokąta. Po bokach środkowej części elewacji pn-zach. znajdują się dwa ryzality z artykulacją szczytów w nurcie lokalnego warszawskiego wczesnego baroku. Płaszczyznowo potraktowana fasada podzielona została pilastrami. Naroża ujęto w boniowane lizeny. Prostokątne okna ujęto w uszakowate obramienia. Fryz podokapowy zdobi motyw roślinny. Ściany szczytowe poddasza podzielono toskańskimi pilasterkami. Naczółkowy dach z dymnikami kryty jest dachówką. Wewnątrz na parterze na sklepieniach zachowała się skromna lubelska sztukateria, a na piętrze bogato belkowane stropy. Zachowały się też rokokowe kominki z XVIII wieku. W pobliżu pałacu znajdują się pozostałości parku krajobrazowego z 1. poł. XIX w.
W XVIII wieku właścicielem pałacu był m.in. wojewoda płocki Teodor Szydłowski, a później Józef Kazimierz Kossakowski.
W 1859 roku pałac kupił Wincenty Koskowski. Później właścicielką pałacu została jego córka Wincentyna Karska. Zapraszała do siebie artystów z Warszawy, między innymi jednego z największych polskich impresjonistów Władysława Podkowińskiego. W kobiecie przedstawionej na jego obrazie "Szał uniesień" dopatrywano się Ewy Kotarbińskiej poznanej przez niego podczas pobytu w Chrzęsnem, a jego niespełniona miłość była rzekomo powodem zniszczenia dzieła przez artystę. Inne powstałe w pałacu dzieła Podkowińskiego to "Portret Wincentyny Karskiej", "Mokra Wieś", "Sad w Chrzęsnem", "W ogrodzie".
Transport.
Przez wieś przebiega droga powiatowa nr 4328W oraz linia kolejowa nr 6 Zielonka – Kuźnica Białostocka.
Szlaki rowerowe.
Przez wieś przebiegają szlaki rowerowe:

</doc>
<doc id="353024" url="https://pl.wikipedia.org/wiki?curid=353024" title="Chrzowice">
Chrzowice

Chrzowice (dodatkowa nazwa w j. niem. Chrzowitz, wcześniej "Chrowitz") – wieś w Polsce położona w województwie opolskim, w powiecie opolskim, w gminie Prószków.
Nazwa.
Topograficzny słownik Prus z 1835 roku notuje wieś pod polską nazwą "Chrzowic", a także niemiecką "Chrzowitz".
Historia.
W dziele "Przyczynki do opisu Śląska" z 1784 roku miejscowość jest opisana: "wieś należąca do dóbr prószkowskich, liczy 8 gospodarzy i 6 zagrodników. Przy wsi jest dobra ziemia".
W latach 1936–1945 miejscowość nosiła nazwę "Oderfelde".
23 marca 2022 zdemontowano wzniesiony w 1949 r. obelisk ku czci Armii Czerwonej.

</doc>
<doc id="353025" url="https://pl.wikipedia.org/wiki?curid=353025" title="Chrztowo">
Chrztowo

Chrztowo (kasz. "Chrztowò") – wieś w Polsce, położona w województwie pomorskim, w powiecie kościerskim, w gminie Liniewo. Wieś jest siedzibą sołectwa Chrztowo, w którego skład wchodzi również osada Równe. Chrztowo leży na południowym brzegu jeziora Sobackiego.
W latach 1975–1998 miejscowość administracyjnie należała do województwa gdańskiego.
Nazwy źródłowe miejscowości.
kasz. "Kartowò", niem. "Kartowen"

</doc>
<doc id="353026" url="https://pl.wikipedia.org/wiki?curid=353026" title="Chrzypsko Małe">
Chrzypsko Małe

Chrzypsko Małe – wieś w Polsce położona w województwie wielkopolskim, w powiecie międzychodzkim, w gminie Chrzypsko Wielkie nad Jeziorem Chrzypskim.
Charakterystyka.
Wieś szlachecka Chrzipsko minus położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815–1848) miejscowość należała do wsi większych w ówczesnym pruskim powiecie Międzyrzecz w rejencji poznańskiej. Chrzypsko Małe należało do okręgu sierakowskiego tego powiatu i stanowiło część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 103 mieszkańców, którzy zamieszkiwali 10 dymów (domostw).
W latach 1919–1998 miejscowość należała do województwa poznańskiego.
W pobliżu miejscowości znajduje się most kolejowy z lat 1907–1908, wybudowany dla linii kolejowej Szamotuły – Międzychód 15 metrów nad lustrem rzeki Osiecznicy jako ceglany most sklepiony. Zniszczony w 1939, został zrekonstruowany w 1941 z użyciem kratownicy. Obecnie most posiada 4 przęsła o długości 14; 53,2; 14 oraz 13 metrów. Most pojawił się w teledysku "Kiedy tylko spojrzę" Sylwii Grzeszczak, promujący trzeci album piosenkarki pt. "Komponując siebie".

</doc>
<doc id="353027" url="https://pl.wikipedia.org/wiki?curid=353027" title="Chrzypsko Wielkie">
Chrzypsko Wielkie

Chrzypsko Wielkie (niem. "Seeberg") – wieś sołecka i gminna w Polsce położona w województwie wielkopolskim, w powiecie międzychodzkim, w gminie Chrzypsko Wielkie nad jeziorem Chrzypskim i rzeką Oszczynicą.
Historia.
Wieś szlachecka Chrzipsko położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Międzychód w rejencji poznańskiej. Chrzypsko Wielkie należało do okręgu sierakowskiego tego powiatu i stanowiło część majątku Sieraków, którego właścicielem był wówczas rząd pruski w Berlinie. Według spisu urzędowego z 1837 roku wieś liczyła 240 mieszkańców, którzy zamieszkiwali 26 dymów (domostw).
W latach 1975–1998 miejscowość administracyjnie należała do województwa poznańskiego.
W Chrzypsku Wielkim był realizowany teledysk "Kiedy tylko spojrzę" Sylwii Grzeszczak, promujący trzeci album piosenkarki pt. "Komponując siebie".
Demografia.
W 2010 roku miejscowość zamieszkiwana była przez 958 mieszkańców, co stanowiło 29,1% ogólnej liczby mieszkańców całej gminy.
Biorąc pod uwagę liczebność ludności w latach 2001–2010 zaobserwować można stopniowe zwiększanie się liczby ludności w kolejnych latach.
Komunikacja.
Wieś leży przy dwóch drogach wojewódzkich: 133 oraz 186.
Turystyka.
Atrakcyjne położenie nad jeziorem Chrzypskim- największym jeziorem Pojezierza Międzychodzko-Sierakowskiego spowodowało, iż miejscowość stała się ważnym ośrodkiem turystycznym i wypoczynkowym.
Szlaki turystyczne.
Przez Chrzypsko Wielkie prowadzą 4 szlaki turystyczne, w tym 2 rowerowe i 2 piesze.

</doc>
<doc id="353028" url="https://pl.wikipedia.org/wiki?curid=353028" title="Chudaczewko">
Chudaczewko

Chudaczewko (niem.: "Neu Kuddezow") - wieś w Polsce położona w województwie zachodniopomorskim, w powiecie sławieńskim, w gminie Postomino. Wieś jest częścią składową sołectwa Mazów.
W latach 1975–1998 miejscowość administracyjnie należała do województwa słupskiego.

</doc>
<doc id="353029" url="https://pl.wikipedia.org/wiki?curid=353029" title="Chudaczewo">
Chudaczewo

Chudaczewo (niem. "Alt Kuddezow") – wieś w Polsce położona w województwie zachodniopomorskim, w powiecie sławieńskim, w gminie Postomino przy drodze wojewódzkiej nr 203. Wieś jest siedzibą sołectwa "Chudaczewo" w którego skład wchodzi również miejscowość Ronino.
W miejscowości ma remizę jednostka Ochotniczej Straży Pożarnej włączona do krajowego systemu ratowniczo-gaśniczego.
W latach 1975–1998 miejscowość administracyjnie należała do województwa słupskiego.

</doc>
<doc id="353030" url="https://pl.wikipedia.org/wiki?curid=353030" title="Chudek">
Chudek

Chudek – luźno rozbudowana wieś w Polsce położona w województwie mazowieckim, w powiecie ostrołęckim, w gminie Kadzidło. 
Rozciąga się na odległości 5 km wzdłuż drogi z Łodzisk do Brodowych Łąk. Przy drodze poprowadzono pas pieszo-rowerowy. Sołectwo tworzą kolonie: Lipki, Morgi, Rule, Rulewek i Stara Wieś. Nie istnieją już dwa przysiółki – Borek, koło którego rosły drzewa bartne, i Zakulisie koło siedliska rodziny Kuleszów. W pobliżu Chudka przepływa rzeka Omulew. Pola, łąki i pastwiska położone między gościeńcem a Omulwią znajdują się na terenie Obszaru Natura 2000 – Dolina Omulwi i Płodownicy.
Wierni kościoła rzymskokatolickiego należą do parafii pw. Najświętszej Maryi Panny Częstochowskiej w Obierwi.
Historia.
Chudek jest jedną z najstarszych wsi na Kurpiach – w źródłach kartograficznych pojawia się jako "Chidele" już w 1660 roku. Czasy świetności wieś przeżyła w XVIII i XIX wieku, gdy nad Omulwią działała huta żelaza i papiernia. Około 1813 roku mieszkańców zdziesiątkowała epidemia cholery. Jeszcze w okresie międzywojennym cmentarz ofiar zarazy oznakowany był drewnianą "karawanką" (krzyżem cholerycznym), który miał strzec żyjących przed chorobami i nieszczęściami. Po cmentarzu cholerycznym nie zachował się żaden ślad. Nie ma śladu również po cmentarzu żołnierzy niemieckich (w kolonii Lipki), którzy zginęli w czasie II wojny światowej. Ich ciała ekshumowano i przewieziono do Niemiec. 
W latach 1921–1939 wieś leżała w województwie białostockim, w powiecie ostrołęckim, w gminie Dylewo, a od 1931 w gminie Kadzidło.
Według Powszechnego Spisu Ludności z 1921 roku wieś zamieszkiwało 420 osób w 72 budynkach mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W czasie II wojny światowej żołnierze niemieccy zbudowali koło wsi wieżę obserwacyjną przez mieszkańców nazywaną „obserwatorem”. Po wojennych zniszczeniach chudkowianie odbudowali ją, lecz nie dotrwała do dziś.
Od 1918 roku w Chudku działała szkoła, którą w 1939 zamknęli Niemcy. Po wojnie nauka odbywała się w wynajętych od gospodarzy izbach. Dopiero w roku 1959 wybudowano w centrum wsi murowany budynek szkoły – dziś mieści się w nim szkoła podstawowa i jedno z czterech w gminie gimnazjów; placówce nadano imię ks. Jana Twardowskiego. W 2010 roku przy szkole wybudowano halę sportową, której szkielet stanowią drewniane dźwigary. Hala jest jedną z najnowocześniejszych hal sportowych w Polsce. Obok szkoły mieści się wielofunkcyjne boisko z bieżnią tartanową i oświetleniem.
Chudkowianie mają też świetlicę z biblioteką, która powstała w 1967 roku jako Wiejski Dom Kultury (zmodernizowany w 2010).
W latach 1975–1998 miejscowość administracyjnie należała do województwa ostrołęckiego.

</doc>
<doc id="353031" url="https://pl.wikipedia.org/wiki?curid=353031" title="Chudobczyce">
Chudobczyce

Chudobczyce ("dawniej" Chudopsice, "niem." Dürrhund) – wieś sołecka w Polsce położona w województwie wielkopolskim, w powiecie międzychodzkim, w gminie Kwilcz. Miejscowość położona jest około 8,5 km na północny wschód od Kwilcza nieopodal południowego krańca jezioro Lubosz Wielki.
Wieś szlachecka Chudopsice położona była w 1580 roku w powiecie poznańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Chudopsice należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Chudopsice należały do okręgu lwowkowskiego i stanowiły (wraz z osadą Rudna) majątek należący do Szlichtinga. Według spisu urzędowego z 1837 roku Chudopsice liczyły 214 mieszkańców, którzy zamieszkiwali 18 dymów (domostw).
W latach 1975–1998 miejscowość administracyjnie należała do województwa poznańskiego.
Od 1997 r. w Chudobczycach istnieje Regionalny Ośrodek Socjalno-Edukacyjny należący do Fundacji Pomocy Wzajemnej „Barka”. We wschodniej części wsi znajduje się zespół dworsko-folwarczny. 
Park krajobrazowy o powierzchni 6,0 ha powstał na przełomie XIX i XX w. Na skraju parku stoi ładny eklektyczny dwór, zbudowany na początku XX w. według projektu architekta poznańskiego Rogera Sławskiego. Z Chudobczyc na północ od jeziora Lubosz Wielki prowadzi aleja starych ok. 200-letnich dębów. Przy zachodnim brzegu jeziora znajduje się niestrzeżone kąpielisko i Ośrodek Edukacyjno - Wypoczynkowy.

</doc>
<doc id="353033" url="https://pl.wikipedia.org/wiki?curid=353033" title="Chudolipie">
Chudolipie

Chudolipie – wieś w Polsce położona w województwie mazowieckim, w powiecie żyrardowskim, w gminie Mszczonów.
Wieś szlachecka Lipie Potrzikowskich położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa skierniewickiego.

</doc>
<doc id="353035" url="https://pl.wikipedia.org/wiki?curid=353035" title="Chudzowice">
Chudzowice

Chudzowice – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego. Miejscowość jest otoczona gęstymi lasami.
Zabytki.
Do wojewódzkiego rejestru zabytków wpisany jest:

</doc>
<doc id="353036" url="https://pl.wikipedia.org/wiki?curid=353036" title="Chudzynek">
Chudzynek

Chudzynek – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="353037" url="https://pl.wikipedia.org/wiki?curid=353037" title="Chudzyno">
Chudzyno

Chudzyno – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="353038" url="https://pl.wikipedia.org/wiki?curid=353038" title="Chumiętki">
Chumiętki

Chumiętki – wieś w Polsce położona w województwie wielkopolskim, w powiecie gostyńskim, w gminie Krobia.
Wieś duchowna, własność biskupstwa poznańskiego, pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815–1848) miejscowość należała do wsi mniejszych w ówczesnym pruskim powiecie Kröben (krobskim) w rejencji poznańskiej. Chumiętki należały do okręgu ekonomii Krobia tego powiatu i stanowiły odrębny majątek, którego właścicielem był wówczas rząd pruski w Berlinie. Według spisu urzędowego z 1837 roku wieś miała 66 mieszkańców, którzy zamieszkiwali 4 dymy (domostwa).
W latach 1975–1998 miejscowość administracyjnie należała do ówczesnego województwa leszczyńskiego.
W Chumiętkach znajduje się dom pomocy społecznej.

</doc>
<doc id="353039" url="https://pl.wikipedia.org/wiki?curid=353039" title="Chustki">
Chustki

Chustki – wieś w Polsce położona w województwie mazowieckim, w powiecie szydłowieckim, w gminie Szydłowiec. Leży przy drodze krajowej nr 7.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Wysokiej.

</doc>
<doc id="353040" url="https://pl.wikipedia.org/wiki?curid=353040" title="Chutcze">
Chutcze

Chutcze – wieś w Polsce położona w województwie lubelskim, w powiecie chełmskim, w gminie Sawin.
W latach 1954-1957 wieś należała i była siedzibą władz gromady Chutcze, po jej zniesieniu w gromadzie Sawin. W latach 1975–1998 miejscowość administracyjnie należała do województwa chełmskiego.
Według Narodowego Spisu Powszechnego (III 2011 r.) liczyła 172 mieszkańców i była dziewiątą co do wielkości miejscowością gminy Sawin. Administracyjnie wieś jest sołectwem.

</doc>
<doc id="353042" url="https://pl.wikipedia.org/wiki?curid=353042" title="Chutkowice">
Chutkowice

Chutkowice – wieś w Polsce położona w województwie podlaskim, w powiecie siemiatyckim, w gminie Drohiczyn. Leży na prawym brzegu Bugu.
W latach 1975–1998 miejscowość administracyjnie należała do województwa białostockiego.

</doc>
<doc id="353043" url="https://pl.wikipedia.org/wiki?curid=353043" title="Chwalborzyce">
Chwalborzyce

Chwalborzyce – wieś sołecka w Polsce położona w województwie łódzkim, w powiecie łęczyckim, w gminie Świnice Warckie. 
W skład sołectwa wchodzą części wsi: Góry Chwalborskie, Odrada, Pieńki.
Historia.
Wieś wzmiankowana po raz pierwszy w 1365 roku. Należała do dóbr szlacheckich. Do połowy XIX wieku znajdował się tutaj kopiec graniczny między województwami sieradzkim i łęczyckim. W latach 1954-1966 wieś należała do gromady Miniszew, w wyniku przeniesienia siedziby gromady, należała i była siedzibą władz gromady Chwalborzyce. W latach 1975–1998 miejscowość administracyjnie należała do województwa konińskiego.
Kościół.
Pierwszy kościół parafialny wzmiankowany w 1416 roku. W 2. połowie XVIII wieku zbudowano drewnianą świątynię, która spłonęła w 1977 roku. We wsi stoi obecnie modernistyczny kościół św. Marcina projektu Aleksandra Holasa, zbudowany w latach 1978-1979.

</doc>
<doc id="353044" url="https://pl.wikipedia.org/wiki?curid=353044" title="Chwalibogowice">
Chwalibogowice

Chwalibogowice – wieś sołecka w Polsce, położona w województwie świętokrzyskim, w powiecie kazimierskim, w gminie Opatowiec.
W latach 1954-1959 wieś należała i była siedzibą władz gromady Chwalibogowice, po jej zniesieniu w gromadzie Opatowiec. W latach 1975–1998 miejscowość administracyjnie należała do województwa kieleckiego.
Na terenie miejscowości odkryto znaleziska z okresu neolitu. Odnaleziono tu także ślady wczesnośredniowiecznej osady.
Historia.
Pierwsza wzmianka o miejscowości pochodzi z 1400 r. Wieś, zanotowana wówczas jako "Falibogouice", była własnością Mikołaja Żelaznego ze Skotnik. W 1418 r. własność królewska. Lustracja województwa sandomierskiego z lat 1564-1565 wykazała tu 9 osiadłych kmieci, karczmę i młyn z dwoma kołami wodnymi. Kmiecie korzystali z wyrębu leśnego. W 1789 r. wieś należała do powiatu wiślickiego. Było tu wówczas 11 ról kmiecych, dwa młyny oraz karczma. Dwa dni w tygodniu chłopi odrabiali pańszczyznę z czworgiem bydła.
Według spisu z 1827 r. wieś miała 33 domy i 223 mieszkańców. Słownik geograficzny Królestwa Polskiego z 1880 r. opisuje Chwalibogowice jako wieś rządową w gminie Winiary Wiślickie. W miejscowości funkcjonowała szkoła podstawowa. Znajdowały się tu dwa młyny wodne.
Urodził się tu Seweryn Łukasik – polski lekarz, specjalista w dziedzinie chorób wewnętrznych i medycyny sportowej, profesor Akademii Medycznej we Wrocławiu. Autor ponad 150 prac naukowych, głównie z zakresu kardiologii.
W 1997 r. Chwalibogowice miały 61 domów i 165 mieszkańców.

</doc>
<doc id="353045" url="https://pl.wikipedia.org/wiki?curid=353045" title="Chwalibożyce">
Chwalibożyce

Chwalibożyce (niem. "Frauenhain") – wieś w Polsce położona w województwie dolnośląskim, w powiecie oławskim, w gminie Oława.
Podział administracyjny.
W latach 1975–1998 miejscowość administracyjnie należała do województwa wrocławskiego.
Krótki opis.
W miejscowości znajduje się około 85 budynków mieszkalnych. Kościół rzymskokatolicki pod wezwaniem św. Antoniego należący do parafii Osiek. Ponadto we wsi są dwa sklepy spożywcze, świetlica wiejska oraz Szkoła Podstawowa.
Sport i rekreacja.
Obok szkoły znajduje się boisko sportowe wyposażone w sztuczne oświetlenie. Boisko powstało przy udziale byłych i obecnych członków lokalnego klubu piłki nożnej "LZS Burza-Dombud Chwalibożyce". Zespół ten od sezonu 2013/2014 występuje w klasie okręgowej: grupa Wrocław. Pierwszy sezon na tym szczeblu rozgrywek "LZS Burza-Dombud Chwalibożyce" zakończył na wysokim 5. miejscu, wśród 16 rywalizujących drużyn
Zabytki.
Do wojewódzkiego rejestru zabytków wpisany jest:

</doc>
<doc id="353047" url="https://pl.wikipedia.org/wiki?curid=353047" title="Chądzyny-Krusze">
Chądzyny-Krusze

Chądzyny-Krusze – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="353048" url="https://pl.wikipedia.org/wiki?curid=353048" title="Chądzyny-Kuski">
Chądzyny-Kuski

Chądzyny-Kuski – wieś w Polsce położona w województwie mazowieckim, w powiecie mławskim, w gminie Strzegowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="353049" url="https://pl.wikipedia.org/wiki?curid=353049" title="Chądzyń">
Chądzyń

Chądzyń – wieś w Polsce położona w województwie mazowieckim, w powiecie sokołowskim, w gminie Sterdyń. Obok miejscowości przepływa rzeczka Buczynka, dopływ Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.

</doc>
<doc id="353050" url="https://pl.wikipedia.org/wiki?curid=353050" title="Chąśno">
Chąśno

Chąśno (do 31 grudnia 1991 "Chąśno Nowe") – wieś w Polsce położona w województwie łódzkim, w powiecie łowickim, w gminie Chąśno.
Miejscowość jest siedzibą gminy Chąśno.
Wieś duchowna Chążno położona była w drugiej połowie XVI wieku w powiecie gąbińskim ziemi gostynińskiej województwa rawskiego. Była wsią klucza łowickiego arcybiskupów gnieźnieńskich. Do 1953 roku miejscowość była siedzibą gminy Jeziorko. W latach 1954–1972 wieś należała i była siedzibą władz gromady Chąśno. W latach 1975–1998 miejscowość administracyjnie należała do województwa skierniewickiego.

</doc>
<doc id="353051" url="https://pl.wikipedia.org/wiki?curid=353051" title="Chąśno Drugie">
Chąśno Drugie

Chąśno Drugie – wieś w Polsce położona w województwie łódzkim, w powiecie łowickim, w gminie Chąśno.
W latach 1975–1998 miejscowość należała administracyjnie do województwa skierniewickiego.

</doc>
<doc id="353052" url="https://pl.wikipedia.org/wiki?curid=353052" title="Chłaniów">
Chłaniów

Chłaniów – wieś w Polsce położona w województwie lubelskim, w powiecie krasnostawskim, w gminie Żółkiewka.
W latach 1954–1972 wieś należała i była siedzibą władz gromady Chłaniów. W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła mieszkańców. 
23 lipca 1944 r. w odwecie za zabicie oficera SS wieś wraz z sąsiednim Władysławinem została spalona przez Ukraiński Legion Samoobrony. W sumie w obu miejscach zginęły 44 osoby.
W 1946 odznaczona Orderem Krzyża Grunwaldu III klasy.

</doc>
<doc id="353053" url="https://pl.wikipedia.org/wiki?curid=353053" title="Chłaniówek">
Chłaniówek

Chłaniówek – kolonia w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 141 mieszkańców.
Miejscowość występuje na Topograficznej Karcie Królestwa Polskiego z roku 1839.

</doc>
<doc id="353054" url="https://pl.wikipedia.org/wiki?curid=353054" title="Chłaniów-Kolonia">
Chłaniów-Kolonia

Chłaniów-Kolonia – kolonia w Polsce położona w województwie lubelskim, w powiecie krasnostawskim, w gminie Żółkiewka.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Żółkiewka. Według Narodowego Spisu Powszechnego (III 2011 r.) wieś liczyła 98 mieszkańców.

</doc>
<doc id="353055" url="https://pl.wikipedia.org/wiki?curid=353055" title="Chłodne Włóki">
Chłodne Włóki

Chłodne Włóki – wieś w Polsce położona w województwie podlaskim, w powiecie sokólskim, w gminie Krynki.
Dawniej kolonia. W czasach zaborów w granicach Imperium Rosyjskiego, w guberni grodzieńskiej, w powiecie grodzieńskim.
W latach 1921–1939 leżała w Polsce, w województwie białostockim, w powiecie grodzieńskim, w gminie Krynka.
Według Powszechnego Spisu Ludności z 1921 roku zamieszkiwało tu 21 osób, 20 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne.
Miejscowość należała do parafii prawosławnej i rzymskokatolickiej w Krynkach. Podlegała pod Sąd Grodzki w Krynkach i Okręgowy w Grodnie; właściwy urząd pocztowy mieścił się w Krynkach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
 
W latach 1975–1998 miejscowość administracyjnie należała do województwa białostockiego.

</doc>
<doc id="353056" url="https://pl.wikipedia.org/wiki?curid=353056" title="Chłopia Łąka">
Chłopia Łąka

Chłopia Łąka – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Jana Kantego w Krasnosielcu.

</doc>
<doc id="353057" url="https://pl.wikipedia.org/wiki?curid=353057" title="Chłopiatyn">
Chłopiatyn

Chłopiatyn – wieś w Polsce położona w województwie lubelskim, w powiecie hrubieszowskim, w gminie Dołhobyczów.
Wieś leży ok. 2,5 km od granicy z Ukrainą, na obszarze Grzędy Sokalskiej, z dala od ośrodków miejskich. Wieś stanowi sołectwo − zobacz jednostki pomocnicze gminy Dołhobyczów.
Historia.
Właścicielami wsi przez pewien czas byli przedstawiciele rodziny Magierów herbu Szeliga, m.in. Zofia, córka Jana, w 1567.
W latach 1951–1954 miejscowość była siedzibą gminy Chłopiatyn. W latach 1954-1961 wieś należała i była siedzibą władz gromady Chłopiatyn, po jej zniesieniu w gromadzie Hulcze. W latach 1975–1998 miejscowość administracyjnie należała do województwa zamojskiego.
Zabytki i atrakcje turystyczne.
W Chłopiatynie znajduje się zabytkowa drewniana greckokatolicka Cerkiew Zesłania Ducha Świętego z XIX wieku, obecnie pełniąca rolę kościoła rzymskokatolickiego. W 2013 r. zbudowano drewnianą wieżę widokową z tarasem na wysokości 16 m. Rozciąga się z niej panorama całej okolicy, widać m.in. cerkwie w Mycowie i Dłużniowie, a także pobliskie zabudowania. Przy sprzyjających warunkach atmosferycznych widoczne są kopalnie Lwowsko-Wołyńskiego Zagłębia Węglowego na Ukrainie, oraz wysokie obiekty we Lwowie.

</doc>
<doc id="353058" url="https://pl.wikipedia.org/wiki?curid=353058" title="Chwalim">
Chwalim

Chwalim – wieś w zachodniej Polsce, położona w województwie lubuskim, w powiecie zielonogórskim, w gminie Kargowa. Leży na prawym (północno-wschodnim) brzegu rzeki Obrzycy, w sąsiedztwie drogi krajowej nr 32 i zlikwidowanego odcinka linii kolejowej z Wolsztyna do Sulechowa (przystanek kolejowy Chwalim). Siedziba sołectwa Chwalim.
Wieś duchowna, własność opata obrzańskiego, położona była w 1581 roku w powiecie kościańskim województwa poznańskiego.
Historia.
Wieś o charakterze owalnicowym lokowana w 1440 roku. Po potopie szwedzkim opustoszałą wieś zaludnili Wendowie, którzy nie stopili się jednak z – również protestancką – ludnością niemiecką.
W okresie Wielkiego Księstwa Poznańskiego (1815–1848) miejscowość wzmiankowana jako Chwalim należała do wsi większych w ówczesnym powiecie babimojskim rejencji poznańskiej. Chwalim należał do babimojskiego okręgu policyjnego tego powiatu i stanowił część majątku Kargowa, którego właścicielem był rząd pruski w Berlinie. Według spisu urzędowego z 1837 roku Chwalim liczył 673 mieszkańców, którzy zamieszkiwali 132 dymy (domostwa). J. Bobrowicz odnotowuje, że wieś jako jedyna w powiecie babimojskim była wówczas zamieszkana przez „Słowian wyznania luterskiego” (Chwalimiaków), których Bobrowicz zalicza do Łużyczan (Wendów). Mieszkańcy Chwalimia należeli do parafii luterańskiej w Kargowej, gdzie odbywało się dla nich co dwa tygodnie nabożeństwo po polsku (mowa Chwalimiaków zbliżona była do języka polskiego). Zostali wysiedleni przez Niemców, jako element niepewny, w 1939 r.
W latach 1975–1998 miejscowość administracyjnie należała do województwa zielonogórskiego.

</doc>
<doc id="353059" url="https://pl.wikipedia.org/wiki?curid=353059" title="Chwalimie">
Chwalimie

Chwalimie (niem. "Wallachsee") – wieś w Polsce położona w województwie wielkopolskim, w powiecie złotowskim, w gminie Okonek.
W latach 1975–1998 miejscowość administracyjnie należała do województwa pilskiego.
We wsi znajduje się zabytkowy kościół św. Stanisława z 1868.
Zobacz też: Chwalimierz

</doc>
<doc id="353060" url="https://pl.wikipedia.org/wiki?curid=353060" title="Chwalimierz (województwo dolnośląskie)">
Chwalimierz (województwo dolnośląskie)

Chwalimierz (niem. "Frankenthal") – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego.
Położenie.
Miejscowość położona jest w centrum Dolnego Śląska. Wieś leży na Wysoczyźnie Średzkiej. Obok miejscowości przepływa niewielka rzeka Średzka Woda, dopływ Odry.
Historia.
W średniowieczu miejsce uprawy winorośli.
Infrastruktura.
W odległości około 4 km od wsi krzyżują się ważne szlaki komunikacyjne:
Najbliższe miasto: Środa Śląska (odległość: 3 km).
Najbliższa stacja kolejowa: Środa Śląska (odległość: 7 km).
Zabytki.
Do wojewódzkiego rejestru zabytków wpisane są:
inne zabytki:
Sport.
We wsi działa klub sportowy "Chwalimierz XXI wiek". Klub zajmuje się popularyzacją aktywności fizycznej oraz propagowaniem i organizowaniem życia sportowego, w tym organizowaniem krajowych zawodów środowiskowych. Drużyna piłki nożnej "Błękitni Chwalimierz" współzawodniczą od sezonu 2005/2006 w rozgrywkach B-klasy, grupa Wrocław III (wcześniej rywalizowali w A-klasie, grupa Wrocław I). Największym sukcesem zespołu jest osiągnięcie 10. miejsca w rozgrywkach A-klasy, w sezonie 2003/2004

</doc>
<doc id="353062" url="https://pl.wikipedia.org/wiki?curid=353062" title="Chwaliszew">
Chwaliszew

Chwaliszew – wieś w Polsce położona w województwie wielkopolskim, w powiecie krotoszyńskim, w gminie Krotoszyn. Leży ok. 9 km na wschód od Krotoszyna i ok. 17 km na zachód od Ostrowa Wlkp., nad Czarną Wodą, przy drodze Sulmierzyce-Biadki.
Do roku 1932 miejscowość położona była w powiecie odolanowskim, w latach 1932–1934 w powiecie ostrowskim, w latach 1975–1998 w województwie kaliskim, a w latach 1934–1975 i od 1999 w powiecie krotoszyńskim. Na początku roku 2009 liczyła 974 mieszkańców.
We wsi usytuowany jest neobarokowy kościół pw. św. Mikołaja Biskupa z 1898 r. z zabytkowymi barokowymi rzeźbami drewnianymi apostołów Piotra i Pawła. Naprzeciwko kościoła, za małym zespołem parkowym, znajduje się dworek z XIX w. W zachodniej części miejscowości zwanej Piaski (ul. Zdunowska) znajduje się dom drewniany z końca XIX w.
W Chwaliszewie urodził się Adam Olejnik (1887–1939), rzeźbiarz zajmujący się głównie tematyką patriotyczną (np. pomnik Konrada Wallenroda w Sędziszewie). Został zamordowany przez hitlerowców w Fordonie k. Bydgoszczy.
Nazwa.
Nazwa „Chwaliszew” pochodzi od dawnych właścicieli miejscowości – Chwaliszewskich herbu Rola. Podczas zaboru pruskiego miejscowość nosiła nazwę Chwalischew.
W miejscowym zwyczaju funkcjonuje również podział miejscowości na następujące części: Chwaliszew (od Czarnej Wody na wschód), Piaski (zachodnia część do rzeki Czarna Woda), Piekło (czworaki obok dworku, ul. Krótka), Zapłocie (część południowa, ul. Spokojna, Południowa – dawniej Chwaliszewek), Jobki (przysiółek w części wschodniej), Sobki (przysiółek w części południowo-wschodniej)
Historia.
Pierwsze ślady osadnictwa na terenie Chwaliszewa pochodzą z epoki kamienia/epoki brązu. W roku 1952 na użytkowanej rolniczo wydmie prowadzone były (przez Alicję i Leona Łuków) badania archeologiczne. Znaleziono podczas ich trwania szczątki narzędzi kamiennych i naczyń glinianych, datowanych (prawdopodobnie) na przełom epoki kamienia i brązu. Nieopodal wsi znajdują się kurhany z epoki brązu, przypisywane kulturze łużyckiej.
Pierwsze pisemne wzmianki o Chwaliszewie pochodzą z 1521 r., choć wiadomo, iż pierwszy kościół w miejscowości istniał już w XIV wieku. W roku 1793 Chwaliszew znalazł się w granicach zaboru pruskiego. Podczas zaborów miejscowość przeszła w ręce rodziny Thurn und Taxis, która odegrała kluczową rolę w formowaniu instytucji poczty na terenie Europy.
Podczas I wojny światowej przez wieś przemieszczały się na front wschodni wojska Cesarstwa Niemieckiego. Po I wojnie światowej mieszkańcy brali czynny udział w powstaniu wielkopolskim. Byli to m.in. Marcin Serek – były feldwebel wojsk cesarskich, odznaczony krzyżem żelaznym I klasy za uratowanie rannego dowódcy w bitwie pod Stębarkiem (niem. Tannenberg) oraz Józef Koniarek.
Podczas II wojny światowej Chwaliszew ponownie znalazł się pod okupacją niemiecką, wchodząc w skład Kraju Warty (niem. "Warthegau"). W ramach akcji Heim ins Reich we wsi osiedliły się dwie rodziny niemieckie – jedna pochodząca z Łotwy lub Estonii, druga z Besarabii.

</doc>
<doc id="353063" url="https://pl.wikipedia.org/wiki?curid=353063" title="Chwaliszowice">
Chwaliszowice

Chwaliszowice (do 1945 niem. "Quolsdorf") – wieś w Polsce położona w województwie lubuskim, w powiecie żarskim, w gminie Trzebiel.
W latach 1975–1998 miejscowość administracyjnie należała do województwa zielonogórskiego.

</doc>
<doc id="353064" url="https://pl.wikipedia.org/wiki?curid=353064" title="Chwaliszów">
Chwaliszów

Chwaliszów (niem. "Quolsdorf") – wieś w Polsce położona w województwie dolnośląskim, w powiecie wałbrzyskim, w gminie Stare Bogaczowice, w dolinie rzeki Strzegomki, na granicy Pogórza Wałbrzyskiego i Pogórza Bolkowskiego, która to płynie tu dość głęboką doliną, mając miejscami przełomowy charakter. Strzegomka we wsi łączy się z Czyżynką. Wieś graniczy z Książańskim Parkiem Krajobrazowym. 
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Zabudowa.
Jest to przykład miejscowości łańcuchowej (około 4 km długości). Znajduje się w niej najstarszy dom mieszkalny na Dolnym Śląsku. Jest to pruski mur pochodzący z 1578 roku. Pod numerem 94 znajduje się dom przysłupowy, zwany łużyckim, charakterystyczny dla przygranicznych rejonów Saksonii, Dolnego Śląska, Łużyc, Czech i Szwajcarii Saksońskiej.
Demografia.
W 2001 roku na terenie wsi mieszkało 423 osoby. Według Narodowego Spisu Powszechnego (III 2011 r.) liczyła 471 mieszkańców.
Turystyka.
Przez wieś przebiega kilka ważnych szlaków turystycznych, są to m.in.: 
Infrastruktura.
Miejscowość ta jest skanalizowana, posiada wodociąg oraz oczyszczalnię ścieków o przepustowości 600 m³/h, oddaną do użytku we wrześniu 2006 roku. Przez wieś przebiega droga wojewódzka nr 375. Na terenie wsi prowadzona jest świetlica środowiskowa. W północnej części miejscowości znajduje się południowy brzeg sztucznego Jeziora Dobromierz utworzonego na rzece Strzegomce.
Historia.
Wieś jest po raz pierwszy wymieniona w dokumentach z 1228 roku, w aktach związanych z założeniem klasztoru henrykowskiego. W księdze henrykowskiej mowa jest o tym, że książę Henryk I Brodaty podarował klasztorowi 50 łanów w Chwaliszowie. Nadanie to miało miejsce 6 czerwca 1228, z okazji poświęcenia dwóch ołtarzy w kościele henrykowskim, przy okazji potwierdzenia wcześniejszej darowizny zmarłego w 1227 roku kanonika Mikołaja konwentowi henrykowskiemu. Wspomniane nadanie wymienione jest ponownie w dokumencie księcia Bolka II z 1263 roku oraz w dokumencie biskupa Tomasza I z tegoż roku. Wiadomo również, że w 1263 roku wieś była lokowana na prawie niemieckim. W dokumencie z 1265 roku wymieniony był sołtys Theodor. W 1292 roku Chwaliszów wraz ze Starymi Bogaczowicami przekazany został konwentowi cysterskiemu w Krzeszowie, które to nadanie potwierdzone było w dokumentach księcia Bolka I również w latach 1293 i w 1299 Bolko I pozostawił sobie jednak prawo książęce do wsi. Po 1300 roku posiadłości we wsiach były przez cystersów rozszerzane.
W 1547 roku opat krzeszowski Johann V zastawił Stare i Nowe Bogaczowice oraz Chwaliszów radcy cesarskiemu Hansowi von Schaffgotsch; w 1571 roku opat Krzeszowa Christoph Scholtz odkupił te miejscowości od Hansa Schaffgotscha - miejscowość stała się ponownie własnością klasztorną.
W okresie wojny siedmioletniej 2-krotnie zakładane były w miejscowości kwatery polowe wojsk pruskich. Poprzez przynależność do dóbr klasztoru krzeszowskiego historia wsi jest zbieżna z historią konwentu oraz innych okolicznych posiadłości cysterskich. Chwaliszów zawsze należał do parafii w Starych Bogaczowicach. Po sekularyzacji dóbr klasztornych w 1810 roku włość cysterska (1180 ha gruntów) przeszła na własność skarbu państwa. W Chwaliszowie, podobnie jak w okolicznych miejscowościach rozwijało się tkactwo lnu.
Zabytki.
Do wojewódzkiego rejestru zabytków wpisany jest:

</doc>
<doc id="353065" url="https://pl.wikipedia.org/wiki?curid=353065" title="Chwałkowo Kościelne">
Chwałkowo Kościelne

Chwałkowo Kościelne – wieś w Polsce położona w województwie wielkopolskim, w powiecie śremskim, w gminie Książ Wielkopolski.
W latach 1975–1998 miejscowość administracyjnie należała do województwa poznańskiego.
Miejscowość jest siedzibą parafii św. Michała Archanioła. W strukturze kościoła rzymskokatolickiego parafia należy do metropolii poznańskiej, archidiecezji poznańskiej, dekanatu boreckiego.
Wieś położona 4 km na południowy wschód od Książa Wielkopolskiego przy drodze powiatowej nr 4086 do Mchów przez Kołacin.
Chwałkowo Kościelne pierwszy raz znalazło się w dokumentach w 1397 roku, wspomniany został w nich pleban Michał.
Zabytki.
Zabytkami prawnie chronionymi są:
Pozostałymi obiektami zabytkowymi są:

</doc>
<doc id="353066" url="https://pl.wikipedia.org/wiki?curid=353066" title="Chwałków">
Chwałków

Chwałków – wieś w Polsce położona w województwie dolnośląskim, w powiecie świdnickim, w gminie Marcinowice.
Historia.
W Chwałkowie znaleziono najdalej na południe położone stanowisko archeologiczne z ceramiką ludów kultury Sukow-Dziedzice.
Podstawą utrzymania rodzin kultury Sukow-Dziedzice, zamieszkującej obszar powyżej Przesieki Śląskiej na przełomie VII i VIII wieku naszej ery było rolnictwo, czego dowodzą m.in. odnajdywane przez archeologów kamienie żarnowe produkowane m.in. w Chwałkowie.
W drugiej połowie XIX w. wybudowano we wsi pałac
Do istniejących od wieków kamieniołomów w Chwałkowie doprowadzono w przeszłości dwie bocznice kolejowe. Niepubliczna kolej wąskotorowa łączyła kamieniołomy z normalnotorową stacją Sobótka Zachodnia na wzniesionej w latach 1884–1898 linii kolejowej Wrocław – Świdnica.
W latach 1975–1998 miejscowość administracyjnie należała do województwa wałbrzyskiego.
Od 2007 roku w pobliżu wsi funkcjonuje współczesny kamieniołom granitu. Koncesja na wydobycie obowiązuje do roku 2036.
Zabytki.
Do wojewódzkiego rejestru zabytków wpisany jest:
Turystyka.
Wyrobiska nieczynnych kamieniołomów w Chwałkowie stanowią położone najbliżej Wrocławia miejsca wspinaczki skalnej.
2021.06.04 Obecny właściciel zasypuje wyrobisko, nie ma możliwości uprawiania wspinaczki.

</doc>
<doc id="353067" url="https://pl.wikipedia.org/wiki?curid=353067" title="Chwałkówko">
Chwałkówko

Chwałkówko – osada w Polsce położona w województwie wielkopolskim, w powiecie gnieźnieńskim, w gminie Łubowo przy drodze wojewódzkiej nr 434.
W latach 1975–1998 miejscowość administracyjnie należała do województwa poznańskiego.

</doc>
<doc id="353068" url="https://pl.wikipedia.org/wiki?curid=353068" title="Chwałów (województwo dolnośląskie)">
Chwałów (województwo dolnośląskie)

Chwałów – wieś w Polsce położona w województwie dolnośląskim, w powiecie wrocławskim, w gminie Mietków.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Chwałów powstał w XIII wieku. W roku 1315 nazwano go "Vrowimhayn". Założony został przez gospodarzy i rycerzy pod opieką księcia. W roku 1576 zbudowano pałac, który w zniszczonym stanie zachował się do dziś. Podczas wojny trzydziestoletniej wioska została zniszczona, a odbudowywanie rozpoczęto wiosną roku 1654. Jeszcze w roku 1633 mieszkańcy rozebrali kościółek i doszczętnie rozkradli. Chwałów w latach 1639-1945 należał do hrabstwa Zedlitz Trűtzschler.

</doc>
<doc id="353069" url="https://pl.wikipedia.org/wiki?curid=353069" title="Chwałszyce">
Chwałszyce

Chwałszyce – wieś w Polsce położona w województwie wielkopolskim, w powiecie wrzesińskim, w gminie Nekla.
W latach 1975–1998 miejscowość administracyjnie należała do województwa poznańskiego.
W pobliżu miejscowości znajduje się Miejsce Obsługi Podróżnych (MOP Chwałszyce) dla jadących Autostradą A2 w kierunku Poznania.

</doc>
<doc id="353070" url="https://pl.wikipedia.org/wiki?curid=353070" title="Chwarstnica">
Chwarstnica

Chwarstnica (niem. "Klein Schönfeld") – wieś w Polsce położona w województwie zachodniopomorskim, w powiecie gryfińskim, w gminie Gryfino. Jest to wieś o typie owalnicy. Kilometr od wsi znajduje się Jezioro Chwarstnickie o powierzchni 9 ha. Jest tu zabytkowy kościół pw. Świętej Trójcy z fragmentem murów otaczających przykościelny cmentarz. We wsi działa również Zespół Szkół, w którego skład wchodzą: Szkoła Podstawowa im. Jana Pawła II. 
Historia.
Pierwsza wzmianka pochodzi z 1173 roku. W roku 1180 biskup kamieński Konrad I nadał klasztorowi Cystersów z Kołbacza dziesięcinę ze wsi. Kościół istnieje od średniowiecza. W 1345 roku wieś wymieniona wśród posiadłości klasztornych. Po sekularyzacji wieś weszła w skład domeny królewskiej. W latach 30. XIX wieku na północ od wsi powstały dwa osiedla: Seehaus i Joahimshof, związane z Chwarstnicą i wspólnie z nią ujmowane w danych statystycznych. W drugiej połowie XIX wieku Chwarstnica była wsią parafialną z posiadłością sołtysa, liczyła 390 mieszkańców. W 1939 roku we wsi było 15 pełnorolnych gospodarstw oraz młyn. Po II wojnie światowej zachowała rolniczy charakter. W Chwarstnicy nie działało Państwowe gospodarstwo rolne, a ziemia należała do prywatnych gospodarzy. Dnia 3 września 1945 powstała szkoła o jednym nauczycielu z klasami I – IV, dyrektor został Bolesław Siemiński.
W latach 1954–1972 wieś należała i była siedzibą władz gromady Chwarstnica. W latach 1975–1998 miejscowość administracyjnie należała do województwa szczecińskiego.
Zabytki.
Lista zabytków nieruchomych wsi obejmuje m.in.:

</doc>
<doc id="353071" url="https://pl.wikipedia.org/wiki?curid=353071" title="Chwarstno">
Chwarstno

Chwarstno (niem. "Horst") – wieś w Polsce położona w województwie zachodniopomorskim, w powiecie łobeskim, w gminie Węgorzyno.
Według danych z 1 stycznia 2011 roku wieś liczyła 116 mieszkańców. 
W latach 1975–98 miejscowość administracyjnie należała do województwa szczecińskiego.
W średniowieczu lenno rodu Wedlów. Pierwsza wzmianka o wsi, która nazywała się "Horst", pochodzi z roku 1547. Wykupiona została przez chłopów w 1830 roku, a folwark rozparcelowano. W 1866 roku wieś liczyła 488 mieszkańców, było 46 domów mieszkalnych, 53 budynki gospodarcze. W 1870 roku do szkoły uczęszczało 89 uczniów. W 1935 roku zbudowano szosę do Runowa.
We wsi znajduje się kościół filialny pw. Wniebowzięcia Najświętszej Maryi Panny (parafia Runowo), z XVI wieku, z kamienia narzutowego na planie prostokąta. Szczyt wschodni ryglowy. Dach kryty dachówką. Od zachodu przylega dębowa wieża konstrukcji szkieletowej, na planie kwadratu, oszalowana, zwieńczona szczytem krytym blachą i zakończona krzyżem. Kościół położony na wzgórzu, wśród drzew, w centrum wsi.

</doc>
<doc id="353072" url="https://pl.wikipedia.org/wiki?curid=353072" title="Chwarzenko">
Chwarzenko

Chwarzenko (kaszb. "Chwôrzënko", niem. "Klein Gwarszno", 1867-1918 "Elsenthal") – wieś pogranicza kaszubsko-kociewskiego w Polsce położona w województwie pomorskim, w powiecie kościerskim, w gminie Stara Kiszewa przy drodze wojewódzkiej nr .
W latach 1975–1998 miejscowość administracyjnie należała do województwa gdańskiego.
Inne miejscowości o nazwie Chwarzno: Chwarzno

</doc>
<doc id="353073" url="https://pl.wikipedia.org/wiki?curid=353073" title="Chwarzno (powiat kościerski)">
Chwarzno (powiat kościerski)

Chwarzno (kaszb. "Chwôrzno") – wieś w Polsce, położona w województwie pomorskim, w powiecie kościerskim, w gminie Stara Kiszewa, na pograniczu kaszubsko-kociewskim, na skraju Borów Tucholskich.
W latach 1975–1998 wieś administracyjnie należała do województwa gdańskiego.
Historia.
Wieś podlegała pod polskie starostwo niegrodowe kiszewskie na zamku w pobliżu Starej Kiszewy. W XIX wieku była zapisywana w dokumentach niemieckich podczas zaboru jako "niem. Gwarszno, 1867-99 Chwarsnau, od 1899 Schwarzin".
Miejscowość ta była początkowo majątkiem polskim, należała do polskiej patriotycznej rodziny Czarlińskich. Od 1876 r. przeszła w ręce niemieckie, właścicielem został Niemiec Frehsee. W 1892 r. majątek został rozparcelowany pomiędzy prywatnych właścicieli, co nadało tej miejscowości bardziej wiejski charakter. W 1899 r. stała się wsią z własnym sołtysem. W 1900 roku wieś otrzymała niemiecką nazwę Schwarzin. Liczyła wówczas około 400 mieszkańców, katolików. W 1904 r. założono we wsi szkołę, do której uczęszczało 77 dzieci w wieku od 7 do 14 lat. W roku szkolnym 1906/1907 polskie dzieci wzięły udział w strajku szkolnym w proteście przeciwko nauczaniu religii w języku niemieckim. W lutym 1920 roku administrację niemiecką zastąpiła administracja polska.

</doc>
<doc id="353074" url="https://pl.wikipedia.org/wiki?curid=353074" title="Chwaszczewo">
Chwaszczewo

Chwaszczewo – wieś w Polsce położona w województwie podlaskim, w powiecie sokólskim, w gminie Sidra.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Częstochowskiej i św. Kazimierza w Majewie.

</doc>
<doc id="353075" url="https://pl.wikipedia.org/wiki?curid=353075" title="Chwaszczyno">
Chwaszczyno

Chwaszczyno (dodatkowa nazwa w j. kaszub. Chwaszczëno) – wieś kaszubska w Polsce, położona w województwie pomorskim, w powiecie kartuskim, w gminie Żukowo, w pasie Wzgórz Chwaszczyńskich z przeważającą zabudową jednorodzinno-podmiejską. Chwaszcznie jest węzeł drogowy (skrzyżowanie drogi krajowej nr 20 Stargard – Szczecinek – Gdynia z drogą wojewódzką nr 218 Krokowa – Gdańsk). Miejscowość graniczy z Gdynią (w kierunku północno-wschodnim) i z Gdańskiem (na wschodzie). Transport publiczny jest obsługiwany przez komunikację miejską Trójmiasta (linie nr 171, 191, 193 i Z). Pierwsze wzmianki o Chwaszczynie pochodzą z roku 1283.
Historia.
Wieś biskupstwa włocławskiego w województwie pomorskim w II połowie XVI wieku.
Podczas zaboru pruskiego wieś nosiła nazwę niemiecką "Quaschin". Podczas okupacji niemieckiej nazwa "Quaschin" w 1942 została zastąpiona "nowo wymyśloną i bardziej niemiecką" – "Quassendorf".
Do 1954 roku miejscowość należała i była siedzibą gminy Chwaszczyno, następnie gromady Chwaszczyno. W latach 1975–1998 miejscowość administracyjnie należała do województwa gdańskiego.
Zabytki i inne obiekty.
Według rejestru zabytków NID na listę zabytków wpisane są:
Kościół pochodzi z 1726, rozbudowany w 1875 roku, z wyposażeniem pierwszej połowy XVIII wieku.
W Chwaszczynie znajduje się najwyższy maszt antenowy na Pomorzu Gdańskim, o wysokości 317 m.
Przy głównym skrzyżowaniu stoi kamienny obelisk z napisem "Pamięci mieszkańców Gromady Chwaszczyno poległych i pomordowanych podczas II wojny światowej 1939-1945. Obelisk odsłonięto 17 września 1972, odnowiono A.D. 2015".
Kacze Buki.
Kacze Buki są położone przy granicach administracyjnych Gdyni i Gdańska w pasie Wzgórz Chwaszczyńskich i obejmują zabudowania wzdłuż drogi wojewódzkiej nr 218 nad północnym brzegiem jeziora Osowskiego. Połączenie z Gdynią i Gdańskiem umożliwiają autobusy komunikacji miejskiej (linia nr 171). Osada jest dawną częścią Kaczych Buków, która to w roku 1973 nie została przyłączona do Gdyni.
Rewerenda.
Rewerenda jest położona przy granicy administracyjnej Gdyni w pasie Wzgórz Chwaszczyńskich i obejmuje zabudowania wzdłuż ulic Gdyńskiej, Rewerenda i Polnej nieopodal wzniesienia "Kozie Rogi" (186 m n.p.m.) z masztem nadawczym RTCN Chwaszczyno. Połączenie z Gdynią, Gdańskiem i Żukowem umożliwiają autobusy komunikacji miejskiej (linie nr 171, 191, 193 i Z).

</doc>
<doc id="353076" url="https://pl.wikipedia.org/wiki?curid=353076" title="Chwaścice">
Chwaścice

Chwaścice – wieś sołecka w Polsce położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 miejscowość administracyjnie należała do województwa kieleckiego.

</doc>
<doc id="353077" url="https://pl.wikipedia.org/wiki?curid=353077" title="Chwiły">
Chwiły

Chwiły – kolonia w Polsce położona w województwie opolskim, w powiecie oleskim, w gminie Rudniki.
W latach 1975–1998 miejscowość położona była w województwie częstochowskim.

</doc>
<doc id="353078" url="https://pl.wikipedia.org/wiki?curid=353078" title="Chwiram">
Chwiram

Chwiram (niem. "Quiram") – wieś w Polsce położona w województwie zachodniopomorskim, w powiecie wałeckim, w gminie Wałcz.
Część wsi należała do starostwa wałeckiego, pod koniec XVI wieku leżała w powiecie wałeckim województwa poznańskiego.
Wieś posiada wydzieloną część wsi Plebanka.
W latach 1975–1998 miejscowość administracyjnie należała do województwa pilskiego.

</doc>
<doc id="353079" url="https://pl.wikipedia.org/wiki?curid=353079" title="Chworościany">
Chworościany

Chworościany – wieś w Polsce położona w województwie podlaskim, w powiecie sokólskim, w gminie Nowy Dwór.
Ostatecznie przyłączona do Polski w 1946/1947.
W Chworościanach stacjonowała strażnica WOP.
W latach 1975–1998 miejscowość administracyjnie należała do województwa białostockiego. Jest to ostatnia wieś od strony Dubaśna i Dąbrowy Białostockiej przed granicą polsko-białoruską.
Wierni kościoła rzymskokatolickiego należą do parafii św. Jana Chrzciciela w Nowym Dworze.

</doc>
<doc id="353080" url="https://pl.wikipedia.org/wiki?curid=353080" title="Chybice">
Chybice

Chybice – wieś w Polsce, położona w województwie świętokrzyskim, w powiecie starachowickim, w gminie Pawłów.
W latach 1954–1972 wieś należała i była siedzibą władz gromady Chybice. W latach 1975–1998 miejscowość administracyjnie należała do województwa kieleckiego.
Przez miejscowość przebiega droga wojewódzka nr 756.
Chybice są siedzibą rzymskokatolickiej parafii św. Małgorzaty.
Historia.
Pierwsze wzmianki o Chybicach pochodzą z 1362 roku, dotyczą fundacji kościoła parafialnego pw. św. Małgorzaty zbudowanego z inicjatywy kanoników krakowskich poświęconego następnie przez biskupa Bodzantę Jankowskiego, herbu Róża w tymże roku.
Z historii kościoła wiadomo że był dwukrotnie odnawiany w 1617 r. i w 1841 r.
W wieku XIX Chybice opisano jako wieś i dobra nad rzeką Pokrzywianką w powiecie iłżeckim, gminie i parafii Chybice.
We wsi był wówczas browar piwny, gorzelnia i urząd gminny. Według spisu miast, wsi, osad Królestwa Polskiego, w roku 1827 wieś posiadała 21 domów i 168 mieszkańców. W roku 1860 spis pokazał 36 domów, 258 mieszkańców, 526 mórg ziemi dworskiej i 377 włościańskiej. Do najbliższej stacji pocztowej w Brodach było 7 wiorst
Parafia Chybice w dekanacie iłżeckim liczyła 1864 dusz.
W czasach Królestwa Polskiego istniała gmina Chybice. Gminę zamieszkiwało 3946 osób. Obszar gminy wynosił 4658 mórg, w tym ziemi dworskiej było 1878 mórg. W skład gminy wchodziły wówczas miejscowości: Bostów, Bukówka, Chybice, Godów, Kałków, Kobylaki, Nieczulice, Pokrzywnica, Trzonków, Warszó­wek, Wawrzeńczyce, Wieloborowice, Wymy­słów i Zapniów.
Dobra Chybice (dworskie) obejmowały folwarki: Chybice, Trzeszków, Bostów, Cząstków, Nieczulice, Dąbrowa, Jabłonna, Styków i Sosnówka, a także wsie: Chybice, Dąbrowa, Styków, Trzeszków, Nieczulice, Jabłonna, Swirta, Bostów, Sosnówka i Cząstków.
W gminie były piece do wypalania wapna, pokłady rudy, trzy młyny wodne i tartak.
Zabytki.
Do rejestru zabytków nieruchomych zostały wpisane obiekty:

</doc>
<doc id="353081" url="https://pl.wikipedia.org/wiki?curid=353081" title="Mortal Kombat Gold">
Mortal Kombat Gold



</doc>
<doc id="353082" url="https://pl.wikipedia.org/wiki?curid=353082" title="Chybów">
Chybów

Chybów – wieś w Polsce położona w województwie mazowieckim, w powiecie łosickim, w gminie Sarnaki.
Wierni Kościoła rzymskokatolickiego należą do parafii św. Stanisława Biskupa i Męczennika w Sarnakach.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="353083" url="https://pl.wikipedia.org/wiki?curid=353083" title="August Enna">
August Enna

August Emil Enna (ur. 13 maja 1859 w Nakskov, zm. 3 sierpnia 1939 w Kopenhadze) – duński kompozytor.
Życiorys.
Jego dziadek, Włoch służący w armii Napoleona, po ślubie z Niemką osiedlił się w Danii. August Emil jako dziecko pracował w firmie obuwniczej swojego ojca, następnie został posłany do Kopenhagi, gdzie uczył się gry na skrzypcach i fortepianie. Później był członkiem wędrownej orkiestry, występował w Finlandii. Po powrocie do Danii w 1883 roku nauczał gry na fortepianie i tworzył opery. Odznaczony Orderem Danebroga w stopniu kawalera (1917).
W twórczości nawiązywał do niemieckiego romantyzmu, w jego muzyce dostrzegalne są wpływy Wagnera, Straussa i Pucciniego.

</doc>
<doc id="353084" url="https://pl.wikipedia.org/wiki?curid=353084" title="Chycina">
Chycina

Chycina – wieś w Polsce położona w województwie lubuskim, w powiecie międzyrzeckim, w gminie Bledzew.
W latach 1975–1998 miejscowość administracyjnie należała do województwa gorzowskiego.
W miejscowości, nad jeziorem Chycina znajduje się ośrodek dydaktyczno-socjalny Akademii Wychowania Fizycznego im. Eugeniusza Piaseckiego w Poznaniu.
Nazwa.
Od XIV wieku miejscowość notowana w dokumentach jako "Wycense". Po raz pierwszy w 1303 "Wycense", 1305 "Wisenze", 1313 "Weissensese", 1352 "Chyczina", 1354 "Wissenze", "Vycziasche", 1355 "Wizenssee", 1384 "Wysense", 1403 "Chicino", 1405 "Choczino", 1424 "Chycziny", 1944 "Weisensee".
Miejscowość nosiła dwie nazwy: polską "Chycina" oraz niemiecką "Weißensee". Nazwa polska pochodzi od nazwy osobowej "Chycza" z dodatkiem sufiksu -ino, -ina. Nazwa osobowa jest etymologicznie powiązana ze staropolskim słowem "chycza" oznaczającym "chatę, zagrodę chłopską, dom". Niemiecka nazwa składa się z dwóch wyrazów "weiß" – "biały, czysty" oraz "See" – "jezioro".
Historia.
Historycznie wieś jest częścią Wielkopolski co wielokrotnie odnotowują dokumenty zebrane w Kodeksie dyplomatycznym Wielkopolski.
W pobliżu miejscowości znajdują się relikty dobrze zachowanego wczesnośredniowiecznego grodziska tzw. "Góra Zamkowa" leżące w dawnym zakolu rzeki Obry, które datowane są przez archeologów na VII-X wiek.
Wieś była początkowo własnością szlachecką i istnieje co najmniej od XIV wieku. W 1303 roku wymieniona została w łacińskim dokumencie jako "Wycense". Dokument był aktem darowizny komesa Chyciny Wisława ("Vizlavus comes in Wycense") oraz Borzysława ("Borislavus comitis Gothzlay"), którzy podarowali cystersom z Paradyża dwie części dziedziny miejscowości Pieski Małe. Dokument odnotował również jako świadka miejscowego plebana "Fridericus in Wycense".
W XVI wieku dokumenty historyczne notują właściciela miejscowości Jana Chycińskiego, który był burgrabią zamku w Grabowie w ziemi wieluńskiej w 1522 został on zwolniony z wyprawy wojennej i wyznaczony do obrony zamku w Międzyrzeczu. Od 1545 właścicielem Chyciny oraz sąsiedniego Goruńska był Zygmunt Bukowiecki, któremu te wsie wniosła w posagu żona Anna Chycińska.
Miejscowość wymieniona jest w XVI wiecznych dokumentach podatkowych. W 1563 właściciel wsi płacił pobór od 3 1/4 łana oraz 2 młynów napędzanych kołem wodnym. W miejscowości znajdowała się wówczas karczma oraz 1 komornik. W 1577 płatnikiem poboru był właściciel wsi Abraham Bukowiecki. W 1580 dokumenty podatkowe odnotowują istnienie kościoła parafialnego we wsi. Właścicielem miejscowości był wówczas Adam Bukowiecki, który płacił podatki od 3,5 łana. We wsi były także 2 młyny, 12 zagrodników, 2 osadników płacących od 1 pługa, 65 owiec i 3 pasterzy.
Miejscowość objęta reformacją, podczas której miejscowy kościół zajęli początkowo luteranie, a później przybyli z Czech do Rzeczypospolitej Bracia czescy uciekający do Polski przed prześladowaniami religijnymi. W 1640 dziedzic wsi nie pozwolił archidiakonowi pszczewskiemu Braneckiemu odbyć wizyty w kościele.
Wskutek II rozbioru Polski w 1793 r., miejscowość przeszła pod władanie Prus i jak cała Wielkopolska znalazła się w zaborze pruskim. Po zwycięskim dla Polaków powstaniu wielkopolskim 1806 roku miejscowość w latach 1807–1815 leżała w departamencie poznańskim Księstwa Warszawskiego. Od 1818 podobnie jak inne miejscowości wielkopolskie ponownie znalazła się w zaborze pruskim i należała do powiatu międzychodzkiego Wielkiego Księstwa Poznańskiego. Według opisu statystycznego Wielkopolski z 1841 autorstwa Ludwika Platera Chycino liczyło 268 mieszkańców.
Pod koniec XIX wieku jako wieś i folwark leżące w powiecie międzyrzeckim dwukrotnie odnotował miejscowość XIX wieczny Słownik geograficzny Królestwa Polskiego. Wieś miała wówczas 28 domów i 247 mieszkańców. Liczyła w sumie 5194 morg powierzchni i należała do niemieckiej familii Kalkreuthów.
Zabytki.
Do wojewódzkiego rejestru zabytków wpisany jest:
Przyroda.
W Chycinie (na terenie leśnictwa Chycina) rośnie okazały dąb szypułkowy, to drzewo o obwodzie 707 cm (w 2012 roku).

</doc>
<doc id="353085" url="https://pl.wikipedia.org/wiki?curid=353085" title="Chycza">
Chycza

Chycza – wieś sołecka w Polsce, położona w województwie świętokrzyskim, w powiecie włoszczowskim, w gminie Radków.
W latach 1975–1998 miejscowość administracyjnie należała do województwa częstochowskiego.
Przez wieś przechodzi niebieska ścieżka rowerowa do Radkowa.
Historyczne kalendarium własności.
Słownik geograficzny opisuje w XIX wieku – Chyczę Wielką i Chyczę Małą, dwie wsie w ówczesnym powiecie jędrzejowskim, gminie Węgleszyn, parafii Dzierzgów. 
W 1827 r. Chycza Wielka liczyła 20 domów i 170 mieszkańców, Chycza Mała zaś 13 domów i 84 mieszkańców. 
Dobra Chycza Wielka składają się z folwarku i wsi tejże nazwy, od Kielc wiorst 54, od Jędrzejowa wiorst 19, od Nidy wiorst 31. 
Nabyte w r. 1874 za 68,500 rubli srebrnych. Rozległość wynosi 2067 mórg w tym: grunta orne i ogrody mórg 681, łąk mórg 175, pastwisk mórg 23, lasu mórg 1,149, nieużytki i place stanowiły mórg 39. Płodozmian 9. polowy, budowli murowanych 9, pokłady marglu i kamienia w okolicy. Sama zaś wieś Chycza Wielka osad 29, gruntu mórg 502.

</doc>
<doc id="353086" url="https://pl.wikipedia.org/wiki?curid=353086" title="Chycza-Brzóstki">
Chycza-Brzóstki

Chycza-Brzóstki – wieś sołecka w Polsce położona w województwie świętokrzyskim, w powiecie jędrzejowskim, w gminie Nagłowice.
Do powiatu jędrzejowskiego włączona 31 grudnia 1961 z powiatu włoszczowskiego.
W latach 1975–1998 miejscowość administracyjnie należała do województwa kieleckiego.

</doc>
<doc id="353087" url="https://pl.wikipedia.org/wiki?curid=353087" title="Chyczewo">
Chyczewo

Chyczewo – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Małgorzaty w Gralewie.

</doc>
<doc id="353089" url="https://pl.wikipedia.org/wiki?curid=353089" title="Dębiaki">
Dębiaki

Dębiaki (do 1968 Hyki-Dębiaki, 1968–77 Chyki-Dębiaki) – wieś w Polsce położona w województwie podkarpackim, w powiecie mieleckim, w gminie Tuszów Narodowy.
W XIX wieku Hyki lub Hyjki i Dębiaki znajdowały się w powiecie mieleckim Królestwa Galicji i Lodomerii i należały do Parafii Wszystkich Świętych w Chorzelowie, miały 233 mieszkańców. Właścicielem tabularnym wsi Hyki lub Hyjki z Dębiakami i Groblem był baron M. Hirsch.
W latach 1975–1998 miejscowość administracyjnie należała do województwa rzeszowskiego.
Przez miejscowość przepływa niewielka rzeka Babulówka, dopływ Wisły.

</doc>
<doc id="353090" url="https://pl.wikipedia.org/wiki?curid=353090" title="Chyleniec">
Chyleniec

Chyleniec – osada w Polsce położona w województwie łódzkim, w powiecie łowickim, w gminie Nieborów. Wieś ma charakter bardzo luźnej, rozproszonej zabudowy składającej się z zaledwie 18 numerów, bez wyodrębnionego centrum. 
Przy jedynej we wsi drodze asfaltowej znajduje się kamienna kapliczka Św. Rodziny, zbudowana na początku lat 2000.
Chyleniec leży w granicach Bolimowskiego Parku Krajobrazowego.
W latach 1975–1998 miejscowość administracyjnie należała do województwa skierniewickiego.

</doc>
<doc id="353091" url="https://pl.wikipedia.org/wiki?curid=353091" title="Chylice-Kolonia">
Chylice-Kolonia

Chylice-Kolonia – wieś w Polsce położona w województwie mazowieckim, w powiecie grodziskim, w gminie Jaktorów.
W latach 1975–1998 miejscowość administracyjnie należała do województwa skierniewickiego.

</doc>
<doc id="353092" url="https://pl.wikipedia.org/wiki?curid=353092" title="Chyliczki (powiat piaseczyński)">
Chyliczki (powiat piaseczyński)

Chyliczki – wieś w Polsce położona w województwie mazowieckim, w powiecie piaseczyńskim, w gminie Piaseczno.
W latach 1975–1998 miejscowość administracyjnie należała do województwa warszawskiego.
W Chyliczkach mieściła się szkoła gospodarstwa wiejskiego, założona w 1891 przez hrabiankę Cecylię Plater-Zyberkównę pod nazwą „Zakładu Gospodarczego w Chyliczkach”. W dwudziestoleciu międzywojennym szkoła, przekształcona w Szkołę Żeńską Gospodarstwa Wiejskiego, a następnie w Liceum Gospodarstwa Wiejskiego w Chyliczkach, specjalizowała się w drobiarstwie (zdobywając nagrody na wystawach krajowych i międzynarodowych) oraz wydawała książki kucharskie, między innymi "„Piekarnia i Cukiernia Chyliczkowska”". Od 1998 szkoła nosi nazwę Zespół Szkół Rolnicze Centrum Kształcenia Ustawicznego im. Cecylii Plater-Zyberkówny w Piasecznie.

</doc>
<doc id="353093" url="https://pl.wikipedia.org/wiki?curid=353093" title="Chynowa">
Chynowa

Chynowa – wieś w Polsce położona w województwie wielkopolskim, w powiecie ostrowskim, w gminie Przygodzice, ok. 5 km od Mikstatu, ok. 14 km na południowy wschód od Ostrowa Wielkopolskiego.
W miejscowości odbywał się turniej pod nazwą „Zrywanie kaczora”.
Historia.
Miejscowość wymieniana w źródłach od 1430 roku, położona w Dolinie Baryczy i na Wzgórzach Ostrzeszowskich. Na początku XV wieku wieś była częściowo własnością królewską, a w drugiej części należała do Rafała Gołuchowskiego herbu Wieniawa. 
Po wymarciu rodu Gołuchowskich z początkiem XVI wieku, dobra rodu przejęli krewni Leszczyńscy.
W roku 1699 dobra przygodzkie wraz z Ostrowem przeszły w ręce Jana Jerzego Przebendowskiego herbu Kuna.
Na miejscowym cmentarzu znajduje się mogiła powstańca wielkopolskiego Antoniego Lepki (1898–1919).
W 1937 roku w Chynowej na miejscu drewnianej świątyni z 1651 roku, ukończono budowę murowanego kościoła pw. św. Wawrzyńca.
Przynależność administracyjna.
W latach 1954-1961 wieś należała i była siedzibą władz gromady Chynowa, po jej zniesieniu w gromadzie Strzyżew. 

</doc>
<doc id="353094" url="https://pl.wikipedia.org/wiki?curid=353094" title="Chynowie">
Chynowie

Chynowie (kaszb. "Chinowié" lub też "Chinowiô", niem. "Chinow") – wieś kaszubska w Polsce położona w województwie pomorskim, w powiecie wejherowskim, w gminie Gniewino na wschodnich obrzeżach Puszczy Wierzchucińskiej. Wieś jest siedzibą sołectwa "Chynowie" w którego skład wchodzi również miejscowość Chynowiec.
W latach 1975–1998 miejscowość administracyjnie należała do województwa gdańskiego.

</doc>
<doc id="353095" url="https://pl.wikipedia.org/wiki?curid=353095" title="Chyrzyna">
Chyrzyna

Chyrzyna – wieś w Polsce położona w województwie podkarpackim, w powiecie przemyskim, w gminie Krzywcza}.
W latach 1975–1998 miejscowość administracyjnie należała do województwa przemyskiego.
Miejscowość leżąca naprzeciw Krzywczy po drugiej stronie Sanu. 
Historia.
Pierwsze wzmianki o niej pochodzą z 1398, wtedy wieś ta wchodziła w skład uposażenia parafii Krzywcza. Jej pierwsza nazwa brzmiała w tym okresie Chiziny. W miejscowości archeolodzy odkryli ślady osadnictwa wczesnośredniowiecznego.
Chyrzyna była kolejno własnością braci Jana i Szymona, synów Dziersława z Brześcia, następnie Rafała z Krzywczy i jego sukcesorów. W 1518 nabyli ją Orzechowscy, a od 1625 właścicielami byli Krasiccy, w 1723 przeszła w ręce Woronowiczów. Na początku XIX w. kupił Chyrzynę Joachim Boznański, a od 1818 była własnością Józefa Pawlikowskiego, potem Starzeńskich. Ostatnimi właścicielami tych dóbr ziemskich byli Bocheńscy.
W 1507 w Chyrzynie istniała już parafia prawosławna. Następnie po przyjęciu Unii przez Rusinów przez wiele lat istniała parafia greckokatolicka, w 1805 pw. św. Szymona Słupnika, której parochem był ks. Symeon Kopystyński. Pod takim samym wezwaniem znajdowała się w miejscowości cerkiew. Terenem prawdopodobnej lokalizacji było miejsce obecnej szkoły. Nie jest rzeczą jasną, z jakich powodów przeniesiono parafię z Chyrzyny do Chyrzynki. Miejscowości te, kiedyś odrębne wsie, dziś są połączone terytorialnie. Faktem jest, że w roku 1857 wybudowano tam cerkiew pw. Św. Szymona Słupnika z fundacji Adama hr.Starzeńskiego.
Do dziś obok leśniczówki w Chyrzynce znajduje się cerkiew wybudowana - jak już wspomniano - w 1857 (odnawiana w 1911). Na sklepieniu i na ścianach zachowała się w dość dobrym stanie polichromia.
W 1785 Chyrzyna wraz z Chyrzynką tworzyły wspólną gminę katastralną, w której mieszkało 328 osób. Zaś 1880 żyły w Chyrzynie 424 osoby (365 grek., 45 rzym., 14 mojż.).
Jeszcze przed 1914 funkcjonował prom łączący Chyrzynę z Krzywczą.
W okresie II wojny światowej od września 1939 do czerwca 1941 Chyrzyna była miejscowością graniczną pomiędzy Ukrainą Radziecką a Niemcami. O tamtych czasach przypominają rozrzucone po lasach resztki żelbetonowych bunkrów radzieckiej linii obrony (linia Mołotowa). W okresie wysiedleń miejscowość bardzo ucierpiała. Pozostała w niej zaledwie 1/3 z przedwojennej liczby mieszkańców.
W Chyrzynie znajdowała się szkoła wybudowana w okresie powojennym tzw. 1000-latka. W sezonie letnim służyła przez szereg lat jako schronisko młodzieżowe. Obecnie własność prywatna.
Na początku 2015 rozpoczęła się budowa mostu na Sanie, który ma połączyć Chyrzynę z Krzywczą, w miejsce istniejącej obecnie przeprawy promowej, która realizowana jest przez Firmę Eurovia Polska S.A. z grupy Vinci.

</doc>
<doc id="353096" url="https://pl.wikipedia.org/wiki?curid=353096" title="Chyszówki">
Chyszówki

Chyszówki (daw. "Chyżówki") – wieś w Polsce położona w województwie małopolskim, w powiecie limanowskim, w gminie Dobra.
W latach 1975–1998 wieś administracyjnie należała do województwa nowosądeckiego.
Powierzchnia wsi wynosi 10,43 km2 i w 2015 r. zamieszkiwało ją 706 mieszkańców.
Historia.
Było to dawniej osiedle Jurkowa. Wieś powstała dzięki osadnictwu wołoskiemu. Pod koniec XIX wieku kiedy właścicielami okolicznych dóbr byli bracia Zwierzynowie, wieś liczyła ponad 600 mieszkańców. W niektórych opracowaniach wieś nazywana jest "Chyżówki". Obie nazwy mają znaczenie kulturowe gdyż pochodzą od wołoskiego słowa "chysza" lub "chyża" oznaczającego zagrodę chłopską, długi dom. 23 listopada 1914 doszło w okolicach wsi do zwycięskiej walki pomiędzy wojskami polskich legionistów a szwadronem kawalerii rosyjskiej. Wojska polskie wieczorem otoczyły wroga i po zlikwidowaniu strażników wzięli do niewoli wielu Rosjan z Korpusu Kawalerii generała Dragomirowa przy praktycznie zerowych stratach własnych. Wydarzenie uczczono wystawieniem po wojnie okazałego krzyża. Na przełęczy co roku odbywają się uroczystości patriotyczne. Oficjalna nazwa przełęczy im. Marszałka Edwarda Śmigłego-Rydza miała miejsce w 1938. Ludność okoliczna jednak ma w zwyczaju określać to miejsce jako "Dział". Latem 2010 roku zakończono budowę drogi łączącej Słopnice z Chyszówkami.
Położenie i turystyka.
Wieś położona jest w dolinie potoku Chyszówka na stromych zboczach wzniesień Beskidu Wyspowego, pomiędzy Łopieniem, a Mogielicą, głównie na południowych stokach przełęczy Rydza-Śmigłego oddzielającej te dwa duże masywy górskie.
Sąsiaduje z Jurkowem oraz Słopnicami. Zabudowania Chyszówek znajdują się na wysokości od 530 m n.p.m. (osiedle Biedówka, na granicy z Jurkowem) do 745 m n.p.m. (osiedle do Sarysza). Z wysoko położonych i otwartych terenów wsi widoki na pobliski Ćwilin i Śnieżnicę, a z najwyższych rejonów wsi także na Pasmo Łososińskie, Cichoń, Ostrą, Modyń. Wieś ma duże walory turystyczne i letniskowe, a przebiegające przez nią szlaki turystyki pieszej i rowerowej umożliwiają zwiedzenie także dalszych zakątków Beskidu Wyspowego.
Na przełęczy Rydza-Śmigłego (700 m n.p.m.) w Chyszówkach znajduje się kamienny obelisk tego marszałka Polski przedwojennej, krzyż drewniany wystawiony w 1928 r. z fundacji Towarzystwa Młodzieży Polskiej oraz obelisk poświęcony żołnierzom AK, wystawiony we wrześniu 1998 roku.
Na terenie wsi znajduje się murowana kaplica pw. św. Józefa Robotnika, należąca do parafii w Jurkowie.
Szlak turystyczny.
 – z Dobrej przez Łopień, Przełęcz Rydza-Śmigłego, Mogielicę, Przełęcz Słopnicką, Cichoń, Ostrą, Skiełek do Łukowicy.

</doc>
<doc id="353097" url="https://pl.wikipedia.org/wiki?curid=353097" title="Chytra">
Chytra

Chytra (gwarowe: "Chítra") – wieś w Polsce położona w województwie podlaskim, w powiecie hajnowskim, w gminie Hajnówka.
Wieś królewska w leśnictwie bielskim w ziemi bielskiej województwa podlaskiego w 1795 roku. W latach 1975–1998 miejscowość administracyjnie należała do województwa białostockiego.
Według stanu z 31 grudnia 2012 mieszkało tu 98 stałych mieszkańców.
Prawosławni mieszkańcy wsi należą do parafii Wniebowstąpienia Pańskiego w Nowoberezowie, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="353098" url="https://pl.wikipedia.org/wiki?curid=353098" title="Chyżne">
Chyżne

Chyżne (, ) – wieś łańcuchowa w Polsce położona w województwie małopolskim, w powiecie nowotarskim, w gminie Jabłonka.
W latach 1954-1961 wieś należała i była siedzibą władz gromady Chyżne, po jej zniesieniu w gromadzie Jabłonka. W latach 1975–1998 miejscowość administracyjnie należała do województwa nowosądeckiego. Miejscowość położona jest w regionie geograficznym Kotlina Orawska i historyczno-etnograficznym Orawa.
Od czasu swego powstania, aż do roku 1918 wieś była częścią. Była jednak zamieszkiwana przez ludność polską. Według spisu z 1910 Polacy stanowili 92,5% ogółu mieszkańców (1197 osób).
Po rozpadzie Austro-Węgier, 5 listopada 1918 r., wieś została przyłączona do Polski. 28 listopada 1918 r. Dekretem Tymczasowego Naczelnika Państwa Józefa Piłsudskiego, przyjętym przez rząd ludowy Jędrzeja Moraczewskiego zarządzone zostały tu wybory powszechne do Sejmu Ustawodawczego na dzień 26 stycznia 1919 r. Przynależność do Polski potwierdziło 31 grudnia 1918 r. polsko-czechosłowackie porozumienie zawarte w tej wsi wyznaczające przebieg tymczasowej granicy wprost od Babiej Góry do Tatr. Jednakże 13 stycznia 1919 r. na skutek sfingowanego rozkazu naczelnego wodza Sił Sprzymierzonych gen. Ferdynanda Focha, Wojsko Polskie otrzymało nakaz wycofania się z tego terenu i w jego miejsce wkroczyło wojsko czechosłowackie. 27 września 1919 r. Rada Ambasadorów zapowiedziała przeprowadzenie tu plebiscytu, i wiosną 1920 r. teren plebiscytowy (całość Górnej Orawy) znalazł się pod kontrolą Międzysojuszniczej Komisji Rządzącej i Plebiscytowej, ale do plebiscytu nie doszło. Decyzją Rady Ambasadorów z 28 lipca 1920 r. wieś powróciła w granice państwa polskiego.
Od 21 listopada 1939 r. do początku 1945 była okupowana przez Słowację.
Po wojnie wróciła do Polski, choć jeszcze w 1946 strona polska oferowała ją do wymiany wraz z innymi miejscowościami w zamian za Jaworzynę Tatrzańską.
We wsi znajdowało się przejście graniczne na Słowację Chyżne – Trstená, przez które od początku lat 70. do połowy lat 80. przechodziła droga międzynarodowa T7, łącząca Kraków z Budapesztem, następnie zastąpiona przez drogę krajową nr 7 i trasę europejską E77. Po przystąpieniu Polski do Układu Schengen granica jest otwarta.
W Chyżnem urodził się Jan Szkodoń, polski duchowny katolicki, biskup krakowski.
We wsi jest używana gwara orawska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka.

</doc>
<doc id="353099" url="https://pl.wikipedia.org/wiki?curid=353099" title="Chyżowice">
Chyżowice

Chyżowice – wieś w Polsce położona w województwie lubelskim, w powiecie hrubieszowskim, w gminie Uchanie.
Demografia.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 406 mieszkańców i była trzecią co do wielkości miejscowością gminy Uchanie.
Położenie.
Wieś położona jest w południowo-wschodniej części gminy Uchanie. Obszar Chyżowic zajmuje około 700 ha, z czego około 200 ha to lasy, a 100 ha to łąki. Przez wieś przepływa rzeczka – Białka. Na obrzeżach Chyżowic położone są dwa lasy – od strony południowo-wschodniej oraz południowo-zachodniej. Są to lasy mieszane (dąb, buk, grab, brzoza, sosna).
Historia.
Wzmiankowana w rejestrze poborowym 1472 r. Chyżowice przed II wojną światową miały typowy skład etniczny dla tych terenów. Były zamieszkiwane przez Polaków, Ukraińców oraz Żydów. O obecności Ukraińców może świadczyć cmentarz greckokatolicki oraz nieistniejąca już drewniana cerkiew, o której pierwsze wzmianki pochodzą z 1742 roku. W 1827 r. Chyżowice liczyły 52
domów i 332 ha. Dobra Chyżowic składały się z folwarku Chyżowice, Wandzin i Zofin tudzież wsi Chyżowice; od Lublina w odległości 110 km, od Hrubieszowa w odległości 18 km, od rzeki Bug w odległości 35 km. Nabyte w roku 1858 za rs. 61,000; ogólna rozległość m. 1,568, a mianowicie: folwark Chyżowice grunta orne i ogrody m. 404, łąk m. 60, wody m. 15, lasu m. 354, nieużytki i place m. 28, razem m. 862; budowli murowanych 6, drewnianych 20. Folwark Wandzin grunta orne i ogrody m. 391, łąk m. 55, nieużytki i place m. 10, razem m. 456; płodozmian 9-polowy, budowli drewnianych 6. Fol. Zofin grunta orne i ogrody m. 160, łąk m. 61, lasu m. 24, nieużytki i place m. 5, razem m. 250; płodozmian 7 -polowy, budowli drewnianych 4; pokłady kamienia wapiennego i młyn wodny; wś Ch. osad 47, gruntu m. 530.

</doc>
<doc id="353100" url="https://pl.wikipedia.org/wiki?curid=353100" title="Chyżyny">
Chyżyny

Chyżyny – wieś w Polsce położona w województwie mazowieckim, w powiecie mińskim, w gminie Latowicz. 
Wieś królewska położona była w drugiej połowie XVI wieku w powiecie garwolińskim ziemi czerskiej województwa mazowieckiego. 
W latach 1526-1795 wieś należała do starostwa latowickiego. W latach 1795-1809 – pod zaborem austriackim. Od 1809 r. w Księstwie Warszawskim, guberni warszawskiej, powiecie siennickim, a od 1866 r. w powiecie mińskim (od 1868 nazwa powiatu nowomiński). W latach 1870-1954 należała do gminy Wielgolas, w latach 1955-1972 – do Gromadzkiej Rady Narodowej w Wielgolesie. Od 1973 r. należy do gminy Latowicz. 
W latach 1919-1939 wieś była w granicach województwa warszawskiego, 1939-1945 w Generalnym Gubernatorstwie, 1946-1975 w województwie warszawskim, a od 1975 do 1998 r. – w granicach województwa siedleckiego. Od 1999 r. znajduje się w województwie mazowieckim.
Historia.
Najstarsze ślady osadnictwa to urny z prochami – resztki cmentarzyska kultury grobów kloszowych. 
Pierwsze wzmianki o wsi pochodzą z 1516 r. pod nazwą „"Chissiny"”, następnie z 1540 r. - „"Chyzijnij"”. W 1565 r. zapisano ""Chizini", w 1660 r. - "Chyziny", a w 1765 r. - "Hyziny"". 
W 1565 r. było we wsi 19 gospodarstw. W 1662 r. liczyła ona 74 mieszkańców. Podczas potopu szwedzkiego została zniszczona i w 1660 r. miała tylko 15 domów. We wsi była karczma. W 1789 r. we wsi było 26 domów i mieszkało 31 rodzin, o nazwiskach: Skonieczny, Niepsuy, Śluzek, Grzęda, Anusz (Janusz), Michna, Chróst, Olko, Bobotek, Świeczka, Gajowniczek, Jesień, Zwierz, Wójcik, Chróst, Pielasa, Borówek, Kaimek. 
W XIX w. we wsi był folwark składający się z 4 drewnianych budynków. W 1827 r. było 40 domów i 250 mieszkańców, zaś po pożarze w 1880 r. odnotowano 37 domów. Kolejny pożar – 24 czerwca 1888 r. zniszczył całą wieś. W 1916 r. założono Ochotniczą Straż Pożarną. W 1919 r. wybudowano drewnianą remizę strażacką, a w 1935 r. - murowaną. 
Dnia 7 września 1939 r. Niemcy zrzucili w centrum wsi 22 bomby burzące. W latach 1940-1944 działały tajne gimnazjalne komplety zorganizowane przez Jana Stabińskiego, które prowadzili nauczyciele: Leonarda i Stanisław Lajborkowie. W latach 1942-1943 Niemcy założyli przejściowy obóz dla Żydów, których następnie wywieźli do obozu koncentracyjnego w Treblince. 
W 1955 r. powstało Koło Gospodyń Wiejskich. W 1970 r. wieś liczyła 248 mieszkańców, a w 2000 r. - 228. Przyrost naturalny w latach 1970-2000 wyniósł (-8,1%). W 1988 r. we wsi było 52 domy, w 2009 r. - 56 domów.
Etymologia.
Nazwa wioski pochodzi od staropolskiego wyrazu „"chyżę"” oznaczającego chatę wykonaną z ziemi i łóz (ziemiankę). Sugeruje to, że pierwsze założone tu chaty były ubogie, zbudowane z ziemi i chrustu.

</doc>
<doc id="353103" url="https://pl.wikipedia.org/wiki?curid=353103" title="Chłądowo">
Chłądowo

Chłądowo – wieś w Polsce położona w województwie wielkopolskim, w powiecie gnieźnieńskim, w gminie Witkowo.
W latach 1975–1998 miejscowość administracyjnie należała do województwa konińskiego.

</doc>
<doc id="353104" url="https://pl.wikipedia.org/wiki?curid=353104" title="Chłopiny">
Chłopiny

Chłopiny (do 1945 ) – wieś w Polsce położona w województwie lubuskim, w powiecie gorzowskim, w gminie Lubiszyn. Według danych z 2011 r. liczyła 179 mieszkańców. Miejscowość powstała jako kolonia Ściechowa w połowie XVIII w. Od 1945 r. leży w granicach Polski. W sąsiedztwie wsi znajduje się rezerwat przyrody Bagno Chłopiny.
W latach 1975–1998 miejscowość należała administracyjnie do województwa gorzowskiego.
Położenie.
Zgodnie z podziałem fizycznogeograficznym Polski według Kondrackiego teren, na którym położone są Chłopiny należy do prowincji Niziny Środkowoeuropejskiej, podprowincji Pojezierza Południowobałtyckiego, makroregionu Pradolina Toruńsko-Eberswaldzka oraz w końcowej klasyfikacji do mezoregionu Równina Gorzowska.
Miejscowość leży 15 km na południowy wschód od Myśliborza.
Demografia.
Ludność w ostatnich 3 stuleciach:
Historia.
Chłopiny powstały w połowie XVIII w. jako kolonia Ściechowa.
Nazwa.
"Saugarten" 1747–1767, 1833, 1944; "Chłopiny" 1949.
Niemiecka nazwa "Saugarten" pochodzi od "Sau" ‘świnia’, ‘maciora’ i "Garten" ‘ogrodzenie’. Nazwa "Chłopiny" została nadana w 1949 r.
Administracja.
Miejscowość należy do sołectwa Chłopiny-Jastrzębiec.
Edukacja i nauka.
Uczniowie uczęszczają do szkoły podstawowej w Ściechowie (klasy I–III) i Lubiszynie (klasy IV–VI) oraz do gimnazjum w Ściechowie.
Religia.
Wierni Kościoła rzymskokatolickiego należą do parafii rzymskokatolickiej pw. św. Antoniego w Ściechowie. W miejscowości nie ma kościoła.
Gospodarka.
W 2014 r. liczba zarejestrowanych podmiotów gospodarczych wyniosła 10, z czego 9 to osoby fizyczne prowadzące działalność gospodarczą:

</doc>
<doc id="353105" url="https://pl.wikipedia.org/wiki?curid=353105" title="Chłopków-Kolonia">
Chłopków-Kolonia

Chłopków-Kolonia – wieś w Polsce położona w województwie mazowieckim, w powiecie łosickim, w gminie Platerów.
W latach 1975–1998 miejscowość administracyjnie należała do województwa bialskopodlaskiego.
Wierni kościoła rzymskokatolickiego należą do parafii Narodzenia Najświętszej Maryi Panny w Chłopkowie

</doc>
<doc id="353107" url="https://pl.wikipedia.org/wiki?curid=353107" title="Chłopska Wola">
Chłopska Wola

Chłopska Wola (do 1950 r. "Księże Kolano") – wieś w Polsce, w województwie podkarpackim, w powiecie stalowowolskim, w gminie Pysznica . 
Chłopska Wola to najmniejsza miejscowość gminy Pysznica. Jest położona w zachodniej części gminy, graniczy przez San z miastem Stalowa Wola. Leży poza głównymi szlakami komunikacyjnymi, w widłach Sanu i Bukowej. Jest wsią sołecką.
W latach 1975–1998 miejscowość należała administracyjnie do województwa tarnobrzeskiego.
Ludność.
11 czerwca 2007 liczba ludności wynosiła: 164 osoby, w tym poniżej 18 lat – 29 osób (17,7%), 18 do 60 lat – 99 osób.
Mieszkańcy, będący katolikami, do 31 grudnia 2008 r. podlegali parafii Matki Bożej Szkaplerznej w Rozwadowie, a od 1 stycznia 2009 r. podlegają parafii Przemienienia Pańskiego w Jastkowicach. W środku miejscowości istnieje murowana przedwojenna kapliczka, przy której dawniej w okresie wiosenno-letnim raz w miesiącu była odprawiana msza. Młodzież szkolna uczęszcza do szkoły podstawowej i gimnazjum w Jastkowicach, a do szkół ponadgimnazjalnych do Stalowej Woli i Niska. W latach 60. XX w. w społecznie wybudowanym budynku w centrum Chłopskiej Woli istniała czteroklasowa filia szkoły z Charzewic, później w budynku tym mieściły się sklep i świetlica. Budynek przestał być używany ze względu na zły stan techniczny.
Położenie i środowisko przyrodnicze.
Chłopska Wola jest położona wśród pól w widłach Sanu i Bukowej, około 6 km od Pysznicy – siedziby urzędu gminy i 2 km od Jastkowic. Największą miejscowością w okolicy jest granicząca przez San z obszarem gminy Stalowa Wola, co powoduje, iż miejscowości w gminie Pysznica stają się miejscem zamieszkania i rekreacji dla mieszkańców Stalowej Woli. W odległości 5 km od Chłopskiej Woli znajduje się park krajobrazowy Lasy Janowskie, w odległości 6 km jest rezerwat przyrody Jastkowice, a w odległości 12 km rezerwat przyrody Imielty Ług.
Walorami klimatu są korzystne warunki klimatyczne dla zamieszkiwania i wypoczynku. Na terenie miejscowości występują przeważnie użytki i nieużytki rolne, brak jest kompleksów leśnych. Skupiska drzew i krzewów występują jedynie wzdłuż rzek. W okolicy przeważają rędzinne gleby wysokich klas bonitacyjnych – I do VI.
Położenie komunikacyjne.
Przez Chłopską Wolę biegnie droga powiatowa, która kończy się na brzegu Sanu (do lat 80. ubiegłego stulecia funkcjonował tu prom), do przystanków MKS i PKS w Jastkowicach mieszkańcy mają ok. 2 km. Przeprawę przez San stanowią dwa mosty odległe od Chłopskiej Woli o 10 km (w Brandwicy) i 13 km (w Sudołach) (odległości liczone po drogach asfaltowych).
Miejscowość nie jest korzystnie położona pod względem szlaków komunikacyjnych. Mimo niewielkiej odległości od Stalowej Woli czy Pysznicy (w linii prostej 2,5 oraz 4,5 km) dojazd do Chłopskiej Woli środkami komunikacji publicznej jest utrudniony ze względu na brak kursów PKS i ZMKS Stalowa Wola do miejscowości oraz odległość od przystanku w Jastkowicach.
Gospodarka.
Na terenie Chłopskiej Woli zarejestrowanych jest kilka podmiotów gospodarczych. Są to podmioty jednoosobowe lub tzw. rodzinne – usługi transportowe, firma handlowa. Część mieszkańców zajmuje się rolnictwem, ale nie jest to podstawowe źródło utrzymania. Większość pracuje w pobliskich miejscowościach, głównie w Stalowej Woli i Nisku.
Na obszarze Chłopskiej Woli nie występuje już wiejska zabudowa drewniana. Cała miejscowość posiada sieć wodociągową, gazowniczą, telefoniczną, włączona jest do systemu kanalizacji sanitarnej, funkcjonuje system selektywnej zbiórki odpadów, istnieje oświetlenie uliczne.
Historia.
Powstanie miejscowości Chłopska Wola, nazywanej wcześniej Księże Kolano, datowane jest na koniec XVI wieku. Nazwa „Kolano” pochodziła od zakola („kolana”) rzeki San, w którym miejscowość jest położona, natomiast „Księże” od księcia Lubomirskiego, do którego miejscowość należała. 13 lutego 1950 r. zmieniono nazwę miejscowości na Chłopska Wola, natomiast na niektórych mapach z lat 70. XX w. zastosowano nazwę „Chłopska Wola (Księże Kolano)”.
Chłopska Wola od początku istnienia jako przysiółek należała do Charzewic. W 1950 r. miejscowość była przysiółkiem Brandwicy, a od 1977 roku, po likwidacji powiatów, tereny te zostały włączone do gminy Pysznica. Ten długoletni związek z położonymi na przeciwległym brzegu Sanu Rozwadowem i Charzewicami wyjaśniają ostatnie badania położenia koryta Sanu na przestrzeni wieków. W 1553 r. San płynął bliżej Jastkowic, tworząc od strony Charzewic głębokie zakole, okalające cały obszar administracyjnie należący do Chłopskiej Woli. Teren w obrębie tego meandru rzecznego zwano od najdawniejszych czasów „Golanem”. Pod koniec XVI w. rzeka zaczęła wyraźnie przemieszczać się w kierunku zachodnim. Z zapisów historycznych wynika, iż około 1596 r. wezbrane wody Sanu zniszczyły las i pasieki na Księżym Kolanie. Kiedy rzeka wyżłobiła nowe koryto, odcięła w 1602 r. cały teren Chłopskiej Woli od Charzewic.
Miejscowa ludność zajmowała się uprawą ziemi, co niektórzy zajmowali się hodowlą pszczół i bartnictwem. Na obszarze obecnego powiatu stalowowolskiego produkowano pod zaborami, bardzo znaczne ilości miodu i wosku. Dlatego około 1750 r. w celach podatkowych dokonano spisów bartni w Jastkowicach, Pławie i Chłopskiej Woli. W tym czasie Rozwadów był głównym ośrodkiem miejskim na tych terenach, dlatego też w leżącej na przeciwległym brzegu Sanu Chłopskiej Woli, funkcjonowała przeprawa promowa, służąca okolicznym mieszkańcom. Prom aż do lat 80. XX w. woził mieszkańców na targ, do kościoła parafialnego w Rozwadowie, dorosłych do pracy, a dzieci do szkoły.
Podczas I wojny światowej z brzegu Sanu od strony Chłopskiej Woli trwał ostrzał Rozwadowa przez wojska austriackie. Z tego względu w polach nad Sanem można znaleźć starą amunicję. W czasie II wojny światowej, wiosną 1942 roku, wszyscy młodzi mężczyźni z okolicznych miejscowości zostali wezwani do stawienia się na stacji kolejowej w Rozwadowie, a następnie wywiezieni na przymusowe roboty na teren III Rzeszy. Wywózka ta nie ominęła mieszkańców Chłopskiej Woli.
Czasy powojenne to okres szybkiego rozkwitu pobliskiej Stalowej Woli, gdzie mieszkańcy Chłopskiej Woli znajdowali zatrudnienie, a wielu z nich tam się przeprowadziło. Z tego też powodu na terenie miejscowości zanikała tradycyjne wiejska zabudowa, mniejsze znaczenie w utrzymaniu ludności miało także rolnictwo.
25 maja 1951 utworzono gromadę Chłopska Wola z części gromady Brandwica w gminie Charzewice.
Co jakiś czas dawało znać o sobie specyficzne położenie Chłopskiej Woli u zbiegu dwóch rzek – pojawiały się powodzie. Po ostatniej dużej powodzi w lipcu 1981 roku, kiedy to pod wodą znalazła się większość zabudowań w miejscowości, od strony Sanu został wybudowany wał przeciwpowodziowy. Niestety jego budowa wzdłuż Bukowej nie została dokończona, co sprawia, że przy wysokich stanach wód mieszkańcy czują się zagrożeni.
Chłopska Wola to miejscowość o funkcji typowo mieszkaniowej – położona nad rzeką wśród pól – mimo tego, iż w okolicy widać bloki Stalowej Woli.

</doc>
<doc id="353108" url="https://pl.wikipedia.org/wiki?curid=353108" title="Chłopy">
Chłopy

Chłopy (kaszb. "Borowô," niem. "Bauerhufen") – nadmorska wieś letniskowa w północno-zachodniej Polsce, na Wybrzeżu Słowińskim, położona w woj. zachodniopomorskim, w powiecie koszalińskim, w gminie Mielno. Według danych z 2006 roku wieś liczyła 223 mieszkańców. 
Charakterystyka.
Dzisiejsza wieś znajduje się w miejscu datowanej już w XIII wieku osady słowiańskiej "Borowo" (nazwa wywodząca się od ówczesnych rozległych borów). Do 1945 r. poprzednią niemiecką nazwą miejscowości było "Bauerhufen". Polską nazwę "Chłopy" wprowadzono urzędowo w 1948 r.
Wieś posiada zachowany tradycyjny układ rybackiej osady wraz z domami z XIX wieku ozdobionymi ludowymi malowidłami. Układ wsi tworzy 9 ulic.
Gmina Mielno utworzyła jednostkę pomocniczą sołectwo Chłopy, które obejmuje jedynie wieś Chłopy. Mieszkańcy wsi wybierają sołtysa oraz radę sołecką, składającą się z 3 do 7 osób.
Najbliższa placówka pocztowa mieści się w Sarbinowie.
Turystyka.
Nad morzem wyznaczono letnie kąpielisko „Chłopy 214” o długości 100 m, przy wejściu od ul. Portowej. W 2012 r. kąpielisko Chłopy spełniało wytyczne wymogi jakościowe dla wody w kąpielisku Unii Europejskiej.
Atrakcją Chłopów jest przystań rybacka, gdzie kutry są wciągane na brzeg, a w boksach rybackich sprzedawane są ryby.
W 1994 r. w Chłopach utworzono przystań morską dla rybaków. Przystań obejmuje dalbę wyciągową, plażę do bazowania łodzi oraz akwatorium o szerokości 100 m liczonej od linii brzegu. Dostęp do przystani i jej nadzór zapewnia Urząd Morski w Słupsku.
Atrakcją Chłopów jest również Muzeum „Skarbnica Wioski Rybackiej”, które powstało w 2019 roku. W muzeum prezentowane są pamiątki związane ze społecznością, zwłaszcza rybacką, która niegdyś zamieszkiwała okolice Chłopów. Tuż obok znajduje się duży, otwarty plac zabaw dla dzieci oraz siłownia plenerowa. Ponadto przez miejscowość przebiega 16. południk geograficzny. Jego przebieg oznakowany jest przy ścieżce rowerowej biegnącej w kierunku Mielna.
Inne atrakcje.
W maju i czerwcu 2005 roku kręcono tutaj zdjęcia do filmu Oda do radości, dokładnie do części "Morze" w reżyserii Macieja Migasa. W filmie pojawiają się kutry rybackie (oznaczone jako CHY, oznaczające miejscowość Chłopy), plaża, budynki rybackie; typowy dla starej zabudowy biały, drewniany dom oraz fragment ulicy kapitańskiej (zakręt pomiędzy ulicą Bosmańską a Żeglarską).
W maju 2008 roku odbyły się tu zdjęcia do filmu Miłość na wybiegu. W ostatniej scenie filmu doskonale widać plażę w Chłopach, wieżę kościoła w Sarbinowie oraz latarnię morską w Gąskach.

</doc>
<doc id="353109" url="https://pl.wikipedia.org/wiki?curid=353109" title="Ciachcin">
Ciachcin

Ciachcin – wieś w Polsce położona w województwie mazowieckim, w powiecie płockim, w gminie Bielsk.
Historia.
Od XII w. Ciachcin był własnością biskupów płockich. Pod koniec XVI w. bp Wojciech Baranowski sprzedał ją pisarzowi ziemskiemu płockiemu Janowi Goślickiemu.
Pierwsza wzmianka o istnieniu parafii pochodzi z 1418 r., a o kościele drewnianym w Ciachcinie z 1598 r.
W 1775 r. wybudowano nowy kościół z fundacji Józefa Niemirowicza-Szczytta i jego małżonki Tekli z Matuszewiczów, właścicieli dóbr Goślice, w których skład wchodził Ciachcin. Po bezpotomnej śmierci kasztelana brzeskiego Józefa Niemirowicza-Szczytta i jego żony Tekli dobra Goślice wraz z Ciachcinem odziedziczył brat stryjeczny kasztelanowej Tekli Niemirowiczowej-Szczyttowej - Tadeusz Matuszewicz (syn kasztelana brzeskiego Marcina Matuszewicza i Anny z Niemirowiczów-Szczyttów, córki kasztelana mścisławskiego Józefa Niemirowicza-Szczytta).
W 1817 r. z fundacji Tadeusza Matuszewicza wzniesiono nowy kościół, który przetrwał do 1883 r. W latach 1883–1884 wybudowano nową, murowaną świątynię według projektu Ludwika Gosławskiego z fundacji Antoniego Klimkiewicza.
W latach 1954-1961 wieś należała i była siedzibą władz gromady Ciachcin, po jej zniesieniu w gromadzie Bielsk. W latach 1975–1998 miejscowość administracyjnie należała do województwa płockiego.
We wsi znajduje się parafia pw. św. Stanisława BM.

</doc>
<doc id="353110" url="https://pl.wikipedia.org/wiki?curid=353110" title="Ciachcin Nowy">
Ciachcin Nowy

Ciachcin Nowy – wieś w Polsce położona w województwie mazowieckim, w powiecie płockim, w gminie Bielsk.
W latach 1975–1998 miejscowość administracyjnie należała do województwa płockiego.

</doc>
<doc id="353111" url="https://pl.wikipedia.org/wiki?curid=353111" title="Cianowice">
Cianowice

Cianowice (do 31 grudnia 2014 Cianowice Duże) – wieś w Polsce położona w województwie małopolskim, w powiecie krakowskim, w gminie Skała przy drodze wojewódzkiej nr 794. Wieś jest siedzibą sołectwa "Cianowice".
Do 1954 roku siedziba gminy Cianowice. W latach 1954–1972 wieś należała i była siedzibą władz gromady Cianowice. W latach 1975–1998 miejscowość administracyjnie należała do województwa krakowskiego.

</doc>
<doc id="353112" url="https://pl.wikipedia.org/wiki?curid=353112" title="Robert Andrews Millikan">
Robert Andrews Millikan



</doc>
<doc id="353113" url="https://pl.wikipedia.org/wiki?curid=353113" title="Ciasna">
Ciasna

Ciasna – wieś w Polsce położona w województwie śląskim, w powiecie lublinieckim, w gminie Ciasna. Historycznie leży na Górnym Śląsku.
W latach 1954–1972 wieś należała i była siedzibą władz gromady Ciasna. W latach 1975–1998 miejscowość administracyjnie należała do województwa częstochowskiego.
Miejscowość jest siedzibą gminy Ciasna.
Nazwa.
Nazwa miejscowości wzmiankowana była m.in. w formach "villa Czasno" (1687-1688), "Czasno" (1743), "Cziasko" (1783), "Cziasnau", "Cziasna" (1845), "Ciasna", niem. "Cziasnau" (1880), "Ciasna" ("Cziasnau") – "Teichwalde" (1939), "Teichwalde" – "Ciasna", -"ej", "ciaśniański" (1946).
Nazwa pochodzi od wyrazu "ciasny", czyli ‘wąski’. Ma charakter topograficzny i odnosi się do faktu, że wieś położona jest między stawami, zatem w ciasnym miejscu. W wymowie gwarowej nazwa przybiera formę "Ciasno", ponieważ wygłosowe "a" pochylone wymawiane jest jak "o". Do języka niemieckiego nazwa została zaadaptowana w postaci "Cziasnau". W 1936 roku hitlerowska administracja III Rzeszy przemianowała wieś na "Teichwalde". Nazwa została utworzona od niemieckich rzeczowników pospolitych "Teich" ‘staw’ i "Wald" ‘las’.
Polska nazwa w formie "Ciasna" formalnie obowiązuje od 16 grudnia 1946 roku.

</doc>
<doc id="353114" url="https://pl.wikipedia.org/wiki?curid=353114" title="Ciasne">
Ciasne

Ciasne – wieś w Polsce położona w województwie podlaskim, w powiecie białostockim, w gminie Supraśl. Od 2007 r. posiada status sołectwa.
W latach 1975–1998 miejscowość administracyjnie należała do województwa białostockiego.
Historia.
Według Powszechnego Spisu Ludności z 1921 roku Ciasne liczyły 34 domostwa i zamieszkiwane były przez 193 osoby (102 kobiety i 91 mężczyzn). Większość mieszkańców, w liczbie 105 osób, zadeklarowało wyznanie prawosławne, zaś pozostałe 88 osób podało wyznanie rzymskokatolickie. Jednocześnie wszyscy mieszkańcy zadeklarowali polską przynależność narodową. W owym czasie wieś znajdowała się w gminie Dojlidy powiatu białostockiego.
Inne.
Przez Ciasne przepływa rzeka Pilnica, jeden z ważniejszych dopływów rzeki Supraśl. 
Przez wieś przebiega szlak rowerowy oraz pieszy. 
Do Ciasnego kursują autobusy linii nr 111 Białostockiej Komunikacji Miejskiej.
Ciasne zajmuje obszar o pow. 594,3460 ha.
Prawosławni mieszkańcy wsi należą do parafii Zwiastowania Przenajświętszej Bogurodzicy i św. Jana Teologa w Supraślu, a wierni kościoła rzymskokatolickiego do parafii Wniebowstąpienia Pańskiego w Karakulach.

</doc>
<doc id="353115" url="https://pl.wikipedia.org/wiki?curid=353115" title="Ciborowice">
Ciborowice

Ciborowice – wieś w Polsce położona w województwie małopolskim, w powiecie proszowickim, w gminie Proszowice.
W latach 1975–1998 miejscowość administracyjnie należała do województwa krakowskiego.

</doc>
<doc id="353117" url="https://pl.wikipedia.org/wiki?curid=353117" title="Cibory (powiat piski)">
Cibory (powiat piski)

Cibory (niem. "Czyborren", 1938–1945 "Steinen") – wieś w Polsce położona w województwie warmińsko-mazurskim, w powiecie piskim, w gminie Biała Piska.
W latach 1975–1998 miejscowość administracyjnie należała do województwa suwalskiego.
Wieś powstała w ramach kolonizacji Wielkiej Puszczy. Wcześniej był to obszar Galindii. Wieś ziemiańska, dobra służebne w posiadaniu drobnego rycerstwa (tak zwani wolni, ziemianie w język staropolskim), z obowiązkiem służby rycerskiej (zbrojnej). W XV i XVI w. wieś wymieniana w dokumentach pod nazwami: "Cziborn, Cziboren, Byczek, Bicko, Bicken, Steinen".
Osada powstała przed wojną trzynastoletnią (1454-1466). Wieś służebna lokowana przez komtura "Zygfryda Flacha von Schwartzburga" w 1471 r., na 35 łanach na prawie magdeburskim, z obowiązkiem trzech służb zbrojnych. Przywilej na dobra leżące między Gurkami a granicą z Mazowszem otrzymali bracia Ciborowczycy (Marcin, Jakub, Maciej) oraz inny Jakub, inny Maciej oraz Jan. W ramach tych dóbr później powstał niewielki majątek liczący 4 łany, nazywany Byczek ("Bicko, Bicken"), prawdopodobnie przed 1480 r. W wieku XVII jako samodzielny majątek już nie funkcjonował.

</doc>
<doc id="353118" url="https://pl.wikipedia.org/wiki?curid=353118" title="Cibory-Chrzczony">
Cibory-Chrzczony

Cibory-Chrzczony – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W roku 1421 w aktach sądowych łomżyńskich wymieniony "Stiborius de Kołak". Początkowo nazwane "Ścibory", od 1471 Cibory.
Położone w dolnym odcinku rzeki Śliny. Wieś powstała w I połowie XV wieku w wyniku rozrostu wsi Cibory, założonej przed 1421 r. przez Ścibora Kołaka, herbu Kościesza z Kołak. Zamieszkiwana przez Ciborowskich, którzy również obecnie przeważają wśród mieszkańców wsi. Jedna z wsi okolicy szlacheckij Cibory, w skład której wchodziły
Powierzchnia wymienionych miejscowości wynosiła 1688 morgów.
W wieku XIX w powiecie łomżyńskim, gmina Chlebiotki, parafia Zawady.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwały 82 osoby w 12 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="353120" url="https://pl.wikipedia.org/wiki?curid=353120" title="Cibory Gałeckie">
Cibory Gałeckie

Cibory Gałeckie – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 175 osób w 29 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1954-1957 wieś należała i była siedzibą władz gromady Cibory Gałeckie, po jej zniesieniu w gromadzie Zawady. W latach 1975–1998 miejscowość administracyjnie należała do województwa łomżyńskiego.

</doc>
<doc id="353121" url="https://pl.wikipedia.org/wiki?curid=353121" title="Cibory-Kołaczki">
Cibory-Kołaczki

Cibory-Kołaczki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
Historia miejscowości.
W roku 1421 w aktach sądowych łomżyńskich wymieniony "Stiborius de Kołak". Początkowo nazwane "Ścibory", od 1471 Cibory.
Położone w dolnym odcinku rzeki Śliny. Wieś powstała w I połowie XV wieku w wyniku rozrostu wsi Cibory, założonej przed 1421 r. przez Ścibora Kołaka, herbu Kościesza z Kołak. Zamieszkiwana przez Ciborowskich, którzy również obecnie przeważają wśród mieszkańców wsi. Jedna z wsi okolicy szlacheckiej Cibory, w skład której wchodziły
Powierzchnia wymienionych miejscowości wynosiła 1688 morgów.
W wieku XIX w powiecie łomżyńskim, gmina Chlebiotki, parafia Zawady.
Według Powszechnego Spisu Ludności z 1921 roku wieś zamieszkiwały 33 osoby w 7 budynkach mieszkalnych. Miejscowość należała do parafii rzymskokatolickiej w Zawadach. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1975–1998 miejscowość administracyjnie należała do województwa łomżyńskiego.
Historia kościoła.
Drewniany kościół w stylu barokowym, zbudowany w 1742 r. Pierwotnie w Zawadach. Wielokrotnie remontowany, między innymi 1789–1796, 1813, 1839, 1883. Od roku 1956 po wybudowaniu kościoła w Zawadach nieużytkowany. Przeniesiony na nowe miejsce w roku 1979.

</doc>
<doc id="353122" url="https://pl.wikipedia.org/wiki?curid=353122" title="Cibory-Krupy">
Cibory-Krupy

Cibory-Krupy – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 60 osób w 11 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1975–1998 miejscowość administracyjnie należała do województwa łomżyńskiego.

</doc>
<doc id="353123" url="https://pl.wikipedia.org/wiki?curid=353123" title="Cibory-Marki">
Cibory-Marki

Cibory-Marki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 21 osób w 3 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Chlebiotki. W latach 1975–1998 miejscowość administracyjnie należała do województwa łomżyńskiego.

</doc>
<doc id="353124" url="https://pl.wikipedia.org/wiki?curid=353124" title="Cibory-Witki">
Cibory-Witki

Cibory-Witki – wieś w Polsce położona w województwie podlaskim, w powiecie białostockim, w gminie Zawady.
Wierni kościoła rzymskokatolickiego należą do parafii Przemienienia Pańskiego w Zawadach Kościelnych.
Historia.
W latach 1921–1939 wieś leżała w województwie białostockim, w powiecie łomżyńskim, w gminie Chlebiotki.
Według Powszechnego Spisu Ludności z 1921 roku wieś zamieszkiwało 31 osób w 6 budynkach mieszkalnych. Miejscowość należała do parafii rzymskokatolickiej w Chlebiotkach Nowych. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Zawady.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="353125" url="https://pl.wikipedia.org/wiki?curid=353125" title="Cieśnina San Bernardino">
Cieśnina San Bernardino

Cieśnina San Bernardino – cieśnina na Filipinach; łączy morze Samar z morzem Filipińskim; oddziela wyspy Luzon i Samar; szerokość ok. 18 km. Przebiega tędy ważny szlak żeglugowy pomiędzy Manilą a Sydney.

</doc>
<doc id="353126" url="https://pl.wikipedia.org/wiki?curid=353126" title="Cicha Góra">
Cicha Góra

Cicha Góra – wieś w Polsce położona w województwie wielkopolskim, w powiecie nowotomyskim, w gminie Nowy Tomyśl. Została utworzona w roku 1757 na fali osadnictwa olęderskiego.
W okresie Wielkiego Księstwa Poznańskiego (1815-1848) miejscowość wzmiankowana jako Cicha góra Olendry należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Cicha góra Olendry należała do okręgu lutomyślskiego i stanowiła część majątku Bukowiec, którego właścicielem był wówczas Szolc i Łubieński (posiadali oni także sąsiedni, rozległy majątek Grodzisk). W skład majątku Bukowiec wchodziło łącznie 7 wsi oraz Kozia karczma. Według spisu urzędowego z 1837 roku Cicha góra Olendry liczyła 612 mieszkańców i 93 dymy (domostwa).
W latach 1975–1998 miejscowość administracyjnie należała do województwa poznańskiego.
Do rejestru zabytków wpisane są: szkoła z około 1900, dom nr 16 (4. ćwierć XIX wieku) i dom nr 39 (1. ćwierć XIX wieku).

</doc>
<doc id="353127" url="https://pl.wikipedia.org/wiki?curid=353127" title="Cichawa">
Cichawa

Cichawa – wieś w Polsce położona w województwie małopolskim, w powiecie wielickim, w gminie Gdów.
W latach 1975–1998 miejscowość administracyjnie należała do województwa krakowskiego.
Odległości i granice.
Miejscowość znajduje się na Podgórzu Bocheńskim. Oddalona jest 30 km od Krakowa, 15 km od Wieliczki oraz 15 km od Bochni. Na północy graniczy z Grodkowicami, na wschodzie z Książnicami, na zachodzie z Krakuszowicami, a na południu z Niewiarowem. Najwyższym wzniesieniem jest Widnica (252 m n.p.m.).
Zabytki.
Obiekty wpisane do rejestru zabytków nieruchomych województwa małopolskiego:
Ciekawostki.
W Cichawie w latach 1948–1949 uczył religii Karol Wojtyła.
Na polach uprawnych między Cichawą a pobliskimi Grodkowicami obserwuje się wiele rzadkich gatunków ptaków, m.in. śnieguły, górniczki, siewki złote, myszołowy włochate, kobczyki, świergotki rdzawogardłe, kurhanniki, a ostatnio zaobserwowano tam najcięższego ptaka latającego, wymarłego w Polsce, dropia zwyczajnego.

</doc>
<doc id="353128" url="https://pl.wikipedia.org/wiki?curid=353128" title="Cichawka">
Cichawka

Cichawka – wieś w Polsce położona w województwie małopolskim, w powiecie bocheńskim, w gminie Łapanów.
Wieś królewska starostwa lipnickiego, położona była w drugiej połowie XVI wieku w powiecie szczyrzyckim województwa krakowskiego. W latach 1975–1998 miejscowość administracyjnie należała do województwa tarnowskiego.
Położenie geograficzne.
Cichawka położona jest na Pogórzu Wiśnickim w dolinie potoku Cichawka (prawy dopływ Stradomki). Miejscowość rozłożyła się na bardziej łagodnych stokach po północnej stronie koryta tego potoku. Od południowej strony nad potokiem wznosi się bardzo stroma i wysoka skarpa stanowiąca naturalną granicę z Trzcianą. Od wschodniej strony Cichawka sąsiaduje z Leszczyną, od zachodniej z Wieruszycami, od północnej duży kompleks leśny (Kacza Góra i las Wichraż) oddziela ją od Sobolowa i Woli Nieszkowskiej.

</doc>
<doc id="353129" url="https://pl.wikipedia.org/wiki?curid=353129" title="Cicha Wólka">
Cicha Wólka

Cicha Wólka (niem. "Kleinbolken", do 1938 "Grappendorf") – wieś w Polsce położona w województwie warmińsko-mazurskim, w powiecie oleckim, w gminie Kowale Oleckie.
W latach 1975–1998 miejscowość administracyjnie należała do województwa suwalskiego.

</doc>
<doc id="353130" url="https://pl.wikipedia.org/wiki?curid=353130" title="Kazimierz Jaworski (senator)">
Kazimierz Jaworski (senator)

Kazimierz Jaworski (ur. 5 marca 1956 w Chmielniku Rzeszowskim) – polski polityk, rolnik, samorządowiec, senator V, VII i VIII kadencji.
Życiorys.
W 1983 ukończył Liceum Ogólnokształcące w Rzeszowie. Pracował w Wydawnictwie Prasowym „Nowiny Rzeszów”, następnie od 1986 w rzeszowskim oddziale Zakładu Ubezpieczeń Społecznych. W 1990 został wybrany na wójta gminy Chmielnik Rzeszowski, pełniąc tę funkcję do 2004. W czerwcu 2004 bezskutecznie ubiegał się o mandat w wyborach do PE z listy Prawa i Sprawiedliwości, a we wrześniu tego samego roku w wyborach uzupełniających został senatorem V kadencji w miejsce Mieczysława Janowskiego wybranego na posła do Parlamentu Europejskiego. W Senacie zasiadał w Komisji Rolnictwa i Rozwoju Wsi oraz Komisji Emigracji i Polaków za Granicą. Był senatorem niezależnym. W 2005 bezskutecznie ubiegał się o reelekcję z lokalnego komitetu zawiązanego przez działaczy związanych z Ruchem Patriotycznym (partii powstałej w tym samym roku, w której władzach zasiadał).
Należy do NSZZ „Solidarność” i Akcji Katolickiej (jako członek zarządu diecezjalnego w Rzeszowie), kieruje Towarzystwem Przeciwdziałania Uzależnieniom „Trzeźwa Gmina” w Chmielniku. Zajmował stanowisko prezesa powstałej w latach 90. przy współudziale gminy firmy Chmielnik Zdrój S.A. zajmującej się produkcją i dystrybucją wody mineralnej. W 2006 objął funkcję prezesa Ogólnopolskiego Stowarzyszenia „Trzeźwa Polska”, mającego siedzibę w Miejscu Piastowym. W 2008 został powołany w skład Zespołu ds. Apostolstwa Trzeźwości przy Konferencji Episkopatu Polski.
W latach 2006–2007 pełnił funkcję wiceprzewodniczącego sejmiku podkarpackiego. Wybrany został do niego w 2006 z listy Prawa i Sprawiedliwości, do którego przystąpił. Był też doradcą premiera Jarosława Kaczyńskiego ds. rolnictwa i wsi. W wyborach parlamentarnych w 2007 po raz drugi uzyskał mandat senatorski, otrzymując 188 375 głosów. W wyborach w 2011 z powodzeniem ubiegał się o reelekcję w okręgu nr 56. 1 grudnia tego samego roku przeszedł z PiS do klubu parlamentarnego Solidarna Polska. Na kongresie założycielskim partii o tej nazwie 24 marca 2012 został wybrany do jej zarządu. 7 grudnia 2013 współtworzył partię Polska Razem (formalnie w klubie parlamentarnym Solidarnej Polski zasiadał do 30 stycznia 2014). W wyborach do Parlamentu Europejskiego w 2014 otwierał listę Polski Razem w okręgu podkarpackim, jednak partia nie osiągnęła progu wyborczego. 25 lipca 2014 został członkiem klubu Sprawiedliwa Polska (skupiającego parlamentarzystów Polski Razem i Solidarnej Polski), od 6 marca 2015 działającym pod nazwą Zjednoczona Prawica. W wyborach w 2015 nie ubiegał się o reelekcję. Zasiadał w radzie krajowej Polski Razem, w listopadzie 2017 przekształconej w Porozumienie.
Życie prywatne.
Żonaty (żona Bogumiła), ma czworo dzieci (Barbarę, Kingę, Patrycję i Karola).

</doc>
<doc id="353131" url="https://pl.wikipedia.org/wiki?curid=353131" title="Cichawy">
Cichawy

Cichawy – wieś w Polsce położona w województwie mazowieckim, w powiecie ciechanowskim, w gminie Sońsk.
Na terenie obecnie istniejącej wsi Cichawy prawdopodobnie już w czasach starożytnych istniały pierwsze formy osadnictwa. Na jednej z żwirowni w latach 60. XX wieku odkryto prymitywne piece hutnicze które nazywano dymarkami. Znaleziono także gliniane skorupy datowana na około 2000 – 3000 lat p.n.e.
W XVIII wieku na terenie wsi żyły trzy rodziny szlacheckie (prawdopodobnie Gnatowscy, Rożnowscy i Żebrowscy). Po tych rodzinach do chwili obecnej zostały trzy stawy, inne rzeczy z nimi związane raczej się nie zachowały. W latach 1830 – 1850 Aleksander Sędzimir, dziedzic Ślubowa kupując część ziemi z Modzel i oddając część swojej ziemi utworzył wieś Cichawy. Zbudował obory, domy i stodoły, a później osadził tam szesnastu gospodarzy dając im po 30 morgów ziemi (16,8 ha). Za otrzymaną ziemię i budynki gospodarze odrabiali pańszczyznę tj. 2 lub 3 dni pieszo i 2 lub 3 konno (trwało to do roku 1864, czyli zniesienia pańszczyzny). W tym samym czasie Sędzimir osadził również we wsi kowala, młynarza i pastucha który pasł wszystkie wiejskie krowy. Cała wieś była zobowiązana utrzymać wyżej wymienionych ludzi. Gospodarze byli osadzeni w kolejności alfabetycznej (do chwili obecnej lasy i część łąk jest podzielona według tamtej kolejności).
Po dwóch pożarach wsi postanowiono przeprowadzić komasację, ponieważ przedtem każdy gospodarz posiadał ok. 20 działek ornych. W 1929 każdy rolnik zamieszkiwał już na swojej działce. W okresie przedwojennym eksploatowano torf do nawożenia pól, a potem wykorzystywano go jako opał. Około 1964 roku wieś zelektryfikowano. Obecnie na terenie wsi Cichawy rozwijają się przedsiębiorstwa wydobywające kruszywa, rolnictwo powoli zanika.
W latach 1975–1998 miejscowość administracyjnie należała do województwa ciechanowskiego.
Cichawy graniczą z miejscowościami: Jurzyn, Jurzynek, Kubice, Bylice, Kałęczyn, Soboklęszcz, Gąsocin.

</doc>
<doc id="353132" url="https://pl.wikipedia.org/wiki?curid=353132" title="Cichmiana">
Cichmiana

Cichmiana – wieś w Polsce położona w województwie wielkopolskim, w powiecie kolskim, w gminie Dąbie.
Wieś arcybiskupstwa gnieźnieńskiego w powiecie szadkowskim województwa sieradzkiego w końcu XVI wieku.

</doc>
<doc id="353133" url="https://pl.wikipedia.org/wiki?curid=353133" title="Cichoradz">
Cichoradz

Cichoradz – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 298 mieszkańców. Jest czternastą co do wielkości miejscowością gminy Zławieś Wielka.

</doc>
<doc id="353134" url="https://pl.wikipedia.org/wiki?curid=353134" title="Cichostów">
Cichostów

Cichostów – wieś w Polsce położona w województwie lubelskim, w powiecie parczewskim, w gminie Milanów.
Wieś królewska w powiecie lubelskim województwa lubelskiego w 1786 roku. W latach 1975–1998 miejscowość administracyjnie należała do województwa bialskopodlaskiego.
W 1506 r. król Aleksander wyraził zgodę na zastawienie młyna i dolnego stawu parczewskiego przez Jadwigę – wdowę i Stanisława Kuropatwów, mieszczaninowi z Parczewa Marcinowi Cichoszowi.
W 1546 roku król polski, Zygmunt August zezwolił na przyłączenie do Parczewa ról, ogrodów i łąk zakupionych przez miasto od szlachciców Cichoszów.
12 maja 1553 komisarze królewscy rozgraniczają dobra królewskie: miasteczko Parczów, przedmieście Koczergi oraz wsie: Cichostów, Okalew, Żminne, Miłków od wsi Glinny Stok – dziedziczonej (prywatnej) Jana Ryszkowskiego. Król zatwierdził to rozgraniczenie 20 III 1554 r. w Lublinie. W 1565 r. – dzierżawca parczewska dóbr królewskich składała się z 5 folwarków.
Szlachcic Cichosz z Parczewa na swych gruntach wybudował dworek i rozlokował folwark na Wysmalance we wsi założonej przez siebie – Cichostowie. Sprowadził chętnych do osiedlenia się i rozwoju powstającej wsi. Na wykarczowanych miejscach budowano domostwa, rozwijano gospodarstwa, uprawiano przydzielone ziemie, zakładano ogrody i sady. Zasiedleni znajdowali pracę sezonową lub całoroczną w folwarku. W folwarku przy majątku były zabudowania gospodarcze: stodoły, obory, stajnie, chlewnie. W pobliżu zabudowań stały czworaki, w których mieszkały rodziny folwarczne zatrudnione na stałe. Budulca drzewnego było dostatecznie dużo w pobliżu lasu milanowskiego zwanego Smugą. Cichostów składa się z kolonii: milanowskiej, Wysmalanki, parczewskiej, Pieńki, okalewskiej. Trakt prowadzący z Milanowa przecina las – Smugę, krzyżuje się z drogą do Okalewa i kolonii parczewskiej.
Starostwo parczewskie niegrodowe mieściło się w powiecie lubelskim. Według ilustracji z 1661 r. składało się z miasteczek Parczew i Ostrów Lubelski oraz wsi Uhnin, Dębowa Kłoda, wsi Białe z folwarkiem, uroczyska Okalew, wsi Nietiahy, Bednarzówka, Laszki, Cichostów, Wola, Obradów, Żminne, Uścimów, Krasne, Kolechowice, Babianka, uroczyska Ruda Korbutowa i wsi Drozdówka. We wsi Cichostów w mieszkał 1 kmieć i 1 zagrodnik.
Po 1815 r. utworzono ekonomię Parczew – dobra te uległy podziałowi. Dobra Uścimów zostały nadane w 1837 r. tytułem majoratu gen. Nabokowowi, i dobra Uhnin – gen. Majorowi Kruzensternowi wraz z Dębową Kłodą. Wskutek tego dobra rządowe Parczew rozpadły się.
Milanów niegdyś siedziba rodziny Milanowskich w XVIII wieku już własność Potockich, a w 1880. latach rezydencja księcia Włodzimierza Czetwertyńskiego. Milanów graniczył z gminami: Suchowola, Siemień, Lisiowólka, Jabłoń. W skład gminy Milanów wchodziły: Biźle, Cichostów, Czeberaki, Jasionka ruska, Kostry, Kopina, Maryanpol, Milanów, Mogiłki, Przewłoka Litwa i Korona, Szajdówka, Wierzbówka, Zaniowka, Zieleniec.
Do parafii unickiej w Parczewie w 1841 r. należało 21 okolicznych wsi. W Cichostowie w tymże roku do parafii unickiej w Parczewie należało 13 wiernych (5 mężczyzn, 3 chłopców, 3 kobiety, 2 dzieci), zaś w 1859 r.- 35 wiernych unitów, a w Milanowie – 56 wiernych.
Cerkiew parczewska korzystała z dziesięciu następujących wsi: Laski, Żminne, Uhnin, Milanów, Kostry, Glinny Stok, Cichostów, Białka, Buradów.
W 1876 r. od Wielkanocy większość unitów przestała chodzić do cerkwi po wprowadzeniu w Parczewie prawosławnego nabożeństwa. Po ukazie tolerancyjnym wydanym 17 IV 1905 r.przez cara Mikołaja II około 4 600 unitów – mieszkańców Parczewa i okolicznych wsi – przeszło z prawosławia na katolicyzm (siłą przypisani) – ziemiaństwo „ziemi parczewskiej” pomagało unitom w różnorodny sposób.
W pobliżu krzyżówek (na placu Domu Ludowego) stał budynek sądu gminnego okręgu III obsługującego gminę Siemień, Milanów, Jabłoń, aż do I wojny światowej (1918 r.).
Z Parczewa dojeżdżało się do Cichostowa traktem zwanym „maglownicą” do parczewskiej kolonii. Na skraju traktu prowadzącego w prostej linii do Radzynia stała karczma – wyszynk prowadzony przez Żyda z Parczewa. Mieszkało kilka rodzin żydowskich trudniących się handlem, dzierżawieniem. Wraz z budową linii kolejowej w 1893 r. do prac sprowadzono specjalistów ze Śląska. Za nimi nadciągnęła biedota niemiecka, która osiedliła się na wykupionych od polskich ziemian nieużytków rolnych i lichych gruntach. Duża liczba kolonistów niemieckich zamieszkała w Cichostowie, Okalewie, Kopinie oraz w Juliopolu. W Cichostowie stanowili Niemcy zwartą grupę etniczną. W kolonii parczewskiej, na początku wsi powstało barostwo i w pobliżu ulokowano cmentarz, zaś pośrodku wsi zbudowali kirchę – szkołę.
W czasie II wojny koloniści niemieccy wyjechali do Rzeszy. Należy wspomnieć, iż popierali politykę ekspansywną i tubylcy musieli uważać, bowiem działały oddziały patriotyczne zakonspirowane w pobliskich wsiach i lasach.
Ostatnimi właścicielami majątku ziemskiego Cichostów byli Franciszka i Sylwester Rogowscy. Po śmierci Sylwestra w 1898 r. Cichostów sprzedano i w ramach działów rodzinnych synowi Teodorowi kupiono majątek Przegaliny Duże od Szaniawskich. W czasie wojny polsko-moskiewskiej w latach 1654-1656 zagony Chowańskiego dotarły pod Cichostów i zniszczyły go doszczętnie, nie oszczędzając przy tym Parczewa i okolicznych mniejszych wsi. W czasie I wojny światowej w roku 1915 został założony cmentarz wojenny, który wpisany jest do ewidencji konserwatorskiej.
We wsi Cichostów znajduje się jeden pomnik przyrody. Jest nim lipa drobnolistna znajdująca się na działce rolnej należącej do P.Ignatowicza.
Część wiernych Kościoła rzymskokatolickiego należy do parafii Opatrzności Bożej w Parczewie.

</doc>
<doc id="353135" url="https://pl.wikipedia.org/wiki?curid=353135" title="Cichów">
Cichów

Cichów – wieś w Polsce położona w województwie wielkopolskim, w powiecie tureckim, w gminie Brudzew. Cichów leży nad rzeką Kiełbaską, lewym dopływem Warty. Przez miejscowości przebiega droga powiatowa relacji Brudzew–Koło.
Sołectwo Cichów zajmuje ogółem 566 ha powierzchni, z czego użytki rolne to 495 ha, lasy 41 ha, drogi 10 ha, rowy melioracyjne i rzeka 7 ha, a także tereny siedliskowe i nieużytki stanowiące 18 ha.
Nazwa miejscowości wywodzi się prawdopodobnie od słów "cicho" lub "cisza".
Sołtysami miejscowości byli: Maksymilian Graliński, Eugeniusz Gęziak, Czesław Koral, Bogumił Hofman, Jerzy Sobieszczański, a obecnie Małgorzata Kos.
W latach 1975–1998 miejscowość administracyjnie należała do województwa konińskiego.
Ochotnicza Straż Pożarna.
W Cichowie działa Ochornicza Straż Pożarna, która swym działaniem zrzesza dwudziestu ośmiu członków czynnych oraz trzech honorowych. Prezesem jednostki jest Andrzej Majtka, zaś jej naczelnikiem Jerzy Sobieszczański.
OSP Cichów posiada również remizę strażacką.

</doc>
<doc id="353137" url="https://pl.wikipedia.org/wiki?curid=353137" title="Cichy (województwo warmińsko-mazurskie)">
Cichy (województwo warmińsko-mazurskie)

Cichy (niem. "Czychen") – osada w Polsce położona w województwie warmińsko-mazurskim, w powiecie oleckim, w gminie Świętajno.
Historia.
Cichy istniał już w 1541 roku, ponieważ wówczas chłopi z tej wsi poskarżyli się księciu na starostę Kaspra von Aulacka, który żądał od nich zbyt wysokich świadczeń. Mimo zagrożenia karą chłop nie chcieli wykonywać szarwarku. Starosta najpierw postanowił zabrać im część ziemi i utworzyć wieś Mazury, ponieważ to jednak niezwykle komplikowało sprawę rozplanowania przestrzennego obu wsi, zdecydował się na gwałt. Kazał porwać i uwięzić trzech chłopów, uznał jednakże, iż starosta miał rację.
Przywilej lokacyjny Cichy otrzymały w 1554 roku. Pierwszy kościół we wsi zbudowano w 1566 roku, ale parafia powstała prawdopodobnie w 1579 roku, bo wówczas po raz pierwszy wymieniono w dokumentach proboszcza z Cichów. Jednocześnie z utworzeniem parafii powstała przy niej szkoła. W XVIII nauczał w niej Michał Grodzki, poeta mazurski, autor głośnego utworu pt. "Mór w Prusiech 1709 roku". W 1935 roku szkoła ta zatrudniała dwóch nauczycieli. Uczęszczało zaś w niej do klas I do IV ok. 24, a od V do VIII 37 dzieci. W 1656 roku kościół ten ocalał w czasie napadu Tatarów, gdyż towarzyszący Tatarom oficer polski spostrzegł w tamtejszym kościele obraz Najświętszej Maryi Panny z Dzieciątkiem Jezus. Sądził zatem, że trafił do wsi katolickiej lub skrycie sprzyjającej katolicyzmowi. W latach 1664–1667 był tu pastorem Stanisław Bystram de Radolin, polski szlachcic. Następnie piastowali ten urząd: Paweł Giżycki (zm. 1683) i jego syn, również Paweł (zm. 1715). Obu pochowano w tutejszym kościele, na krypcie zaś wyryto epitafia w języku polskim. Kościół ten należy do zabytków architektury.
Miejscowość ta zmieniała swoją nazwę w przeciągu dwóch ostatnich stuleci na Bolken i Czychem. Obecnie obowiązuje pierwsza nazwa, czyli Cichy. Kościół ewangelicki od wielu lat jest już kościołem katolickim, a parafia pw. Matki Bożej Częstochowskiej. W kościele znajduje się jeden z najstarszych zabytków w całej diecezji – tryptyk św. Agnieszki, który 8 sierpnia 2008 roku został skradziony i do tej pory nie odzyskany.
W latach 1839–1847 kaznodzieją w Cichach był Ernest Wilhelm Gregorovius, który domagał się nauczania religii w języku polskim. Poczta powstała w 1865 roku, a ochotnicza straż pożarna przed rokiem 1914.
W 1837 roku podawano, iż w tutejszej parafii mieszka 3599 Polaków i 930 Niemców. W roku 1883 miało być tu jednakże już tylko 2500 Polaków na ogólną liczbę 5621 parafian. W roku 1896 źródła parafialne wykazywały, iż mieszka tu 500, a w roku 1907 tylko 200 Polaków. W rzeczywistości zniemczenie ludności polskiej musiało być wszakże powierzchowne albo pozorne, bo aż do II wojny światowej przy wprowadzaniu pastorów na urząd władze duchowne żądały, by wykazali się oni znajomości języka "mazurskiego", ich zdaniem niezbędnego przy wszelkich kontaktach z parafianami.
W 1938 r. (razem z przyległymi miejscowościami Cichy – Młyn, Cichy – Małe i Nowiny) wieś 286 mieszkańców. W tym samym roku, w ramach hitlerowskiej akcji germanizacyjnej) otrzymała urzędową nazwę "Bolken" (wcześniejsza to "Czychen").
W Cichym po II wojnie światowej powstał PGR, który upadł na początku lat 90. W związku z tym w Cichym panowało duże bezrobocie. Obecnie część mieszkańców pracuje w pobliskim miasteczku – Olecku.
W latach 1975–1998 miejscowość administracyjnie należała do województwa suwalskiego.
W Cichym znajduje się szkoła podstawowa, która istniała od kilku stuleci. Obecnie została ona przejęta przez Stowarzyszenie Edukator z Łomży. Pracował tu znany poeta Michał Grodzki, który był rektorem tej szkoły w XVIII w. Był on świadkiem epidemii dżumy, która panowała w tym czasie w powiecie oleckim, a także w całej Europie.
Przez wiele lat, a nawet wieków, w Cichym funkcjonowała gorzelnia produkująca spirytus. Budynki były wiele razy przebudowywane przed II wojną światową. Obecnie gorzelnia została zdewastowana, a o dawnej świetności świadczy czerwona niemiecka cegła, z której zbudowana jest gorzelnia wraz z wysokim kominem.
Naprzeciwko gorzelni znajduje się pałac, który został przeznaczony na mieszkania spółdzielcze. Pałac został odnowiony pod nadzorem konserwatora zabytków. W Cichym znajduje się, otoczony również opieką konserwatora zabytków, Przydworski Park w Cichym. Składa się on z 2 części: jedna to otoczenie kościoła i przyległych terenów, druga część znajduje się wokół gospodarstwa rolnego. Wyraźny podział wyznacza biegnąca przez miejscowość droga powiatowa.
Pozostała część Cichego składa się z czterech bloków, dwóch sklepów i kilkunastu domków jednorodzinnych.
Na uwagę zasługuje kompleks boisk na który składają się boisko do piłki ręcznej, do siatkówki i do piłki nożnej które jest pokryte trawiastą murawą i otoczone bieżnią. Są one jedynym miejscem w Cichym, gdzie można uprawiać sport.
Przez Cichy przepływa mała rzeczka o nazwie Cicha Struga. W odległości ok. 1,5 km od Cichego znajduje się młyn wodny. Nowy właściciel spiętrzył przed nim wodę, tworząc małe rozlewisko, w samym zaś młynie stworzył regulowaną śluzę i zamontował prądnicę, która napędzana jest wodą przepływającą przez śluzę. Wytworzony prąd odsprzedaje elektrowni. W obrębie rzeki siedlisko mają bobry.
W odległości ok. 1,5 km od kościoła znajduje się cmentarz, do którego prowadzi asfaltowa droga w kierunku miejscowości Szwałk. Cmentarz dzieli się na dwie części: starą ewangelicką kaplicę (która została w 2008 roku rozebrana ze względu na bardzo zły stan techniczny zagrażający zdrowiu i życiu ludzkiemu) z grobami ewangelików i drugą, współczesną, z grobami katolików. Cały cmentarz, tak samo jak i kościół, ogrodzony jest murem – parkanem. W święto Wszystkich Świętych, gdy palą się znicze na cmentarzu, z okolicy kościoła jest piękny widok na cmentarz. Wydaje się, jakby paliło się całe wzgórze, na którym położony jest cmentarz.
Zabytki.
Do wojewódzkiego rejestru zabytków wpisane są obiekty:

</doc>
<doc id="353139" url="https://pl.wikipedia.org/wiki?curid=353139" title="Cicibór Duży">
Cicibór Duży

Cicibór Duży – wieś w Polsce położona w województwie lubelskim, w powiecie bialskim, w gminie Biała Podlaska. Leży nad rzeką Klukówką (dopływem Krzny), dawniej nazywana "Cicibor" lub "Ciciborek". 
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego.
W latach 1954–1972 wieś należała i była siedzibą władz gromady Cicibór Duży. W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 559 mieszkańców. Jest piątą co do wielkości miejscowością gminy Biała Podlaska.
Od 1957 roku funkcjonuje tu Stacja Doświadczalna Oceny Odmian (SDOO). W latach 60. XX wieku wieś spopularyzował na całą Polskę Kazimierz Grześkowiak piosenką "Panny z Cicibora".
Wierni Kościoła rzymskokatolickiego należą do parafii św. Ojca Pio w Rakowiskach.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="353140" url="https://pl.wikipedia.org/wiki?curid=353140" title="Cicibór Mały">
Cicibór Mały

Cicibór Mały – wieś w Polsce położona w województwie lubelskim, w powiecie bialskim, w gminie Biała Podlaska.
Wierni Kościoła rzymskokatolickiego należą do parafii św. Ojca Pio w Rakowiskach.
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego. W latach 1975–1998 miejscowość administracyjnie należała do województwa bialskopodlaskiego.
Przez miejscowość przepływa rzeka Klukówka, dopływ Krzny.

</doc>
<doc id="353141" url="https://pl.wikipedia.org/wiki?curid=353141" title="Ciebłowice Duże">
Ciebłowice Duże

Ciebłowice Duże – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki.
Położona jest na południowym krańcu Spalskiego Parku Krajobrazowego.
Wierni Kościoła rzymskokatolickiego należą do parafii św. Marcina w Tomaszowie Mazowieckim.
Komunikacja.
Ciebłowice mają połączenie autobusowe:
Połączenia autobusowe historyczne:
Do około 1968 roku istniał we wsi przystanek kolejowy: Ciebłowice Duże.

</doc>
<doc id="353142" url="https://pl.wikipedia.org/wiki?curid=353142" title="Ciebłowice Małe">
Ciebłowice Małe

Ciebłowice Małe – wieś w Polsce położona w województwie łódzkim, w powiecie tomaszowskim, w gminie Tomaszów Mazowiecki.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Marcina w Tomaszowie Mazowieckim.
Komunikacja.
Ciebłowice Małe mają następujące połączenie:

</doc>
<doc id="353143" url="https://pl.wikipedia.org/wiki?curid=353143" title="Ciechanki">
Ciechanki

Ciechanki (Łańcuchowskie) – wieś w Polsce położona w województwie lubelskim, w powiecie łęczyńskim, w gminie Puchaczów.
Obok miejscowości przepływa niewielka rzeka Mogielnica, dopływ Wieprza.
Prywatna wieś szlachecka "Ciochanki", położona w drugiej połowie XVI wieku w powiecie lubelskim województwa lubelskiego. 
Historia.
W 1317 r. wieś Ciechanice rodu Firlejów otrzymała prawo średzkie, a w 1330 r. zmieniono je na prawo magdeburskie. W średniowieczu wieś była częścią klucza łańcuchowskiego, a od połowy XVI w. stanowiła własność Orzechowskich. Od II poł. XVII do końca XVIII w. była to kolejno posiadłość: Noskowskich, Suchodolskich, Spinków, Suffczyńskich i Popławskich. Ludność słowiańska wyznania prawosławnego miała swoją cerkiew parafialną pw. Przemienienia Pańskiego, zamkniętą w okresie kalwinizmu i unii brzeskiej. Ok. 1626 r. Ciechanki były dużą wsią na 23 półłankach. Nazywano je od 1827 r. Ciechankami łańcuchowskimi. Pod koniec XIX w. funkcjonowała tu gorzelnia, wyrabiająca rocznie produkt o wartości 36 000 rubli srebrem.
Strażnik litewski Stanisław Potocki sprzedał w 1725 roku Ciechanki hetmanowi polnemu koronnemu i wojewodzie podlaskiemu Stanisławowi Mateuszowi Rzewuskiemu.
Okres międzywojenny to rozwój majątku, który stał się własnością rodu Lachertów. W tym czasie architekt Bohdan Lachert przebudował w duchu modernistycznym dwór swojego ojca Wacława. Majątek po II wojnie światowej został przez komunistów poddany kolektywizacji.
W latach 1954–1972 wieś należała i była siedzibą władz gromady Ciechanki. W latach 1975–1998 miejscowość należała administracyjnie do ówczesnego województwa lubelskiego.

</doc>
<doc id="353144" url="https://pl.wikipedia.org/wiki?curid=353144" title="Ciechanki Krzesimowskie">
Ciechanki Krzesimowskie

Ciechanki Krzesimowskie – wieś w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Łęczna.
Historia.
Ciechanki Krzesimowskie, Ciechanki Łęczyńskie, gmina Łęczna, województwo lubelskie, początkowo jedna wieś Ciechanki, notowane w roku 1409, występuje wówczas w dokumentach Maciej de Czekanky. W roku 1419 miał miejsce podział wsi pomiędzy Stanisławem i Maciejem z których pierwszy otrzymał część po Krzesimowem a drugi pod Trębaczowem.
W roku 1451 pojawia się w Ciechankach Mikołaj Bazanek cześnik chełmski, Długosz odnotowując ów fakt w Liber beneficiorum t.II s.549 od tego nazwiska podaje nazwę wsi „Czechovsky Baschanek”. W Liber Retaxationum z roku 1529 występują również „Ciechanki Bazankowe”.
Obok Ciechanek Bazankowych odnotowano w XV wieku w parafii Łęczna wieś "altera Czyechanki", które w 1531 r. noszą nazwę „Ciechanki Smotyanka”. W 1805 r. wsie noszą nazwy Ciechanki Bazankowe i Ciechanki Łenczenskie. Od 1870 r. obok Łęczyńskich pojawiają się Ciechanki Krzesimowskie, najprawdopodobniej zastępując nazwę Ciechanki Bazankowe.
W 1905 r. ("Spravocnaja knizka Liublinskoj guberni. po rasporazeniu Gubernskogo Naczalstwa, Lublin 1905. 369") i na mapie niemieckiej z lat 1910-1916 umieszczone są Ciechanmki Krzesimowskie mające wówczas 39 domów i 253 mieszkańców i Ciechanki Łęczyńskie – 14 domów, 110 mieszkańców a także „Ciechanki Rososz”.

</doc>
<doc id="353145" url="https://pl.wikipedia.org/wiki?curid=353145" title="Ciechanki Łęczyńskie">
Ciechanki Łęczyńskie

Ciechanki Łęczyńskie – wieś w Polsce położona w województwie lubelskim, w powiecie łęczyńskim, w gminie Łęczna.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Łęczna.
Historia.
Ciechanki Krzesimowskie, Ciechanki Łęczyńskie, gmina Łęczna, województwo lubelskie, początkowo jedna wieś Ciechanki, notowane w roku 1409, występuje wówczas w dokumentach Maciej de Czekanky. W roku 1419 miał miejsce podział wsi pomiędzy Stanisławem i Maciejem z których pierwszy otrzymał część po Krzesimowem a drugi pod Trębaczowem.
W roku 1451 pojawia się w Ciechankach Mikołaj Bazanek cześnik chełmski, Długosz odnotowując ów fakt w Liber beneficiorum t.II s.549 od tego nazwiska podaje nazwę wsi „Czechovsky Baschanek”. W Liber Retaxationum z roku 1529 występują również „Ciechanki Bazankowe”.
Obok Ciechanek Bazankowych odnotowano w XV wieku w parafii Łęczna wieś "altera Czyechanki", które w 1531 r. noszą nazwę „Ciechanki Smotyanka”. W 1805 r. wsie noszą nazwy Ciechanki Bazankowe i Ciechanki Łenczenskie. Od 1870 r. obok Łęczyńskich pojawiają się Ciechanki Krzesimowskie, najprawdopodobniej zastępując nazwę Ciechanki Bazankowe.
W 1905 r. ("Spravocnaja knizka Liublinskoj guberni. po rasporazeniu Gubernskogo Naczalstwa, Lublin 1905. 369") i na mapie niemieckiej z lat 1910–1916 umieszczone są Ciechanmki Krzesimowskie mające wówczas 39 domów i 253 mieszkańców i Ciechanki Łęczyńskie – 14 domów, 110 mieszkańców, a także „Ciechanki Rososz”.

</doc>
<doc id="353147" url="https://pl.wikipedia.org/wiki?curid=353147" title="Ciechanówko">
Ciechanówko

Ciechanówko – wieś w Polsce położona w województwie warmińsko-mazurskim, w powiecie działdowskim, w gminie Lidzbark. Leży 4 km od Lidzbarka na drodze wojewódzkiej nr 541 w kierunku Lubawy.
Historia.
Z zachowanych dokumentów wynika, że osada istniała już w średniowieczu, około roku 1400 była własnością biskupów chełmińskich.
Znajdujący się we wsi folwark należał kolejno do: Ciechanowskich, Dworskich, Niesiorowskich, Suchorskich i Zdzitowieckich. W latach 20. XX wieku majątek ziemski popadł w kłopoty finansowe, w związku z czym go rozparcelowano, tworząc 17 gospodarstw rolnych. Po II wojnie światowej włączono go do PGR Chełsty.
W latach 1975–1998 miejscowość administracyjnie należała do województwa ciechanowskiego.

</doc>
<doc id="353148" url="https://pl.wikipedia.org/wiki?curid=353148" title="Ciechlin">
Ciechlin

Ciechlin – wieś w Polsce położona w województwie mazowieckim, w powiecie grójeckim, w gminie Pniewy.

</doc>
<doc id="353149" url="https://pl.wikipedia.org/wiki?curid=353149" title="Ciechłowice">
Ciechłowice

Ciechłowice (niem. "Zechelwitz") – wieś w Polsce położona w województwie dolnośląskim, w powiecie lubińskim, w gminie Rudna.
Podział administracyjny.
W latach 1975–1998 miejscowość administracyjnie należała do województwa legnickiego.

</doc>
<doc id="353151" url="https://pl.wikipedia.org/wiki?curid=353151" title="Ciechnowo">
Ciechnowo

Ciechnowo (niem. "Technow") – wieś w Polsce położona w województwie zachodniopomorskim, w powiecie świdwińskim, w gminie Sławoborze.
Według danych z 1 stycznia 2011 roku wieś liczyła 67 mieszkańców. 

</doc>
<doc id="353152" url="https://pl.wikipedia.org/wiki?curid=353152" title="Ciecholub">
Ciecholub

Ciecholub (, ) – wieś w Polsce położona w województwie pomorskim, w powiecie słupskim, w gminie Kępice przy trasie linii kolejowej Piła Główna - Ustka, z przystankiem Ciecholub.
W latach 1975–1998 miejscowość administracyjnie należała do województwa słupskiego.
Do 2006 stał tu kościół ewangelicki szachulcowy z 1799 bez wyodrębnionego prezbiterium. Po 1976 nieużytkowany. Po zawaleniu się jednej ze ścian (w 2004) został rozebrany.

</doc>
<doc id="353153" url="https://pl.wikipedia.org/wiki?curid=353153" title="Ciechostowice">
Ciechostowice

Ciechostowice – wieś w Polsce położona w województwie mazowieckim, w powiecie szydłowieckim, w gminie Szydłowiec.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Na pd.-wsch. od wsi, leżący na terenach województwa świętokrzyskiego, Rezerwat przyrody Ciechostowice o powierzchni 7,43 ha; przeważa w nim las mieszany z udziałem modrzewia polskiego.
Wierni Kościoła rzymskokatolickiego należą do parafii Podwyższenia Krzyża w Majdowie.

</doc>
<doc id="353155" url="https://pl.wikipedia.org/wiki?curid=353155" title="Ciechów">
Ciechów

Ciechów – wieś w Polsce położona w województwie dolnośląskim, w powiecie średzkim, w gminie Środa Śląska.
Podział administracyjny.
W latach 1975–1998 miejscowość administracyjnie należała do województwa wrocławskiego. Od 1 stycznia 2003 roku częścią wsi Ciechów stał się ówczesny przysiółek Buczki.
Demografia.
Według Narodowego Spisu Powszechnego (III 2011 r.) liczył 1559 mieszkańców. Jest największą miejscowością gminy Środa Śląska.
Położenie.
Obok miejscowości przepływa niewielka rzeka Średzka Woda, dopływ Odry.
Zabytki.
Wykaz zabytków wpisanych do rejestru zabytków nieruchomych:
Do wojewódzkiego rejestru zabytków wpisane są:

</doc>
<doc id="353156" url="https://pl.wikipedia.org/wiki?curid=353156" title="Ciecierówka (województwo mazowieckie)">
Ciecierówka (województwo mazowieckie)

Ciecierówka – wieś w Polsce, położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Nazwę wsi wykorzystano w radiowej audycji satyrycznej "ZSYP" w cyklu "Opowieści z Ciecierówki".
Wierni kościoła rzymskokatolickiego należą do parafii Najświętszej Maryi Panny Matki Kościoła w Pasztowej Woli.

</doc>
<doc id="353157" url="https://pl.wikipedia.org/wiki?curid=353157" title="Cieciersk">
Cieciersk

Cieciersk – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="353158" url="https://pl.wikipedia.org/wiki?curid=353158" title="Ciecierze">
Ciecierze

Ciecierze – wieś w Polsce położona w województwie świętokrzyskim, w powiecie kieleckim, w gminie Chmielnik.
W latach 1975–1998 miejscowość administracyjnie należała do województwa kieleckiego.

</doc>
<doc id="353159" url="https://pl.wikipedia.org/wiki?curid=353159" title="Ciecierzyce">
Ciecierzyce

Ciecierzyce – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.
Wieś ma połączenie z Gorzowem Wielkopolskim liniami MZK. W miejscowości żyje aktualnie 455 osób, a powierzchnia wynosi 957 ha.
Historia.
Wieś powstała w 1758, z polecenia króla w celu kolonizacji doliny Warty. Początkowo nazwą, "Neu Borkow" (Nowy Borek), nawiązywała do sąsiedniej, starszej wsi. Następnie, dla uczczenia dowódcy gorzowskiego regimentu dragonów, generała porucznika barona Ernsta Heinricha von Czettritza, nazwę zmieniono na "Gross Czettritz". W 1767, powstała sąsiednia kolonia "Klein Czettritz". Obie miejscowości połączono w 1929 roku.
Zabytki.
Do wojewódzkiego rejestru zabytków wpisany jest:

</doc>
<doc id="353161" url="https://pl.wikipedia.org/wiki?curid=353161" title="Cieciorki">
Cieciorki

Cieciorki – wieś w Polsce położona w województwie podlaskim, w powiecie zambrowskim, w gminie Zambrów.
Wierni kościoła rzymskokatolickiego należą do parafii Ducha Świętego w Zambrowie.
Historia.
W latach 1921–1939 wieś leżała w województwie białostockim (od 1 kwietnia 1939 w woj. warszawskim), w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwały 272 osoby, 271 było wyznania rzymskokatolickiego, 1 prawosławnego. Jednocześnie 271 mieszkańców zadeklarowali polską przynależność narodową, a 1 rosyjską. Było tu 47 budynków mieszkalnych. Miejscowość należała do parafii rzymskokatolickiej w m. Zambrów. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w m. Zambrów.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="353162" url="https://pl.wikipedia.org/wiki?curid=353162" title="Cieciory">
Cieciory

Cieciory – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii Parafia św. Jana Chrzciciela w Turośli.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Turośl.
Według Powszechnego Spisu Ludności z 1921 roku wieś zamieszkiwało 482 osoby w 94 budynkach mieszkalnych. Miejscowość należała do parafii rzymskokatolickiej w m. Turośli. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Turośl.
W wyniku agresji Niemiec we wrześniu 1939, miejscowość znalazła się pod okupacją i do stycznia 1945 była przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
W latach 1975–1998 miejscowość należała administracyjnie do województwa łomżyńskiego.

</doc>
<doc id="353164" url="https://pl.wikipedia.org/wiki?curid=353164" title="Cieciórki">
Cieciórki

Cieciórki – wieś w Polsce położona w województwie mazowieckim, w powiecie płońskim, w gminie Płońsk.
W latach 1975–1998 miejscowość administracyjnie należała do województwa ciechanowskiego.
Wierni kościoła rzymskokatolickiego należą do parafii św. Marii Magdaleny w Czerwonce.

</doc>
<doc id="353166" url="https://pl.wikipedia.org/wiki?curid=353166" title="Cieciórki Szlacheckie">
Cieciórki Szlacheckie

Cieciórki Szlacheckie – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.

</doc>
<doc id="353167" url="https://pl.wikipedia.org/wiki?curid=353167" title="Cieciórki Włościańskie">
Cieciórki Włościańskie

Cieciórki Włościańskie – wieś w Polsce położona w województwie mazowieckim, w powiecie makowskim, w gminie Czerwonka.
W latach 1975–1998 miejscowość administracyjnie należała do województwa ostrołęckiego.

</doc>
<doc id="353168" url="https://pl.wikipedia.org/wiki?curid=353168" title="Cieciszew">
Cieciszew

Cieciszew – wieś w Polsce położona w województwie mazowieckim, w powiecie piaseczyńskim, w gminie Konstancin-Jeziorna. 
Historia.
Cieciszew była to wczesnośredniowieczna osada, założona na półwyspie nad Wisłą, obecnie nad starorzeczem. Nazwa pochodzi od imienia Ciecisz lub Ciecirad. Ukształtowanie terenu oraz okolnica sugerują istnienie w tym miejscu grodu, powyższe potwierdza fakt, iż w roku 1253 stanowiły osadę książęcą, w której wydawano przywileje. Najprawdopodobniej wzniesiony w miejscu przeprawy wiślanej, pierwotnie pełnił funkcję strażniczą i warowną. W roku 1236 w Cieciszewie fundowana parafia i wzniesiony kościół, którego fundamenty znajdują się pod ziemią na terenie wsi.
W roku 1353 własność Stanisława Pierzchały, wówczas już oddalony od rzeki, nad starorzeczem. W wiekach XIV-XVII wieś i parafia wielokrotnie wzmiankowana w źródłach, z racji położenia przy szlaku i kościoła jedna z większych wsi tutejszych dóbr. Własność Cieciszewskich, od XVI wieku we wsi dwór oraz browar nad starorzeczem wiślanym. W 1603 roku uposażeniem kościoła w Cieciszewie dziesięciny z okolicznych wsi. W XVII wieku określana jako Cieciszewo Kościelne, od połowy stulecia własność Wielopolskich. Kościół trzykrotnie odbudowywany po pożarach i zniszczeniach powodziowych oraz podczas wojen szwedzkich. Wskutek powodzi w latach 1710-15 zniszczona część wsi oraz kościół parafialny, przeniesiony i odbudowany w Słomczynie. W roku 1790 zgodnie z odpisem z ksiąg czerskich w Gassach 1 karczma, 20 dymów chłopów pańszczyźnianych (AGAD, Obory teczka 507). W inwentarzu dóbr z tego roku wymienionych z nazwiska 24 gospodarzy (AGAD, Obory teczka 172). Od roku 1806 własność Potulickich, aż do uwłaszczenia. W roku 1827 w 25 domach 31193 osób. Podczas pierwszego w Polsce niepodległej Powszechnego Spisu Ludności w 1921 r. 310 mieszkańców i 41 domostw.
W roku 2007 znaleziono na polach Cieciszewa wareski skarb srebrnych siekańców, pokawałkowanych dirhemów pochodzących z mennicy emira Samarkandy, Nasr-ibn-Ahmeda, datowanych na rok 913 do 942&lt;ref name="Skrok/Wiking"&gt;&lt;/ref&gt;. 
Tutaj w latach 1998-2010 kręcone były sceny ze sklepu Karabasza, a później Kleczkowskiej oraz z domu posła Biernackiego w serialu Złotopolscy.
We wsi wytwarzane są tradycyjne sery cieciszewskie, których wytwórcy działają w ramach sieci Dziedzictwo Kulinarne "Mazowsze".

</doc>
<doc id="353169" url="https://pl.wikipedia.org/wiki?curid=353169" title="Cieciszów">
Cieciszów

Cieciszów – wieś w Polsce położona w województwie lubuskim, w powiecie żagańskim, w gminie Szprotawa.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
W miejscowości znajduje się kamienny drogowskaz, datowany na XIX wiek, w 2019 zinwentaryzowany przez Lubuskiego Wojewódzkiego Konserwatora Zabytków, stanowiący obiekt Szprotawskiego Parku Kamiennych Drogowskazów.
Przyroda.
Na północ od wsi, na prawym brzegu rzeki Szprotawa, w wybrzuszeniu moreny czołowej procesy erozyjne wykształciły kilkanaście wąwozów, które występują w obszarze pomiędzy Cieciszowem a Wiechlicami. Tworzą wyróżniający się miejscowo twór geologiczny. 
Od północy wieś przylega do granicy Borów Dolnośląskich, których najbliższe fragmenty noszą nazwy "Las Cieciszowski" i "Puszcza Wiechlicka".
Przez całą długość miejscowości przepływa rzeka Szprotawa, na której do 1945 funkcjonował młyn.

</doc>
<doc id="353170" url="https://pl.wikipedia.org/wiki?curid=353170" title="Cieciułów">
Cieciułów

Cieciułów (dawniej „Cieciołów”) – wieś w Polsce położona w województwie opolskim, w powiecie oleskim, w gminie Rudniki. W latach 1975–1998 miejscowość położona była w województwie częstochowskim. W skład sołectwa wchodzą ponadto wsie Brzeziny Cieciułowskie oraz Stawki Cieciułowskie.
W Cieciułowie znajduje się:
Historia Wsi.
Miejscowość historycznie należy do ziemi wieluńskiej. Ma metrykę średniowieczną i istnieje co najmniej od XIV wieku. Wymieniona po raz pierwszy w dokumencie z 1401–1404 pod nazwami „Czeczvlowo, Czeczulow, Czieciulow”.
Miejscowość została odnotowana w historycznych dokumentach prawnych, własnościowych i podatkowych. Była wsią szlachecką, która w początku XV wieku należała do rodu Wieruszów z Kowal. W 1401 Bernard Wierusz nadał 9 łanów należących do wsi paulinom wieruszowskim. Kolejny łan nadał im Wierusz z Białej. W 1420 Lutold z Wiktorowa nadał klasztorowi w Wieruszowie jeszcze jeden łan. Przez darowizny miejscowej szlachty własność wsi stała się mieszana.
W początku XVI wieku wymienia ją Liber beneficiorum archidiecezji gnieźnieńskiej spisany przez Jana Łaskiego. W 1511 odnotowano płatność dziesięciny z 5–12 łanów arcybiskupowi po 6 groszy oraz mierze owsa. W 1518 wymieniono dwa łany. W 1520 odnotowano dziesięcinę pieniężną z łanów osiadłych plebanowi w Żytniowie, natomiast arcybiskup pobierał ją z łanów opuszczonych. Wieś leżała wtedy w parafii Żytniów. W 1551 była częścią powiatu wieluńskiego. W roku 1552 własność wsi była mieszana i dzieliła się na trzy części należące do 4 Kowalskich, 2 Raczyńskich oraz klasztoru w Wieruszowie. We wsi gospodarowało wówczas 13 kmieci, a część łanów była opuszczona. Pół łana należało do sołtysa. W miejscowości stał również młyn zbożowy. W 1553 część Jana Kowalskiego liczyła 2 łany, a 1/2 łana była własnością sołtysią. W 1533 prowincjał paulinów wieruszowskich zatwierdził Bartłomieja Zychalę na sołtysa Cieciułowa. Do sołectwa należał jeden łan oraz sadzawki i było ono własnością klasztoru w Wieruszowie.
Po rozbiorach Polski miejscowość znalazła się w zaborze rosyjskim. Jako wieś „Cieciołów” leżącą w powiecie wieluńskim, gminie Rudniki, parafii Żytniów odległą 10 wiorst od Praszki, wymienia ją XIX-wieczny Słownik geograficzny Królestwa Polskiego. Wieś dzieliła się na trzy części – wieś, dwór oraz zaścianek rządowy, które miały urzędowe oznaczenia A, B i C. W 1880 główna część A liczyła 56 domów oraz 840 mieszkańców. Ziemia należała do włościan i liczyła 31 włók. Na południowym krańcu wsi znajdował się dwór szlachecki położony w parku, z sadem i ogrodem, który pod koniec XIX wieku należał do Stamierowskiego. We wsi była także kuźnia oraz gorzelnia zbudowana według systemu Pistoriusza w 1870. Wytwarzano w niej okowitę, którą w 90% eksportowano za granicę. W okolicy wsi, przy granicy ze Śląskiem, znajdowały się pokłady torfu.
W 1909 r. w Cieciułowie zorganizowano I klasę szkoły gimnazjalnej. W 1918–1939 już działało sołectwo.
Ludność.
Cieciułów zamieszkuje ok. 511 osób, w tym 250 kobiet i 261 mężczyzn. W ostatnich latach obserwuje się malejący przyrost naturalny, choć liczba ludności w wieku produkcyjnym ostatnio utrzymuje się na stałym poziomie. Znaczna część młodych ludzi przenosi się do miast szukając pracy lub wyjeżdżają sezonowo do pracy za granicę. Ludzie zajmują się tu głównie rolnictwem, a znaczna ich część w wieku produkcyjnym pracuje w pobliskich miastach: Praszka, Wieluń, Krzepice, Olesno. Tylko niewielka część szuka samozatrudnienia tworząc firmy i zakładając własną działalność gospodarczą.
Warunki naturalne.
Południowa i środkowa część wsi położona jest w obrębie misy wytopiskowej na wysokości 245–247 m n.p.m., pozostały obszar znajduje się między wzgórzami moren czołowych 247–250 m n.p.m. Na terenie wsi nie ma lasów, są natomiast stawy, gdzie spotyka się dzikie kaczki, bociany.
Infrastruktura techniczna.
Wieś położona jest przy drodze powiatowej. Pozostałe drogi przebiegające przez miejscowość to drogi gminne. Większość z nich ma nawierzchnię asfaltową. Wieś jest w pełni zwodociągowana i skanalizowana. Na terenie całej wsi, tak jak w całej gminie, prowadzona jest akcja segregacji odpadów u źródła, gdzie odpady są segregowane do odpowiednich worków w gospodarstwach domowych.
Historia parafii w skrócie.
W czerwcu 1986 r. bp Stanisław Nowak powołał tu wikariat terenowy i zlecił opiekę duszpasterską nad wiernymi tego terenu ks. Zbigniewowi Jacuńskiemu. Pierwsza msza została odprawiona w Cieciułowie 29 czerwca 1986 r., wkrótce została wybudowana również tymczasowa kaplica, która służyła wspólnocie do czasów wejścia do nowego kościoła jesienią 1991 r.
21 listopada 1986 r. bp Stanisław Nowak podniósł wikariat do rangi pełnoprawnej parafii, wydzielając jej teren z parafii w Żytniowie. Pierwszym proboszczem został dotychczasowy wikariusz terenowy – ks. Zbigniew Jacuński, który mógł już oficjalnie, jako duszpasterz uznanej przez władze państwowe placówki, podjąć działania zmierzające do nabycia działki pod budowę kościoła i plebanii. Dzieło budowy prowadził kolejny proboszcz – ks. Janusz Bacia. 24 czerwca 1988 r. bp Stanisław Nowak dokonał poświęcenia placu pod budowę kościoła i złączonego z nim w jednej bryle domu parafialnego. Projekt architektoniczny opracowała Anna Morasiewicz z Wrocławia i Henryk Sękala z Będzina. Część mieszkalna budowli w stanie surowym była gotowa w listopadzie 1988 r. W tym samym miesiącu wykopano i zalano fundamenty pod część sakralną. 24 czerwca 1989 r. bp Stanisław Nowak poświęcił fundamenty i wmurował kamień węgielny poświęcony przez Jana Pawła II w Warszawie 8 czerwca 1987 r. 15 sierpnia 1990 r. bp Miłosław Jan Kołodziejczyk poświęcił mury świątyni, dzwonnicę wraz z trzema dzwonami. Bp Stanisław Nowak 2 listopada 1991 r. poświęcił cmentarz grzebalny, a 24 listopada tegoż roku – dokonał poświęcenia kościoła. Uroczyste poświęcenie dokonane zostało po całkowitym ukończeniu kościoła i wyposażeniu go w konieczny sprzęt (łącznie z ławkami i konfesjonałem) – 6 września 1992 r. przez abpa Stanisława Nowaka.
Historia Szkoły Podstawowej im. Tadeusza Kościuszki w Cieciułowie.
W roku szkolnym 1934/35 została zaprowadzona, przez kierownika tutejszej szkoły Czesława Rawickiego, szczegółowa kronika szkolna obejmująca dzieje szkoły i wsi. Kronika ta wraz z wieloma dokumentami została zniszczona w pierwszych dniach wojny. W 1945 roku kierownik szkoły Kazimierz Dominas na podstawie danych zebranych od najstarszych mieszkańców Cieciułowa zrekonstruował kronikę szkolną. Z opowiadań najstarszych mieszkańców wynika, iż w II połowie XIX wieku szkoła mieściła się w Cieciułowie w budynku prywatnym od strony wsi Bugaj. Przed rokiem 1890 został zakupiony i sprowadzony zza Przystajni za 500 rubli nowy, drewniany budynek szkolny obejmujący salę szkolną i 3-izbowe mieszkanie. Budynek ten został postawiony od południowej strony przydrożnego stawu, frontem do drogi. W lipcu 1911 roku we wsi wybuchł pożar, który pochłonął 16 stodół i domów mieszkalnych, między innymi i szkołę. W latach 1911–1931 uczniowie uczyli się w domach prywatnych u pana Jakowicza, Marcina Drosia, Ignacego Ośródki, Ludwika Sykulskiego, Alfreda Abramowicza i Feliksa Frejusa. W 1930 roku rozpoczęto budowę istniejącej szkoły. W pierwszym roku budowy wykopano i zalano fundamenty. W 1931 roku postawiono mury i założono dach, a w następnych latach stopniowo wykończono wnętrze. Szkołę budowano z funduszów gminnych, a wsie Cieciułów i Bugaj dokonały bezpłatnie zwózki materiałów budowlanych i dostarczyły robotników. Budynek szkoły stoi w ośrodku folwarcznym byłego majątku państwowego Cieciułów-Bugaj. Po dokonanej parcelacji majątku przez Dyrekcję Lasów Państwowych przydzielono dla szkoły, od drogi wiejskiej w kierunku wschodnim, obszar 4 hektarów. Przed wybuchem wojny w szkole uczyło pięciu nauczycieli, a w roku szkolnym 1938/39 było 332 dzieci.
W 1939 roku we wrześniu wszyscy nauczyciele – mężczyźni zostali powołani do wojska polskiego, w tym Tadeusz Jędrasik i Józef Ratajek. Obaj zginęli w Katyniu. Tutejsza ludność z małymi wyjątkami nie zdążyła opuścić wsi. Wkraczające pierwsze oddziały niemieckie wzniecały we wsi pożary i znęcały się nad ludnością. Niemcy zniszczyli pomoce naukowe, akta szkolne spalono, a radioodbiornik zabrano. Po przejściu wojsk niemieckich otwarty budynek szkolny był „nawiedzany” najczęściej w celach rabunkowych przez różnych ludzi. Udało się zachować jedynie księgi ocen z uwagi na to, że oddano je na przechowanie Antoniemu Ośródce. W czasie wojny w budynku szkolnym czynna była jednoklasowa szkoła dla dzieci osadników niemieckich. W latach 1943–1944 w górnych salach szkoły mieszkali Niemcy sprowadzeni znad Morza Czarnego. W maju 1940 roku z Cieciułowa wyjechał kierownik szkoły Kazimierz Dominas z obawy przed aresztowaniem przez władze niemieckie.
Po wojnie z przedwojennego grona nauczycielskiego wrócił do tutejszej szkoły tylko Kazimierz Dominas, który zajął się organizowaniem szkoły. W budynku szkolnym zdołano umeblować tylko dwie sale lekcyjne. Naukę rozpoczęto 26 lutego 1945 roku, zakończono 15 lipca tegoż roku. Grono nauczycielskie tworzyli: Kazimierz Dominas, Józefa Dominas i Antoni Praszczyk. Dzieci szkolnych było 295. W roku szkolnym 1946/47 do dnia 1 października 1946 roku szkoła była zamknięta z uwagi na to, iż dotychczasowy zespół nauczycielski opuścił Cieciułów. W październiku zatrudniono Wincentego Niedzielskiego i jego żonę Walerię. W roku szkolnym 1948–1949 zatrudniona została Czesława Kucharska, w 1949 r. Stanisław Marciniak, a w 1950 r. Stefania Majtyka. W dniu 1 listopada 1961 roku otwarto Szkołę Przysposobienia Rolniczego przy Szkole Podstawowej w Cieciułowie. Do SPR uczęszczała młodzież z Bobrowy, Żytniowa i Cieciułowa. W sierpniu 1969 r. w ogrodzie pomiędzy budynkiem szkoły a stawem zaczęto kopać fundamenty pod Dom Nauczyciela. We wrześniu 1998 roku rozpoczęto rozbudowę i modernizację szkoły. Oficjalne zakończenie tej inwestycji i oddanie nastąpiło 11 października 2001 roku. Na uroczystości obecny był ówczesny Wojewoda Opolski Adam Pęzioł. W dniach 22 i 23 czerwca 2003 roku odbył się zjazd absolwentów szkoły z okazji jej 70. rocznicy istnienia oraz nadania jej imienia Tadeusza Kościuszki. Jesienią 2005 roku szkoła otrzymała z Europejskiego Funduszu Społecznego nowocześnie wyposażoną pracownię komputerową z 10 stanowiskami dla uczniów.
Sport.
Klub biegacza w Cieciułowie.
W sekcji biegowej LZS Bugaj brało udział sześciu zawodników. Klub reprezentowali: Damian Sowa, Tomasz Kubacki, Dawid Świtała, Tadeusz Krawczyk, Klaudia Kluba, Jarosław Grabowski.
W czerwcu 2011 r. odbyła się I edycja biegów na dystansie 8 km.

</doc>
<doc id="353171" url="https://pl.wikipedia.org/wiki?curid=353171" title="Cieklin">
Cieklin

Cieklin – wieś w Polsce położona w województwie podkarpackim, w powiecie jasielskim, w gminie Dębowiec. Liczy ok. 1200 mieszkańców.
W latach 1954–1972 wieś należała i była siedzibą władz gromady Cieklin.
Od 2008 roku funkcjonuje w Cieklinie Muzeum Narciarstwa im. Stanisława Barabasza.
W miejscowości ma swoją siedzibę parafia Św. Michała Archanioła, należąca do dekanatu Dębowiec, diecezji rzeszowskiej.
Położenie.
Miejscowość odległa jest 18 km od Jasła i 19 km od Gorlic. Położona jest w dolinie potoku Bednarka, na pograniczu Beskidu Niskiego i Pogórza Jasielskiego. Od zachodu nad miejscowością wznosi się góra Cieklinka (512,8 m n.p.m.), a od wschodu Ostra Góra (366 m n.p.m.), na których znajdują się krzyże odnowione w 2000 r. Od południa rozciąga się masyw Magury Wątkowskiej, wchodzący w obszar Magurskiego Parku Narodowego.
Historia.
Cieklin powstał w XIII wieku, swoją nazwę otrzymał od swego założyciela Ciekła (Piekosiński). Miejscowość była własnością opactwa benedyktynów tynieckich. W XIV wieku zakonnicy toczyli spór o Cieklin z Jakubem ze Żmigrodu. Spór ten rozstrzygnął na korzyść klasztoru książę Władysław Łokietek w 1319 r.. Długosz w „Liber Beneficiorum” podaje, że we wsi znajdował się kościół parafialny, zapewne drewniany, o którym jednak brak bliższych danych. Nową świątynię wzniesiono w 1631 r., a konsekrowano w 1640. W XV wieku Cieklin stał się własnością rycerską. Należał do Mniszchów, Ossolińskich, Stadnickich.
W 1595 roku wieś położona w powiecie bieckim województwa krakowskiego była własnością starosty krasnostawskiego Jana Mniszcha.
W roku 1888 do Cieklina przyjechał Stanisław Barabasz (pierwszy zakopiański narciarz) by tu, zmuszony srogą zimą, wykonać pierwsze w Polsce narty. Po nieudanych próbach jazdy nie zniechęcił się i zabrał je do Krakowa. Tam jeździł po błoniach, następnie pod Kopcem Kościuszki, gdzie nauczył się zjazdów i zrozumiał całą przyjemność używania nart.
W 1889 r. nabył Cieklin Zygmunt Saryusz Wilkoszewski. Wybudował okazały murowany dworek i budynki gospodarskie, ale 4 lata później sprzedał je konwentowi norbertanek z krakowskiego Zwierzyńca. W 1898 r. z inicjatywy ówczesnego proboszcza ks. Dierzyńskiego, rozpoczęto budowę nowego kościoła według projektu Jana Sas-Zubrzyckiego. Budowę zakończono 6 lat później. Poświęcony 14 października 1904 r. przez ks. biskupa przemyskiego św. Józefa Sebastiana Pelczara.
W czasie I wojny światowej 4 maja 1915 r. w okolicach Cieklina rozegrała się Bitwa o Cieklin, w której zginęło około 1000 żołnierzy.Świadectwem tego są okoliczne cmentarze wojenne m.in.:
Wieś jest dobrze zagospodarowana: posiada pocztę, szkołę podstawową, gimnazjum, przedszkole, bibliotekę, ośrodek zdrowia, sklepy, małe zakłady usługowe i pracownie artystyczne (ceramika, szkło, witraże, kowalstwo).
Zabytki.
Obiekty wpisane do rejestru zabytków nieruchomych województwa podkarpackiego.
Ludzie związani z Cieklinem.
Z Cieklina pochodził przodek Piotra Cieklińskiego (1558–1604) – dyplomaty i dworzanina Jana Zamojskiego, pisarza i poety renesansowego, pierwszego polskiego komediopisarza.

</doc>
<doc id="353172" url="https://pl.wikipedia.org/wiki?curid=353172" title="Cieklińsko">
Cieklińsko

Cieklińsko – wieś sołecka w Polsce położona w województwie świętokrzyskim, w powiecie koneckim, w gminie Ruda Maleniecka.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii Zwiastowania NMP w Rudzie Malenieckiej.
Historia.
Cieklińsko w wieku XIX opisano jako wieś z folwarkiem tej nazwy w powiecie koneckim, gminie Ruda Maleniecka, parafii Lipa. 
We wsi istniał wielki piec, budowę którego rozpoczął Jacek Jezierski w XVIII w., ukończony w 1804 r.
Według słownika w 1845 roku powstała tu pudlingarnia. 
Lustracja z roku 1827 – wykazała w Cieklińsku 21 domów 172 mieszkańców, w roku 1880 wieś liczyła 22 domy i 311 mieszkańców, 406 mórg ziemi dworskiej i 90 mórg włościańskiej
Spis powszechny z roku 1921 w Cieklińsku wykazał 46 domów i 235 mieszkańców.

</doc>
<doc id="353173" url="https://pl.wikipedia.org/wiki?curid=353173" title="Ciekocinko">
Ciekocinko

Ciekocinko (kaszb. "Cékòcënko") – osada kaszubska w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego nad rzeką Chełst. Osada jest częścią składową sołectwa Ciekocino.
W latach 1975–1998 miejscowość administracyjnie należała do województwa gdańskiego.
Demografia.
Współczesna struktura demograficzna osady Ciekocinko na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku osady

</doc>
<doc id="353174" url="https://pl.wikipedia.org/wiki?curid=353174" title="Ciekocino">
Ciekocino

Ciekocino (kaszb. "Cékòcëno, niem. Zackenzin") – wieś kaszubska w Polsce położona w województwie pomorskim, w powiecie wejherowskim, w gminie Choczewo na obszarze Pobrzeża Kaszubskiego nad rzeką Chełst. Wieś jest siedzibą sołectwa "Ciekocino", w którego skład wchodzi również miejscowość Ciekocinko.
W latach 1975–1998 miejscowość administracyjnie należała do województwa gdańskiego.
Demografia.
Współczesna struktura demograficzna wioski Ciekocino na podstawie danych z lat 1995-2009 według roczników GUS-u, z prezentacją danych z 2002 roku:
 Rysunek 1.1 Piramida populacji — struktura płci i wieku wioski

</doc>
<doc id="353176" url="https://pl.wikipedia.org/wiki?curid=353176" title="Cieksyn">
Cieksyn

Cieksyn – wieś w Polsce położona na Wysoczyźnie Ciechanowskiej w województwie mazowieckim, w powiecie nowodworskim, w gminie Nasielsk. Leży przy ujściu rzeczki Nasielnej do Wkry.
Historia.
Wieś istniała już prawdopodobnie w pierwszej połowie XIV w., o czym świadczą zapisy w kronikach kościelnych z 1423 r. Według informacji z 1449 r. tutejszy kościół uposażony był przez Falentę, a od początku XV w. wieś była w posiadaniu rodziny Bielińskich. 
Ziemak z Cieksyna w 1516 r. pełnił urząd kasztelana ciechanowskiego. 
Prywatna wieś szlachecka "Cieksyno" położona była w drugiej połowie XVI wieku w powiecie nowomiejskim ziemi zakroczymskiej województwa mazowieckiego. 
W rejonie tym były prowadzone intensywne walki w trakcie wojny polsko-bolszewickiej w 1920 r. W miejscowym kościele wmurowane są kamienne kule armatnie pochodzące jeszcze z okresu wojny polsko-szwedzkiej.
W latach 1952-1954 miejscowość była siedzibą gminy Cieksyn. W latach 1954–1972 wieś należała i była siedzibą władz gromady Cieksyn. W latach 1975–1998 miejscowość administracyjnie należała do województwa ciechanowskiego.
W latach 1990–2010 Cieksyn rozwinął się turystycznie. W okolicy powstały liczne osiedla działkowe i gospodarstwa agroturystyczne. 
Zabytki.
Kościół parafialny pod wezw. św. Doroty, gotycko-renesansowy, jednonawowy z prostokątnym prezbiterium zamkniętym od wschodu apsydą. Od północy zakrystia i wieża, pod którą kaplica. Wzniesiony w 3 ćwierci XVI w. przez płocki warsztat Jana Baptysty Wenecjanina, należy do tzw. "grupy pułtuskiej" charakteryzującej się kolebkowym, ornamentowanym sklepieniem nawy i prezbiterium. Na ścianie nawy figuralne płyty nagrobne biskupa Jana Borukowskiego i jego brata, Piotra Borukowskiego, opata benedyktynów w Płocku.
Transport.
Na południe od wsi przebiega droga wojewódzka nr 571. W miejscowości znajduje się przystanek kolejowy Cieksyn, obsługiwany przez pociągi Kolei Mazowieckich na szlaku Nasielsk-Płońsk.
Pomniki przyrody.
We wsi liczne pomniki przyrody:
Turystyka.
W Cieksynie rozpoczyna się niebieski pieszy szlak turystyczny prowadzący doliną Wkry do Pomiechówka.

</doc>
<doc id="353177" url="https://pl.wikipedia.org/wiki?curid=353177" title="Cielądz">
Cielądz

Cielądz – wieś w Polsce położona w województwie łódzkim, w powiecie rawskim, w gminie Cielądz.
Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. Lokacja miejska w 1773 roku. 
W latach 1954–1972 wieś należała i była siedzibą władz gromady Cielądz. W latach 1975–1998 miejscowość administracyjnie należała do województwa skierniewickiego. Miejscowość jest siedzibą gminy Cielądz.
Po II wojnie światowej wieś należała nadal do gminy Regnów (jak przed wojną), następnie była siedzibą Gromadzkiej Rady Narodowej, wreszcie gminy, której liczba mieszkańców wynosi ok. 4100 (2009 r.). Na terenie gminy znajduje się kilka cmentarzy wojennych z lat I wojny światowej (ich zdjęcia znajdują się w książce Wojciecha Grochowalskiego pt. 'Uroki Cielądza' wyd. 2010, Fundacja Kultury i Biznesu w Łodzi), obecny (kolejny) kościół pochodzi z połowy XIX wieku, poprzedni spalił się w końcu XVIII w. Kościół jest murowany, wystawiony z funduszy parafian i miejscowego dziedzica Karola Gustawa Wolffa, jest pod wezwaniem Świętej Trójcy. Wieś należała na przełomie XVIII i XIX w. do rodziny Rzeszotarskich. W XXI w. w Cielądzu znajduje się wiele instytucji kultury i oświaty, w tym Szkoła Podstawowa, biblioteki, stowarzyszenie kulturalno-historyczne 'Cymbarka', Ochotnicza Straż Pożarna (założona w 1917 roku). W 1950 roku w Cielądzu powstał Ludowy Klub Sportowy Orlęta Cielądz. Piłkarska drużyna klubu dwukrotnie (sezon 2009/10, 2011/12) zdobyła I miejsce w Skierniewickiej Lidze Okręgowej w wyniku czego awansowała do IV ligi (grupa łódzka) co jest największym osiągnięciem sportowym klubu.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Do zabytków należy także gorzelnia znajdująca się na terenie dawnego majątku rodziny Wolffów.

</doc>
<doc id="353178" url="https://pl.wikipedia.org/wiki?curid=353178" title="Cielcza">
Cielcza

Cielcza (niem. "Cilcz") – wieś sołecka w Polsce położona w województwie wielkopolskim, w powiecie jarocińskim, w gminie Jarocin, przy drodze krajowej nr 11.
W latach 1954-1959 wieś należała i była siedzibą władz gromady Cielcza, po jej zniesieniu w gromadzie Jarocin. W latach 1975–1998 miejscowość administracyjnie należała do województwa kaliskiego.
Cielcza położona jest około 4 km od Jarocina. Leży na wzniesieniu polodowcowym, zwanym Pagórem Cielczy (przez geografów nazywanym osem mieszkowskim) (117 m n.p.m.) w dolinie rzeczki Lubieszki.
Według miejscowych legend w Cielczy odbywał się sabat czarownic, które zlatywały się na tzw. „Górkę”. Czarownice tutejsi mieszkańcy nazywali „ciotami”, stąd umownym znakiem miejscowości jest ciota na miotle. W Cielczy kultywuje się tradycję chodzenia niedźwiedzi. W lany poniedziałek przez miejscowość przechodzi kolorowy korowód przebierańców prowadzonych przez niedźwiedzie.
Historia.
Pochodzenie nazwy miejscowości nie jest wyjaśnione. Potocznie uważa się, że pochodzi od figury pogańskiego bożka – cielca.
Na terenie wsi odkryto cmentarzysko z okresu kultury łużyckiej. Pierwsze wzmianki o Cielczy pochodzą z 1257 r. (dokument księcia Bolesława Pobożnego z dnia 30 listopada), kiedy wieś należała do rodu Zarembów, którzy od nazwy miejscowości przyjęli nazwisko Cieleccy. Potem miejscowość wielokrotnie zmieniała swoich właścicieli. Byli nimi, około połowy XVI, Opalińscy, potem Sapiehowie, a w I poł. XIX w. miejscowość przejęli Radolińscy.
1 stycznia 2018 z Cielczy wyłączono 42,78 ha, włączając je do Jarocina.
Kościół w Cielczy.
Historia kościoła.
W rzeczywistości pierwsza wzmianka o kościele pochodzi z 1400 roku, kiedy to proboszczem był zakonnik Maciej. Wcześniej, w roku 1421, Olbracht z Cielczy i Pleszewa ufundował w kościele altarię, czyli drugi ołtarz, pod wezwaniem NMP i św. Katarzyny, który poświęcił biskup poznański Andrzej Gosławski. Kościół św. Małgorzaty w Cielczy przechodził burzliwe koleje losu. Po roku 1618 (dokładnej daty nie znamy) kościół stracił samodzielność, stając się filialnym kościoła św. Wojciecha w Wilkowyi. Odtąd proboszczowie wilkowyjscy byli proboszczami cieleckimi, a kościół w Cielczy określano jako "Ecclesia filialis in villa Czelcza" (kościół filialny we wsi Cielcza). W połowie XVII wieku umieszczono w kościele obraz Matki Boskiej Cieleckiej – patronki od gradobicia, wszelkich żywiołów i chorób. Obraz został namalowany przez nieznanego artystę, który na swym dziele pozostawił jedynie datę. W roku 1837 zrujnowany kościół św. Małgorzaty został zlicytowany, a drewno sprzedane za 8 talarów. Od tego czasu, aż do roku 1913, mieszkańcy Cielczy uczęszczali na nabożeństwa do kościoła w Wilkowyi.
Nowa świątynia.
W 1912 roku rozpoczęto budowę nowego murowanego kościoła św. Małgorzaty. Projekt świątyni, zbudowanej na planie krzyża greckiego, opracował architekt poznański Stefan Cybichowski. Budowa, według projektu, miała kosztować ponad 60 tysięcy marek. Kościół został konsekrowany przez biskupa poznańskiego, Edwarda Likowskiego, w 1913 roku. Cielcza, po trzech wiekach, znów stała się samodzielną parafią, a mieszkańcy mogą uczęszczać na nabożeństwa do swojego kościoła. Ze starego kościółka pozostał jedynie cudowny obraz Matki Boskiej Cieleckiej. 
Obok kościoła znajduje się plebania (aktualnie znajduje się tam oddział Przedszkola "Tęcza") z 1933 r. z portykiem dwukolumnowym i czterospadowym dachem. Nowa plebania została wybudowana i oddana do użytku w 2012 roku.

</doc>
<doc id="353179" url="https://pl.wikipedia.org/wiki?curid=353179" title="Ciele">
Ciele

Ciele – wieś w Polsce, położona w województwie kujawsko-pomorskim, w powiecie bydgoskim, w gminie Białe Błota. W latach 1950–1998 miejscowość administracyjnie należała do województwa bydgoskiego.
Nazwa.
W okresie staropolskim folwark na terenie wsi nazywano "Cielę". Do 1743 roku stosowano również nazwę zamienną: "Trzemeszynko" lub "Trzemeszynek".
Zobacz też: Cielechowizna, Cielemęc, Cieleszyn, Cieleśnica
Położenie.
Ciele znajduje się przy drodze ekspresowej S5/S10, będącej południową obwodnicą Bydgoszczy. Od zachodu i południa graniczy z sołectwem Kruszyn Krajeński, od wschodu z Prądkami i Zielonką, zaś od północy z Białymi Błotami oraz Puszczą Bydgoską.
Pod względem fizycznogeograficznym wieś leży w obrębie makroregionu Pradolina Toruńsko-Eberswaldzka, w mezoregionie Kotlina Toruńska i mikroregionie Równina Rynarzewska.
Charakterystyka.
Ciele to wieś sołecka, położona ok. 5 km na południe od siedziby gminy Białe Błota. Ma charakter wsi podmiejskiej o rozproszonej zabudowie. Charakteryzuje się rozwiniętymi funkcjami działalności rolniczej i pozarolniczej. Znajduje się w rejonie oddziaływania aglomeracji Bydgoszczy, co korzystnie wpływa na rozwój miejscowości. Dominujący sposób użytkowania to mieszkalnictwo oraz rozwój bazy handlowej (składowanie i hurt), przemysłu i rzemiosła. Stosunkowo dużą ofertę terenową posiada w miejscowości Agencja Własności Rolnej Skarbu Państwa.
W miejscowości znajduje się zabytkowy, neogotycki kościół, który jest siedzibą parafii Matki Boskiej Bolesnej. Miejscowość dysponuje również obiektami sportowymi (Orlik 2012) oraz przedsiębiorstwami (np. Bohamet). Działalność rolnicza posiada znaczenie drugorzędne. Na terenie Ciela funkcjonuje tylko 8 gospodarstw rolnych powyżej 1 ha. W Świetlicy Wiejskiej w Cielu działa Klub „Osiedlanki”.
Na terenie wsi zlokalizowany jest nieczynny cmentarz ewangelicki.
Rekreacja.
Zapleczem rekreacyjnym dla miejscowości jest Puszcza Bydgoska otaczająca miejscowość od północy. Niestety dostęp do lasu jest utrudniony od 2008 roku, po budowie drogi ekspresowej S10. Na południu znajdują się Bydgoskie Łąki Nadnoteckie, wśród których płynie Noteć i Kanał Górnonotecki. Tereny te częściowo objęte są ochroną w sieci Natura 2000 (Równina Szubińsko-Łabiszyńska).
Ochrona przyrody.
We wsi znajdują się pomniki przyrody:
Historia.
Historia osadnictwa na terenie Ciela sięga kilku tysięcy lat p.n.e., gdy po ustąpieniu lodowca i ociepleniu klimatu możliwa stała się eksploracja tego terenu przez ludzi. Na terenie wsi odkryto znaleziska z epoki kamiennej.
Okres staropolski.
Dzieje Ciela wiążą się ściśle z historią miasta Bydgoszczy. W okresie istnienia I Rzeczypospolitej było osadą należącą do miasta, podobnie jak Biedaszkowo, Bocianowo, Białe Błota, Czajcze Błota, Miedzyń, Okole, Nowy Dwór, Szwederowo, Goryczkowo, Wilczak Wielki i Mały, Murowaniec, Rupienica, Wilcze, Koziłaszka oraz Wilcze Gardło.
Ciele jako wieś wspomniana jest po raz pierwszy w 1673 roku. Po wojnie północnej (1700-1721), która przyniosła ogromne zniszczenia i wyludnienie okolicy, Rada miasta Bydgoszczy, podobnie jak starostowie i wójtowie bydgoscy, podjęła starania w celu lokacji nowych osad, wsi i folwarków oraz osadzania na nich osadników tzw. olędrów. Miało to sprzyjać rozwojowi gospodarczemu, zagospodarowaniu nieużytków oraz wzrostowi dochodów z czynszów. 8 czerwca 1723 roku bydgoska Rada Miejska wydzierżawiła istniejący już wcześniej, lecz zniszczony folwark zwany "Cielę" lub "Trzemeszynko" trzem rodzinom: Elżbiecie i Krystianowi Leydgierom, Dorocie i Michałowi Breytkojom oraz Elżbiecie i Krystianowi Wegnerom. Folwark Ciele dzierżawili olędrzy, osadnicy pochodzący z Niderlandów lub Nadrenii. Otrzymywali oni ziemię tytułem najmu do uprawy i użytku gruntów zaniedbanych, płacąc za to czynsz pieniężny. Folwark ten obok Goryczkowa i Biedaszkowa zaliczał się do bogatszych, najwyżej oczynszowanych. W 1742 r. przynosił on 243 zł rocznego dochodu, co stanowiło ok. 13% dochodów miasta pochodzących z folwarków.
Około 1743 r. do Ciela miasto przyłączyło niewielki folwark "Budy", który znajdował się między "Wilczym Gardłem" (również folwarkiem miejskim), a Cielem, podwyższając mieszkającym tam olędrom stawkę czynszu dzierżawnego. Poza tym zobowiązano ich do rozebrania starych zabudowań gospodarczych w Budach, a ziemię przeznaczyć wyłącznie na cele rolnicze. Tuż przed I rozbiorem Polski sytuacja ekonomiczna gburów z Ciela była ciężka. Z ksiąg ekonomicznych Bydgoszczy wynika, że np. w 1762 r. zalegali z opłatą czynszu.
We wsi mieszkali gospodarze dzierżawiący posiadłości oraz komornicy, którzy za mieszkanie i kawałek ziemi pracowali u właściciela. Według informacji z katastru fryderycjańskiego z 1773 roku w Cielu mieszkało 6 gospodarzy i 6 komorników. Wszyscy byli ewangelikami.
W 1766 r. powstała polska koncepcja budowy Kanału Bydgoskiego (autor Franciszek Florian Czaki), która przewidywała połączenie Noteci z Brdą przekopem w rejonie Ciela i Białych Błot. Kanał ostatecznie zbudowali Prusacy w 1774 r., a na południe od Ciela, wśród łąk nadnoteckich powstał kanał zasilający, dostarczający wodę z Noteci do najwyżej położonego odcinka Kanału (tzw. tredla).
Okres zaborów.
Ciele w XIX wieku to wieś czynszowa otoczona od północy i zachodu lasem, a od południa otwarta na rozległe łąki nadnoteckie. Gburzy posiadali gospodarstwa na zasadzie dzierżawy wieczystej i płacili miastu czynsz pieniężny. Czynszem objęte były domy, zabudowania gospodarcze, pola ogrody, łąki i wspólne pastwisko usytuowane między Cielem a Białymi Błotami. W latach 40. XIX wieku pastwisko to podzielono na odrębne działki, które przyłączono do poszczególnych gospodarstw, wytyczając im nowe granice. Do 1858 roku dokonano uwłaszczenia gospodarstw chłopskich.
We wsi najlepiej rozwijał się chów owiec, w mniejszym stopniu krów, świń, wołów i koni. W II połowie XIX w. hodowla owiec poważnie zmalała kosztem zwiększenia pogłowia trzody chlewnej i bydła. Jako siłę pociągową wykorzystywano woły, w mniejszym stopniu konie.
Spis miejscowości rejencji bydgoskiej z 1833 r. podaje, że we wsi mieszkało 110 osób (106 ewangelików, 4 katolików) w 14 domach. Według opisu Jana Nepomucena Bobrowicza z 1846 r. wieś Ciele należała do majątku Białebłoto należącego do miasta Bydgoszczy. Kolejny spis z 1860 r. podaje 232 mieszkańców wsi (229 ewangelików, 3 katolików), którzy mieszkali w 40 domach. Na miejscu znajdowała się szkoła elementarna. Miejscowość należała do parafii katolickiej i ewangelickiej w Bydgoszczy.
Słownik geograficzny Królestwa Polskiego dla roku 1884 podaje, że miejscowości Ciele mieszkało 280 osób (276 ewangelików, 4 katolików) w 42 domostwach.
W latach 1878–1882 zbudowano żeglowny Kanał Górnonotecki łączący jezioro Gopło z Kanałem Bydgoskim. Na Bydgoskich Łąkach Nadnoteckich, położonych na południe od Ciela powstał również system rowów i kanałów melioracyjnych. W 1893 r. przy pomocy Pruskiej Komisji Kolonizacyjnej w miejscowości wzniesiono kościół ewangelicki, służący miejscowej gminie wyznaniowej obejmującej kilkanaście okolicznych wsi.
Spis z 1910 r. wykazał, że w Cielu było 48 budynków i 279 mieszkańców, niemal wszyscy posługujący się językiem niemieckim.
W lutym 1919 roku w okresie powstania wielkopolskiego nieopodal wsi, w pobliżu Rynarzewa toczyły się zacięte walki powstańców z oddziałem Grenzschutzu oraz oddziałami niemieckimi z garnizonu bydgoskiego.
Dwudziestolecie międzywojenne.
20 stycznia 1920 roku wieś weszła w skład odrodzonej Rzeczypospolitej. W ramach powiatu bydgoskiego powołano gminę Bydgoszcz Nadleśnictwo zwaną również Bydgoszcz-Wieś, złożoną z 12 gromad wiejskich, m.in. gromady Ciele. Według spisu z 1921 r. we wsi tej znajdowały się 54 budynki, w których mieszkało 235 osób.
W latach 20. z miejscowości wyjechało wielu Niemców, a na ich miejsce napływali Polacy. Zmieniał się więc skład narodowościowy, jednakże aż do 1945 r. Ciele, podobnie jak Łochowo charakteryzowała się stosunkowo dużym odsetkiem ludności niemieckiej, gdyż znajdowały się tu kościoły i szkoły ewangelickie, zaś ludność niemiecka miała przewagę nad Polakami pod względem ilościowym i majątkowym. Dodatkowo do szkoły ewangelickiej w Cielu skierowano część dzieci niemieckich z Białych Błot.
W 1938 r. powierzchnia wsi Ciele liczyła 591 ha. Mieszkało tu 70 Polaków i 155 Niemców. Udział procentowy ludności niemieckiej (69%), przekraczał znacznie średnią dla powiatu bydgoskiego wynoszącą około 22%. W przededniu wybuchu II wojny światowej wzrósł rewizjonizm mniejszości niemieckiej, na którą silnie oddziaływała propaganda nazistowska.
Okupacja niemiecka.
W przededniu II wojny światowej w Puszczy Bydgoskiej między Cielem a Białymi Błotami stacjonował sztab 15 Dywizji Piechoty (dowódca gen. bryg. Zdzisław Wincenty Przyjałkowski) oraz formacje 16 Pułku Ułanów Wielkopolskich im. gen. Orlicz-Dreszera.
3 i 4 września 1939 r. w trakcie wycofywania się wojsk polskich doszło w okolicy (Łochowo, Murowaniec, Prądki) do dywersji niemieckiej i ostrzeliwania żołnierzy. Zajęcie miejscowości przez wojska hitlerowskie i grupy specjalne, składające się z szowinistów niemieckich, zapoczątkowało represje miejscowej ludności polskiej. Jeszcze we wrześniu 1939 r. aresztowano i rozstrzelano dwóch mieszkańców Ciela.
W okresie okupacji niemieckiej 1939–1945 miejscowość wchodziła w skład rejencji bydgoskiej, powiatu bydgoskiego (niem. "Landkreis Bromberg"), obwodu urzędowego Bydgoszcz-Wieś (niem. "Amtsbezirk Bromberg-Land"), który składał się z 15 gmin: Białe Błota, Brzoza, Ciele Jachcice, Kruszyn, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
31 października 1943 roku gmina wiejska Ciele (niem. "Schellen") liczyła 592 ha. Mieszkało tu 195 osób w 54 domach.
Po II wojnie światowej.
Tuż po wyzwoleniu zaczęto już w styczniu 1945 r. organizować władze administracyjne. Na terenie powiatu bydgoskiego utworzono 10 urzędów gminnych, w tym gminę Bydgoszcz-Wieś, docelowo z siedzibą w Białych Błotach. Do gminy tej należało 14 gromad (sołectw): Białe Błota, Brzoza, Ciele, Kruszyn Krajeński, Lisi Ogon, Łochowice, Łochowo, Murowaniec, Opławiec, Osowa Góra, Prądki, Prądy, Przyłęki i Zielonka.
Niemcy byli internowani i zatrudniani w polskich gospodarstwach rolnych. Gospodarstwa poniemieckie zajęli Polacy, którzy przybyli m.in. z kresów wschodnich. W miejscowości uruchomiono jednoklasową szkołę.
Podczas reformy samorządowej w 1954 r. zamiast gmin utworzono duże gromady. Powstała wtedy gromada Białebłota, w której skład wchodziła również wieś Ciele.
Okres powojenny był pomyślny dla rozwoju miejscowości. Ludność wsi w okresie 1970-1997 wzrosła z 384 do 723 osób. W latach 60. zbudowano drogową obwodnicę Bydgoszczy, która przechodziła przez północne obrzeża wsi na skraju Puszczy Bydgoskiej.
W latach 90. XX w. rozpoczął się gwałtowny proces suburbanizacji okolic Bydgoszczy, których Ciele były jednym z beneficjentów. W ciągu 20-lecia po 1990 r. liczba mieszkańców miejscowości znacznie wzrosła, przekraczając tysiąc osób. Atrakcyjności osiedleńczej sprzyjały: bliskość komunikacyjna z Bydgoszczą, atrakcyjne przyrodniczo otoczenie oraz niższe ceny działek budowlanych.
W 2008 r. w sąsiedztwie wsi oddano do użytku drogę ekspresową S5 i S10.
Zabytki.
Według rejestru zabytków NID na listę zabytków wpisany jest zespół kościoła ewangelickiego, nr rej.: A/1280/1-4 z 25.04.2007:
Wspólnoty wyznaniowe.
Katolicy na terenie miejscowości do 1920 r. należeli do bydgoskiej parafii farnej, a w latach 1920–1946 do parafii Trójcy Świętej w Bydgoszczy. W 1867 r. utworzono gminę ewangelicką w Cielu, która objęła wsie: Ciele, Białe Błota, Kruszyn, Lipniki, Murowaniec, Prądki i Zielonka. W latach 1880-1881 wzniesiono w Cielu pastorówkę, a w latach 1892-1893 zbór ewangelicki. W 1946 r. kościół ten przekazany został katolikom i stał się kościołem parafii Matki Boskiej Bolesnej w Cielu. W strukturze kościoła rzymskokatolickiego parafia należy do metropolii gnieźnieńskiej, diecezji bydgoskiej, dekanatu Białe Błota.
Statystyka.
Poniżej podano wybrane informacje statystyczne dotyczące wsi Ciele na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Ciele mieszkało 765 osób w 198 gospodarstwach domowych. Co czwarta osoba posiadała wykształcenie wyższe lub średnie. We wsi znajdowało się 85 budynków ze 195 mieszkaniami. Tylko 12% mieszkań pochodziło sprzed 1945 roku, zaś 21% wzniesiono w latach 1989-2002. Około 135 domów wzniesiono w Cielu w latach 1945-1988.
Narodowy Spis Powszechny 2011 odnotował 1151 mieszkańców Ciela. W 2013 r. działalność gospodarczą prowadziło 532 podmiotów, w tym 129 osób fizycznych, 39 osób prawnych, 21 spółek handlowych (w tym 5 z udziałem kapitału zagranicznego). Dominowały firmy małe (0-9 osób). Największa w miejscowości firma Bohamet zatrudniała ponad 250 osób, 2 przedsiębiorstwa zatrudniały powyżej 50 osób, a 3 – w granicach 10-49 osób. W latach 2008-2013 oddano do użytku 121 mieszkań – wszystkie w budownictwie indywidualnym. Stanowiło to około 8% wszystkich nowych mieszkań wzniesionych w tym czasie w całej gminie. We wsi znajdowało się przedszkole, które obejmowało opieką 47 dzieci.

</doc>
<doc id="353182" url="https://pl.wikipedia.org/wiki?curid=353182" title="Cieleszyn">
Cieleszyn

Cieleszyn – wieś w Polsce położona w województwie kujawsko-pomorskim, w powiecie świeckim, w gminie Pruszcz. Jej obszar wynosi 444 ha. Według spisu powszechnego z 31 marca 2011 roku wieś liczyła 175 mieszkańców. 
Wieś sąsiaduje ze Zbrachlinem, Konstantowem, Niewieścinem i Suponinem.
W latach 1975–1998 miejscowość administracyjnie należała do województwa bydgoskiego.
Atrakcje turystyczne.
Na terenie wsi znajduje się projektowany rezerwat geomorfologiczny Parów Cieleszyński. Projekt zakłada ochronę unikatowych piaskowców i zlepieńców plejstoceńskich powstałych na bazie piasków i żwirów wysyconych węglanem wapnia w postaci kalcytu kryptokrystalicznego.

</doc>
