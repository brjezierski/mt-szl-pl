<doc id="354216" url="https://pl.wikipedia.org/wiki?curid=354216" title="Dorotowo (województwo warmińsko-mazurskie)">
Dorotowo (województwo warmińsko-mazurskie)

Dorotowo (dawniej niem. "Darethen") – wieś w Polsce położona w województwie warmińsko-mazurskim, w powiecie olsztyńskim, w gminie Stawiguda, nad Jeziorem Wulpińskim. W latach 1975–1998 miejscowość administracyjnie należała do województwa olsztyńskiego.
Podolsztyńska wieś turystyczna z licznymi pensjonatami, gospodarstwami agroturystycznymi i hotelem. Na początku XXI w. wybudowano kościół. Wieś leży na trasie Warszawa – Olsztynek – Olsztyn, w odległości 12 km na południe od Olsztyna, nad Jeziorem Wulpińskim, wśród dużych kompleksów leśnych. We wsi znajdują się: kościół parafialny, sklepy, restauracje oraz kwatery prywatne nad Jeziorem Wulpińskim. We wsi zachowały się zabytkowe przydrożne kapliczki. W Dorotowie znajduje się nowo wybudowany kościół oraz Parafia rzymskokatolicka pw. bł. Doroty z Mątowów.
Historia.
Wieś na prawie pruskim założono w 1348 r. przez kapitułę warmińską, wyznaczając na zasadźcę Prusa o imieniu Doroth. Nadania po 5 włók (na prawie pruskim) z 8 latami wolnizny otrzymali: Hentyk i Mikołaj, Santyen, Janusz, Doroth. W 1349 r. kolejne nadanie 5 włók z obowiązkiem dwóch służb zbrojnych konno otrzymał Prus Tustis. Została spustoszona w czasie wojny polsko-krzyżackiej w latach 1519-1521. Na początku XVI w. osiedlał chłopów w Dorotowie Mikołaj Kopernik. W 1595 r. w wyniku sprzedaży wieś powiększyła się o 2,5 włóki. Spis ludności w 1683 wymieniał wyłącznie polskie nazwiska: Minor, Kłobek, Kołaczek, Turbowski, Zlewa, Kowal, Materna i inne. W 1820 r. mieszkały w Dorotowie 104 osoby, szkołę założono przed 1827 r. Przed laty na wyspie Herta na Jeziorze Wulpińskim istniała karczma.
Ludzie związani z miejscowością.
W Dorotowie urodził się Edward Cyfus.

</doc>
<doc id="354217" url="https://pl.wikipedia.org/wiki?curid=354217" title="Dorowo">
Dorowo

Dorowo – wieś w Polsce położona w województwie zachodniopomorskim, w powiecie łobeskim, w gminie Resko.
W latach 1975–1998 miejscowość administracyjnie należała do województwa szczecińskiego.

</doc>
<doc id="354218" url="https://pl.wikipedia.org/wiki?curid=354218" title="Dorożki">
Dorożki

Dorożki (białorus. Дарожкі) – wieś w Polsce położona w województwie podlaskim, w powiecie białostockim, w gminie Juchnowiec Kościelny.
Historia.
Wieś królewska w starostwie suraskim w ziemi bielskiej województwa podlaskiego w 1795 roku. 
Według Pierwszego Powszechnego Spisu Ludności z 1921 r. wieś Dorożki liczyła 217 mieszkańców (113 kobiet i 104 mężczyzn) zamieszkałych w 46 domach. Większość mieszkańców miejscowości zadeklarowała wówczas wyznanie prawosławne (193 osoby), pozostali podali wyznanie rzymskokatolickie (24 osoby). Jednocześnie większość mieszkańców miejscowości (w liczbie 165 osób) zadeklarowała białoruską przynależność narodową, pozostali zgłosili narodowość polską (52 osoby). W okresie międzywojennym Dorożki leżały w gminie Zawyki.
W latach 1954–1959 wieś należała i była siedzibą władz gromady Dorożki, po jej zniesieniu w gromadzie Bogdanki. W latach 1975–1998 miejscowość administracyjnie należała do województwa białostockiego.
Inne.
Prawosławni mieszkańcy Dorożek przynależą do parafii pw. Podwyższenia Krzyża Pańskiego w niedalekich Kożanach, a wierni kościoła rzymskokatolickiego należą do parafii Niepokalanego Poczęcia Najświętszej Maryi Panny w Tryczówce.
W obrębie wsi znajduje się "Park Morza Lądy Oceany" - park rozrywki promujący tematykę marynistyczną

</doc>
<doc id="354219" url="https://pl.wikipedia.org/wiki?curid=354219" title="Dorposz Chełmiński">
Dorposz Chełmiński

Dorposz Chełmiński (niem. "Kulmisch Dorpasch") – wieś w Polsce położona w województwie kujawsko-pomorskim, w powiecie chełmińskim, w gminie Chełmno. Nazwa pochodzi od niderlandzkiego słowa „Dorp” – „wieś”. 
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 221 mieszkańców. Jest czternastą co do wielkości miejscowością gminy Chełmno.
Średniowiecze.
Miejscowość w średniowieczu przeszła na własność prokuratora papowskiego (z Papowa Biskupiego).

</doc>
<doc id="354220" url="https://pl.wikipedia.org/wiki?curid=354220" title="Dorposz Szlachecki">
Dorposz Szlachecki

Dorposz Szlachecki – wieś w Polsce położona w województwie kujawsko-pomorskim, w powiecie chełmińskim, w gminie Kijewo Królewskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 124 mieszkańców. Jest trzynastą co do wielkości miejscowością gminy Kijewo Królewskie.
Historia i zabytki.
We wsi znajdują się zabudowania XIX-wiecznego dworu. Na budynku obok dworu umieszczona jest tablica o treści: "Miejsce kaźni i męczeństwa Polaków ofiar terroru hitlerowskiego. Rok 1939. Cześć ich pamięci."
Według rejestru zabytków NID na listę zabytków wpisane są:

</doc>
<doc id="354221" url="https://pl.wikipedia.org/wiki?curid=354221" title="Dorszyn">
Dorszyn

Dorszyn – wieś w Polsce położona w województwie łódzkim, w powiecie piotrkowskim, w gminie Łęki Szlacheckie.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354222" url="https://pl.wikipedia.org/wiki?curid=354222" title="Dosin">
Dosin

Dosin – wieś w Polsce położona w województwie mazowieckim, w powiecie legionowskim, w gminie Serock.
W latach 1975–1998 miejscowość administracyjnie należała do województwa warszawskiego.

</doc>
<doc id="354223" url="https://pl.wikipedia.org/wiki?curid=354223" title="Dosłońce">
Dosłońce

Dosłońce – wieś w Polsce położona w województwie małopolskim, w powiecie miechowskim, w gminie Racławice.
W latach 1975–1998 miejscowość administracyjnie należała do województwa kieleckiego.

</doc>
<doc id="354224" url="https://pl.wikipedia.org/wiki?curid=354224" title="Downary">
Downary

Downary – wieś w Polsce położona w województwie podlaskim, w powiecie monieckim, w gminie Goniądz.
Wieś królewska w starostwie knyszyńskim w ziemi bielskiej województwa podlaskiego w 1795 roku.
W latach 1954–1972 wieś należała i była siedzibą władz gromady Downary. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Matki Boskiej Anielskiej w Downarach.
Położenie.
Downary położone są na skraju Kotliny Biebrzańskiej w otulinie Biebrzańskiego Parku Narodowego. Przez miejscowość przebiega droga powiatowa łącząca Goniądz z Trzciannem. Z większych atrakcji turystycznych w Downarach znajdują się: Twierdza Osowiec, Carska Droga, siedziba dyrekcji Biebrzańskiego Parku Narodowego z muzeum oraz ścieżki dydaktyczne: ścieżka historyczno-przyrodnicza „Góra Skobla” i ścieżka przyrodniczo-historyczna „Wokół Fortu IV twierdzy Osowiec”.
Historia.
W 1572 Downary zostały lokowane przez Zygmunt III jako przedmieścia Goniądza.
W Downarach urodził się 20 kwietnia 1874 r. i wychowywał ks. prał. kan. Ksawery Kimaszewski ("zm. w roku 1939 w W-wie"), późniejszy administrator Diecezji tyraspolskiej, a także inicjator budowy kościoła i powstania parafii Matki Boskiej Anielskiej w Downarach. W okresie międzywojennym z inicjatywy Jana Kowala została zbudowana piętrowa murowana szkoła podstawowa.
Downary w latach 1954–1972 były siedzibą Gromadzkiej Rady Narodowej.
Według spisu ludności z 30 września 1921 Downary zamieszkiwało ogółem 360 osób z czego mężczyzn – 171, kobiet – 189. Budynków mieszkalnych było 66.
Według spisu ludności z 2011 w Downarach zamieszkiwało ogółem 312 osób z czego mężczyźni stanowili – 47,4%, a kobiety – 52,6%. Miejscowość zamieszkuje 6,0% mieszkańców gminy Goniądz.

</doc>
<doc id="354225" url="https://pl.wikipedia.org/wiki?curid=354225" title="Downiewo">
Downiewo

Downiewo – wieś w Polsce położona w województwie podlaskim, w powiecie białostockim, w gminie Gródek.
Prawosławni mieszkańcy wsi należą do parafii św. Anny w Królowym Moście, a wierni kościoła rzymskokatolickiego do parafii Najświętszego Serca Pana Jezusa w Gródku.
Opis.
Według Pierwszego Powszechnego Spisu Ludności w 1921 r. wieś liczyła 7 domów, w których mieszkało 38 osób (18 kobiet i 20 mężczyzn). Większość mieszkańców wsi, w liczbie 32 osób, zadeklarowała wyznanie prawosławne, zaś pozostałe 6 osób podało wyznanie rzymskokatolickie. Podział religijny mieszkańców Downiewa nakładał się na ich strukturą etniczną, gdyż 32 osoby podały białoruską przynależność narodową, a pozostałe 6 polską.
W latach 1975–1998 miejscowość administracyjnie należała do województwa białostockiego.

</doc>
<doc id="354226" url="https://pl.wikipedia.org/wiki?curid=354226" title="Doziny">
Doziny

Doziny – wieś w Polsce położona w województwie mazowieckim, w powiecie mławskim, w gminie Szreńsk.
W latach 1975–1998 miejscowość administracyjnie należała do województwa ciechanowskiego.
Linki zewnętrzne.
 

</doc>
<doc id="354227" url="https://pl.wikipedia.org/wiki?curid=354227" title="Poniatów (powiat sieradzki)">
Poniatów (powiat sieradzki)

Poniatów – wieś w Polsce położona w województwie łódzkim, w powiecie sieradzkim, w gminie Goszczanów.
W latach 1975–1998 miejscowość należała administracyjnie do województwa sieradzkiego.
Historia.
Wzmiankowana w 1368. Gniazdo rodowe Poniatowskich h. Szreniawa. Adam Poniatowski, chorąży mniejszy sieradzki był fundatorem kościoła w Goszczanowie. Stanisław Poniatowski został pojmany do niewoli pod Zbarażem w 1648. Uciekł z Turcji dzięki pomocy Sulejki i Fatimy (patrz: Goszczanów). W XVIII i XIX w. wieś należała do Komorowskich. Józef Komorowski (1791–1827) był posłem na sejm w 1820 i aktywnym członkiem opozycji kaliskiej w okresie Królestwa Kongresowego. Był też współtwórcą Towarzystwa Czytelniczego. Portrety jego i żony Dezyderii z hr. Gurowskich zachowały się w goszczanowskim kościele. W Poniatowie istniał dwór z końca XVIII w.

</doc>
<doc id="354228" url="https://pl.wikipedia.org/wiki?curid=354228" title="Babki (województwo wielkopolskie)">
Babki (województwo wielkopolskie)

Babki – wieś w Polsce położona w województwie wielkopolskim, w powiecie poznańskim, w gminie Mosina, nad Koplem i Babinką.
Historia.
Wieś należała do dóbr wojewody Mikołaja Przedpełkowica. Odziedziczył je po nim Mikołaj z Kobylina, który w 1364 zamienił je z biskupem poznańskim Janem z Lutogniewa. W 1564 połowa łanów wsi była opuszczona.
Wieś duchowna, własność biskupstwa poznańskiego, pod koniec XVI wieku leżała w powiecie poznańskim województwa poznańskiego. W latach 1975–1998 miejscowość administracyjnie należała do województwa poznańskiego.
Nadleśnictwo.
Na terenie wsi znajduje się Nadleśnictwo Babki wyodrębnione 1 października 1947 roku z Nadleśnictwa Kórnik. Składa się ono z dwóch obrębów Babki i Kórnik, dziewięciu leśnictw: Drapałka, Kobylepole, Mieczewo, Rogalin, Mechowo, Błażejewo, Czmoń, Łękno, Mechlin oraz posiada jedną szkółkę leśną - Odrzykożuch. Od 22 sierpnia 2007 zasoby Nadleśnictwa powiększone zostały o Leśnictwo Mechowo oraz kompleks leśny Antoninek. Przy leśniczówce rosną dwa drzewa pamiątkowe:
Przyroda.
W lesie, na południowy wschód od leśniczówki w latach 50. XX wieku odkryto stanowisko widłaka goździstego.

</doc>
<doc id="354230" url="https://pl.wikipedia.org/wiki?curid=354230" title="Bachus (województwo lubelskie)">
Bachus (województwo lubelskie)

Bachus – kolonia w Polsce położona w województwie lubelskim, w powiecie chełmskim, w gminie Sawin.
W latach 1975–1998 miejscowość administracyjnie należała do województwa chełmskiego. Według Narodowego Spisu Powszechnego (III 2011 r.) liczyła 164 mieszkańców i była dziesiątą co do wielkości miejscowością gminy Sawin. Administracyjnie kolonia jest sołectwem "Bachus".
W wieku XIX obok nazwy Bachus występowała także nazwa "Wanda".

</doc>
<doc id="354232" url="https://pl.wikipedia.org/wiki?curid=354232" title="Dołubowo">
Dołubowo

Dołubowo – wieś w Polsce, położona w województwie podlaskim, w powiecie siemiatyckim, w gminie Dziadkowice.
Miejscowość jest siedzibą rzymskokatolickiej Parafii Świętych Apostołów Piotra i Pawła w dekanacie Brańsk. Prawosławni mieszkańcy wsi należą do parafii Opieki Matki Bożej w Czarnej Cerkiewnej.
W latach 1952-1954 miejscowość była siedzibą gminy Dołubowo. W latach 1954–1961 wieś należała i była siedzibą władz gromady Dołubowo, po jej zniesieniu w gromadzie Czarna Średnia. W latach 1975–1998 miejscowość administracyjnie należała do województwa białostockiego.
Dwór w Dołubowie.
Pierwszy dwór w Dołubowie powstał w XV wieku. W 1661 roku właścicielem majątku został towarzysz pancerny Arnolf Łaguna. W II połowie XIX w. całe Dołubowo stało się własnością Jana Pieńkowskiego. W istniejącym ówcześnie dworze urodził się znany pod koniec XIX wieku malarz Ignacy Pieńkowski. W 1907 r. liczący 668 ha majątek Dołubowo od Saturnina Klemensa Pieńkowskiego kupił Stanisław Łowicki, który w 1912 r. wzniósł tu istniejący do dzisiaj drewniany dwór. Był on wraz z żoną Marią z Czarkowskich właścicielem Dołubowa do 1939 roku. Ich synowie Stanisław junior i Władysław służyli we wrześniu 1939 r. w 42. Pułku Piechoty w Białymstoku, a następnie zostali wzięci do niewoli przez Sowietów i osadzeni w obozie jenieckim w Kozielsku, skąd trafili później do Katynia, gdzie zostali zamordowani w kwietniu 1940 r. W 1944 r. majątek rozparcelowano, przy czym część zabudowań przypadła dawnej służbie dworskiej. Część ozdobną ogrodu wraz z dworem przekazano szkole podstawowej działającej we dworze jeszcze w 1995 roku. Dwór jest wpisany do rejestru zabytków pod numerem 629 z 30.12.1986 roku, a otaczający go park z 2 poł. XIX, pod nr rej.:402 z 2.08.1977.

</doc>
<doc id="354233" url="https://pl.wikipedia.org/wiki?curid=354233" title="Dołubowo-Wyręby">
Dołubowo-Wyręby

Dołubowo-Wyręby – wieś w Polsce położona w województwie podlaskim, w powiecie siemiatyckim, w gminie Grodzisk.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Świętych Apostołów Piotra i Pawła w Dołubowie.

</doc>
<doc id="354234" url="https://pl.wikipedia.org/wiki?curid=354234" title="Dołuje">
Dołuje

Dołuje (niem. "Neuenkirchen") – wieś w północno-zachodniej Polsce, w województwie zachodniopomorskim, w powiecie polickim, w gminie Dobra (Szczecińska), położona na planie dobrze zachowanej owalnicy. 
W latach 1945–1954 siedziba gminy Dołuje. Przed oficjalnym wprowadzeniem nazwy "Dołuje" na mocy rozporządzenia rządowego z dnia 15 marca 1947 roku pierwszymi, tymczasowymi nazwami powojennymi były "Daluje" oraz "Kościelec".
Według danych urzędu gminy z 30 czerwca 2008 wieś miała 698 mieszkańców
Sołectwo Dołuje obejmuje wieś Dołuje oraz wieś Kościno.
W 2007 r. na miejscu dawnego, średniowiecznego kościoła rozpoczęto budowę nowej świątyni pod wezwaniem Chrystusa Króla Wszechświata. W 2017 budowla została poświęcona przez ks. abp. Andrzeja Dzięgę.
W 2020 r., w południowej części Dołuj, na terenie dawnego cmentarza ewangelickiego utworzono lapidarium.
Geografia.
Miejscowość położona na Wzniesieniach Szczecińskich w odległości ok. 10 km od centrum Szczecina.
Przez wieś przebiega droga krajowa nr 10 prowadząca do byłego, towarowo-osobowego przejścia granicznego z Niemcami – Przejścia granicznego Lubieszyn-Linken. Granica państwa przebiega w odległości 4 kilometrów.
Przebiegają tu drogi asfaltowe. Istnieje transport w postaci szczecińskiej komunikacji miejskiej - linie 222, 223 oraz 226. We wsi funkcjonuje Szkoła Podstawowa, punkt przedszkolny, świetlica środowiskowa, urząd pocztowy, ośrodek zdrowia, punkt apteczny oraz kościół.
Obecnie następuje intensywna rozbudowa Dołuj ze względu na rozwijające się budownictwo jednorodzinne.
Historia.
Przynależność administracyjna:

</doc>
<doc id="354235" url="https://pl.wikipedia.org/wiki?curid=354235" title="Doły Biskupie">
Doły Biskupie

Doły Biskupie – wieś w Polsce, położona w województwie świętokrzyskim, w powiecie ostrowieckim, w gminie Kunów. 
W latach 1975–1998 miejscowość administracyjnie należała do województwa kieleckiego.
Położenie.
Przez miejscowość przepływa rzeka Świślina. W 2005 roku, powyżej Dołów Biskupich, na Świślinie została otwarta zapora Wióry, budowana tutaj od lat siedemdziesiątych. Po spiętrzeniu wody zbiornik Wióry ma mieć pojemność 35 milionów m³, funkcjonuje na nim elektrownia wodna.
Przez wieś przechodzą:
Historia.
Historia Dołów sięga wieku XIV
W roku 1401 występują w dokumentach jako: 1401 „Doli”, 1407 „Doly”, 1485 „Doli”, 1506 „Dolij”, 1510 „dol alias Tworkow”, 1529 „Doly”, „Doli”, „Doly Tworkove”, 1530 „Dolj alias Tworkow”, 1532 „Dol alias Thworkoff”, 1553/1592 „Doli medietas”, 1564-5 „Doly Tworkonis”, 1569 „Doli albo Tworkow”, 1571 „Dolij seu Tworkow”, 1577 „Doly seu Tworkow”, 1578 „Dol seu tworkow”, 1586 „Doly”, 1629, 1662, 1672 „Doly seu Tworkow”, 1674 „Doły”, 1758 „Doly seu Tworkow”, 1787 „Doły Biskupie” i „Doły Opacie”, 1827 Doły i Doły Biskupie;
Rozdział dóbr nastąpił w wieku XVIII i odtąd Doły alias Tworkow funkcjonują w administracji jako Doły Biskupie - własność biskupów krakowskich i Doły Opacie - własność klasztoru świętokrzyskiego.
W wieku XIX Doły Biskupie były wsią nad rzeką Świśliną w powiecie opatowskim, gminie i parafii Kunów.
Lustracja w 1827 roku wymienia Doły Biskupie które liczyły wówczas 20 domów i 136 mieszkańców.
W roku 1862 było 34 domów i 258 mieszkańców na 241 morgach ziemi włościańskiej.
Na przełomie XIX i XX wieku w Dołach Biskupich powstała fabryka tektury, należąca do rodziców pisarza Witolda Gombrowicza. Zakład w 1911 roku, od imienia Witolda, nazwany został "Witulinem". Fabryka funkcjonowała do początku lat 90. jako część "Państwowego Przemysłu Terenowego".
W 2001 r. miejscowość nawiedziła powódź, spowodowana uszkodzeniem po ulewnych deszczach tymczasowej zapory ziemnej, na budowie w Wiórach. Zalanych zostało kilkaset gospodarstw położonych w dole rzeki. Straty materialne wyceniono na przeszło 4 mln złotych.
Zabytki i atrakcje turystyczne.
W Dołach Biskupich znajdują się zachowane do dzisiaj zabudowania fabryki oraz osiedle fabryczne z przełomu XIX i XX w. Do rejestru zabytków nieruchomych zostało wpisane założenie przestrzenno-poprzemysłowe z początku XX w. (nr rej.: A.607/1-6 z 30.10.1980 i z 10.12.2010).
W miejscowości, powyżej dawnych zabudowań fabrycznych, znajduje się nieczynny kamieniołom kwarcytu dewońskiego. W Dołach Opacich, w górę rzeki znajduje się, niekiedy umiejscawiany w Dołach Biskupich, nieczynny od 1984, malowniczy kamieniołom ułożonych warstwowo po dużym kątem dolomitów dewońskich. Są to pozostałości po istniejącym tu od XVI wieku przemyśle kamieniarskim.
Na terenie wsi odkryto w latach 90. XX wieku ślady łap i ogonów tekodontów.

</doc>
<doc id="354236" url="https://pl.wikipedia.org/wiki?curid=354236" title="Doły Brzeskie">
Doły Brzeskie

Doły Brzeskie – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354237" url="https://pl.wikipedia.org/wiki?curid=354237" title="Drachalica">
Drachalica

Drachalica – wieś w Polsce położona w województwie lubelskim, w powiecie ryckim, w gminie Stężyca.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi kilkanaście gospodarstw, w ścisłej zabudowie, blisko do starorzecza Wisły. Od zachodu około 30. ha jezioro Łacha Drachalica. Za jeziorem wał przeciw powodziowy i szerokie rozlewisko Wisły.
Wieś stanowi sołectwo gminy Stężyca.
Wierni Kościoła rzymskokatolickiego należą do parafii św. Marcina w Stężycy.

</doc>
<doc id="354238" url="https://pl.wikipedia.org/wiki?curid=354238" title="Drachowo">
Drachowo

Drachowo – wieś w Polsce położona w województwie wielkopolskim, w powiecie gnieźnieńskim, w gminie Niechanowo.
W latach 1975–1998 miejscowość administracyjnie należała do województwa poznańskiego.
Nazwa.
Miejscowość ma metrykę średniowieczną. Notowana jest w historycznych dokumentach od końca XIV wieku. Pierwszy raz w Kodeksie dyplomatycznym Wielkopolski jako "Drakowo" (1377), potem "Drachowa" (1397), "Drachow" (1427), "Drachowo alias Mikolayovicze" (1453), "Drachowo Wyszakowe" (1476), "Jan de Drachwo Szyrowy" (1482), "Drachowo triplex" (1511-23), "Drachowo Romeiewicz" (1564), "Drachow" (1580), "Drachowo Romeiewicz" (1564), "Drachow" (1580), "Drachowo Romieiow" (1618-20), "Drachowo Rumieiow" (1674), "Wieś Drachowo" (1789), "Drachowo" (1846). Fakt, że Drachowo wymieniane jest wspólnie z sąsiednią miejscowością Mikołajowice, a także zapisy po łacinie takie jak "Drachowo triplex" czyli po polsku "Drachowo potrójne" oznacza podział miejscowości na mniejsze. Nazwę "Drachowo" językoznawcy wywodzą od nazwy osobowej "Drach", która może pochodzić od niem. "drache, dracke" – "smok, diabeł".
Architektura.
Przy centralnym placu wsi stoi słupowa figura Najświętszego Serca Pana Jezusa z napisem (bez daty): "Najsłodsze Serce Jezusa błogosław rodzinom naszym".
Osoby.
We wsi urodził się Mieczysław Edwin Łopatka, polski koszykarz i trener koszykarski, czterokrotny olimpijczyk, uważany za jednego z czołowych polskich koszykarzy lat sześćdziesiątych.
Legenda.
Z Drachowem wiąże się legenda:
Według legendy by uczcić pozbycie się smoka przez wiele lat odbywały się w Drachowie festyny pszczelarskie.
Drachowski smok doczekał się swojego pomnika, stoi on przed budynkiem byłej szkoły.

</doc>
<doc id="354239" url="https://pl.wikipedia.org/wiki?curid=354239" title="Dragacz">
Dragacz

Dragacz – wieś w Polsce położona w województwie kujawsko-pomorskim, w powiecie świeckim, w gminie Dragacz.
Podział administracyjny i demografia.
W latach 1954-1972 wieś należała i była siedzibą władz gromady Dragacz. W latach 1975–1998 miejscowość administracyjnie należała do województwa bydgoskiego. Miejscowość jest siedzibą gminy Dragacz. Według Narodowego Spisu Powszechnego (III 2011 r.) liczyła 652 mieszkańców. Jest czwartą co do wielkości miejscowością gminy Dragacz.
Mennonici.
W 1592 roku w miejscowości osiedlili się mennonici. Mieli oni za zadanie zagospodarować obszary w dolinie Wisły, która dotąd często była zalewana przez rzekę. Osiedlali się oni na tych ziemiach na prawie holenderskim. Oznacza to, że mogli oni czerpać zyski z tytułu dzierżawy, ale bez prawa do własności ziemi i bez możliwości nabycia jej przez zasiedzenie.
Zabytki.
Według rejestru zabytków NID na listę zabytków wpisana jest drewniana chata pomennonicka z 1740 roku, nr 31, nr rej.: 331 z 20.02.1956.
Pomnik przyrody.
W Dragaczu rośnie dąb szypułkowy o obwodzie 620 cm powołany w 1991 roku pomnikiem przyrody.

</doc>
<doc id="354240" url="https://pl.wikipedia.org/wiki?curid=354240" title="Dragany">
Dragany

Dragany – wieś w Polsce położona w województwie lubelskim, w powiecie lubelskim, w gminie Wysokie.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Wysokie. Według Narodowego Spisu Powszechnego z roku 2011 wieś liczyła 591 mieszkańców.

</doc>
<doc id="354242" url="https://pl.wikipedia.org/wiki?curid=354242" title="Drahle">
Drahle

Drahle – wieś w Polsce położona w województwie podlaskim, w powiecie sokólskim, w gminie Sokółka.
Wierni kościoła rzymskokatolickiego należą do parafii Najświętszego Ciała i Krwi Chrystusa w Sokółce.
Historia.
W 1679 roku za sprawą króla Jana III Sobieskiego w Drahlach, Bohonikach oraz Malawiczach Górnych osiedlili się Tatarzy. Jan III Sobieski nadał Tatarom te ziemie 12 marca 1679 roku na mocy przywilejów grodzieńskich. Zanim osiedlono tu Tatarów dawnych mieszkańców wsi Drahle przeniesiono do wsi Nomiki i Zaśpicze.
W 1853 roku Drahle nabył od tatara Józefa Kryczyńskiego, dymisjowanego podporucznika, Adolf Wewern, radca dworu. Majątek obejmował wtedy 309 dziesięcin gruntów dworskich i chłopskich; osiedlonych było 35 chłopów poddanych.
W 1860 roku Drahle przeszły w spadku na syna Adolfa – Joachima, dymisjowanego majora. Przed I wojną światową majątek należał do pułkownika Aleksandra Wewerna – syna Joachima.
W latach osiemdziesiątych majątek liczył 300 dziesięcin, a przed 1914 r. – 167 dziesięcin różnych użytków
W latach 1975–1998 miejscowość administracyjnie należała do województwa białostockiego.
Drahle leżą na szlaku tatarskim do wsi Bohoniki, do których przy drodze Sokółka – Drahle – Bohoniki - dominuje księżycowy krajobraz. Wieś charakteryzuje się wysoko rozwiniętą gospodarką. We wsi i okolicach znajdują się liczne wzniesienia żwirowe, na których prowadzone są w zakładach górniczych na szeroką skalę prace wykopaliskowe .

</doc>
<doc id="354244" url="https://pl.wikipedia.org/wiki?curid=354244" title="Draliny">
Draliny

Draliny (niem. "Dralin") – wieś w Polsce położona w województwie śląskim, w powiecie lublinieckim, w gminie Pawonków.
W latach 1975–1998 miejscowość administracyjnie należała do województwa częstochowskiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest pod nazwą "Dralim" we fragmencie "Dralim decima more polonico".

</doc>
<doc id="354247" url="https://pl.wikipedia.org/wiki?curid=354247" title="Draminek">
Draminek

Draminek – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354248" url="https://pl.wikipedia.org/wiki?curid=354248" title="Dramino">
Dramino

Dramino (niem. "Drammin") – wieś w północno-zachodniej Polsce, położona w województwie zachodniopomorskim, w powiecie kamieńskim, w gminie Wolin.
Według danych z 2006 roku Dramino miało 116 mieszkańców.
Wieś należy do sołectwa Piaski Wielkie-Dramino.
W latach 1946–1998 miejscowość administracyjnie należała do województwa szczecińskiego.
Obszar miejscowości oraz tereny na wschód zostały włączone do obszaru specjalnej ochrony ptaków Bagna Rozwarowskie.

</doc>
<doc id="354249" url="https://pl.wikipedia.org/wiki?curid=354249" title="Dratów">
Dratów

Dratów – wieś w Polsce położona w województwie lubelskim, w powiecie łęczyńskim, w gminie Ludwin.
Prywatna wieś szlachecka, położona w drugiej połowie XVI wieku w powiecie lubelskim województwa lubelskiego. W latach 1975–1998 miejscowość należała administracyjnie do ówczesnego województwa lubelskiego.
Miejscowość jest położona nad jeziorem Dratów.
We wsi znajduje się parafialna cerkiew prawosławna pod wezwaniem św. Mikołaja. Wieś stanowi sołectwo gminy Ludwin.
Historia.
Dratów w wieku XV wieś w powiecie lubelskim parafii Łęczna w roku 1493 notowane jako „Dratow” w 1495 „Drzathow”. Wieś stanowiła własność szlachecką w roku 1493 Prokop opat sieciechowski potwierdza kmieciom z Dratowa posiadanie barci w lasach należących do wsi Łęczna podzielonej wówczas na część szlachecką i duchowną.
Strażnik litewski Stanisław Potocki sprzedał w 1725 roku Dratów hetmanowi polnemu koronnemu i wojewodzie podlaskiemu Stanisławowi Mateuszowi Rzewuskiemu.
Dratów w wieku XIX, wieś w ówczesnym powiecie lubartowskim, gminie i parafii Łęczna, około 1881 roku należał do dóbr Łęczna. W obrębie tych dóbr znajdują się jeziora: Dratowskie, Roguźno, Łukcze, Łokietek, Kureczków. W Dratowie jest cerkiew parafialna.
Według spisu z 1827 roku w Dratowie było 56 domów i 390 mieszkańców
W grudniu 1942 oddziały niemieckie rozstrzelały kilkanaście osób (zidentyfikowano 6 osób, w tym dwuletnie dziecko).

</doc>
<doc id="354250" url="https://pl.wikipedia.org/wiki?curid=354250" title="Dratów-Kolonia">
Dratów-Kolonia

Dratów-Kolonia – kolonia w Polsce położona w województwie lubelskim, w powiecie łęczyńskim, w gminie Ludwin.
W latach 1975–1998 miejscowość administracyjnie należała do województwa lubelskiego.
Miejscowość stanowi sołectwo gminy Ludwin.

</doc>
<doc id="354251" url="https://pl.wikipedia.org/wiki?curid=354251" title="Drawień">
Drawień

Drawień – wieś w Polsce położona w województwie zachodniopomorskim, w powiecie szczecineckim, w gminie Szczecinek.
We wsi park krajobrazowy z XIX w. 
W roku 2011 wieś liczyła 111 mieszkańców 

</doc>
<doc id="354253" url="https://pl.wikipedia.org/wiki?curid=354253" title="Drawski Młyn">
Drawski Młyn

Drawski Młyn (niem. "Dratzigmühle") – wieś sołecka w Polsce położona w województwie wielkopolskim, w powiecie czarnkowsko-trzcianeckim, w gminie Drawsko, przy drodze wojewódzkiej nr 181.
Historia.
Wieś posiada bogate tradycje przemysłowe, zwłaszcza hutnicze. Przepływająca przez wieś rzeka Struga napędzała dawniej kuźnice, o czym świadczy dawna nazwa osady – "Hamrzysko". W XVII wieku działała tu huta żelaza, wykorzystująca lokalne złoża rudy darniowej. W 1853 rozpoczęła działalność "Sattlershütte", protoplastka funkcjonującej obecnie odlewni żeliwa "Drawski". Oprócz hutnictwa we wsi rozwijało się młynarstwo. To właśnie młyn wodny na Strudze był początkiem osady (1508). W 1565 działały dwa takie zakłady: Drwaski i Zawada, należące do wsi Drawsko.
W okresie międzywojennym w miejscowości stacjonowała placówka Straży Granicznej I linii „Drawski Młyn”.
W 1930 roku Bank Pekao uruchomił tu kantor wymiany walut, przeznaczony głównie dla robotników sezonowych.
W latach 1975–1998 miejscowość administracyjnie należała do województwa pilskiego.
Obiekty.
Najstarsza część wsi, to ta przy dworcu kolejowym. Nieco dalej stoi osiedle bloków mieszkaniowych z lat 50. XX wieku, a obok niego stara szkoła z 1911 (obecnie przedszkole). Przy osiedlu posadowiono też głaz pamiątkowy ku czci Józefa Noji z pobliskiego Pęckowa, olimpijczyka zamordowanego przez nazistów w KL Auschwitz. Kościół Opatrzności Bożej pochodzi z lat 1985–1991. Po wschodniej stronie linii kolejowej znajduje się kompleks stawów rybnych (Staw przy Szosie i Żydowski Staw). W miejscowości znajduje się stacja kolejowa linii kolejowej nr 351 Poznań Główny – Szczecin Główny, na której zatrzymują się wyłącznie pociągi regionalne.

</doc>
<doc id="354254" url="https://pl.wikipedia.org/wiki?curid=354254" title="Drażniew">
Drażniew

Drażniew – wieś w Polsce położona w województwie mazowieckim, w powiecie siedleckim, w gminie Korczew.
Wieś "Drażniewo" posiadał w 1673 roku stolnik podlaski Maciej Krassowski, leżała w ziemi drohickiej województwa podlaskiego w 1795 roku.
W latach 1954–1959 wieś należała i była siedzibą władz gromady Drażniew, po jej zniesieniu w gromadzie Korczew. W latach 1975–1998 miejscowość administracyjnie należała do województwa siedleckiego.
Opis.
Drażniew to miejscowość o powierzchni 0,33 ha i ludności około 200 mieszkańców (2011). Nieopodal wsi płyną rzeki Toczna oraz Bug. We wsi jest także stary, przedwojenny młyn na rzece Toczna. Drażniew należy do Parku Krajobrazowego Podlaski Przełom Bugu, leży 122 m n.p.m. Znajduje się tu szkoła podstawowa (aktywna do 2020 r.). We wrześniu 2014 roku odbyło się otwarcie Świetlicy Wiejskiej oraz remontowanej Remizy OSP. Drażniew leży ok. 133 km od Warszawy, 40 km od Siedlec i 18 km od Łosic.

</doc>
<doc id="354255" url="https://pl.wikipedia.org/wiki?curid=354255" title="Dreglin">
Dreglin

Dreglin – wieś w Polsce położona w województwie mazowieckim, w powiecie ciechanowskim, w gminie Glinojeck.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354256" url="https://pl.wikipedia.org/wiki?curid=354256" title="Drelów">
Drelów

Drelów (gwarowo "Drelóvo") – wieś sołecka w Polsce, położona w województwie lubelskim, w powiecie bialskim, w gminie Drelów, na obszarze Zaklęsłości Łomaskiej.
W latach 1954–1972 wieś należała i była siedzibą władz gromady Drelów. W latach 1975–1998 wieś administracyjnie należała do ówczesnego województwa bialskopodlaskiego.
Jest siedzibą gminy Drelów oraz rzymskokatolickiej parafii pod wezwaniem Niepokalanego Poczęcia Najświętszej Maryi Panny. 
Wieś była własnością starosty guzowskiego i nowomiejskiego Stanisława Opalińskiego w 1673 roku, leżała w ziemi mielnickiej województwa podlaskiego w 1795 roku. 
Przez wieś przebiega droga wojewódzka nr .
Działała tutaj "Spółdzielnia Kółek Rolniczych Drelów".

</doc>
<doc id="354257" url="https://pl.wikipedia.org/wiki?curid=354257" title="Dretynek">
Dretynek

Dretynek (niem. "Tretenwalde", kaszb. "Dretink") – wieś w Polsce położona na Pojezierzu Bytowskim, w województwie pomorskim, w powiecie bytowskim, w gminie Miastko.
W latach 1975–1998 miejscowość administracyjnie należała do województwa słupskiego.
Wieś łącznie z Trzcinnem stanowi sołectwo gminy Miastko.
Nazwa wsi w obecnym brzmieniu pojawia się od roku 1947, poprzednia Tretenwalde pochodzi od Treten – Dretyń.

</doc>
<doc id="354258" url="https://pl.wikipedia.org/wiki?curid=354258" title="Dretyń">
Dretyń

Dretyń (kaszb. "Dretiń", dawniej: niem. "Treten") – wieś w Polsce położona na granicy Wysoczyzny Polanowskiej i Pojezierza Bytowskiego, w województwie pomorskim, w powiecie bytowskim, w gminie Miastko.
Miejscowość przy drodze krajowej nr 21. Siedziba nadleśnictwa i placówki Ochotniczej Straży Pożarnej, stanowi sołectwo gminy Miastko.
Okoliczne torfowiska są obszarem lęgowym żurawi.
W latach 1954–1968 wieś należała i była siedzibą władz gromady Dretyń, po jej zniesieniu w gromadzie Miastko. W latach 1975–1998 miejscowość administracyjnie należała do województwa słupskiego.
Historia.
Wieś notowana w dokumentach źródłowych od roku 1535 pod nazwą Treten, podobnie w roku 1618, 1798. Słownik geograficzny Królestwa Polskiego z roku 1892 wymienia Treten (Dretyń) jako wieś i dobra rycerskie w Pomeranii, powiecie miastkowskim – gdzie krzyżują się trakty do Słupska, Miastka i Sławna. Wieś posiadała własną stację pocztową. Według noty dobra tutejsze dzierżyli poprzednio von Massow, od 1885 hrabia Koenigsdorf. W 1886 urodził się tu malarz Otto Kuske.

</doc>
<doc id="354259" url="https://pl.wikipedia.org/wiki?curid=354259" title="Drewnica (powiat nowodworski)">
Drewnica (powiat nowodworski)

Drewnica () – wieś w Polsce, położona w województwie pomorskim, w powiecie nowodworskim, w gminie Stegna na obszarze Żuław Wiślanych.
Wieś należąca do Mierzei Wiślanej terytorium miasta Gdańska położona była w drugiej połowie XVI wieku w województwie pomorskim. W latach 1945–1954 i 1973–1976 miejscowość była siedzibą gminy Drewnica. W latach 1975–1998 miejscowość administracyjnie należała do województwa elbląskiego.
Istnieje tutaj czynny drogowy most zwodzony na Szkarpawie.
Zabytki.
W Drewnicy znajdują się następujące obiekty zabytkowe wpisane do rejestru zabytków:

</doc>
<doc id="354260" url="https://pl.wikipedia.org/wiki?curid=354260" title="Drewnowo-Gołyń">
Drewnowo-Gołyń

Drewnowo-Gołyń – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W I Rzeczypospolitej "Drewnowo" należało do ziemi nurskiej.
Pod koniec wieku XIX miejscowość w powiecie "ostrowskim", gmina Kamieńczyk Wielki, parafia Nur.
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwały 154 osoby, 150 było wyznania rzymskokatolickiego, 4 prawosławnego. Jednocześnie 149 mieszkańców zadeklarowało polską przynależność narodową, a 5 białoruską. Było tu 27 budynków mieszkalnych. Miejscowość należała do parafii rzymskokatolickiej w m. Boguty-Pianki i prawosławnej w Białymstoku. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1954–1968 wieś należała i była siedzibą władz gromady Drewnowo-Gołyń, po jej zniesieniu w gromadzie Boguty-Pianki. W latach 1975–1998 miejscowość administracyjnie należała do województwa łomżyńskiego.
Okolica szlachecka.
Okolicę szlachecką "Drewnowo" tworzyły:
W pobliżu:
Folwark "Drewnowo Gołyń" rozległy na 432 morgi, w tym: grunty orne i ogrody – 290, łąki – 31, pastwiska – 95, nieużytki i place – 16 morgów.

</doc>
<doc id="354261" url="https://pl.wikipedia.org/wiki?curid=354261" title="Drewnowo-Lipskie">
Drewnowo-Lipskie

Drewnowo-Lipskie – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W I Rzeczypospolitej "Drewnowo" należało do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Kamieńczyk Wielki, parafia Nur. 
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 115 osób w 17 budynkach mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
Okolica szlachecka.
Okolicę szlachecką "Drewnowo" tworzyły:
W pobliżu:
Folwark "Drewnowo Gołyń" rozległy na 432 morgi, w tym: grunty orne i ogrody – 290, łąki – 31, pastwiska – 95, nieużytki i place – 16 morgów.

</doc>
<doc id="354262" url="https://pl.wikipedia.org/wiki?curid=354262" title="Drewnowo-Ziemaki">
Drewnowo-Ziemaki

Drewnowo-Ziemaki – wieś w Polsce położona w województwie mazowieckim, w powiecie ostrowskim, w gminie Boguty-Pianki.
Wierni kościoła rzymskokatolickiego należą do parafii Wszystkich Świętych w Bogutach-Piankach.
Historia.
W I Rzeczypospolitej "Drewnowo" należało do ziemi nurskiej.
Pod koniec wieku XIX miejscowość drobnoszlachecka w powiecie "ostrowskim", gmina Kamieńczyk Wielki, parafia Nur. 
W latach 1921–1931 wieś leżała w województwie białostockim, w powiecie ostrołęckim, w gminie Boguty.
Według Powszechnego Spisu Ludności z 1921 roku wieś zamieszkiwało 39 osób, 21 było wyznania rzymskokatolickiego a 18 mojżeszowego. Jednocześnie 21 mieszkańców zadeklarowało polską przynależność narodową a 21 żydowską. Było tu 5 budynków mieszkalnych. Miejscowość należała do parafii rzymskokatolickiej w m. Boguty-Pianki. Podlegała pod Sąd Grodzki w Czyżewie i Okręgowy w Łomży; właściwy urząd pocztowy mieścił się w Bogutach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.
Okolica szlachecka.
Okolicę szlachecką "Drewnowo" tworzyły:
W pobliżu:
Folwark "Drewnowo Gołyń" rozległy na 432 morgi, w tym: grunty orne i ogrody – 290, łąki – 31, pastwiska – 95, nieużytki i place – 16 morgów.

</doc>
<doc id="354263" url="https://pl.wikipedia.org/wiki?curid=354263" title="Dreżewo">
Dreżewo

Dreżewo (do 1945 niem. "Dresow") – osada w północno-zachodniej Polsce położona w województwie zachodniopomorskim, w powiecie gryfickim, w gminie Karnice.
Według danych pod koniec 2004 roku wieś miała 139 mieszkańców.
W latach 1946–1998 miejscowość administracyjnie należała do województwa szczecińskiego.
W Dreżewie znajduje się popadający w ruinę XIX-wieczny pałac zbudowany w stylu neogotyckim. Budynek ma czworoboczną, podwójną wieżę z blankami, ryzalit na osi fasady, elewacje zwieńczone pseudokrenelażem i stoi na skarpie otoczonej murem. Do 1945 roku pałac należał do rodu von Bonin. Herb tej rodziny znajduje się w ryzalicie nad środkowym oknem na pierwszym piętrze pod blankami. Wokół pałacu znajduje się park, z między innymi kasztanami jadalnymi i miłorzębami.
Teren osady został objęty obszarem specjalnej ochrony ptaków "Wybrzeże Trzebiatowskie".

</doc>
<doc id="354264" url="https://pl.wikipedia.org/wiki?curid=354264" title="Drgicz">
Drgicz

Drgicz – wieś w Polsce położona w województwie mazowieckim, w powiecie węgrowskim, w gminie Stoczek.
Prywatna wieś szlachecka położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa siedleckiego.
W dniu 4 marca 2019 r. przed godziną 14:00 w pobliżu wsi, w terenie leśnym, doszło do katastrofy wojskowego myśliwca MiG-29 (rok produkcji 1989) z 23. Bazy Lotnictwa Taktycznego w Mińsku Mazowieckim. Pilot, który miał wylatanych około 1200 godzin, katapultował się.
Wierni kościoła rzymskokatolickiego należą do parafii św. Stanisława Biskupa Męczennika w Stoczku.

</doc>
<doc id="354265" url="https://pl.wikipedia.org/wiki?curid=354265" title="Drobnice">
Drobnice

Drobnice – wieś w Polsce położona w województwie łódzkim, w powiecie wieluńskim, w gminie Osjaków.
Wieś kapituły katedralnej gnieźnieńskiej w powiecie wieluńskim województwa sieradzkiego w końcu XVI wieku.
W latach 1954–1958 wieś należała do i była siedzibą gromady Drobnice. W latach 1975–1998 miejscowość administracyjnie należała do województwa sieradzkiego.
Urodził się tu Ignacy Bator – porucznik, cichociemny, uczestnik powstania warszawskiego.

</doc>
<doc id="354266" url="https://pl.wikipedia.org/wiki?curid=354266" title="Drobnin">
Drobnin

Drobnin – wieś w Polsce położona w województwie wielkopolskim, w powiecie leszczyńskim, w gminie Krzemieniewo.
Historia.
Drobnin po raz pierwszy został odnotowany w dokumentach w 1291 roku. Bliżej nieznani Piotrowice sprzedali wówczas Drobnin Bogumiłowi Janowicowi z rodu Leszczyców z pobliskiej Górki. Później miejscowość wielokrotnie przechodziła z rąk do rąk. W 1902 roku jej właścicielem został Stanisław Ponikiewski. Do II wojny światowej majątek w Drobninie pozostawał własnością rodziny Ponikewskich. W latach 1975−1998 miejscowość administracyjnie należała do województwa leszczyńskiego.
Edukacja.
Na terenie Drobnina znajduje się Publiczna Szkoła Podstawowa.

</doc>
<doc id="354267" url="https://pl.wikipedia.org/wiki?curid=354267" title="Drochowo">
Drochowo

Drochowo – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354268" url="https://pl.wikipedia.org/wiki?curid=354268" title="Drochów Górny">
Drochów Górny

Drochów Górny – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.

</doc>
<doc id="354269" url="https://pl.wikipedia.org/wiki?curid=354269" title="Drochówka">
Drochówka

Drochówka – wieś w Polsce położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354270" url="https://pl.wikipedia.org/wiki?curid=354270" title="Drogiszka">
Drogiszka

Drogiszka – wieś w Polsce położona w województwie mazowieckim, w powiecie mławskim, w gminie Strzegowo.
Historia.
Pierwsza wzmianka źródłowa o wsi Drogiszka pochodzi z 1413 roku. W połowie XV wieku Drogiszka była własnością Stanisława z Drogiszki. W XVI wieku dziedzicami wsi był ród Narzymskich herbu Dołęga. Z fundacji Mikołaja Narzymskiego w 1644 roku wzniesiono istniejący do dziś drewniany kościół pw. Świętego Krzyża, wcześniej pw. św. Rocha, do którego w XVIII w. dobudowano drewnianą dzwonnicę. W XVIII w. wieś przeszła na własność rodu Zielińskich herbu Świnka. Sanktuarium Świętego Krzyża to miejsce lokalnych pielgrzymek. Tu także odbywają się największe odpusty.
Najliczniejsze rzesze pątników przybywają do sanktuarium w święto Przemienienia Pańskiego (6 sierpnia) i święto Podwyższenia Krzyża (14 września). Szczególną popularnością cieszy się, znajdująca się w pobliżu kościoła studzienka ze źródlaną wodą. Wierni przypisują wodzie uzdrowicielską moc.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354271" url="https://pl.wikipedia.org/wiki?curid=354271" title="Droglowice">
Droglowice

Droglowice – wieś w Polsce położona w województwie dolnośląskim, w powiecie głogowskim, w gminie Pęcław.
W latach 1975–1998 wieś administracyjnie należała do województwa legnickiego.
Nazwa.
Według niemieckiego językoznawcy Heinricha Adamy’ego nazwa miejscowości należy do grupy nazw patronomicznych i pochodzi od staropolskiego imienia założyciela oraz pierwszego właściciela wsi "Drogomiła". Imię to złożone z członów Dro(go)- ("drogi") i -mił ("miły") oznacza "drogi i miły". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Drogumil" podając jej znaczenie "Dorf des Drogumil" czyli po polsku "Wieś Drogomiła". Nazwa wsi została później zgermanizowana na "Drogelwitz" i utraciła swoje pierwotne znaczenie.
Po zakończeniu II wojny światowej zgermanizowana nazwa "Drogelwitz" została spolonizowana na "Droglowice" tracąc związek z pierwotnym imieniem założyciela.
Zabytki.
Do wojewódzkiego rejestru zabytków wpisane są obiekty:

</doc>
<doc id="354272" url="https://pl.wikipedia.org/wiki?curid=354272" title="Drogojówka">
Drogojówka

Drogojówka – wieś w Polsce położona w województwie lubelskim, w powiecie hrubieszowskim, w gminie Trzeszczany.
Demografia.
W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Trzeszczany. Według Narodowego Spisu Powszechnego (III 2011 r.) liczyła 123 mieszkańców i była dziewiątą co do wielkości miejscowością gminy Trzeszczany.
Nazwa.
Drogojówka obecnie ale „Drohojowka” w roku 1839, „Drogojewka” w roku 1881
Znane osoby.
W Drogojówce urodził się malarz Paweł Gajewski (1889-1950).

</doc>
<doc id="354273" url="https://pl.wikipedia.org/wiki?curid=354273" title="Drogomil">
Drogomil

Drogomil ()– wieś w Polsce położona w województwie lubuskim, w powiecie nowosolskim, w gminie Bytom Odrzański.
W latach 1975–1998 miejscowość administracyjnie należała do województwa zielonogórskiego.
Nazwa.
Nazwa należy do grupy nazw patronomicznych i pochodzi od staropolskiego męskiego imienia założyciela miejscowości Drogomiła. Imię to składa się z dwóch części złożone z członów "Dro(go)-" („drogi”) i "-mił" („miły”). Oznaczało ono prawdopodobnie, że jego posiadacz był "drogi oraz miły". Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Drogumil" podając jej znaczenie "„Dorf des Drogumil”" czyli po polsku "„Wieś Drogomiła”".

</doc>
<doc id="354274" url="https://pl.wikipedia.org/wiki?curid=354274" title="Drogomiłowice">
Drogomiłowice

Drogomiłowice (niem. "Dromsdorf") – wieś w Polsce położona w województwie dolnośląskim, w powiecie średzkim, w gminie Udanin.
Podział administracyjny.
W latach 1975–1998 miejscowość administracyjnie należała do województwa legnickiego.
Nazwa.
Nazwa należy do grupy nazw patronomicznych i pochodzi od staropolskiego imienia męskiego założyciela Drogomiła. Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Drogomilsdorf" podając jej znaczenie "Dorf des Drogomil" czyli po polsku "Wieś Drogomiła".
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Drogomilovitz".
Zabytki.
Do wojewódzkiego rejestru zabytków wpisane są:

</doc>
<doc id="354275" url="https://pl.wikipedia.org/wiki?curid=354275" title="Drogomin (województwo lubuskie)">
Drogomin (województwo lubuskie)

Drogomin () – wieś w Polsce położona w województwie lubuskim, w powiecie sulęcińskim, w gminie Sulęcin.
Wieś leży w obrębie historycznej Ziemi Lubuskiej. Na pocz. XV w. przynależała administracyjnie do dekanatu ośnowskiego diecezji lubuskiej.
W latach 1975–1998 miejscowość administracyjnie należała do województwa gorzowskiego.
Położenie.
Drogomin leży przy drodze wojewódzkiej nr 137 Słubice – Trzciel, w pobliżu gminy Ośno Lubuskie.
Zabytki.
Do wojewódzkiego rejestru zabytków wpisany jest:

</doc>
<doc id="354276" url="https://pl.wikipedia.org/wiki?curid=354276" title="Drogoszowice">
Drogoszowice

Drogoszowice – wieś w Polsce położona w województwie dolnośląskim, w powiecie oleśnickim, w gminie Twardogóra.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="354277" url="https://pl.wikipedia.org/wiki?curid=354277" title="Drogoszów">
Drogoszów

Drogoszów (niem. "Neusorge")– wieś w Polsce położona w województwie opolskim, w powiecie nyskim, w gminie Łambinowice.

</doc>
<doc id="354278" url="https://pl.wikipedia.org/wiki?curid=354278" title="Drogowle">
Drogowle

Drogowle – wieś w Polsce położona w województwie świętokrzyskim, w powiecie kieleckim, w gminie Raków.
Były wsią biskupstwa krakowskiego w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Przez wieś przechodzi żółty szlak turystyczny z Szydłowa do Widełek.
Historia.
Drogowle w wieku XIX to wieś i folwark rządowy nad rzeką Czarną, w powiecie opatowskim, ówczesnej gminie Rembów, parafii Raków.
Czynny był młyn wodny.
W r. 1579 własność biskupów krakowskich w parafii Potok, było wówczas 5 osad na 21/2 łana.
We wsi kościół filialny, erygowany z legatu ks. Lipskiego, a w roku 1633 konsekrowany – murowany.
Do 1644 stanowiły Drogowle osobną parafię.
W roku 1883 wieś liczyła 39 domów 259 mieszkańców 357 mórg ziemi dworskiej i 773 mórg włościańskiej.
Zabytki.
Kościół filialny pw. św. Andrzeja wzniesiony w latach 1620–1630, wpisany do rejestru zabytków nieruchomych (nr rej.: A.452 z 2.10.1956 i z 23.06.1967).

</doc>
<doc id="354279" url="https://pl.wikipedia.org/wiki?curid=354279" title="Drogusza">
Drogusza

Drogusza – wieś w Polsce położona w województwie łódzkim, w powiecie łowickim, w gminie Bielawy.
W latach 1975–1998 miejscowość administracyjnie należała do województwa skierniewickiego.

</doc>
<doc id="354280" url="https://pl.wikipedia.org/wiki?curid=354280" title="Drohiczany">
Drohiczany

Drohiczany – wieś w Polsce położona w województwie lubelskim, w powiecie hrubieszowskim, w gminie Uchanie.
Demografia.
W latach 1954–1959 wieś należała i była siedzibą władz gromady Drohiczany, po jej zniesieniu w gromadzie Uchanie. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 298 mieszkańców i była szóstą co do wielkości miejscowością gminy Uchanie.
Części wsi.
Wieś stanowi sołectwo.
Historia.
W roku 1564 wieś była gniazdem ówcześnie wiele znaczącego rodu Drohiczańskich, posiadającego w tych ziemiach spore majętności. Jednakowoż pierwszą wzmiankę o niej (pod nazwą Drogiczyn) czytamy już pod rokiem 1416. W okresie staropolskim wieś ta położona była w ówczesnym powiecie chełmskim. Według rejestru z 1578 r. posiadała 7,5 łana (to jest 126 ha) gruntów uprawnych. W wieku XIX Drohiczany stanowiły wieś i dobra w powiecie hrubieszowskim, gminie Jarosławiec, parafii Trzeszczany. W 1827 roku było tu 22 domy zamieszkałe przez 120 mieszkańców. Dobra Drohiczany w nomenklaturze hipotecznej litery AB, składają się z folwarków Popławce i Gliniska, tudzież wsi Gliniska. Położone: od Lublina wiorst 90, od Hrubieszowa wiorst 21, od Uchań wiorst 4, od Wojsławic wiorst 10, od Dryszczowa wiorst 10, od rzeki Bugu wiorst 20. Rozległość dóbr dworskich wynosiła morg 2190, a w tym: folwark Drohiczany grunta orne i ogrody mórg 383, łąk mórg 93, pastwisk mórg 6, wody mórg 5, lasu mórg 644, nieużytki i place mórg 18, razem mórg 1152, folwark Popławice grunta orne i ogrody mórg 159, łąk mórg 8, nieużytki i place mórg 5, razem mórg 172. Folwark Gliniska grunta orne i ogrody mórg 434, łąk mórg 16, pastwisk mórg 17, lasu mórg 389, nieużytki i place mórg 10, razem mórg 866. Budynków drewnianych na folwarkach ogółem 44. Płodozmian 8-polowy. Dwa młyny wodne i dwa stawy, pokłady kamienia wapiennego. Wieś Drohiczany liczyła osad 44 z gruntem mórg 533; wieś Gliniska osad 31 z gruntem morgów 355.
Spis ludności z 1921 r. mówił o 79 domach oraz 477 mieszkańcach, w tym 8 Żydów i 16 Ukraińców. 
W tym czasie Drohiczany przynależały administracyjnie do gminy Jarosławiec pow. hrubieszowskiego. Podczas okupacji hitlerowskiej w początkach 1943 roku wieś została wysiedlona wraz z sąsiednimi Gliniskami Jarosławcem i Uchaniami.

</doc>
<doc id="354281" url="https://pl.wikipedia.org/wiki?curid=354281" title="Prawa człowieka w Korei Północnej">
Prawa człowieka w Korei Północnej

Prawa człowieka w Korei Północnej opierają się na konstytucji (obecną wersję przyjęto w 2016 roku). Według organizacji zajmujących się prawami człowieka (m.in Amnesty International, Freedom House, Human Rights Watch), Korea Północna stale łamie prawa człowieka. Według Organizacji Narodów Zjednoczonych, Korea Północna łamie prawa człowieka na masową skalę w sposób systematyczny i zorganizowany. Koreę Północną oskarża się m.in. o ograniczanie dostępu do pożywienia, przetrzymywanie obywateli w obozach koncentracyjnych, stosowanie tortur, masową dyskryminację całych grup ludności i nieuzasadnione aresztowania.
Niezwykle trudno jest precyzyjnie ustalić, w jakim stopniu przestrzegane są prawa człowieka w Korei Północnej. Związane jest to z panującą w kraju atmosferą powszechnej nieufności oraz zamkniętym charakterem państwa. Rząd Korei Północnej stwarza duże utrudnienia przed obcokrajowcami starającymi się o pozwolenie na wjazd na terytorium państwa oraz monitoruje wszelką aktywność tych, którym zostaje udzielona taka zgoda. Pracownicy organizacji pomocy humanitarnej również są obiektem stałej inwigilacji i nie mają dostępu do miejsc i regionów, w których rząd nie życzy sobie ich obecności. Obywatele Korei Północnej nie mogą swobodnie opuszczać swojego kraju, dlatego też dokumentacja stanu praw człowieka jest gromadzona głównie na podstawie relacji zebranych od uchodźców i uciekinierów. Oficjalne stanowisko rządu wyrażone za pośrednictwem Koreańskiej Centralnej Agencji Prasowej informuje, że problem nieprzestrzegania praw człowieka w Korei Północnej nie istnieje, ponieważ panujący tam ustrój socjalistyczny został wybrany przez samych ludzi, którym wiernie służy.
Pomimo trudności z zarysowaniem przejrzystego, całościowego obrazu sytuacji wewnętrznej kraju, bezsporny pozostaje fakt, że rząd kontroluje praktycznie każdą działalność, która ma miejsce na terytorium Korei Północnej. Obywatele nie mogą w sposób wolny wyrażać swoich opinii, a ci, którzy krytykują reżim, narażeni są na surowe represje. Wszystkie działające media znajdują się pod ścisłą kontrolą rządu i spełniają przede wszystkim funkcję tuby propagandowej administracji Kim Dzong Una.
Kontekst prawno-polityczny.
Koreańska Republika Ludowo-Demokratyczna jest republiką socjalistyczną z jednoizbowym parlamentem, Najwyższym Zgromadzeniem Ludowym. System prawny opiera się na doktrynie politycznej dżucze. Ideologię przedstawił Kim Ir Sen w 1955 roku. Dżucze powstało na bazie ideologii marksistowsko-leninowskiej. W języku koreańskim "dżucze" tłumaczy się dosłownie jako „gospodarz ciała” („dżu” – gospodarz, „cze” – ciało). W użytku jest inne tłumaczenie: „samodzielność”. W ideologii dżucze społeczeństwo to zbiorowość ludzka, gdzie dopiero po człowieku są dobra kulturalne i materialne. Kim Ir Sen akceptował rozwój jednostki, lecz sam sprowadzał to do quasi-niewolnictwa. Dżucze wychwala rozum, talent, umiejętności, wiedzę, wybitność pod warunkiem, że służą one do celów wyższych. W Korei Północnej celem wyższym był i jest zwycięski marsz rewolucji personifikowany przez Wielkiego Wodza. W uchwalonej w 1972 roku konstytucji znajdują się odwołania do dżucze. Konstytucję kilkakrotnie nowelizowano (w latach 1992, 1998, 2009, 2012, 2013, 2016). Dżucze stało się jedynym obowiązującym systemem ideologicznym Partii Pracy Korei w 1980 roku podczas VI Zjazdu PPK i obowiązuje do dzisiaj.
Konstytucja Korei Północnej zapewnia sądom niezawisłość, o ile proces sądowy przebiega zgodnie z prawem (łącznie z zabezpieczeniem prawa do obrony). W praktyce prawo do obrony jest stosowane, ale partia stosuje nadzór nad przebiegiem procesu sądowego. Sądy, na wniosek Ministerstwa Bezpieczeństwa Publicznego (MBP), zwalnia się z procesów politycznych, które przeprowadza MBP. Sądy są tymczasowe, a ich pracowników wyznacza rząd. Obrońcy nie reprezentują oskarżonych tylko pomagają sądowi udowodnić winę.
Pomimo istnienia praw wyborczych opozycyjni kandydaci nie mogą działać w Korei Północnej. Prawo wyborcze zezwala na rekomendację kandydata przez partię opozycyjną – w rzeczywistości na listach znajdują się tylko pojedyncze osoby. Obowiązujący system uniemożliwia oddania głosu na kandydata opozycyjnego.
Korea Północna podpisała Konwencję o prawach dziecka (w 1990 roku) oraz Międzynarodowy Pakt Praw Obywatelskich i Politycznych (w 1981 roku).
Kontekst historyczny.
Korea Północna ogłosiła niepodległość 25 sierpnia 1948 roku. Od chwili uzyskania niepodległości była komunistycznym państwem należącym do bloku wschodniego. Korea Południowa stała się państwem wojskowym, współpracującym z Stanami Zjednoczonymi. Władzę w Korei Północnej sprawowała komunistyczna Partia Pracy Korei, na której czele stanął Kim Ir Sen. W latach 1950–1953 Korea Północna prowadziła wojnę z Południem. Północnokoreański przywódca w 1955 roku ogłosił ideologię dżucze. Zaraz po zakończeniu wojny Korea Północna rozpoczęła odbudowę gospodarki według gospodarki planowej.
Pełna izolacja Korei Północnej pozwoliła Kim Ir Senowi stworzyć nowe społeczeństwo. Dzięki zastosowaniu terroru i militaryzacji społeczeństwa wprowadzono ścisłą kontrolę mieszkańców Korei Północnej. Sposób postępowania obywateli określono w ściśle drobiazgowych przepisach, a wszystkie działania (łącznie z życiem rodzinnym) podlegały partyjnej kontroli. W 1967 roku wprowadzono podział społeczeństwa na klasy oraz (w maju) wprowadzono partyjny system jedności, który jednak przyjęto z oporem. Kontrola partyjna, mająca na celu wykluczenie członków Centralnego Komitetu, którzy sprzeciwili się ubóstwieniu Kim Ir Sena, rozpoczęła się jesienią 1967 roku. Wkrótce potem wokół Kim Ir Sena wprowadzono kult jednostki – do 1975 roku wzniesiono 35 tys. pomników przywódcy. Z czasem kultem objęto całą rodzinę Kimów, a proces nasilił się po wyborze następcy Kim Ir Sena – Kim Dzong Ila. Początek obowiązującego do dzisiaj totalitarnego systemu datuje się na 1967 rok.
Izolacja od świata oraz koszty zbrojeń doprowadziły do problemów gospodarczych. W latach 80. w celu odwrócenia uwagi od problemów gospodarczych Korea Północna organizowała kampanię przeciwko organizacji letnich Igrzysk Olimpijskich w Seulu w 1988 roku. W latach 1995–1999 w Korei Północnej trwała klęska głodu, podczas której zginęło (według różnych szacunków) od 1 do 2,5 mln Koreańczyków. Pomimo przyjęcia pomocy zagranicznej północnokoreańska propaganda zaprzeczała istnieniu niedoborów żywności. Terror, donosicielstwo oraz kult dwóch Kimów uniemożliwiał zorganizowanie protestów. Po śmierci Kim Ir Sena w 1994 roku władzę w kraju objął jego syn Kim Dzong Il. Po śmierci Kim Dzong Ila 19 grudnia 2011 roku władzę w Korei Północnej objął jego syn – Kim Dzong Un.
We wrześniu 2014 roku rząd północnokoreański przyznał, że w Korei Północnej istnieją obozy pracy, w których „ludzie pracują nad swoją mentalnością”.
Państwowy wymiar sprawiedliwości.
Kara śmierci.
W Korei Północnej stosuje się karę śmierci jako narzędzie tłumienia protestów. Liczba przeprowadzonych egzekucji jest utajniona. Egzekucje polityczne przeprowadza się często po pokazowym procesie lub też bez procesu. Według Amnesty International egzekucje osób skazanych za przestępstwa polityczne wykonuje się w tajemnicy. Więźniów zabija się m.in. poprzez: rozstrzelanie, powieszenie, zakopanie żywcem. Wielu uchodźców relacjonowało, że albo sami uczestniczyli w publicznych egzekucjach, albo przynajmniej o nich słyszeli. Według zeznań świadków wiele egzekucji odbywało się na miejscach publicznych, przy obecności dzieci. Publiczne egzekucje przeprowadza się we wszystkich większych miastach, więzieniach i obozach koncentracyjnych i służą do zastraszenia obywateli Korei Północnej poprzez pokazanie, jaka kara czeka na zdrajców narodu. W opublikowanym przez Amnesty International raporcie ze stycznia 1997 roku w latach 1972–1990 przeprowadzono co najmniej 23 egzekucje. Liczba egzekucji wzrosła w wyniku rozkazu Kim Dzong Ila, który nakazał stosowanie tej kary za naruszenie norm społecznych, które pojawiły się podczas klęski głodu. Według Hwang Jang Yŏpa, jednego z najbliższych współpracowników Kim Ir Sena, który w 1997 roku uciekł do Korei Południowej, w 1995 roku na oczach 300 tys. ludzi stracono reżyserów i siedmiu aktorów za stworzenie niemoralnego filmu.
Karę śmierci wykonuje się m.in. za zabójstwo z premedytacją, zdradę państwa, bunt, akt terrorystyczny, próbę ucieczki z Korei Północnej, kradzież mienia państwowego, gromadzenie zapasów żywności, posiadanie Biblii. Podczas wielkiego głodu w latach 90. wprowadzono karę śmierci za kradzież żywności. Ponadto w obozach strażnicy mogą zabić więźniów, którzy próbowali uciec, posiadali sól lub kawałek metalu (za pomocą którego można rozniecić ogień) lub też giną jako cele, do których strzelają strażnicy w ramach ćwiczeń.
Przesłuchania.
Według prawa północnokoreańskiego więźniowie mogą być przesłuchiwani nie dłużej niż dwa miesiące. Okres ten można dowolnie wydłużyć do czasu, jakiego domaga się Wydział Śledczy za pozwoleniem Prokuratora Generalnego. Zatrzymania na ponad rok bez procesu sądowego i wyroku nie należą do rzadkości. Zatrzymanym nie przysługuje doradztwo prawne. Podczas przesłuchiwań oficerowie torturują zatrzymanych. Były więzień obozu dla więźniów politycznych Lee Baek-lyong był codziennie kopany przez oficerów i bity karabinami, prętami lub drewnianymi pałkami, miał skute nogi oraz spał sześć godzin dziennie (z czego często w nocy budzono go poprzez bicie i polewanie ciała wodą). Ponadto Lee torturowano wodą – oficerowie wlewali mu wodę do ust, po czym naciskali mu brzuch, by zwrócił płyn. Jako zatrzymany otrzymywał posiłek w postaci 33 gramów ryżu i zupy z kapusty. Lee Baek-lyonga torturowano od grudnia 1994 roku do maja 1995.
System więziennictwa.
Według Amnesty International obozy w Korei Północnej powstały w latach 50. W 1991 roku odnotowano 12 obozów koncentracyjnych, w których osadzono od 100 do 150 tys. osób. Organizacje międzynarodowe podają, że w 2011 roku istniało 480 więzień i aresztów. W 2011 roku na podstawie zeznań 13 tys. uciekinierów North Korean Human Rights Archives (NKHRA) uznała, że w Korei Północnej działa 210 ośrodków zatrzymań i 210 obozów pracy, 27 obozów, w których więźniowie pracują na roli i przy produkcji różnych urządzeń, 23 więzienia, 6 więzień politycznych i 5 obozów do indoktrynacji. Według NKHRA liczba więzień wzrosła w latach 90. podczas klęski głodu.
Stworzony przez Kim Ir Sena system więzień i obozów dzieli się na sześć kategorii:
W 2001 roku Hagiwara Ryo ujawnił, że w październiku 1947 roku w Korei Północnej istniało 17 obozów pracy. Pierwsze obozy różniły się od tych, do których trafiają współcześni więźniowie polityczni. Okres pobytu oraz miejsce zesłania określał wyrok sądu. Przełożeni pozwalali więźniom wychodzić na przepustkę, przyjmować wizyty rodzinne oraz oglądać filmy. Za pracę więźniowie otrzymywali zapłatę. Sześć obozów wyznaczono na osiedla dla przymusowych robotników – głównym rodzajem pracy przymusowej było wydobycie węgla. W latach 1967–1968 do obozów trafiło wielu intelektualistów, którzy wrócili z Japonii do Korei Północnej.
O istnieniu obozów świat dowiedział się w 1979 roku za sprawą wenezuelskiego poety Ali Lamedy, który w latach 1967–1974 przebywał w jednoosobowej celi w obozie internowania Sariwŏn. Według Lamedy w obozie przebywało od sześciu do ośmiu tysięcy skazanych, których wykorzystywano do bezpłatnej, dwunastogodzinnej pracy, głównie przy produkcji ciężarówek. Na podstawie informacji od współwięźniów poeta wywnioskował, że w Korei Północnej musiało być ok. 20 obozów, w których przebywało ok. 150 tys. osób. Cztery nowe obozy powstały w 1982 roku.
Według Kang Chol-hwana każdy obóz dzielił się na dwie części: na „strefę totalnej kontroli”, z której nie wychodziło się żywym oraz „strefę rewolucyjną”, w której więźniowie przechodzili reedukację. Osoby, które trafiły do „strefy rewolucyjnej” mogły w każdej chwili trafić do drugiej części obozu.
Powszechnie uważa się, że w Korei Północnej samo podejrzenie o działalność dysydencką w większości przypadków prowadzi do aresztowania, tortur i osadzenia w więzieniu. Administracja Kim Dzong Una utrzymuje, że nic takiego nie ma miejsca. W odpowiedzi na te zapewnienia wielu uchodźców złożyło relacje, w których opisują warunki życia panujące w Korei Północnej. Rząd jest oskarżany o utrzymywanie obozów dla więźniów politycznych, w których przebywać może ok. 200-300 tys. osadzonych, włączając w to dzieci, których jedynym przewinieniem jest posiadanie „wroga klasowego” wśród krewnych. Do obozu można trafić m.in. za: obrażenie pod podważenie autorytetu przywódców, próbę ucieczki z kraju, deportację do Korei Północnej, słuchanie południowokoreańskiego radia lub kradzież państwowego mienia. Obcokrajowcy mogą podczas pobytu w więzieniu być torturowani (w 2009 roku przez 43 dni był torturowany amerykański misjonarz ewangelikalny Robert Park).
Osadzeni są stale narażeni na ekstremalne formy przemocy fizycznej, w wielu wypadkach kończącej się śmiercią, zmusza się ich do ciężkiej, wielogodzinnej pracy niewolniczej (często bezcelowej), za karę odmawia im się posiłków, poddaje torturom oraz nieludzkiemu i upokarzającemu traktowaniu. Były strażnik obozowy Ahn Myong-chol wyznał, że był zachęcany do trenowania taekwondo na więźniach. Więźniowie pracują po 11-12 godzin dziennie. Wielu osadzonych skazano w ramach odpowiedzialności zbiorowej. Wielu więźniów nie wie, z jakiego powodu trafili do obozów. Niedożywieni więźniowie, pomimo ryzyka kary, jedzą szczury lub wybierają ziarna kukurydzy ze zwierzęcych odchodów. W przypadku przyłapania karze się daną osobę pobytem w tzw. „komórce tortur” (będącą pomieszczeniem dla niesubordynowanych więźniów, w którym nie można stać ani leżeć) lub innymi torturami. Obozy nie zapewniają odpowiednich warunków sanitarnych – w Yodok więźniowie swoje odchody zawijali w liście i zakopywali w ziemi. Kobiety w obozach zmusza się do przeprowadzania aborcji lub odbiera im się noworodki. Obozy są zazwyczaj umieszczane wysoko w górach. Najgorsze przypadki łamania praw człowieka odnotowuje się w obozach dla więźniów politycznych.
Obozy koncentracyjne.
Na początku 2010 roku w Korei Północnej istniało dziesięć obozów koncentracyjnych (jedenaście według byłego oficera północnokoreańskiej Agencji Bezpieczeństwa Choi Dong-chula). Według szacunków w tego typu obozach znajduje się ok. 200 tys. więźniów. Według Hwang Jang Yŏpa obozy koncentracyjne powstały po 1956 roku. Do obozów trafiają członkowie Partii Pracy Korei oraz ludzie z klasy „niepewnej” i „wrogiej”. Więźniowie oraz rodziny skazanych (którzy trafiają zazwyczaj do obozów o mniejszym rygorze) tracą wszystkie prawa i przywileje. W przypadku obozu Yodŏk „rodziny nadające się do odzysku” są oddzielane od innych więźniów. Uwięzienie jest usprawiedliwiane ideologią – skazani trafiają do obozu w imieniu całego narodu lub klasy robotniczej walczącej o socjalizm. Pracę przymusową traktuje się jako karę i środek resocjalizacji, podczas którego więzień musi zrealizować normę.
W filmie dokumentalnym "Przepustka do piekła" znalazły się doniesienia o tym, że w jednym z obozów koncentracyjnych na więźniach umieszczanych w komorach gazowych testowana jest broń chemiczna. W filmie pokazano zdobyte dokumenty wydrukowane na północnokoreańskim papierze (m.in. rozkaz wyjazdu z 2002 roku, eksperyment na trzydziestodziewięcioletnim obywatelu tego kraju).
Według Song Yun Boka z japońskiej organizacji pozarządowej No Fence w obozach koncentracyjnych znajdują się tunele wykorzystywane przez strażników do uśmiercania osadzonych.
Zeznania osadzonych więźniów.
W 2002 była działaczka partyjna Lee Soon-ok złożyła oświadczenie przed komisją Izby Reprezentantów Stanów Zjednoczonych, którego tematem był sposób, w jaki została potraktowana przez północnokoreański wymiar sprawiedliwości. Lee Soon Ok zrelacjonowała szereg rodzajów tortur, którym była poddawana, których skutkiem był trwały uszczerbek na zdrowiu. Zrelacjonowała również proces przed marionetkowym sądem, który skazał ją na 13 lat w obozie koncentracyjnym. Jak stwierdziła była traktowana wyjątkowo łagodnie ze względu na jej doświadczenie w zawodzie księgowej. Zgodnie z jej oświadczeniem "w okresie [jej] osadzenia od 1987 do 2000 roku, większość z przebywających tam 6000 więźniów umarło z powodu panujących złych warunków lub tortur". Opisała też dużą liczbę przypadków tortur i śmierci poszczególnych więźniów, włączając w to zabijanie dzieci i przymusowe aborcje. Szczegóły jej zeznań pokrywają się z zeznaniami innych świadków.
Według relacji Jeong Kyonugila więźniowie polityczni są przetrzymywani po 30 lub 40 w pomieszczeniu o powierzchni ok. 50 m², śpią na łóżkach z drewnianych desek pod jednym kocem. Osadzonych budzono o 4 rano. Jeong i współwięźniowie jedli śniadanie od 7 do 8 rano – posiłek składał się z 200 g kaszy kukurydzianej. Więźniowie pracowali na dwie zmiany: od 8 do 12 oraz od 13 do 20. Po kolacji o godzinie 21 więźniowie odbywali edukację ideologiczną – jeśli nie zapamiętali dziesięciu haseł etyki nie mogli iść spać. Jeong i współwięźniowie często pielili pola z chwastów – każdy miał przypisane 1157 m² pola. Osoby, którym udało się wyrobić normę otrzymywali posiłek. W przypadku wyrobienia połowy przydzielonego zadania otrzymywało się połowę dziennej racji, a w przypadku nie wyrobienia normy nie otrzymywało się jedzenia. Dodatkowe 200 g kaszy otrzymywało się za przyniesienie i pochowanie ciała.
Wolność słowa.
Art. 67 Konstytucji Koreańskiej Republiki Ludowo-Demokratycznej zapewnia obywatelom wolność słowa, prasy, zgromadzeń, demonstracji i stowarzyszeń. Pomimo tego w Korei Północnej istnieje bardzo surowa cenzura – według władz wolność myśli powoduje naruszenie porządku publicznego, co jest karane pobytem w obozie pracy na co najmniej 5 lat. W przeprowadzonym w 2017 roku rankingu wolności słowa przeprowadzonym przez organizację pozarządową Reporterzy bez Granic Korea Północna zajęła ostatnie, 180. miejsce. W 2016 roku Korea Północna zajmowała przedostatnie, 179. miejsce. W przeprowadzonym w 2015 roku przez Komitet Ochrony Dziennikarzy rankingu dziesięciu państw z największą cenzurą Korea Północna zajęła drugie miejsce (za Erytreą). Spadek wynikł z otwarcia w 2015 roku oddziału amerykańskiej agencji Associated Press w Pjongjangu.
Jedynym źródłem wiadomości w Korei Północnej jest północnokoreańska agencja informacyjna Koreańska Centralna Agencja Prasowa. Treści nadawane przez radio, telewizję i prasę są pod ścisłą kontrolą rządu, są stronnicze i służą do szerzenia propagandy. Negatywne informacje o kraju (np. problemy ekonomiczne lub głód) są ignorowane.
Dostęp do niezależnych źródeł zapewniają przemycane z Chin płyty DVD oraz nielegalnie odbierane stacje radiowe i telewizyjne. Innym źródłem informacji są balony z ulotkami potępiającymi reżim północnokoreański, zakazaną literaturą, płytami DVD, pamięci USB i radiami tranzystorowymi, które wysyła organizacja Bojownicy o Wolną Koreę Północną prowadzona przez Park Sang-haka.
Wolność do zrzeszania się nie istnieje.
Największym dziennikiem w Korei Północnej jest gazeta "Rodong Sinmun". Cała prasa jest kontrolowana przez rząd. Po egzekucji Jang Sŏng T’aeka wszystkie informacje o nim usunięto z prasy.
Pracą radia i telewizji zajmuje się państwowa Komisja do Spraw Radia i Telewizji. Odbiorniki radiowe odbierają tylko państwowe stacje. Odbiorniki są rejestrowane i sprawdzane przez policjantów, którzy kontrolują, czy nie są odbierane stacje radiowe z zagranicy. Niektórzy mieszkańcy Korei Północnej kupują drugi, niezarejestrowany odbiornik radiowy w celu słuchania zagranicznych programów. Według relacji uchodźców pod koniec 2003 roku Partia Pracy Korei (PPK) nakazała sprawdzanie odbiorników przez regionalnych liderów PPK. Kontrolerzy otrzymali instrukcję pozwalające sprawdzić zabezpieczenia radia przed ich modyfikacją.
Dostęp do internetu (za pośrednictwem tajnego łącza z Chinami) posiadają tylko północnokoreańskie elity państwowe. Niektóre szkoły oraz instytucje państwowe mają dostęp do zamkniętej sieci komputerowej Kwangmyong. Sieć umożliwia połączenia internetowe z krajowymi stronami internetowymi oraz usługami poczty elektronicznej. W 2016 roku Korea Północna zablokowała portal społeczności Facebook oraz serwis wideo YouTube.
Pomimo obowiązującego zakazu posiadania telefonów komórkowych, wielu mieszkańców Korei Północnej posiada te urządzenia (w marcu 2016 roku 3 mln użytkowników korzystało tam z telefonii komórkowej). Obywatele Korei Północnej nie mogą wykonywać połączeń międzynarodowych (przez co nie mogą kontaktować się z bliskimi, którzy uciekli). Telefony komórkowe oraz karty SIM sprowadza się nielegalnie z Chin. Przemycone urządzenia umożliwiają kontakt obywateli Korei Północnej z ludźmi spoza kraju za pomocą chińskich sieci komórkowych. Kontakt telefoniczny z osobami z Korei Południowej może zostać uznany za zdradę państwa. Osoby, które nie posiadają telefonu komórkowego korzystają z usług pośrednika, który posiada telefon.
Podział na klasy.
Od 1967 roku w Korei Północnej obowiązuje podział ludności na trzy klasy, u podłoża których leży rodowód polityczny poszczególnych obywateli i ich rodzin: klasę zasadniczą, niepewną i wrogą. W 2013 roku do pierwszej klasy należało 28%, do drugiej 45%, a do trzeciej 27% mieszkańców. Klasy te dzielą się na 51 kategorii. Przynależność do jednej z nich decyduje m.in. o przyznaniu racji żywnościowej lub charakterze i miejscu pracy. Małżeństwa pomiędzy osobami z różnych klas społecznych są zmuszane do rozwodów. Klasa wroga jest najbardziej zagrożona aresztowaniem i karą śmierci oraz nie ma przywilejów dostępnych dla więźniów należących do klasy zasadniczej lub niepewnej.
Rejestracja ludności z podziałem na klasy rozpoczęła się w 1966 roku (wcześniej, w latach 1958–1960 wprowadzono stosowne regulacje). Podczas realizacji nowego prawa, w latach 1973–1976 stosowano opresje, podobne do tych, które istniały podczas chińskiej rewolucji kulturalnej. Obowiązujące prawo nie cieszyło się popularnością wśród niektórych funkcjonariuszy, którzy na początku lat 70. sprzeciwiali się podziałom na klasy. Szczególne regulacje wobec Koreańczyków, którzy powrócili z zagranicy, wprowadzono w latach 80. (w 1980 dla osób, które przeniosły się z Korei Południowej, w 1981 roku dla pozostałych).
Wolność religijna.
68. artykuł konstytucji gwarantuje wolność religijną, lecz jednocześnie w tym samym artykule możemy przeczytać, że "religia nie może stać się pretekstem do wprowadzenia obcych sił na teren kraju, a także do działań wymierzonych w państwo lub porządek społeczny". Według "Pew Research Center" w 2010 roku 71,3% mieszkańców Korei Północnej nie wyznawało żadnej religii, 12,3% wyznawało wierzenia ludowe, 2% należało do różnych kościołów chrześcijańskich, 1,5% wyznawało buddyzm, a 12,9% inne religie. Według organizacji Human Rights Watch w Korei Północnej nie istnieje wolność religijna. Istniejące nieliczne grupy wyznawców różnych religii mają stwarzać pozory tolerancji religijnej.
Chrześcijanie.
Nieznana jest dokładna liczba chrześcijan mieszkających w Korei Północnej. Według różnych szacunków w tym państwie żyje w ukryciu od 40 do 400 tys. chrześcijan. Według agencji Asia News w Korei Północnej żyje ok. 200 katolików, z czego w większości są to osoby w podeszłym wieku, które przeżyły wojnę koreańską i deportacje. Wielu wyznawców Chrystusa to północnokoreańscy agenci, którzy podszywają się pod chrześcijan.
Od 2002 roku Korea Północna zajmuje pierwsze miejsce w Światowym Indeksie Prześladowań stworzonym przez organizację Open Doors. Część wyznawców organizuje w ukryciu własne, skromne nabożeństwa. W przypadku, gdy cała rodzina składa się z chrześcijan, nabożeństwa odbywają się w domach. Osoby niespokrewnione ze sobą modlą się w lasach lub w górach. Niektórzy północnokoreańscy chrześcijanie kontaktują się z wolontariuszami organizacji Open Doors, którzy wysyłają do Korei Północnej leki, żywność, wspierają duchowo uchodźców z Korei Północnej i ich rodziny oraz dostarczają Biblię, książki i materiały szkoleniowe.
Na początku XX wieku Pjongjang nazywano „Jerozolimą Wschodu”. Wówczas w mieście znajdowało się 3 tys. miejsc kultu chrześcijańskiego. W połowie XX wieku 30% mieszkańców stolicy należało do kościoła katolickiego. W 1945 na terenach dzisiejszej Korei Północnej żyło 300 tys. chrześcijan. Obecnie w Pjongjangu istnieją cztery świątynie (jedna cerkiew prawosławna [wybudowana w 2006 roku], dwa kościoły protestanckie i jeden kościół katolicki). Msze w kościołach są sztucznie aranżowane dla turystów z zagranicy.
Głoszenie nauk chrześcijańskich oraz posiadanie Biblii jest uważane za ciężkie przestępstwo. Szacuje się, że od 1948 roku wymordowano 300 tys. chrześcijan. Nieznany jest los 166 księży i zakonników, którzy pozostali w Korei Północnej po zakończeniu wojny. Do lat 80. XX wieku władze Korei Północnej odmawiały odpowiedzi na wszelkie pytania dotyczące losów katolickich duchownych, uważając, że są to osoby nieznane nikomu. Według niepotwierdzonych informacji w 2001 roku skazano 400 chrześcijan na karę śmierci. W obozach może przebywać ok. 50-70 tys. chrześcijan, którzy są celowo wybierani do eksperymentów w laboratoriach – testuje się na nich różne substancje chemiczne wykorzystywane do produkcji broni biologicznej i broni bakteriologicznej. We wszystkich obozach oddziela się aresztowanych z przyczyn religijnych od reszty więźniów. Według zeznań Lee Soon-ok w obozie Kaech’ŏn osadzeni chrześcijanie dostawali mniej jedzenia, byli dotkliwiej karani od pozostałych więźniów oraz musieli wykonywać najcięższe i najniebezpieczniejsze prace. Strażnicy dostawali awans, kiedy udawało im się zmusić chrześcijan do wyparcia się wiary. Niekiedy więźniów zmuszano do chodzenia po ciele chrześcijanina, aż do jego śmierci. Z rozkazu Kim Ir Sena chrześcijanie mieli chodzić z opuszczonymi głowami, aby nie mogli podnosić wzroku ku niebu.
Prawa dziecka.
Korea Północna jest sygnatariuszem Konwencji Praw Dziecka, zakazującej m.in. stosowania kary śmierci wobec osób, które w momencie popełnienia przestępstwa były niepełnoletnie. Pomimo przyjęcia międzynarodowej konwencji prawa dziecka są systematycznie łamane. Dużymi problemami są: ubóstwo i brak opieki społecznej i zdrowotnej, bezdomność (bezdomne dzieci nazywane są „gotjaebi”), przetrzymywanie dzieci w obozach oraz przeprowadzanie na niepełnoletnich egzekucji, zmuszanie do pracy.
Wszystkie dzieci są zobowiązane do nauki w szkołach przez jedenaście lat. W szkołach wyższych mogą uczyć tylko dzieci z klasy zasadniczej. Ograniczony wybór w zakresie edukacji dotyczy uczniów należących do klasy niepewnej lub wrogiej. Podczas wielkiego głodu w wielu częściach kraju nie funkcjonował system edukacji, gdyż uczniowie i nauczyciele spędzali więcej czasu na poszukiwaniu żywności niż w klasach. Ponadto zawiesza się lekcje, by dzieci mogły pracować w ramach wyznaczonych dla szkół planów.
Prawa kobiet.
Północnokoreańska konstytucja zapewnia równość płci. Pomimo obowiązującego prawa sytuacja kobiet w Korei Północnej jest trudna.
Konstytucja Korei Północnej (art. 5) zapewnia prawo do rozwodu. Jednak 8 marca 1956 roku wprowadzono rozporządzenie nr 24, które zniosło rozwód za obopólną zgodą. Jednocześnie wprowadzono zasadę, że o rozwodzie może orzekać sąd. Zmiana prawa wynikała najprawdopodobniej ze wzrostu liczby rozwodów wynikającej z lepszej pozycji Koreanek w społeczeństwie oraz ich niezależności ekonomicznej. Po zmianie prawa nałożono na północnokoreańskie kobiety obowiązek „pracy społecznej” przy wypełnianiu obowiązków domowych.
Na wysokich stanowiskach w strukturach partyjnych nie ma żadnych kobiet (nie ma żadnej kobiety, która reprezentowałaby państwo na świecie). Ponadto na międzynarodowe konferencje przyjeżdża niewiele kobiet. Taka polityka wywodzi się z poglądów Kim Ir Sena i Kim Dzong Ila, którzy uważali, że kobiety przez swoją szczerość i naiwność są bardziej podatne na przyjmowanie wartości demokratycznych i podawanie w wątpliwość ideologii dżucze.
Największą organizacją kobiecą w Korei Północnej jest Demokratyczna Liga Kobiet, która w szczytowym okresie liczyła 3 miliony członkiń. Podczas piątego Kongresu Ligi w czerwcu 1983 roku wprowadzono status, w którym uchwalono, że członkiniami organizacji mogą być kobiety w przedziale wiekowym 18–55 lat, które są chore, są pod opieką lekarską w domu lub przebywają w ośrodkach opiekuńczych. Po kongresie liczba członkiń spadła do 200 tysięcy, a sama Liga przestała być obecna w programach Partii Pracy Korei.
Po śmierci Kim Dzong Ila, jego syn Kim Dzong Un zniósł zakaz noszenia spodni, kolczyków i butów przez Koreanki.
Prostytucja.
Korea Północna oficjalnie podaje, że w kraju nie ma przypadków prostytucji. W rzeczywistości prostytucja jest powszechnie akceptowana. Według relacji turystów i uchodźców w większych miastach żyje duża liczba prostytutek. Kobiety często oferują usługi seksualne przewodniczącym komitetów partyjnych i nadzorcom, by uzyskać awans. Praktyka ta była stosowana już od chwili powstania państwa. Wiele kobiet, które uciekło do Chin, zmusza się do prostytucji. Ponadto w Korei Północnej istnieją tzw. grupy rozkoszy, w których uczestniczy stale ok. 2 tys. kobiet. Członkinie grup rozkoszy świadczą usługi seksualne członkom Partii Pracy Korei, zabawiają Kim Dzong Una i jego współpracowników tańcem i masażem. Kobiety rekrutuje się spośród uczennic szkół średnich.
Północnokoreański rząd angażuje się w prostytucję przymusową. W Korei Północnej istnieją tzw. zespoły uszczęśliwiające ("kippŭmjo"), w których dziewice w wieku od 14. do 20. lat po ok. 20 miesiącach przygotowania świadczą usługi seksualne partyjnym dygnitarzom. Niektóre dziewczyny są zatrudniane jako masażystki, tancerki, sprzątaczki lub pokojówki.
Prawa ekonomiczne i socjalne.
W Korei Północnej obowiązuje gospodarka planowa. Zgodnie z 21. artykułem Konstytucji „własność państwa należy do całego narodu”. Quasi-niewolniczy charakter pracy potwierdza 83. artykuł. W 2002 roku Korea Północna przeprowadziła pierwsze eksperymenty z kapitalizmem. Wyznaczono dwie strefy ekonomiczne: Kaesŏng i Sinŭiju.
Odbudowę kraju po wojnie koreańskiej rozpoczęto w 1961 roku, po wstrzymaniu pomocy gospodarczej przez Związek Radziecki. Początkowy, centralnie sterowany system nakazowo-rozdzielczy poprawił sytuację ludności. Z czasem nacjonalizacja przemysłu oraz koszty zbrojeń sprawiły, iż koszty społeczne rozwoju gospodarczego zaczęły rosnąć. Pomimo narastających problemów gospodarczych Kim Ir Sen nie wycofał się ze swojej polityki. Prawo do posiadania własnego samochodu mają tylko elity i wybitni sportowcy. Rolnicy są zmuszeni do wykorzystywania zwierząt do pracy na polu. Powszechne są przerwy w dostawach prądu. Pomimo zakazów wiele osób korzysta z nielegalnego prywatnego sektora gospodarki. Powszechne jest przemycanie jedzenia, odzieży i innych towarów (głównie z Chin) przez handlowców.
Organizacje Refugees International, Lekarze bez Granic i Amnesty International oskarżają władzę Korei Północnej o dyskryminacje przedstawicieli „wrogich” klas podczas dystrybucji podstawowych dóbr, w tym także żywności. Do niektórych „zamkniętych” rejonów, w których zamieszkuje większa liczba przedstawicieli „wrogich” klas, żywność pochodząca z pomocy międzynarodowej dociera w ograniczonej ilości (pomoc Światowego Programu Żywnościowego w latach 1995–2005 docierała do jednej trzeciej populacji). W 2009 roku po nieudanej rewaloryzacji wona cena ryżu wzrosła dwukrotnie. W 2011 roku ⅓ mieszkańców Korei Północnej (głównie dzieci i osoby starsze) cierpiała w wyniku niedoborów żywności.
W Korei Północnej działają liczne związki zawodowe, które są pod kontrolą państwa. Nielegalne są strajki, negocjacje oraz wszystkie inne zorganizowane działania pracownicze.
Władze Korei Północnej utrzymują jedną z najliczniejszych armii świata oraz finansują ekstrawagancki styl życia swojego przywódcy. Północnokoreańska elita wiedzie komfortowe życie. Wysocy oficerowie z Pjongjangu jedzą w restauracjach, chodzą do kasyn i nocnych klubów oraz mogą kupować jedzenie z całego świata.
W 2013 roku podczas obrad Zgromadzenia Ogólnego Organizacji Narodów Zjednoczonych Korea Północna, Iran i Syria próbowały zablokować przyjęcie Traktatu o Handlu Bronią. Traktat zakazuje transferu broni konwencjonalnej do państw, które mogą ją wykorzystywać do przeprowadzenia ludobójstwa, zbrodni przeciwko ludzkości lub zbrodni wojennych. W 2017 roku Koreę Północną, Arabię Saudyjską i Iran wymieniono jako głównych eksporterów karabinków AK i rakiet, które są sprzedawane na czarnym rynku.
Opieka zdrowotna.
System zdrowia jest bezpłatny, ale znajduje się w krytycznym stanie. Według Amnesty International ludzie starają się przeżyć odżywiając się korą i trawą, używają niesterylizowane igły oraz przeprowadzają poważne operacje bez znieczulenia. Według Światowej Organizacji Zdrowia w 2010 roku Korea Północna wydała na służbę zdrowia 1 dolara na osobę. Według relacji świadków od lat 90. Koreańczycy są zmuszeni do płacenia za wszystkie zabiegi. Za podstawowe usługi należy wręczyć lekarzom cygara, jedzenie lub alkohol. Zabiegi chirurgiczne i testy są płatne. Wielu mieszkańców Korei Północnej kupuje lekarstwa na targach, a leki zażywają według uznania lub według porad sprzedawców. Ze względu na zły stan systemu zdrowia oraz problemy z wyżywieniem poważnym zagrożeniem w Korei Północnej jest gruźlica. Dostęp do opieki medycznej jest uzależniony od systemu klasowego. Szpitale przyjmują i leczą pacjentów w zależności od ich przynależności klasowej. Szpitale dla rodziny przywódcy, jego powierników oraz czołowych urzędników są wyposażone w nowoczesny sprzęt oraz zapewniają wysoką jakość zabiegów.
System racjonowania żywności.
W Korei Północnej obowiązuje system racjonowania żywności oparty na zasadzie „kto nie pracuje, ten nie je”. W 1988 roku obowiązywały następujące stawki:
Obowiązujące w 1988 roku racje zmniejszano ze względu na niedobory żywności w późniejszych latach. Racje nie obowiązują klasy rządzącej. Według relacji K.H. Chunga (który w 1994 roku uciekł z Korei Północnej) osoby, które trzykrotnie w ciągu miesiąca spóźnią się do pracy, tracą jedną dzienną porcję pożywienia. Po wyrobieniu dziennej normy otrzymuje się certyfikat, który uprawnia do otrzymania racji żywności.
Klęska głodu w latach 90..
W latach 60. i 70., przy pomocy centralnie sterowanej ekonomii, Korei Północnej udawało się utrzymać względnie wysoki wzrost gospodarczy. Gospodarka północnokoreańska do późnych lat 70. była uznawana za silniejszą od południowokoreańskiej.
Problemy z wyżywieniem rozpoczęły się w latach 80. Po wizycie Kim Ir Sena w Europie Wschodniej w 1984 roku północnokoreański przywódca nakazał organizowanie domowych zespołów do produkcji domowych wyrobów, które można było sprzedawać oraz zezwolił na prowadzenie moteli. Obowiązujące do 1987 roku przepisy poprawiły poziom życia Koreańczyków. Rozporządzenia Kim Ir Sena wycofał Kim Dzong Il.
Poważne kłopoty zaczęły się w latach 90., kiedy silnym ciosem okazał się upadek ZSRR i związane z tym zerwanie strategicznych umów handlowych. Normalizacja stosunków pomiędzy Koreą Południową a Chinami stała się przyczyną ochłodzenia stosunków z tym drugim krajem. Na złą sytuację ekonomiczną nałożyły się także katastrofalne powodzie z lat 1995 i 1996 oraz następująca po nich równie katastrofalna susza, której początek przypadł na rok 1997. W powiązaniu z faktem, że tylko 18 procent kraju nadaje się do produkcji rolnej oraz brakiem możliwości importu dóbr niezbędnych do podtrzymania produkcji przemysłowej, doprowadziło to do ogromnej klęski głodu i upadku gospodarczego kraju. Według różnych źródeł w wyniku klęski głodu mogło zginąć od 1 do 2,5 mln osób.
Począwszy od roku 1999 dzięki międzynarodowej pomocy liczba osób umierających z głodu została znacząco ograniczona. Duża część pomocy zagranicznej rozdzielono pomiędzy armię i sklepy dyplomatyczne. Pomoc żywnościowa pochodziła głównie ze Stanów Zjednoczonych, a także członków ONZ, Chin, Organizacji Czerwonego Krzyża i innych organizacji humanitarnych. Pomoc zapewniła także Korea Południowa przekazując nawozy sztuczne. Wiosną 2005 roku organizacja World Food Programme doniosła, że istnieje niebezpieczeństwo ponownego wystąpienia klęski głodu oraz że rząd północnokoreański zmobilizował ok. miliona mieszkańców miast do pracy w rolnictwie.
Sytuacja niepełnosprawnych.
Korea Północna nie przestrzega praw osób niepełnosprawnych. Na Letnich Igrzyskach Paraolimpijskich w Londynie wystąpił pływak Rim Ju-song. Był on pierwszym niepełnosprawnym sportowcem z Korei Północnej, który wziął udział w paraolimpiadzie. Według dyrektora radia Wolna Korea Północna Lee Seok-younga osoby niepełnosprawne nie mogą mieszkać i przebywać w stolicy. Według pastora Kwak Soo-Kwang Ju sytuacja niepełnosprawnych w Korei Północnej poprawiła się.
Prawa LGBT.
Według oficjalnego stanowiska Korei Północnej wszyscy obywatele są jednakowo traktowani niezależnie od orientacji seksualnej, jednak w rzeczywistości sytuacja osób LGBT nie jest jasna. Stosunki seksualne między osobami tej samej płci nie są karane przez prawo. Kodeks karny z 1950 roku nie zawiera żadnych odniesień do homoseksualizmu, ale władze północnokoreańskie zakazują działalności organizacjom LGBT. Wiek przyzwolenia dla kontaktów homoseksualnych jest taki sam jak dla kontaktów heteroseksualnych i wynosi 15 lat. Według "The Korea Times" w 2011 roku w Ch’ŏngjin dokonano egzekucji dwóch lesbijek „za bycie pod wpływem kapitalizmu”. Uciekinierzy z Korei Północnej zeznają, że większość Koreańczyków nie jest świadoma istnienia jakiejkolwiek orientacji seksualnej innej niż heteroseksualna.
Porwania obcokrajowców.
Po zakończeniu wojny koreańskiej zaczęły się pojawiać doniesienia o porwanych i przetrzymywanych na terenie Korei Północnej obcokrajowcach. W większości przypadków chodziło o obywateli Korei Południowej i Japonii.
Do najbardziej znanych ofiar należał południowokoreański reżyser Shin Sang-ok, porwany wraz z żoną Choi Eun-hee w 1978 roku z polecenia Kim Dzong Ila w celu stworzenia światowej klasy przemysłu filmowego sławiącego ustrój socjalistyczny. Sang-ok był początkowo przetrzymywany w areszcie domowym, a po próbie ucieczki przeniesiony do obozu pracy. Po kilku latach został zwolniony pod warunkiem podjęcia produkcji filmów. Osiem lat po porwaniu, w 1986 roku, parze udało się zmylić północnokoreańskich ochroniarzy podczas wizyty w Wiedniu i uciec do ambasady amerykańskiej.
Jednak we wrześniu 2002 Kim Dzong Il, w rozmowie z premierem Japonii Jun’ichirō Koizumi, przyznał, że na przełomie lat 70. i 80. północnokoreańskie „specjalne instytucje” były zamieszane w porwania japońskich obywateli. Jak stwierdził, osoby odpowiedzialne za ten proceder zostały ukarane. Północnokoreańscy agenci porwali w sumie 17 obywateli Japonii.
W latach 1995–2004 Korea Północna porwała 3700 obywateli Korei Południowej. 486 osobom nie udało się wrócić (byli to m.in. pasażerowie porwanego samolotu linii KAL w grudniu 1969 roku, marynarze okrętu wojennego w czerwcu 1970 roku, Koh Sang Moon w kwietniu 1979 roku, pastor An Seung Woon w lipcu 1995 roku).
Pięciu pozostającym przy życiu ofiarom pozwolono na wyjazd do Japonii. Ośmioro innych porwanych Japończyków oficjalnie uznano za zmarłych w wyniku chorób lub wypadków. Strona japońska nadal dopomina się o informacje o losach dwóch innych porwanych. Stwierdzono także, że przekazane przez Koreę Północną szczątki mające należeć do Megumi Yokota (porwanej w 1977 roku) w rzeczywistości są szczątkami innej osoby. Amerykański żołnierz Charles Robert Jenkins (który w 1965 roku zdezerterował na stronę północnokoreańską) twierdził, że posiada informacje o porwaniu obywatelki Tajlandii w 1978.
Swoboda poruszania się i ucieczki z Korei Północnej.
Po nowelizacji konstytucji we wrześniu 1998 roku zezwolono Koreańczykom na swobodę przemieszczania się. Pomimo tego zapisu obowiązują ograniczenia w wyborze miejsca zamieszkania, przemieszczania się i swobodzie podróżowania. Osoby chcące jechać do innego miasta lub okręgu muszą otrzymać zgodę na przemieszczenie się uzyskaną z Agencji Bezpieczeństwa Publicznego. Osoby, które są podejrzane o przestępstwo polityczne zmusza się do przesiedlenia. Istnieją także masowe przesiedlenia pracowników przemysłowych i górniczych do fabryk i kopalń. Według Hwang Jang Yŏpa przesiedlenia mieszkańców przeprowadza się co 3-4 lata. Ponadto władze administracyjne co miesiąc przeprowadzają liczenie ludności w regionach.
Od czasu zakończenia wojny koreańskiej do 2014 roku do Korei Południowej uciekło 26,1 tys. północnokoreańskich zbiegów.
Wielu Koreańczyków zaczęło uciekać do Chin i Rosji. Uchodźcy żyją w strachu przed deportacją, aresztowaniem i trafieniem do obozu. Liczba uchodźców wzrosła podczas klęski głodu w latach 90. Przekroczenie granicy lub próba ucieczki do innego państwa jest traktowana jako „zbrodnia przeciwko państwu”, za którą grozi praca przymusowa (na co najmniej 7 lat). Za przekroczenie granicy bez zezwolenia grożą co najmniej 3 lata pobytu w obozie. Jeśli strażnik przygraniczny pomoże uciekającym osobom lub sam ją przekracza, to wówczas podlega karze od dwóch do siedmiu lat więzienia w obozie pracy. Karze śmierci podlega ucieczka do obcego państwa, którą traktuje się jako zbrodnię przeciwko państwu. Niejasne przepisy powodują, że osoby przekraczające granicę w poszukiwaniu żywności są traktowani jako zdrajcy polityczni.
Na początku lat 60. Korea Północna i Chiny podpisały umowę o przekazywaniu przestępców. W 1986 roku podpisano umowę dotyczącą strefy przygranicznej, która zezwala na aresztowanie uciekinierów z Korei Północnej i odsyłanie ich z Chin.
Aktywne uczestnictwo Chin w procesie deportacji rozpoczęło się w 1993 roku. 24 stycznia 1997 roku Korea Północna i Rosja podpisały umowę zezwalającą na swobodne podróżowanie obywateli z obu państw pomiędzy krajami. Umowa wyeliminowała klauzulę o przymusowej deportacji z Rosji.
Ścisłym ograniczeniom podlega prawo do zmiany miejsca zamieszkania. Przeprowadzka do okręgów specjalnych wymaga zgody administracyjnej, a przeniesienie się do okręgów gęsto zaludnionych podlega ścisłej kontroli. Obywatele Korei Północnej, którzy chcą się przeprowadzić, muszą najpierw uzyskać świadectwo zatrudnienia w nowym miejscu. Zgoda jest weryfikowana przez sekretarza partii i biuro bezpieczeństwa. W przypadku pozytywnego wyniku wydaje się zgodę na przerwanie przydziału żywności w dotychczasowym miejscu zamieszkania – nowy dokument jest później weryfikowany przez biuro bezpieczeństwa społecznego, które podejmuje ostateczną decyzję.
Reakcje międzynarodowe na sytuację w Korei Północnej.
Szereg rządów państw oraz organizacji pozarządowych (włączając w to Amnesty International i Organizację Narodów Zjednoczonych) potępiło Koreę Północną za nieprzestrzeganie podstawowych standardów praw człowieka. W marcu 2011 roku Rada Praw Człowieka ONZ przyjęła rezolucję A/HTC/13.L13 w sprawie Korei Północnej. Ministerstwo Spraw Zagranicznych Korei Północnej potępiło przyjęcie rezolucji, uważając, że dokument stanowi „upolitycznienie praw człowieka, jest wybiórczy i stosuje podwójne standardy”. W rankingu Freedom House Korea Północna otrzymała najniższe z możliwych ocen zarówno w kategorii wolności obywatelskich, jak i praw politycznych.
Na podstawie dostarczonych przez Unię Europejską danych Komisja Praw Człowieka ONZ przyjęła w kwietniu 2003 roku rezolucję na temat praw człowieka w Korei Północnej. Wraz z przyjęciem rezolucji Komisja poprosiła Wysokiego Komisarza ds. Praw Człowieka, by podjęła się rozmów z władzami Korei Północnej na temat sytuacji w tym kraju. Rezolucja ONZ z 2003 roku była pierwszą po przystąpieniu obu Korei do Organizacji Narodów Zjednoczonych w 1991 roku (wcześniej Podkomisja Praw Człowieka ONZ wydała rezolucje w latach 1997 i 1998 – nie były one jednak analizowane przez Komisję). Po przyjęciu rezolucji Podkomisji Praw Człowieka z 1997 Korea Północna wycofała się z Międzynarodowego Paktu Praw Obywatelskich i Politycznych.
W dniach od 29 lutego do 2 marca 2004 roku w Warszawie odbywała się międzynarodowa konferencja poświęcona naruszeniom praw człowieka w Korei Północnej.
9 kwietnia 2011 roku Departament Stanu USA stwierdził, że sytuacja praw człowieka w Korei Północnej pozostała bez zmian. Z opublikowanego raportu wynika, że władzę północnokoreańskie próbują kontrolować wszystkie informacje, skazują na śmierć przeciwników politycznych i uciekinierów bez żadnego procesu, a prawa człowieka są systematycznie łamane (także na posterunkach policji, w aresztach i więzieniach). Więźniarki w ciąży zmusza się do aborcji lub też dzieci więźniarek zabija się tuż po narodzeniu. Opublikowany raport Departamentu Stanu USA poświęcony jest także sytuacji praw człowieka w Korei Południowej – Południe skrytykowano za dyskryminację uciekinierów z Korei Północnej, a także nadużycia seksualne i łamanie prawa dotyczącego usług telekomunikacyjnych.
W 2011 roku Tajlandia odrzuciła propozycję Korei Południowej dotyczącej wybudowania centrum dla uchodźców z Korei Północnej. Tajskie władze obawiały się, że takie centrum zachęci innych Koreańczyków do nielegalnego przekraczania granic. Budowa miała powstać w prowincji Chiang Rai.
W marcu 2013 roku Rada Praw Człowieka ONZ poparła bez głosowania rezolucję, która ustanowiła Komisję Śledczą do zbadania łamania praw człowieka w Korei Północnej.

</doc>
<doc id="354283" url="https://pl.wikipedia.org/wiki?curid=354283" title="Drohojów">
Drohojów

Drohojów – wieś w Polsce, położona w województwie podkarpackim, w powiecie przemyskim, w gminie Orły, nad rzeką Radą.
W latach 1975–1998 miejscowość administracyjnie należała do województwa przemyskiego.
Historia Drohojowa.
Drohojów od 1615 roku należał do Drohojowskich, którzy w pierwszej połowie XVII wieku wznieśli tu zamek.
Najazdy tatarskie w 1623 i 1624 roku, niszczą miejscowość, a potem najazdy Szwedów w 1656 r. i Węgrów Rakoczego w 1657 r. doprowadzają do zgliszcz. W XVIII wieku na skutek najazdu szwedzkiego i przemarszu wojsk rosyjskich, zamek został zniszczony i popadał w ruinę. Na przełomie XVIII i XIX wieku założono tu park dworski. W początkach XX wieku wzniesiony został w rejonie dawnego zamku murowany dwór.
Podczas I wojny światowej 24 maja 1915 roku, doszło tu do bitwy stoczonej przez rosyjską 8 Armię gen. Aleksego Brusiłowa i niemiecko-austriacką 11 Armię gen. Augusta von Mackensena, dziś możemy odwiedzić mogiły poległych żołnierzy.
Obok Polaków przed II wojną światową mieszkali Żydzi w "gminie żydowskiej", w czasie wojny wywiezieni.
W Drohojowie urodził się jeden z ww. Emil Schinagel (1899 – 1943 Lwów (zamordowany))
lekarz, malarz, grafik, członek grupy zwornik. Student ASP w Krakowie studiował w 1919 u Teodora Axentowicza oraz w Akademii Brukselskiej u Van Haalena w 1930 r.

</doc>
<doc id="354285" url="https://pl.wikipedia.org/wiki?curid=354285" title="Droniki">
Droniki

Droniki (niem. "Fließwiese") – wieś w Polsce położona w województwie lubuskim, w powiecie wschowskim, w gminie Sława.
W okresie Wielkiego Księstwa Poznańskiego (1815-1848) miejscowość wzmiankowana jako Droniki należała do wsi większych w ówczesnym powiecie babimojskim rejencji poznańskiej. Droniki należały do kaszczorskiego okręgu policyjnego tego powiatu i stanowiły część majątku Kaszczor, który należał wówczas do rządu pruskiego w Berlinie. Według spisu urzędowego z 1837 roku Droniki liczyły 152 mieszkańców, którzy zamieszkiwali 22 dymy (domostwa).
W latach 1975–1998 miejscowość administracyjnie należała do województwa zielonogórskiego.
Wieś powstała w dzielnicy robotniczej aż do około 1850 roku i należała do miejscowości Ciosaniec. Kolonia wzrosła i w 1937 roku została przemianowana na Droniki.

</doc>
<doc id="354286" url="https://pl.wikipedia.org/wiki?curid=354286" title="Droniowice">
Droniowice

Droniowice (niem. "Groß Droniowitz") – wieś w Polsce położona w województwie śląskim, w powiecie lublinieckim, w gminie Kochanowice.
W latach 1975–1998 miejscowość administracyjnie należała do województwa częstochowskiego.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Dronowitz" we fragmencie "Dronowitz balistariorum decima more polonicali".
Zabytki.
W miejscowości znajdują się:

</doc>
<doc id="354287" url="https://pl.wikipedia.org/wiki?curid=354287" title="Droszewo">
Droszewo

Droszewo – osada w Polsce położona w województwie warmińsko-mazurskim, w powiecie olsztyńskim, w gminie Biskupiec. W latach 1975–1998 miejscowość należała administracyjnie do województwa olsztyńskiego.
Droszewo położone jest około 11 km od Biskupca. Usytuowane na terenie pagórkowatym, przecina je rzeka Czerwinka uchodząca do jeziora Dadaj. Droszewo i jego okolice są częścią szlaków turystycznych prowadzących w kierunku Wielkich Jezior Warmii i Mazur. Charakteryzuje się wielorodzinną zwartą zabudową liczącą ok. 80 rodzin i zamieszkuje ją 288 mieszkańców. 
Historia.
"Rys historyczny"
Droszewo zostało założone w 1350 r. na peryferiach Małej Barci. Biskup warmiński Jan Stryprock nadał 5 włók na polu Kunczen nad rzeczką Węgój (obecnie Czerwinka – nazwa lokalna) braciom pruskim Scalgonen i Willam jak wolny majątek pruski. Lata wojen z Zakonem Krzyżackim spowodowały duży ubytek ludności pruskiej (na południowej Warmii ok. 75% ogółu ludności), na jej miejsce osiedlała się ludność polska z Mazowsza. W 1528 r. Droszewo zostało nadane polskiemu osadnikowi Jerzemu Toszce, a w 1571 r. Jerzemu von Schedlin-Czarlińskiemu. Do 1945 roku miejscowość zamieszkiwana była przez ludność pruską (niemiecka nazwa miejscowości – Kunzkeim).
"Środowisko przyrodnicze"
We wsi znajdują się dwa parki. Jeden park obejmuje głęboki jaz rzeki Czerwinki, drugi zaś położony jest na wzgórzu przy szlaku kolejowym. W okolicy wsi gniazdują m.in. bocian czarny, orzeł bielik, żurawie, sowy. Spotyka się także lisy, sarny, dziki. W skład flory parków wchodzą: dęby, buki, świerki, wiązy, konwalie, zawilce i przylaszczki. W odległości 1 km od Droszewo położone jest jezioro Dadaj. 
"Środowisko kulturowe"
W Droszewie znajduje się dwór (nr 1 pocz. XX w. zgodnie z rejestrem zabytków) i budynek nr 9 z poł. XIX w. Ponadto w remizie strażackiej znajduje się zabytkowa sikawka konna z początku XX wieku oraz zabytkowe hełmy, pasy i prądownica.
"Rolnictwo i gospodarka"
Pomimo że gmina Biskupiec jest typową gminą rolniczą mieszkańcy Droszewa nie utrzymują się z rolnictwa. Źródłem utrzymania mieszkańców jest praca w sferze produkcyjno-usługowej, emerytury, renty, zasiłki dla bezrobotnych oraz zasiłki z pomocy społecznej. Droszewo jest wsią popegeerowską. We wsi funkcjonuje sklep spożywczy, brak jest przedsiębiorstw i gospodarstw agroturystycznych.
"Organizacje społeczne"
Działający na terenie wsi sołtys, Rada Sołecka i Ochotnicza Straż Pożarna pełnią rolę organizacji społecznych. OSP w Droszewie jest prężnie działającą organizacją posiadającą dwa samochody ratowniczo-gaśnicze,Specjalny kwatermistrzowski i remizę strażacką.Strażacy uczestniczą w różnorodnych zawodach od pożarniczych poprzez medyczne aż do sportowych.Jednostka skupia w swoim gronie 36 członków w tym 18 czynie biorących udział w akcjach ratowniczo-gaśniczych. Działalność tych organizacji skupia się wokół pielęgnowania różnych tradycji. Organizowane są liczne imprezy okolicznościowe i sportowe integrujące społeczność z terenu Gminy Biskupiec oraz powiatu olsztyńskiego.
Na przełomie 2007/2008 roku we wsi zbudowano plac zabaw dla dzieci, obiekt małej architektury "Grzybek" oraz boisko piłkarskie.

</doc>
<doc id="354288" url="https://pl.wikipedia.org/wiki?curid=354288" title="Inari Vachs">
Inari Vachs

Inari Vachs (ur. 2 września 1974 w Detroit) – amerykańska aktorka i reżyserka filmów pornograficznych. Wybrała jako swój pseudonim japońskiej bogini szczęścia Inari jako obraz kobiety z długimi, rozwianymi włosami, a Vachs to jej ulubiony pisarz Andrew Vachss.
Życiorys.
Wczesne lata.
Urodziła się w Detroit w stanie Michigan. Jej rodzice pochodzili z Serbii. Wychowywała się w Chicago w stanie Illinois. W 1992 ukończyła Roseville High School w Roseville w Michigan. Pracowała w korporacji, zaczynając od zarządzania biurem, a następnie przechodząc do sprzedaży i marketingu w ubezpieczeniach na życie i finansach.
Kariera.
W listopadzie 1997, w wieku 23 lat debiutowała na ekranie w filmie Luca Wyldera "Master's Choice 3". Pojawiła się potem w produkcjach Vivid, Metro, Venus Productions, Wicked Pictures, Elegant Angel, Vivid, Jill Kelly Productions, Zane Entertainment Group, Evil Angel, Brazzers, Anabolic Video, Adam &amp; Eve i Digital Playground.
W 2000 zdobyła nagrodę AVN dla najlepszej wykonawczyni roku. Kolejne nagrody, które wygrała Vachs, to XRCO Award dla najlepszej aktorki w 2000 i Orgasmic Vocalist w 2001. 
Wystąpiła w filmach: "Personals II: CasualSex.com" (2001) jako Sam, "Sex Court: The Movie" (2001) jako Jessie i "Forbidden" (2002) jako CeCe Lynn. Jej zdjęcia publikowano także w magazynach dla dorosłych, w tym „Raunchy Couples” (vol.14 #4 2002). 
W 2003 Inari założyła własną firmę produkcyjną o nazwie IV Multimedia. W 2005 była współgospodarzem serialu telewizyjnego Playboy "Naughty Amateur Home Videos". 
W 2010 została wprowadzona do Galerii Sław XRCO. W 2011 w duecie z Tomem Byronem była gospodarzem gali wręczenia nagród XRCO Awards.
Poza planem filmowym przyjaźniła się z Devon Michaels, Cheyenne Silver (1999) i Nikitą Denise (2007).
Życie prywatne.
23 lipca 1997 wyszła za mąż za sympatię z liceum Brandona Christophera Stewarta Greene, który od końca lat dziewięćdziesiątych jest kulturystą. Jednak doszło do rozwodu. 29 listopada 2014, jej drugi były mąż Justin zginął w wypadku w wieku 36 lat. Mieli dwoje dzieci: córkę Justice (ur. 2005) i syna Kamdena (ur. 2011).

</doc>
<doc id="354289" url="https://pl.wikipedia.org/wiki?curid=354289" title="Droszów">
Droszów

Droszów (niem. "Droschen") – wieś w Polsce położona w województwie dolnośląskim, w powiecie trzebnickim, w gminie Trzebnica.
Podział administracyjny.
W latach 1975–1998 miejscowość administracyjnie należała do województwa wrocławskiego.
Nazwa.
Według Heinricha Adamy'ego nazwa miejscowości należy do grupy nazw patronomicznych i pochodzi od słowiańskiego imienia założyciela oraz pierwszego właściciela wsi "Drożka". W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Droschow" podając jej znaczenie "Dorf des Droszko" czyli po polsku "Wieś Droszka, Drożka". Nazwa wsi została później zgermanizowana na "Droschen" i utraciła swoje pierwotne znaczenie.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Droschow".

</doc>
<doc id="354290" url="https://pl.wikipedia.org/wiki?curid=354290" title="Drozdowice Małe">
Drozdowice Małe

Drozdowice Małe (niem. "Allhilf") – wieś w Polsce położona w województwie dolnośląskim, w powiecie górowskim, w gminie Wąsosz. W latach 1975–1998 miejscowość należała administracyjnie do województwa leszczyńskiego.
Nazwa.
9 grudnia 1947 ustalono urzędową polską nazwę miejscowości – Drozdowice Małe, określając drugi przypadek jako Drozdowic Małych, a przymiotnik – drozdowicki.

</doc>
<doc id="354291" url="https://pl.wikipedia.org/wiki?curid=354291" title="Drozdowice Wielkie">
Drozdowice Wielkie

Drozdowice Wielkie – wieś w Polsce, położona w województwie dolnośląskim, w powiecie górowskim, w gminie Wąsosz.
W latach 1975–1998 miejscowość administracyjnie należała do województwa leszczyńskiego.

</doc>
<doc id="354292" url="https://pl.wikipedia.org/wiki?curid=354292" title="Droździęcin">
Droździęcin

Droździęcin – wieś w Polsce, położona w województwie dolnośląskim, w powiecie oleśnickim, w gminie Twardogóra.
W latach 1975–1998 wieś administracyjnie należała do województwa wrocławskiego.
Nazwa.
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller notuje polską nazwę miejscowości "Drosdenczin" oraz zgermanizowaną nazwę - "Drostenschin".
Demografia.
Według Narodowego Spisu Powszechnego (III 2011 r.) liczył 68 mieszkańców. Jest najmniejszą miejscowością gminy Twardogóra.

</doc>
<doc id="354294" url="https://pl.wikipedia.org/wiki?curid=354294" title="Drożdzienica">
Drożdzienica

Drożdzienica (niem. "Drausnitz") – wieś w Polsce położona w województwie kujawsko-pomorskim, w powiecie tucholskim, w gminie Kęsowo.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 416 mieszkańców. Jest czwartą co do wielkości miejscowością gminy Kęsowo.
Przed I wojną światową w budynku późniejszej szkoły mieściła się gospoda "Pod Czarnym Orłem" (niem. "Gasthof Schwarzen Adler"). W 1942 roku okupanci niemieccy wprowadzili dla miejscowości nazwę hitlerowską "Drausnest".

</doc>
<doc id="354295" url="https://pl.wikipedia.org/wiki?curid=354295" title="Drągi">
Drągi

Drągi – wieś w Polsce położona w województwie podlaskim, w powiecie wysokomazowieckim, w gminie Sokoły.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
W I Rzeczypospolitej "Drągi" należały do ziemi bielskiej.
W roku 1827 miejscowość liczyła 19 domów i 119 mieszkańców.
Pod koniec wieku XIX "Drągi-Wypychy" wzmiankowane jako "wieś szlachecka" w powiecie mazowieckim, gmina i parafia Sokoły.
W roku 1921 wyszczególniono:
Współczesna miejscowość "Drągi" utworzona ze wsi: "Drągi-Kosuty" i "Drągi-Wypychy".

</doc>
<doc id="354296" url="https://pl.wikipedia.org/wiki?curid=354296" title="Drągowina">
Drągowina



</doc>
<doc id="354297" url="https://pl.wikipedia.org/wiki?curid=354297" title="Drągów">
Drągów

Drągów – wieś w Polsce, położona w województwie dolnośląskim, w powiecie oleśnickim, w gminie Twardogóra.
W latach 1975–1998 wieś administracyjnie należała do województwa wrocławskiego.

</doc>
<doc id="354298" url="https://pl.wikipedia.org/wiki?curid=354298" title="Drążdżewo">
Drążdżewo

Drążdżewo – wieś w Polsce położona w województwie mazowieckim, w powiecie makowskim, w gminie Krasnosielc. Leży nad rzeką Orzyc.
W latach 1954–1972 wieś należała i była siedzibą władz gromady Drążdżewo. W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Izydora w Drążdżewie.
Historia.
Pierwszy raz wymieniana w 1386. 12 marca 1863 miejsce bitwy wojsk carskich z powstańczym oddziałem Zygmunta Padlewskiego, upamiętnione pomnikiem na cmentarzu.

</doc>
<doc id="354299" url="https://pl.wikipedia.org/wiki?curid=354299" title="Drążdżewo-Kujawy">
Drążdżewo-Kujawy

Drążdżewo-Kujawy – wieś w Polsce położona w województwie mazowieckim, w powiecie makowskim, w gminie Krasnosielc.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Izydora w Drążdżewie.

</doc>
<doc id="354300" url="https://pl.wikipedia.org/wiki?curid=354300" title="Drążdżewo Małe">
Drążdżewo Małe

Drążdżewo Małe – wieś w Polsce położona w województwie mazowieckim, w powiecie makowskim, w gminie Krasnosielc. Leży nad rzeką Orzyc.
W latach 1975–1998 miejscowość administracyjnie należała do województwa ostrołęckiego.
W Drążdżewie Małym znajduje się kościół parafii św. Izydora w Drążdżewie, cmentarz, 2 mogiły w postaci usypanych kopców, do niedawna przedszkole, a wcześniej szkoła podstawowa.

</doc>
<doc id="354301" url="https://pl.wikipedia.org/wiki?curid=354301" title="Drążdżewo Nowe">
Drążdżewo Nowe

Drążdżewo Nowe – wieś w Polsce położona w województwie mazowieckim, w powiecie przasnyskim, w gminie Jednorożec. Leży nad rzeką Orzyc.
Historia.
W granicach administracyjnych wsi odnaleziono ślady średniowiecznej i nowożytnej osady.
Dawniej współczesne wsie: Drążdżewo, Drążdżewo-Kujawy, Drążdżewo Małe, Drążdżewo Nowe funkcjonowały w źródłach jako jedna wieś: Drążdżewo. W spisie powszechnym z 1921 wyróżnia się Drążdżewo, Drążdżewo-Folwark, Drążdżewo-Krzywomija, Drążdżewo-Kujawy, Drążdżewo Nowe i Drążdżewo-Stegna. Wieś Drążdżewo Nowe powstała w wyniku parcelacji ziemi dworskiej dóbr Krasnosielc. Po I wojnie światowej dzierżawca Zygmunt Biernacki sprzedawał ziemię. Grunty nabyło wiele rodzin z terenu kurpiowskiej Puszczy Białej (wsie Kamieńczyk, Koziki, Łączka, Nowe Budy, Przedświecie, Sieczychy) i Puszczy Zielonej (Błędowo, Dąbrowa, Dynak, Gaczyska, Grabówek, Krusza, Kucieje Nowe, Majk, Mazuk, Myszyniec, Niedźwiedź, Nowa Wieś, Parciaki, Pełty, Poścień, Pruskołęka, Rżaniec, Szafarnia, Wola Błędowska, Wykrot, Zalesie, Zdunek).
Wierni kościoła rzymskokatolickiego należą do parafii św. Floriana w Jednorożcu lub do parafii św. Izydora w Drążdżewie. Granica parafii przebiega przez wieś i jest uwarunkowana bliskością parafii w momencie osiedlania się mieszkańców: osadnicy, którzy zamieszkali bliżej Jednorożca (tzw. Nabywce), zostali przydzieleni do miejscowej parafii, osadnicy bliżej starszej części wsi zostali przypisani do parafii Drążdżewo, tak jak ci, którzy mieszkali tu już wcześniej (tzw. Posilenie). Do parafii Jednorożec należy północna część Drążdżewa Nowego (posesje 44–73).
W 2002 notowano tu 125 gospodarstw domowych. Na dzień 31 grudnia 2014 wieś zamieszkiwały 94 osoby w wieku przedprodukcyjnym, 250 w wieku produkcyjnym i 49 w wieku poprodukcyjnym. Na dzień 31 grudnia 2019 w Drążdżewie Nowym mieszkało 395 osób.
Na terenie wsi znajduje się Polska Kępa, dawniej wyspa na Orzycu, dziś wzgórze nad rzeką. To miejsce bitwy z okresu powstania styczniowego (26–28 czerwca 1863). Od 2009 organizacje pozarządowe z gminy Jednorożec i Krasnosielc (miejsce leży blisko granicy jednostek terytorialnych) organizują biwak patriotyczny.
W granicach administracyjnych wsi znajduje się kilkanaście przykładów małej architektury sakralnej: krzyży przydrożnych i kapliczek.
Wiadomości ogólne.
Nazwa.
Nazwa "Drążdżewo" pochodzi od słów "drzążdż" albo "drażdże". Prasłowiańską "drezgą" czyli "drążdżem" określano chrust lub giętkie pręty. Taki materiał osadzał się w korycie Orzyca. Przymiotnik "nowy" określa wiek osady jak najmłodszej części dawnych dóbr Drążdżewo.
Zmiany administracyjne.
W okresie II RP wieś leżała w gminie Krasnosielc w powiecie makowskim. W wyniku podziału gmin na gromady (1933) wieś trafiła do gromady Drążdżewo Nowe. Sytuacja utrzymała się po II wojnie światowej (z przerwą na okres wojenny, kiedy to teren włączono do rejencji ciechanowskiej). Kiedy w 1954 zlikwidowano gminy, wieś włączono do gromady Jednorożec. W latach 1975–1998 miejscowość administracyjnie należała do województwa ostrołęckiego. Od 1999 Drążdżewo Nowe znajduje się w gminie Jednorożec w powiecie przasnyskim i województwie mazowieckim.
Nazwy miejscowe.
Wieś dzieli się na kilka części o zwyczajowych nazwach. Są to m.in.:

</doc>
<doc id="354302" url="https://pl.wikipedia.org/wiki?curid=354302" title="Jerzy Pomianowski (dyplomata)">
Jerzy Pomianowski (dyplomata)

Jerzy Ryszard Pomianowski (ur. 30 sierpnia 1960 w Warszawie) – polski dyplomata, ambasador tytularny, podsekretarz stanu w Ministerstwie Spraw Zagranicznych (2011–2013), dyrektor generalny służby zagranicznej (2005–2006), ambasador RP w Japonii (1997–2002).
Życiorys.
W 1987 ukończył studia z zakresu socjologii na Wydziale Filozofii i Socjologii Uniwersytetu Warszawskiego. Na początku lat 80. był członkiem zarządu Niezależnego Zrzeszenia Studentów, kierował niezależnym wydawnictwem akademickim (Studencką Oficyną Wydawniczą SOWA).
W 1988 pracował jako ekspert UNESCO w Sri Lance. Od 1990 do 1991 był starszym specjalistą ds. szkół niepublicznych w gabinecie ministra edukacji narodowej. Od 1991 związany z Ministerstwem Spraw Zagranicznych. Przez rok był wicedyrektorem Departamentu Afryki, Azji, Australii i Oceanii MSZ, następnie do 1997 pełnił funkcję dyrektora tego departamentu. W latach 1997–2002 był ambasadorem nadzwyczajnym i pełnomocnym RP w Japonii. Po powrocie do kraju zajmował kolejno stanowiska przewodniczącego komisji przetargowej w Departamencie Promocji MSZ (do 2004), ambasadora tytularnego i pełnomocnika ministra spraw zagranicznych ds. przygotowania i organizacji III szczytu Rady Europy (do 2005), dyrektora generalnego służby zagranicznej (do 2006) oraz dyrektora Departamentu Współpracy Rozwojowej i koordynatora programu Polskiej Pomocy Zagranicznej (do 2008). Przez kolejne trzy lata był dyrektorem Partnerstwa dla Demokratycznego Rządzenia, inicjatywy OECD i UNDP.
1 lipca 2011 objął stanowisko wiceministra spraw zagranicznych w randze podsekretarza stanu. W styczniu 2013 powołany na stanowisko dyrektora wykonawczego Europejskiego Funduszu na rzecz Demokracji (od czerwca 2013). 5 lipca 2013, w związku z objęciem tej funkcji, odszedł z administracji rządowej.
Działalność sportowa i muzyczna.
Działalność sportowa.
Jest aikidoką, uzyskał 6. dan, popularyzuje też kenjutsu. Został prezydentem Polskiej Federacji Aikido.
Działalność muzyczna.
W latach 70. i 80. doskonalił grę na azjatyckich instrumentach perkusyjnych, szczególnie na tabli, studiując u Pandita Nikhil Ghosha w Indiach. W latach 1984–1989 współtworzył wraz z Marią Pomianowską ("sarangi"), Markiem Sawickim ("tambura"), Markiem Styczyńskim ("swara-mandala") oraz Pawłem Gubałą ("jaltarang") polski zespół muzyczny Raga Sangit grający na autentycznych instrumentach tradycyjną muzykę Indii w stylu odtwarzającym lokalne maniery wykonawcze. Zespół wydał dwie płyty LP: "Klasyczna muzyka północnych Indii" (1987) oraz "Muzyka z księgi" (1990).
Jako tablista wystąpił gościnnie na wydanej w 1988 płycie "Spokojnie" zespołu Kult.
Odznaczenia.
Odznaczony japońskim Orderem Wschodzącego Słońca II klasy oraz Krzyżem Oficerskim Orderu Odrodzenia Polski.

</doc>
<doc id="354303" url="https://pl.wikipedia.org/wiki?curid=354303" title="Drążeń">
Drążeń

Drążeń – wieś w Polsce położona w województwie wielkopolskim, w powiecie konińskim, w gminie Krzymów.
W latach 1975–1998 miejscowość administracyjnie należała do województwa konińskiego.

</doc>
<doc id="354304" url="https://pl.wikipedia.org/wiki?curid=354304" title="Drążewo">
Drążewo

Drążewo – wieś w Polsce położona w województwie mazowieckim, w powiecie ciechanowskim, w gminie Sońsk.
W latach 1975–1998 miejscowość administracyjnie należała do województwa ciechanowskiego.
Wieś graniczy z miejscowościami: Sarnowa Góra, Łebki Wielkie, Mieszki, Damięty-Narwoty oraz Chrościce. Przeważają tu głównie grunty trzeciej, czwartej i piątej klasy. W latach 1961-2000 mieściła się tu szkoła podstawowa pod nazwą "Berlińskiego pułku ułanów legionowych". Szkoła została wybudowana przy pomocy jednostki wojskowej z Ciechanowa.
Przyszedł tutaj na świat Henryk Goryszewski.

</doc>
<doc id="354305" url="https://pl.wikipedia.org/wiki?curid=354305" title="Drążgów">
Drążgów

Drążgów – wieś (dawniej miasto) w Polsce położona w województwie lubelskim, w powiecie ryckim, w gminie Ułęż.
Drążgów uzyskał lokację miejską w 1544 roku. Prawa miejskie posiadał do 11 kwietnia 1820.
W latach 1975–1998 miejscowość administracyjnie należała do ówczesnego województwa lubelskiego.
Wierni Kościoła rzymskokatolickiego należą do parafii Podwyższenia Krzyża Świętego w Sobieszynie.
Historia.
Wykopaliska prowadzone w latach 1988-1990 oraz 1996 roku przez prof. dr hab. Andrzeja Kokowskiego z UMCS w Lublinie dowodzą, że w Drążgowie istniał kompleks osadniczy kultury przeworskiej rozwijającej się między III a V wiekiem n.e. Wiedza o dawnym osadnictwie przetrwała w lokalnym nazewnictwie miejsc - teren, na którym prowadzono wspomniane wykopaliska, mieszkańcy Drążgowa od wielu pokoleń nazywali "grodziskiem". Położone jest na północny zachód od wioski.
Od XV w. wieś Drążgowskich, którzy lokowali miasto przed 1517 r. przy przeprawie przez Wieprz (w 1544 Firlejowie założyli konkurencyjny Baranów), a od 1530 własność Kłoczkowskich. W 1544 wydano ponowny akt lokacyjny i od 1712 należało do Stadnickich. Prywatne miasto szlacheckie "Drzązgów" położone było w drugiej połowie XVI wieku w ziemi stężyckiej. W roku 1780 Drążgów nabył generał Rafał Tarnowski, który przeprowadza się tam z żoną, znaną później pamiętnikarką Urszulą z Ustrzyckich. W jej „Wspomnieniach damy polskiej” znajdujemy wzmiankę o istnieniu w latach 90. XVIII w. pałacu z oficynami , a także wydarzeniach roku 1792 w Drążgowie. W 1826 Antoni Maciejowski kupuje dobra drążgowskie i zakłada rezydencję, od poł. XIX wieku posiadłość przechodzi w ręce Karola Meiznera, potem Rudnickich, Bielickich, w 1889 kupuje ją Światopełk-Czertwertyńska, a po niej Ignacy Ginczelowski, który rozprzedaje dobra. W 1827 Drążgów liczyło 138 mieszkańców i 50 domów, w 1929 – 454 mieszkańców i 114 domów.
Jeśli chodzi o inne ważne wydarzenia z życia Drążgowa, to warto wspomnieć o pożarze z roku 1940, który strawił praktycznie całą osadę, łącznie z kościołem.
Układ urbanistyczny.
Zatarty, ośrodkiem był Rynek 100 x 75 mieszczący 7-9 działek o szer. 10 m. W pierzei, na zachód od Rynku równoległa do niego droga – był to układ d. nawsia.
Architektura rezydencjonalna.
W 1826 z materiałów zgromadzonych na kościół Antoni Maciejewski zbudował dwór i zespół folwarczny, które zostały rozebrane po II wojnie. Były usytuowane w płd. wsch. części osady, gdzie dziś stoją domy nr 44-45.
Architektura sakralna.
Parafia utworzona 1334-1335 przez Jana Bodzantę, biskupa krakowskiego w oparciu o Fundację Drążgowskich, z kościołem najpierw drewnianym, zamienionym w 1575 przez dziedzica Mikołaja Kłoczowskiego na zbór ariański na okres 30 lat. Drugi kościół drewniany pod wezwaniem św. Trójcy – wzniesiony staraniem ks. Michała Wierzbowskiego w 1771 usytuowany był w płn. wsch. narożu Rynku, spalił się w 1940 w czasie pożaru i już nie został odbudowany. Plebania z 1781, drew. otynkowana, parterowa, pierwotnie z gankiem (pozostałością są półkolumny toskańskie), po II wojnie przebudowana, utraciła cechy stylowe. W wiosce zachował się cmentarz parafialny z końca XVIII, obecnie nieczynny. Leży na płn. wschód od wioski, przy drodze polnej do Sobieszyna. Liczy ok. 0,45 ha powierzchni.
W 1886 siedziba parafii z Drążgowa została przeniesiona do Sobieszyna. Tam, w latach 1883-1886, staraniem ks. Feliksa Majewskiego, kosztem Kajetana Kickiego, wybudowano nowy murowany kościół w stylu neogotyckim. Został on konsekrowany 1886 przez Wincentego Teofila Chościak Popiela, arcybiskupa warszawskiego.

</doc>
<doc id="354306" url="https://pl.wikipedia.org/wiki?curid=354306" title="Drążna">
Drążna

Drążna – wieś w Polsce położona w województwie wielkopolskim, w powiecie słupeckim, w gminie Słupca. We wsi znajduje się jedno z dwóch gimnazjów gminy Słupca – Publiczne Gimnazjum w Drążnej oraz straż założona w 1932.
Wieś duchowna "Drzązno", własność biskupstwa poznańskiego, pod koniec XVI wieku leżała w powiecie pyzdrskim województwa kaliskiego.
W latach 1954–1960 wieś należała i była siedzibą władz gromady Drążna, po jej zniesieniu w gromadzie Młodojewo. W latach 1975–1998 miejscowość administracyjnie należała do województwa konińskiego.
Liczba mieszkańców w roku 2011 wynosiła 322 osoby.

</doc>
<doc id="354307" url="https://pl.wikipedia.org/wiki?curid=354307" title="Drążno-Holendry">
Drążno-Holendry

Drążno-Holendry – wieś w Polsce położona w województwie wielkopolskim, w powiecie konińskim, w gminie Krzymów.
Wieś królewska położona w II połowie XVI wieku w powiecie przedeckim województwa brzeskokujawskiego, należała do starostwa przedeckiego.
W latach 1975–1998 wieś należała administracyjnie do województwa konińskiego.

</doc>
<doc id="354308" url="https://pl.wikipedia.org/wiki?curid=354308" title="Dreństwo">
Dreństwo

Dreństwo ("Dręstwo") – wieś w Polsce położona w województwie podlaskim, w powiecie augustowskim, w gminie Bargłów Kościelny.
Wieś królewska starostwa rajgrodzkiego w ziemi bielskiej województwa podlaskiego w 1795 roku.
W latach 1954–1961 wieś należała i była siedzibą władz gromady Dreństwo, po jej zniesieniu w gromadzie Pruska. W latach 1975–1998 miejscowość administracyjnie należała do województwa suwalskiego.
Do 2007 roku miejscowość nosiła nazwę Dręstwo.

</doc>
<doc id="354309" url="https://pl.wikipedia.org/wiki?curid=354309" title="Dręszew">
Dręszew

Dręszew – wieś w Polsce położona w województwie mazowieckim, w powiecie wołomińskim, w gminie Dąbrówka.
Prywatna wieś szlachecka "Dręszewo" położona była w drugiej połowie XVI wieku w powiecie kamienieckim ziemi nurskiej województwa mazowieckiego. W latach 1975–1998 miejscowość administracyjnie należała do województwa ostrołęckiego. 
Wieś stanowi sołectwo gminy Dąbrówka. Według Narodowego Spisu Powszechnego (III 2011 r.) wieś liczyła 389 mieszkańców. 
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.
Urodził się tu Adam Szydłowski (1900 -1960) – podpułkownik dyplomowany piechoty Wojska Polskiego, cichociemny.

</doc>
<doc id="354310" url="https://pl.wikipedia.org/wiki?curid=354310" title="Drężek">
Drężek

Drężek – wieś w Polsce położona w województwie mazowieckim, w powiecie ostrołęckim, w gminie Myszyniec.
Wierni kościoła rzymskokatolickiego należą do parafii Trójcy Przenajświętszej w Myszyńcu.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Wach (od 1931 w gminie Czarnia).
Według Powszechnego Spisu Ludności z 1921 roku wieś zamieszkiwało 210 osoby w 34 budynkach mieszkalnych. Miejscowość należała do parafii rzymskokatolickiej w Myszyńcu. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Myszyńcu.
W wyniku agresji III Rzeszy na Polskę we wrześniu 1939 tereny byłej gminy znalazły się pod okupacją niemiecką i do wyzwolenia weszła w skład Landkreis Scharfenwiese, Regierungsbezirk Zichenau III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="354311" url="https://pl.wikipedia.org/wiki?curid=354311" title="Drężewo">
Drężewo

Drężewo – wieś w Polsce położona w województwie mazowieckim, w powiecie ostrołęckim, w gminie Olszewo-Borki. Leży przy drodze wojewódzkiej nr 544 nad rzeką Omulew.
Wierni kościoła rzymskokatolickiego należą do parafii Nawiedzenia Najświętszej Maryi Panny w Ostrołęce.
Historia.
Wieś szlachecka położona była w drugiej połowie XVI wieku w powiecie ostrołęckim ziemi łomżyńskiej. W latach 1921–1939 wieś leżała w województwie białostockim, w powiecie ostrołęckim, w gminie Nakły (od 1936 w gminie Rzekuń).
Według Powszechnego Spisu Ludności z 1921 roku wieś zamieszkiwało 30 osób w 6 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Ostrołęce.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="354312" url="https://pl.wikipedia.org/wiki?curid=354312" title="Drężno">
Drężno

Drężno – (niem. Drensch), wieś w Polsce położona w województwie zachodniopomorskim, w powiecie szczecineckim, w gminie Szczecinek.
Miejscowość znajduje się nad jeziorem Studnica i uchodzącą do niego strugą Bielec. Wyznacza południową linie Doliny Gwdy, ponadto objęta jest terenem chronionego krajobrazu "Jeziora Szczecineckie". Znajduje się tu duża Stanica Harcerska im. hm. Marcina Wielochowskiego położona tuż nad jeziorem. We wsi mają swój początek szlaki kajakowe rzeki Gwdy oraz Pętli Szczecineckiej. 
Przez wieś kursują autobusy PKS relacji Szczecinek-Miastko.

</doc>
<doc id="354313" url="https://pl.wikipedia.org/wiki?curid=354313" title="Powiat nowodworski (województwo pomorskie)">
Powiat nowodworski (województwo pomorskie)

Powiat nowodworski – powiat w Polsce (województwo pomorskie), utworzony w 1999 roku w ramach reformy administracyjnej. Jego siedzibą jest miasto Nowy Dwór Gdański.
W skład powiatu wchodzą:
Według danych z 31 grudnia 2019 roku powiat zamieszkiwało 35 580 osób. Natomiast według danych z 30 czerwca 2020 roku powiat zamieszkiwały 35 483 osoby.
Położenie.
Według danych z 1 stycznia 2012 r. powierzchnia powiatu wynosiła 671,53 km².
Sąsiednie powiaty:
Rada Powiatu.
W 2018 Platforma Obywatelska wystawiła komitet wyborczy pod nazwą Koalicja Żuławy i Mierzeja.
Demografia.
Według danych z 30 czerwca 2013 r. powiat miał 36 398 mieszkańców. Powiat nowodworski jest powiatem o najmniejszej liczbie mieszkańców w woj. pomorskim.

</doc>
<doc id="354314" url="https://pl.wikipedia.org/wiki?curid=354314" title="Drożdżak">
Drożdżak

Drożdżak – wieś w Polsce w województwie lubelskim, w powiecie łukowskim, w gminie Krzywda. W pobliżu przepływa Mała Bystrzyca.
Wierni Kościoła rzymskokatolickiego należą do parafii Matki Boskiej Częstochowskiej w Radoryżu Kościelnym. 
W przeszłości wieś nosiła nazwę Wólka Radoryska.
W latach 1975–1998 miejscowość administracyjnie należała do województwa siedleckiego.

</doc>
<doc id="354315" url="https://pl.wikipedia.org/wiki?curid=354315" title="Lanny Barby">
Lanny Barby

Lanny Barby (ur. 29 sierpnia 1981 w Montrealu) – frankokanadyjska modelka i aktorka filmów pornograficznych, występująca także pod pseudonimem Lani Barbi, Lanni Barbi, Lannie Barbi, Lannie Barbie, Lanny Barbie, Lanny Barby i Lanie.
Życiorys.
Kariera.
Dorastała w Montrealu w Kanadzie, w prowincji Quebec. Po raz pierwszy została zauważona podczas swojego występu w klubie nocnym jako striptizerka. Jej kariera w branży porno rozpoczęła się „5 sekund po 18. urodzinach” w niskobudżetowym filmie "World Sex Tour 24: Canada" (2001). Podpisała potem kontrakt z kilkoma firmami, w tym Vivid Entertainment LLC.
Występowała też ze swoją siostrą przyrodnią Kimberly Franklin, a także z takimi aktorami porno jak: B. Skow, Jules Jordan, Bobby Vitale (2001), Lexington Steele (2001), Erik Everhard (2002), John Strong (2002), Mark Davis (2003), Darren James (2003), Brian Surewood (2003), Jon Dough (2003), Jay Ashley (2003), Nacho Vidal (2003), Barrett Blade (2004), Brett Rockman (2004), Mark Anthony (2004), Ben English (2004), Scott Nails (2004), Alex Rox (2004), Toni Ribas (2004), Mr. Pete (2005), Mick Blue (2005), Kurt Lockwood (2005), Tommy Gunn (2005), Benjamin Brat (2005), Evan Stone (2005), Mark Wood (2005), Evan Seinfeld (2006), Jean Val Jean (2006) i James Deen (2007).
Pracowała jako fotomodelka dla Suze Randall. W czerwcu 2003 została ulubienicą miesiąca magazynu „Penthouse”. Trafiła też na okładki takich czasopism jak „Club” czy „Hustler”.
W 2009, po zakończeniu kariery w branży porno, powróciła do Kanady. Brała też udział w kampaniach reklamowych i teledyskach, a także regularnie pojawiła się w kanadyjskiej telewizji.
Życie prywatne.
W latach 2004–2005 była związana z aktorem Tomem Sizemore’em. 5 marca 2005 poślubiła amerykańskiego gwiazdora porno Juliána Ríosa, rozwiedli się w 2007.

</doc>
<doc id="354316" url="https://pl.wikipedia.org/wiki?curid=354316" title="Drożdżów">
Drożdżów

Drożdżów – wieś w Polsce położona w województwie świętokrzyskim, w powiecie skarżyskim, w gminie Bliżyn.
W latach 1975–1998 miejscowość administracyjnie należała do województwa kieleckiego.
Wierni Kościoła rzymskokatolickiego należą do parafii św. Ludwika w Bliżynie.

</doc>
<doc id="354317" url="https://pl.wikipedia.org/wiki?curid=354317" title="Drożdżówka (województwo mazowieckie)">
Drożdżówka (województwo mazowieckie)

Drożdżówka – wieś w Polsce położona w województwie mazowieckim, w powiecie mińskim, w gminie Siennica. Leży przy drodze wojewódzkiej nr 802. Dawna nazwa miejscowości Drozdówka. Przez miejscowość przepływa struga Piaseczna.
Wieś szlachecka Drozdówka położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.

</doc>
<doc id="354318" url="https://pl.wikipedia.org/wiki?curid=354318" title="Oblężenie Pskowa">
Oblężenie Pskowa

Oblężenie Pskowa – decydujące oblężenie III wyprawy inflanckiej Stefana Batorego. Trwało od 8 września 1581 do 6 lutego 1582 i choć niezakończone sukcesem, przyczyniło się do szczęśliwego dla Rzeczypospolitej końca – rozejmu w Jamie Zapolskim, w wyniku którego car rosyjski Iwan IV Groźny został zmuszony do oddania Polsce Inflant.
Przygotowania Rzeczypospolitej do kampanii 1581 roku.
Na sejmie zwołanym 22 stycznia 1581 roku do Warszawy, Jan Zamoyski zwrócił się do posłów z prośbą o podatki na trzy lata z góry. Posłowie zgodzili się tylko na dwuletnie podatki, jednocześnie proszono króla o jak najszybsze zakończenie wojny. Sytuację finansową poprawiły w pewnym stopniu pożyczki uzyskane od książąt Rzeszy. Jeszcze w trakcie trwania sejmu rozpoczęto wydawać listy przypowiednie dla nowych oddziałów, nakazując im termin koncentracji na 30 czerwca. Nowo zaciągnięte oddziały miały się koncentrować w Wielkich Łukach i Zawłoczu, stare zaciągi miały zaś wyznaczone jako miejsca koncentracji Szczyduty, Łukomlę oraz Połock. Historycy wojskowości oceniają wysiłek mobilizacyjny Rzeczypospolitej w kampanii 1581 roku na 55 000 żołnierzy. W tym pozostawiono na Podolu do ochrony tych ziem przed najazdami tatarskimi nieco ponad 2 tys. żołnierzy pod wodzą hetmana polnego koronnego Mikołaja Sieniawskiego. Następne 3000 żołnierzy rozmieszczono w Inflantach. Część oddziałów pozostawiono także w zamkach nadgranicznych i zdobytych Wielkich Łukach. Na głównym kierunku działań skoncentrowano 47 000 żołnierzy. Korona wystawiła około 24 000 ludzi, w tym 10 251 zaciężnej jazdy i 11 575 piechoty. Armia litewska liczyła zaś około 23 000 żołnierzy w czym 4000 zaciężnej jazdy i 1000 zaciężnej piechoty, 3000 kozaków oraz 15 000 ludzi w pocztach pańskich i pospolitym ruszeniu. Źle przedstawiała się natomiast sytuacja w artylerii, która podczas kampanii 1581 roku składała się z zaledwie 20 dział burzących i nieznanej nam bliżej liczby armat o mniejszych wagomiarach.
Przygotowania moskiewskie do kampanii 1581 roku.
Dowództwo moskiewskie spodziewało się ataku na Psków od dawna. Miasto było jedną z najsilniejszych twierdz w państwie rosyjskim. Na dowódców twierdzy Iwan IV Groźny mianował swych najlepszych i najbardziej zaufanych ludzi. Najstarszym rangą dowódcą był kniaź Wasyl Skopin Szujski, miał on odpowiadać za pozostałych wojewodów, a także całość przygotowań do obrony w twierdzy. Zastępcą Szujskiego został jego bratanek Iwan. Przewyższając energią i talentami wojennymi stryja właściwie kierował obroną Pskowa. Był doświadczonym dowódcą, który brał udział w zdobyciu Połocka w 1563 roku, a także w walkach z Polakami i Szwedami podczas ówczesnej wojny. Szacunki co do załogi Pskowa są wśród historyków rozbieżne. Heidenstein (1553–1620) szacował garnizon na 7000 jazdy i 50 000 piechoty (wliczając w to zdolnych do noszenia broni mieszczan), co według nowszych badań jest liczbą zawyżoną. H. Kotarski opierając się na źródłach polskich i rosyjskich oszacował załogę miasta na 20 000 ludzi, w tym 2000 jazdy, 7000 strzelców oraz 10 000 zdolnych do noszenia broni mieszczan. Artyleria liczyła 40 ciężkich dział i dużą, bliżej nie określoną, liczbę mniejszych.
Przygotowania do oblężenia.
Armia Rzeczypospolitej znalazłszy się pod murami Pskowa musiała wybrać jak najdogodniejszą pozycję na założenie obozu. 26 sierpnia postanowiono założyć obóz naprzeciw południowo-zachodniego naroża twierdzy nad rzeką Pskową. Miejsce to (położone obok gościńca nowogrodzkiego) wydawało się najlepsze, gdyż przecinało główny szlak łączący Psków z resztą państwa Moskiewskiego. Rzeka zabezpieczała flankę sił polsko-litewskich, a miękki grunt ułatwiał podkopy. Wybrane miejsce znajdowało się jednak zbyt blisko murów, skąd oblegających z łatwością raziła artyleria obrońców. Spowodowało to zmianę dyslokacji wojsk oblężniczych. Nowy obóz założono 28 sierpnia pomiędzy Promierzycą a Czerechą o 4 kilometry od południowego naroża Pskowa. Każda nacja wchodząca w skład armii Batorego założyła swój własny obóz. Na lewym skrzydle stanęli Węgrzy, w środku ustawili się Polacy, Litwini stanęli na prawo od stanowisk polskich, natomiast Niemcy rozłożyli się pomiędzy Polakami a Litwinami. Król zdecydował, iż prace oblężnicze będą prowadzone od ściany południowej. Siły zebrane na wyprawę nie pozwalały na prowadzenie oblężenia ze wszystkich stron jednocześnie. Nocą z 5 na 6 września ukończono aprosze i reduty, i zaczęto wciągać armaty na szańce. Następnego dnia 19 ciężkich dział rozpoczęło ostrzał umocnień twierdzy.
Szturm 8 września.
Ostrzał artylerii trwał od rana przez pięć godzin. Następnie postanowiono przeprowadzić szturm na wyłom w murach twierdzy. Do jego wykonania przeznaczono piechotę polską i węgierską, a także oddział liczący około 1500 ochotników spośród chorągwi jazdy. Do szturmu przeznaczono kilkanaście tysięcy ludzi. Jazdę ustawiono na tyłach oddziałów gotujących się do szturmu, jej część przeznaczono też do osłony traktów prowadzących do twierdzy. Około godziny 13:00 wyruszyły oddziały zwiadu. Wkrótce uderzyła reszta wojsk Batorego. Opanowano jedną basztę i zrobiono wyłom w murach, ale nie udało się szturmującym dostać do środka miasta. Szturm się nie powiódł a straty wyniosły około 500 ludzi.
Rezultat.
Pięciomiesięczne oblężenie Pskowa w latach 1581–1582 przez siły polsko-litewskie nie zakończyło się zdobyciem miasta. Rosjanie zmuszeni zostali podjąć rokowania rozejmowe w obliczu postępu wojsk szwedzkich, które uderzyły na pogrążone w wojnie państwo moskiewskie. Zakończeniem walk był rozejm w Jamie Zapolskim podpisany 15 stycznia 1582 r.
Ciekawostki.
Starcie miało pewną dość oryginalną konsekwencję. Stefan Batory obwiniał za klęskę niskie morale i bitność żołnierzy polskich, za którego przyczynę uznał narkotyzowanie się wojsk polskich nasionami derenia (odwrotnie do Litwinów, którzy jakoby nie znali takowej używki). Podobno miało się tak dziać również pod Wielkimi Łukami, kiedy to nieroztropny rabunek spowodował wybuch prochowni twierdzy. W rezultacie władca nakazał wytrzebienie wszelkich krzewów rośliny z Korony. Podejrzewa się, że miało to znaczący wpływ na załamanie się polskiej produkcji miodów pitnych i przejście na stosowanie gorzały (obok np. introdukowania ziemniaka). Wiadomo bowiem, że jest to krzew niezwykle przydatny pszczołom ze względu na wczesne i obfite kwitnienie.
Upamiętnienie.
Walki rycerzy polskich pod Pskowem zostały, po 1990 r., upamiętnione na Grobie Nieznanego Żołnierza w Warszawie napisem na jednej z tablic, „PSKÓW 24 VIII 1581 – 15 I 1582”.

</doc>
<doc id="354319" url="https://pl.wikipedia.org/wiki?curid=354319" title="Drożdżyce">
Drożdżyce

Drożdżyce – wieś w Polsce położona w województwie wielkopolskim, w powiecie poznańskim, w gminie Stęszew.
Wieś Drosdzice położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815–1848) miejscowość wzmiankowana jako Drożdżyce należała do wsi mniejszych w ówczesnym pruskim powiecie Kosten rejencji poznańskiej. Drożdżyce należały do okręgu czempińskiego tego powiatu i stanowiły część majątku Zadory, którego właścicielem był wówczas (1846) Żółtowski. Według spisu urzędowego z 1837 roku Drożdżyce liczyły 91 mieszkańców, którzy zamieszkiwali 8 dymów (domostw).
W latach 1975–1998 miejscowość administracyjnie należała do województwa poznańskiego.
We wsi znajduje się niedawno otwarty teren rekreacyjny dla młodzieży i dorosłych.

</doc>
<doc id="354320" url="https://pl.wikipedia.org/wiki?curid=354320" title="Drożdżyn">
Drożdżyn

Drożdżyn – wieś w Polsce położona w województwie mazowieckim, w powiecie płońskim, w gminie Sochocin.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354321" url="https://pl.wikipedia.org/wiki?curid=354321" title="Drożejowice">
Drożejowice

Drożejowice – wieś sołecka w Polsce położona w województwie świętokrzyskim, w powiecie kazimierskim, w gminie Skalbmierz. Leży przy skrzyżowaniu DW768 z DW770.
Do 1954 roku siedziba gminy Drożejowice. W latach 1954–1972 wieś należała i była siedzibą władz gromady Drożejowice. W latach 1975–1998 miejscowość administracyjnie należała do województwa kieleckiego.
Historia.
Drożejowice wieś i folwark w powiecie pińczowskim, gminie Drożejowice, parafii Skalbmierz.
Leży między Skalbmierzem a Działoszycami, w pobliżu drogi bitej łączącej Działoszyce z traktem bitym kielecko-krakowskim, poczta w Działoszycach.
W 1827 r. było tu 27 domów i 236 mieszkańców.
W przeszłości własność rodziny Wojuckich, później własność Emila Kleniewskiego. Jemu głównie zawdzięczają swoje dobre urządzenie, zabudowania, jako też i zaprowadzenie płodozmianu, założenie pięknego ogrodu angielskiego i owocowego, który odznacza się plantacją z kilkuset olbrzymich orzechów włoskich.
Od roku 1860 są Drożejowice w posiadaniu Żelisława Wędrychowskiego.
W roku 1867 wykopano na terenie Drożejowic dwie urny gliniane, z których jedna tylko pozostała w całości i obecnie jest w posiadaniu p. Feliksa Rybarskiego nauczyciela gimnazjum kieleckiego.
W roku 1881 mieszkańców było 457 (osad 47, gruntu mają 244 mórg).
Rozległość grunta dworskie mają morgów 700. Lasu nie ma, jest jednak podanie, że niegdyś były tu lasy modrzewiowe, o czym świadczy materiał, z którego dom mieszkalny zbudowany, jako też i stare modrzewiowe drzewa, które w liczbie kilkudziesięciu dotąd zachowały się w ogrodzie.
Gmina Drożejowice należy do sądu gminnego okręgu VI w osadzie Skalbmierz. Ludności ma 4834, obszaru 12,559 mórg.
Zabytki.
Park z XVIII w., przebudowany na przełomie XIX/XX w., wpisany do rejestru zabytków nieruchomych (nr rej.: A.204 z 30.09.1959).

</doc>
<doc id="354322" url="https://pl.wikipedia.org/wiki?curid=354322" title="Drożęcin-Lubiejewo">
Drożęcin-Lubiejewo

Drożęcin-Lubiejewo – wieś w Polsce położona w województwie podlaskim, w powiecie łomżyńskim, w gminie Piątnica.
Wierni kościoła rzymskokatolickiego należą do parafii Znalezienia Krzyża Świętego w Małym Płocku.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Rogienice.
Według Powszechnego Spisu Ludności z 1921 roku wieś zamieszkiwało 48 osób w 10 budynkach. Miejscowość należała do miejscowej parafii rzymskokatolickiej w m. Mały Płock. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Mały Płock.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do stycznia 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="354323" url="https://pl.wikipedia.org/wiki?curid=354323" title="Drożki">
Drożki

Drożki – wieś w Polsce, położona w województwie wielkopolskim, w powiecie kępińskim, w gminie Rychtal.
W latach 1975–1998 miejscowość administracyjnie należała do województwa kaliskiego.
W okresie międzywojennym w miejscowości stacjonowała placówka Straży Granicznej I linii „Drożki”.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizownej formie "Droszkaw".

</doc>
<doc id="354324" url="https://pl.wikipedia.org/wiki?curid=354324" title="Drożków">
Drożków

Drożków – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość położona była w województwie zielonogórskim.
Wieś znajduje się przy drodze wojewódzkiej nr 287 Żary – Lubsko.
W Drożkowie znajduje się parafialny, wczesnogotycki Kościół pw. Podwyższenia Krzyża Świętego.
Historia.
Po raz pierwszy wymieniona w 1352 roku- Drascowe. W 1381 roku wymienia się Petermanna von Unwürde, Hansa von Linderode lub może to był ktoś z rodu von Schönaich oraz Nicolausa Denckewitz. 
1480 roku w rękach Hansa von Biberstein. W 1622 jako właściciela wymienia się Heinricha von Kottwitz.

</doc>
<doc id="354325" url="https://pl.wikipedia.org/wiki?curid=354325" title="Drożów">
Drożów

Drożów – wieś w Polsce położona w województwie dolnośląskim, w powiecie polkowickim, w gminie Radwanice.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według gminy Radwanice (31.12.2019 r.) liczył 79 mieszkańców.

</doc>
<doc id="354326" url="https://pl.wikipedia.org/wiki?curid=354326" title="Drożyska Średnie">
Drożyska Średnie

Drożyska Średnie – wieś krajeńska w Polsce położona w województwie wielkopolskim, w powiecie złotowskim, w gminie Zakrzewo.
W latach 1975–1998 miejscowość należała administracyjnie do województwa pilskiego.

</doc>
<doc id="354327" url="https://pl.wikipedia.org/wiki?curid=354327" title="Drożyska Wielkie">
Drożyska Wielkie

Drożyska Wielkie – wieś krajeńska w Polsce położona w województwie wielkopolskim, w powiecie złotowskim, w gminie Zakrzewo.
W latach 1975–1998 wieś należała administracyjnie do województwa pilskiego.
Zabytki.
Kościół Ewangelicki w Drożyskach Wielkich wpisany do rejestru zabytków 2 czerwca 2004 roku.

</doc>
<doc id="354328" url="https://pl.wikipedia.org/wiki?curid=354328" title="Druchowo">
Druchowo

Druchowo – wieś w Polsce położona w województwie mazowieckim, w powiecie płońskim, w gminie Raciąż.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354329" url="https://pl.wikipedia.org/wiki?curid=354329" title="Drugnia">
Drugnia

Drugnia – wieś w Polsce, położona w województwie świętokrzyskim, w powiecie kieleckim, w gminie Pierzchnica.
Do 1954 roku istniała gmina Drugnia. W latach 1954-1972 wieś należała i była siedzibą władz gromady Drugnia. W latach 1975–1998 miejscowość administracyjnie należała do województwa kieleckiego.
W Drugni znajduje się jedno ze źródeł rzeki Wschodnia i Czarnej Staszowskiej.
Historia.
Co do daty powstania wsi nie ma pewności, bowiem dokumenty pisane a będące w posiadaniu archiwów kościelnych uznano za niepewne, możliwe że był to wiek XIII. Pierwszy kościół, pod wezwaniem św. Wawrzyńca i św. Zygmunta Króla, wybudowano tu w XV w. Jego pozostałością jest wschodnia ściana w prezbiterium, ściany boczne nawy i zakrystia. Drugnia do rozbiorów pozostała królewszczyzną i była udostępniana kolejnym dzierżawcom. W 1617 roku spłonął pierwszy kościół. W jego miejscu wybudowano nowy – modrzewiowy.
W czasie Królestwa Kongresowego wieś i folwark rządowy, powiat stopnicki, gmina i parafia Drugnia. Leży na lewo od drogi z Chmielnika do Rakowa, posiada kościół parafialny murowany, istniał już w r. 1440. Szkoła gminna, poczta w Chmielniku. W 1827 r. było tu 75 domów i 471 mieszkańców. Drugnia parafia dekanatu stopnickiego, dawniej szydłowskiego, liczy 1759 dusz. Gmina Drugnia należała wówczas do sądu gminnego okręg I w Chmielniku, gdzie też i stacja pocztowa; ludność 3072 dusz i 9188 mórg obszaru. W XVIII w. królewszczyzna Drugnia w powiecie wiślickim płaciła 955 zł. kwarty.
Pod koniec XVIII wieku założono w Drugni szpital dla ubogich. W okresie powstania styczniowego, 4 listopada 1863 podjazd konny z oddziału Hauke Bosaka stoczył w Drugni potyczkę z oddziałem kozackim. Miejsce walki upamiętnia krzyż, przy którym w okresie dwudziestolecia międzywojennego odbywały się uroczystości patriotyczne oraz tablica pamiątkowa umiejscowiona na terenie szkoły podstawowej.
W okresie dwudziestolecia międzywojennego w Drugni funkcjonowała gmina, szkoła, straż pożarna, kółko rolnicze, spółdzielnia mleczarska, cegielnia. Powstały wtedy również Drużyny Strzeleckie. Ostatnimi dziedzicami Drugni byli Raczyńscy i Tańscy. W czasie II wojny światowej stacjonowały tu oddziały hitlerowskie złożone głównie z Austriaków. Wielu z mieszkańców działało w ruchu oporu oraz wspomagało lokalne oddziały partyzanckie.
Po wojnie, do 1975 r. Drugnia funkcjonowała jako gmina. Szkoła w Drugni założona już w XVI wieku; działała do początku XIX wieku. Reaktywowana w 1867 r. nieprzerwanie działa do dziś.

</doc>
<doc id="354330" url="https://pl.wikipedia.org/wiki?curid=354330" title="Drugnia Rządowa">
Drugnia Rządowa

Drugnia Rządowa – wieś w Polsce położona w województwie świętokrzyskim, w powiecie kieleckim, w gminie Pierzchnica.
W latach 1975–1998 miejscowość administracyjnie należała do województwa kieleckiego. 
Historia.
Drugnia – (dziś Drugnia i Drugnia Rządowa) była w wieku XIX wsią i folwarkiem rządowym leżącym w granicach powiatu stopnickiego, gminie i parafii Drugnia.
W 1827 roku było we wsi 75 domów i 471 mieszkańców. Z kolei Drugnia jako parafia dekanatu stopnickiego (dawniej: dekanatu szydłowskiego), liczyła 1759 wiernych, zaś Drugnia jako gmina liczyła wówczas 3072 mieszkańców i 9188 mórg..
Hasło "Drugnia" znajduje się w "Słowniku geograficznym Królestwa Polskiego," w wydaniu z roku 1881, gdzie umieszczono również poniższą wzmiankę:W XVIII w. królewszczyzna Drugnia w powiecie wiślickim płaciła 955 zł pogłównego.Hasło "Drugnia" znajduje się także w "Słowniku geograficznym Królestwa Polskiego," w wydaniu z roku 1900, gdzie umieszczono również poniższą wzmiankę:Według wątpliwej autentyczności dokumentu w r. 1268 Prandota z Białaczowa jakoby poświęca kościół w Drugni i uposaża takowy. Akt spisano w Korczynie.
Fundatorem według tego dokumentu był książę Bolesław, który zbudował tą świątynię pod wezwaniem św. męczenników Wawrzyńca, Bartłomieja i św. Zygmunta króla, „de muro et lapidibas firmarit“. Dał kościołowi 2 kielichy srebrne, 5 ornatów, 2 antepedia, relikwie św. Zygmunta, tudzież w role, łąki, lasy a także kmieci uposażył.
Biskup od siebie dodał dziesięciny swego stołu z Drugni, wsi Podstoli i Radek (Kodeks Małopolski, t.II, s.284 i Kodeks Wielkopolski, s.438). W połowie XV w. wieś była królewska, ma kościół z kamienia pw. św. Zygmunta. Z łanów kmiecych dziesięcina szła do Chmielnika, z folwarku do Drugni. We wsi był młyn (Długosz L.B. t.I s.392).

</doc>
<doc id="354331" url="https://pl.wikipedia.org/wiki?curid=354331" title="Drulity">
Drulity

Drulity (niem. "Draulitten") – osada w Polsce w województwie warmińsko-mazurskim, w powiecie elbląskim, w gminie Pasłęk. Wieś jest siedzibą sołectwa "Drulity" w którego skład wchodzą również miejscowości Dargowo i Piniewo.
W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="354332" url="https://pl.wikipedia.org/wiki?curid=354332" title="Drupia">
Drupia

Drupia – wieś w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego.

</doc>
<doc id="354333" url="https://pl.wikipedia.org/wiki?curid=354333" title="Drutarnia (województwo świętokrzyskie)">
Drutarnia (województwo świętokrzyskie)

Drutarnia – wieś w Polsce położona w województwie świętokrzyskim, w powiecie koneckim, w gminie Końskie.
Wieś wchodzi w skład sołectwa "Stara Kuźnica".
Przez wieś przechodzi czerwony szlak rowerowy do Sielpii Wielkiej.
Wierni kościoła rzymskokatolickiego należą do parafii św. Barbary w Nieświniu.
Historia.
W roku 1777 w Drutarni znajdowały się zakłady fryszerskie, które stanowiły własność Dembińskich. W skład dóbr wchodziły też fryszerki w Nowej Grobli, Starej Pile, Kamiennej Woli i Starej Kuźnicy. Na potrzeby tych zakładów topiły wielkie piece w Janowie i Korytkowie. Roczny wytop wynosił około 6200 cetnarów surówki.
Według Słownika geograficznego Królestwa Polskiego w latach 80. XIX wieku Druternia należała do gminy Gowarczów i miała 3 domy, 24 mieszkańców, 42 morgi ziemi włościańskiej i 4 ziemi dworskiej. Działała tu fabryka żelaza hrabiego Wielhorskiego.
W latach 1975–1998 miejscowość administracyjnie należała do województwa kieleckiego.

</doc>
<doc id="354334" url="https://pl.wikipedia.org/wiki?curid=354334" title="Drużbice-Kolonia">
Drużbice-Kolonia

Drużbice-Kolonia – wieś w Polsce położona w województwie łódzkim, w powiecie bełchatowskim, w gminie Drużbice.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354335" url="https://pl.wikipedia.org/wiki?curid=354335" title="Drużbin">
Drużbin

Drużbin – wieś w Polsce położona w województwie łódzkim, w powiecie poddębickim, w gminie Pęczniew. Wioska jest położona ok. 7 km na wschód od głównej zapory zalewu Jeziorsko. 
W latach 1954–1968 wieś należała i była siedzibą władz gromady Drużbin, po jej zniesieniu w gromadzie Niemysłów. W latach 1975–1998 miejscowość administracyjnie należała do województwa sieradzkiego.
Historia.
Wspomniana po raz pierwszy w 1386 r, dawniej szlachecka. Gniazdo rodowe Drużbińskich, w XVI w. – Rudnickich, a w 2 poł. XVI w. własność Zadzików h. Korab. Pierwotny drewniany kościół św. Stanisława B.M. istniał na pocz. XV w. Obecny kościół murowany fundowany został ok. 1630 przez biskupa krakowskiego Jakuba Zadzika urodzonego w 1582 w Drużbinie. 
Kościół parafialny.
Kościół z ok. 1630, wieżę dobudowano w XIX w. Budowla orientowana, jednonawowa z kwadratowym prezbiterium zamkniętym wielobocznie. Ściany posiadają oszkarpowania oraz wąskie okna zamknięte półkoliście. Wysoki dach z krępą, późnobarokową sygnaturką. Poniżej okapu biegnie fryz renesansowy o stylizowanych elementach roślinnych, wykonany techniką sgraffito. Sklepienie kolebkowo-krzyżowe zdobione rozetami wykonanymi ze stiuku. Jest tu monumentalny ołtarz główny z przełomu XVII/XVIII w. z obrazem św. Stanisława B.M., przywiezionym podobno przez fundatora świątyni z Krakowa. W ołtarzu krucyfiks barokowy. Dwa boczne ołtarze w tym samym stylu. Chór muzyczny o bogatej dekoracji plastycznej, wsparty na dwóch filarach. Chrzcielnica barokowa oraz stalle późnobarokowe z XVII w., monstrancja rokokowa, ornat z XIII w. Na wieży dzwon z 1640 z wyrytym napisem, że stanowi dar od fundatora kościoła z herbem Korab. 
Zabytki.
Według rejestru zabytków NID na listę zabytków wpisane są obiekty:

</doc>
<doc id="354336" url="https://pl.wikipedia.org/wiki?curid=354336" title="Drużków Pusty">
Drużków Pusty

Drużków Pusty – wieś w Polsce położona w województwie małopolskim, w powiecie brzeskim, w gminie Iwkowa.
W latach 1975–1998 miejscowość administracyjnie należała do województwa tarnowskiego. Integralne części miejscowości: Burdak, Koziny, Lzy, Poczekaj.

</doc>
<doc id="354337" url="https://pl.wikipedia.org/wiki?curid=354337" title="Drużykowa">
Drużykowa

Drużykowa – wieś w Polsce, w województwie śląskim, w powiecie zawierciańskim, w gminie Szczekociny.
W latach 1954-1959 wieś należała i była siedzibą gromady Drużykowa. W latach 1975–1998 miejscowość administracyjnie należała do województwa częstochowskiego.
Nazwa.
Nazwa miejscowości notowana była w formach "Drozicowa" (1395), "Droszicouice", "Drzoszicowa" oraz "Drozicow" (1398), "Drozicouice" (1399), "Drussikowa" (1442), "Drozykow" (1787), "Drużykowa" (1827). Jest to nazwa dzierżawcza od nazwy osobowej *"Drożyk" utworzonej od imion "Drogomił", "Drogosław" itp.
Kościół i parafia.
W 1896 roku w Drużykowie została zbudowana kaplica pod wezwaniem Matki Bożej Częstochowskiej. W latach 1939–1940 na bazie kaplicy powstał w miejscowości murowany kościół pod wezwaniem Ducha Świętego. Parafia została erygowana w 1940 roku przez biskupa Czesława Kaczmarka. Okręg parafialny został wydzielony z parafii w Moskorzewie i Dzierzgowie. Do parafii należą miejscowości: Drużykowa, Ojsławice, Dąbrówka i Rędziny. Polichromia kościoła pochodzi z 1981 roku. Po II wojnie światowej budynek kościoła był remontowany. Remont prowadzony był również w latach 1991–1993. Wykonano wówczas prace mające na celu odnowienie ołtarzy, obrazów oraz stacji drogi krzyżowej.

</doc>
<doc id="354339" url="https://pl.wikipedia.org/wiki?curid=354339" title="Drużyń">
Drużyń

Drużyń – wieś w Polsce położona w województwie wielkopolskim, w powiecie grodziskim, w gminie Granowo.
Drużyn zyskał lokację miejską przed 1442 rokiem, zdegradowany przed 1500 rokiem. 
Historia.
Jest to osada o najstarszej w okolicach Grodziska metryce pisanej, znana od 1225 r. Pierwotnie "Drożyn" - nazwa dzierżawcza od imienia Droga.
W okresie średniowiecza był tu gród i siedziba kasztelanii, wzmiankowany w latach 1286-1448, obok którego powstała osada o miejskim charakterze. Krótko przed 1447 rokiem Drużyn przeszedł w ręce rodziny Kubackich, a w później należał do dóbr granowskich.
Terenem grodu miał być plac pośrodku wsi, na którym jednak nie pozostały żadne ślady. Później miał na nim stać kościół parafialny, założony zapewne w pocz. XIII wieku, przyłączony w 1632 r. jako filialny do parafii granowskiej i ostatecznie zlikwidowany w 1812 r.
Leon Plater w XIX-wiecznej książce pod tytułem "Opisanie historyczno-statystyczne Wielkiego Księztwa Poznańskiego" (wyd. 1846) zalicza Drużyń (wzmiankowany jako Drużyn) do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Ówczesny Drużyn należał do okręgu bukowskiego, majętności prywatnej granowskiej, której właścicielem była wówczas Klaudyna Potocka. Według spisu urzędowego z 1837 roku wieś liczyła 166 mieszkańców i 18 dymów (domostw).
W latach 1975–1998 miejscowość administracyjnie należała do województwa poznańskiego.
Obecnie Drużyń jest niedużą wsią o zwartej zabudowie, rozplanowaną wokół centralnego placu i wybiegających zeń dróg, na pochyłości terenowej opadającej ku rzece Mogilnicy.
Przy domu nr 31 kapliczka-grota z 1929 r.
Zobacz też: Drużyny

</doc>
<doc id="354340" url="https://pl.wikipedia.org/wiki?curid=354340" title="Drużyny (gmina Bobrowo)">
Drużyny (gmina Bobrowo)

Drużyny – wieś w Polsce położona w województwie kujawsko-pomorskim, w powiecie brodnickim, w gminie Bobrowo, w odległości około 6 km od centrum Brodnicy. Przez wieś przechodzi droga wojewódzka nr 543.
Podział administracyjny.
W latach 1975–1998 miejscowość administracyjnie należała do województwa toruńskiego.
Krótki opis.
W miejscowości znajduje się szkoła podstawowa. Wierni Kościoła rzymskokatolickiego należą do parafii Grzybno. Według danych z roku 2012, liczba mieszkańców Drużyn wynosi 267 osób.

</doc>
<doc id="354341" url="https://pl.wikipedia.org/wiki?curid=354341" title="Drwęck">
Drwęck

Drwęck (niem. "Dröbnitz") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
We wsi jest sklep spożywczo-przemysłowy oraz przystanek autobusowy. W Drwęcku znajduje się cmentarz wojskowy z czasów I wojny światowej (odnowiony w 1993 r.), a w bezpośrednich okolicach Drwęcka ma swoje źródło rzeka Drwęca (prawy dopływ Wisły). Opis najbliższych okolic w perspektywie historycznej znalazł się w książce "Rdzawe szable, blade kości" Andrew Tarnowskiego - brytyjskiego autora polskiego pochodzenia, który w Drwęcku ma swą posiadłość.
Historia.
Wieś lokowana w 1351, zasiedlona ludnością pruską. Dwadzieścia lat później dwaj Prusowie z Drwęcka procesowali się z sąsiadami z Pacółtowa. W późniejszych latach pojawili się osadnicy z Mazowsza. W czasach krzyżackich wieś pojawia się w dokumentach w roku 1351, podlegała pod komturię w Olsztynku, były to dobra rycerskie . W 1436 r. jednym z właścicieli wsi jest szlachcic Górowski. Jest to okres, gdy wieś kolonizowana była przez osadników z północnego Mazowsza. W 1579 r. na 34 włókach było dziewięciu chłopów (po 2-2,5 włóki każdy). W tym czasie we wsi było także pięciu zagrodników i jeden pastuch. Według danych z 1579 r. w Drwęcku mieszkali już sami Polacy.
W 1657 Drwęck został zniszczony przez wojska tatarskie. Pod koniec XVIII w. we wsi mieszkali wolni pruscy. W tym czasie było tu 17 domów. W 1820 r. w Drwęcku mieszkało 67 osób. W 1861 r. wieś liczyła 219 mieszkańców. W roku 1910 we wsi było 322 mieszkańców, w tym 271 Polaków. W czasie I wojny światowej, w 1914 w okolicach wsi miały miejsce krwawe boje między wojskami rosyjskimi a niemieckimi. W walkach poległo 185 oficerów i żołnierzy niemieckich. W 1925 r. we wsi było 332 mieszkańców (w tym dwóch katolików) W 1939 r. we wsi mieszkało 376 osób. We wsi była szkoła, poczta, karczma i sklep.
W 1997 roku Drwęck liczył 176 osób . W 2005 r. w Drwęcku mieszkały 184 osoby. W 2011 roku we wsi był szkolny punkt filialny, sklep spożywczo-przemysłowy oraz przysta­nek PKS .

</doc>
<doc id="354342" url="https://pl.wikipedia.org/wiki?curid=354342" title="Drwęcz">
Drwęcz

Drwęcz – wieś w Polsce położona w województwie mazowieckim, w powiecie ostrołęckim, w gminie Rzekuń.
Dawniej dwie wsie: Drwęcz Dworski i Drwęcz Włościański.
Wierni kościoła rzymskokatolickiego należą do parafii Najświętszego Serca Pana Jezusa w Rzekuniu.
Historia.
W latach 1921–1939 wsie leżały w województwie białostockim, w powiecie łomżyńskim, w gminie Rzekuń.
Według Powszechnego Spisu Ludności z 1921 roku wieś:
Miejscowości należała do parafii rzymskokatolickiej w m. Rzekuń. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Rzekuniach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Scharfenwiese "Regierungsbezirk Zichenau ("rejencji ciechanowskiej) III Rzeszy. W latach 1975–1998 miejscowość administracyjnie należała do województwa ostrołęckiego.

</doc>
<doc id="354343" url="https://pl.wikipedia.org/wiki?curid=354343" title="Drwęczno">
Drwęczno

Drwęczno – wieś w Polsce położona w województwie warmińsko-mazurskim, w powiecie lidzbarskim, w gminie Orneta. Wieś leży na terenie historycznej Warmii, w pobliżu ujścia Drwęcy Warmińskiej do Pasłęki, od czego pochodzi nazwa wsi.
W latach 1975–1998 miejscowość administracyjnie należała do województwa elbląskiego.

</doc>
<doc id="354344" url="https://pl.wikipedia.org/wiki?curid=354344" title="Drwinia">
Drwinia

Drwinia – wieś w Polsce położona w województwie małopolskim, w powiecie bocheńskim, w gminie Drwinia nad Drwinką.
Integralne części miejscowości: Pasternik, Podstruże, Poręków.
Wieś pierwszy raz notowana była w dokumencie księcia Bolesława Wstydliwego z 1270 roku.
W latach 1954–1972 wieś należała i była siedzibą władz gromady Drwinia. W latach 1975–1998 miejscowość administracyjnie należała do województwa krakowskiego.
Miejscowość jest siedzibą gminy Drwinia.
Przez wschodni kraniec miejscowości przebiega droga wojewódzka nr 965.
Zabytki.
Obiekt wpisany do rejestru zabytków nieruchomych województwa małopolskiego.
Edukacja.
W Drwini działa zespół szkolno-przedszkolny, obejmujący Szkołę Podstawową im. Ignacego Łukasiewicza oraz przedszkole samorządowe. Budynek, w którym obecnie mieści się szkoła, wybudowano w 1903 roku. W kolejnych latach był on rozbudowywany i poszerzany. Imię obecnego patrona, Ignacego Łukasiewicza, szkoła otrzymała w 1972 r. 
Sport.
We wsi działa Gminny Klub Sportowy (GKS) Drwinia, który powstał w 2011 roku z połączenia istniejących wcześniej w sąsiednich wsiach klubów Drwinka Drwinia, Tęcza Świniary i Wisła Grobla. W latach 2014-2021 GKS Drwinia rozgrywała mecze w IV lidze, natomiast w sezonie piłkarskim 2021-22 klub prowadził rozgrywki w klasie okręgowej, gr. I Tarnów. Siedziba klubu znajduje się w miejscowości Drwinia 57.
Wcześniej działał tu klub Drwinka Drwinia, założony w 1960 roku. 

</doc>
<doc id="354345" url="https://pl.wikipedia.org/wiki?curid=354345" title="Drybus">
Drybus

Drybus – wieś w Polsce położona w województwie mazowieckim, w powiecie grodziskim, w gminie Baranów.
W latach 1975–1998 miejscowość administracyjnie należała do województwa skierniewickiego.
Drybus leży pomiędzy dwoma odnogami rzeki Pisi. Przebiega tędy droga łącząca drogę krajową nr 50 z Błoniem.

</doc>
<doc id="354346" url="https://pl.wikipedia.org/wiki?curid=354346" title="Dryga">
Dryga

Dryga – wieś w Polsce położona w województwie podlaskim, w powiecie sokólskim, w gminie Suchowola.
Wieś leśnictwa nowodworskiego w ekonomii grodzieńskiej w drugiej połowie XVII wieku. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Bożej Pocieszenia w Chodorówce lub do parafii św. Apostołów Piotra i Pawła w Suchowoli.

</doc>
<doc id="354347" url="https://pl.wikipedia.org/wiki?curid=354347" title="Drygały">
Drygały

Drygały (niem. "Drygallen", 1938–1945 "Drigelsdorf") – wieś mazurska w Polsce, położona w województwie warmińsko-mazurskim, w powiecie piskim, w gminie Biała Piska. Do 1954 roku siedziba gminy Drygały. W latach 1975–1998 miejscowość administracyjnie należała do województwa suwalskiego.
Historia.
Wieś czynszowa powstała w ramach kolonizacji Wielkiej Puszczy. Wcześniej był to obszar Galindii. W XV i XVI w. nazwa wsi w dokumentach zapisywana była "Drigelsdorf, Drigall, Drygallen, Drigaller". Nazwa wywodzi się od nazwiska rycerza-osadnika.
Wieś lokowana w latach 1436-1438. W roku 1436 duże nadanie w rejonie późniejszych Drygał otrzymał rycerz "Marcin Drygał". Prawdopodobnie nadanie to obejmowało 60 łanów dąbrowy nad jeziorem "Swentczk", na prawie chełmińskim. W zamian za zasiedlenie wsi (z wolnizną 17 lat) wymieniony Marcin nadał niejakiemu "Staśkowi" 6 łanów na prawie chełmińskim, z obowiązkiem jednej służby lekkozbrojnej oraz zezwolenie na założenie karczmy (10 lat wolnizny na karczmę), a także "Maćkowi" i "Jaroszowi" po cztery łany na prawie chełmińskim, za jedną służbę lekkozbrojną. W tym czasie Drygały wraz z sołeckimi liczyły 85 łanów. Był to majątek rycerski z wsią służebną oraz wsią czynszową, z dwoma służbami lekkozbrojnymi. Staśko był lemanem (lennikiem), zobowiązanym do pełnienia służby w zamian z nadane dobra ziemskie. Inny kolonista był sołtysem. Po 1447 w Drygałach były dwie karczmy.
Około 1428-1436 r. powstała parafia w Drygałach. Pierwszym wymienianym w dokumentach plebanem jest w roku 1480 – "Petrus de Mieski" z diecezji płockiej, z uposażeniem 4 łanów, na wniosek komtura bałgiskiego Sigfrieda Blacha. W roku 1538 wymieniany jest pleban "Stanisław Gorzykała", który otrzymał 5 łanów lasu na prawie magdeburskim od księcia Albrechta, z zobowiązaniem wystawiania jednego konia pociągowego na każda wojnę. Przed reformacją parafia należała do archiprezbiteratu w Reszlu.
W 1480 wieś czynszowa w Drygałach powiększyła się o 4 łany, nadane przez komtura bałgijskiego "Zygfryda Flacha von Schwartzburga" dla "Niteka Szymona Bottichera". Później ten czterołamowy majątek należał do rodziny "Langhemdów". W 1494 przywilej na młyn dla sołtysa, nad strumykiem Różynka z 2 łanami na prawie chełmińskim, w Drygałach wystawił komtur "Hieronim von Gebesattel". Młyn wymieniany był także w roku 1539.
Obecnie na terenie miejscowości znajdują się między innymi:
Edukacja.
W Drygałach działa Zespół Szkół, w którego skład wchodzą Szkoła Podstawowa im. Stanisława Palczewskiego oraz Publiczne Gimnazjum.
Transport.
Przez miejscowość przebiega droga:
i linia kolejowa:
Sport.
W miejscowości działa klub piłkarski Orkan Drygały, który bierze udział głównie w rozgrywkach futsalowych.
Parafia Matki Bożej Częstochowskiej w Drygałach.
Pierwsza wzmianka o kościele katolickim w Drygałach pochodzi już z 1438 r. Kontur Balgi Zygfryd Blach w roku 1480 prezentował na probostwo Piotra Mieskiego, kapłana diecezji płockiej. Na początku wieku XVI Drygały należały do dekanatu reszelskiego. W dobie reformacji zapanował tu luteranizm. W 1656 Tatarzy spalili kościół, który odbudowano w 1660, został potem rozebrany w 1730 r. Na jego miejsce, w latach 1731-1732, został zbudowany nowy kościół, obecnie istniejący. Główny ołtarz jest złożony z części, pochodzących z wieku: XVII i XVIII. Po drugiej wojnie światowej kościół ten został oddany ludności katolickiej. Parafia została kanonicznie utworzona w 1962 r. Obecnie parafia Drygały należy do diecezji ełckiej.

</doc>
<doc id="354348" url="https://pl.wikipedia.org/wiki?curid=354348" title="Drygulec">
Drygulec

Drygulec – wieś w Polsce, położona w województwie świętokrzyskim, w powiecie opatowskim, w gminie Wojciechowice.
Drygulec leży na trasie zielonego szlaku rowerowego im. Witolda Gombrowicza.
W latach 1975–1998 miejscowość administracyjnie należała do województwa tarnobrzeskiego.
Przez miejscowość przebiega droga wojewódzka nr 755.
Znajdował się tu przystanek kolejowy Drygulec na linii kolejowej nr 25 Łódź Kaliska – Dębica.
Integralne części wsi.
Znajdują się tu także obiekty fizjograficzne: Chłopskie Pola, Łąki Podworskie i Podworskie Pola.
Zabytki.
Zbiorowa mogiła żołnierzy polskich z 1939 r., wpisana do rejestru zabytków nieruchomych (nr rej.: A.578 z 24.05.1993).

</doc>
<doc id="354349" url="https://pl.wikipedia.org/wiki?curid=354349" title="Drynki">
Drynki

Drynki (niem. "Drenken") – wieś w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego. W latach 1945–1946 miejscowość nosiła nazwę "Zdrążek".
Wieś wzmiankowana w dokumentach z roku 1304, jako wieś pruska na 12 włókach. Pierwotna nazwa "Drynken" najprawdopodobniej wywodzi się od imienia Prusa – "Drinka". W roku 1782 we wsi odnotowano 5 domów (dymów), natomiast w 1858 w 6 gospodarstwach domowych było 81 mieszkańców. W latach 1937–1939 było 94 mieszkańców. W roku 1973 jako wieś należały do powiatu morąskiego, gmina i poczta Małdyty.

</doc>
<doc id="354350" url="https://pl.wikipedia.org/wiki?curid=354350" title="Dryszczów">
Dryszczów

Dryszczów – wieś w Polsce położona w województwie lubelskim, w powiecie chełmskim, w gminie Żmudź.
Dryszczów był wsią starostwa chełmskiego w 1570 roku. W latach 1975–1998 miejscowość administracyjnie należała do województwa chełmskiego. Wieś stanowi sołectwo gminy Żmudź. Według Narodowego Spisu Powszechnego (III 2011 r.) liczyła 153 mieszkańców i była ósmą co do wielkości miejscowością Żmudź.

</doc>
<doc id="354351" url="https://pl.wikipedia.org/wiki?curid=354351" title="Dryżyna">
Dryżyna

Dryżyna – wieś w Polsce położona w województwie lubuskim, w powiecie wschowskim, w gminie Szlichtyngowa.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisany jest:

</doc>
<doc id="354352" url="https://pl.wikipedia.org/wiki?curid=354352" title="Drzazgi (powiat olsztyński)">
Drzazgi (powiat olsztyński)

Drzazgi – osada w Polsce położona w województwie warmińsko-mazurskim, w powiecie olsztyńskim, w gminie Świątki.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354353" url="https://pl.wikipedia.org/wiki?curid=354353" title="Drzazgowa Wola">
Drzazgowa Wola

Drzazgowa Wola – wieś w Polsce położona w województwie łódzkim, w powiecie tomaszowskim, w gminie Będków.
W latach 1954–1959 wieś należała i była siedzibą władz gromady Drzazgowa Wola, po jej zniesieniu w gromadzie Będków. W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="354354" url="https://pl.wikipedia.org/wiki?curid=354354" title="Drzązgowo (powiat poznański)">
Drzązgowo (powiat poznański)

Drzązgowo – wieś w Polsce położona w województwie wielkopolskim, w powiecie poznańskim, w gminie Kostrzyn.
We wsi znajduje się zespół dworsko-folwarczny. Dwór pochodzi z lat 30. XIX wieku, przebudowany i rozbudowany około 1890 o przybudówkę z tarasem. Towarzyszy mu park krajobrazowy, oficyna, stajnia, stodoła, spichlerz, czworak i dwojak (wszystkie z końca XIX i początków XX wieku).
Drzązgowo było własnością rodzin Grudzińskich i Mielżyńskich (m.in. hrabiego Ignacego Mielżyńskiego – w tych czasach, w 1926, majątek liczył 793 ha).

</doc>
<doc id="354355" url="https://pl.wikipedia.org/wiki?curid=354355" title="Drzązna">
Drzązna

Drzązna – wieś w Polsce, położona w województwie łódzkim, w powiecie sieradzkim, w gminie Wróblew. 
W latach 1975–1998 miejscowość administracyjnie należała do województwa sieradzkiego.

</doc>
<doc id="354356" url="https://pl.wikipedia.org/wiki?curid=354356" title="Drzecin">
Drzecin

Drzecin () – wieś sołecka w Polsce położona w województwie lubuskim, w powiecie słubickim, w gminie Słubice, przy drodze krajowej nr 31 Słubice – Szczecin.
Historia.
Pierwszy dokument wzmiankujący Drzecin pochodzi z 1284 r., kiedy to wieś należała do margrabiów Ottona IV i Waldemara. W 1308 został nabyty przez władze Frankfurtu.
Na przełomie maja i czerwca 1422 r. miejscowość została splądrowana przez czeskich husytów po tym, jak nie udało im się zdobyć Frankfurtu nad Odrą.
W średniowieczu istniał w miejscowości kościół, którego ruiny zachowały się do dziś. W dokumentach z 1651 r. wzmiankowane jest istnienie szkoły elementarnej w Drzecinie. Od 1873 r. wieś wchodziła w skład powiatu Weststernberg.
W latach 1975–1998 miejscowość administracyjnie należała do województwa gorzowskiego.
Działała tu Rolnicza Spółdzielnia Produkcyjna „Przełom” w Drzecinie.
Przynależność polityczno-administracyjna.
Przynależność polityczno-administracyjna (podkreślenie – następująca zmiana):

</doc>
<doc id="354357" url="https://pl.wikipedia.org/wiki?curid=354357" title="Drzeczkowo">
Drzeczkowo

Drzeczkowo – wieś w Polsce położona w województwie wielkopolskim, w powiecie leszczyńskim, w gminie Osieczna.
Historia.
Wieś położona była w 1581 roku w powiecie kościańskim województwa poznańskiego. 
Zabytki i osobliwości.
We wsi znajdują się następujące zabytki i osobliwości:
Turystyka i przyroda.
Przez Drzeczkowo przebiega Ziemiański Szlak Rowerowy. W granicach sołectwa Drzeczkowo leżą Rezerwat przyrody Ostoja żółwia błotnego i Rezerwat przyrody Czarne Doły.

</doc>
<doc id="354358" url="https://pl.wikipedia.org/wiki?curid=354358" title="Drzemlikowice">
Drzemlikowice

Drzemlikowice (niem. "Dremling") – wieś w Polsce, w województwie dolnośląskim, w powiecie oławskim, w gminie Oława.
Nazwa.
Według niemieckiego geografa oraz językoznawcy Heinricha Adamy’ego nazwa wsi pochodzi od polskiej nazwy drumli. W swoim dziele o nazwach miejscowych na Śląsku wydanym w 1888 roku we Wrocławiu jako najstarszą zanotowaną nazwę wsi podaje staropolską formę „"Dremlicowicz"” notując jej znaczenie „"Maultrommelspielerort"” czyli „"Wieś grających na drumli"”. Nazwa została przez Niemców zgermanizowana na "Dremling" w wyniku czego utraciła swoje pierwotne znaczenie.
Po wojnie 9 września 1947 r. polska administracja spolonizowała zgermanizowaną nazwę na "Drzemlikowice" w wyniku czego nie wiąże się już ona z pierwszym znaczeniem.
Administracja.
W latach 1975–1998 miejscowość należała administracyjnie do województwa wrocławskiego.
Historia.
W 1933 r. w miejscowości mieszkało 312 osób, a w 1939 roku – 310 osób.
W 2009 r. w Drzemlikowicach mieszkało 381 osób.
W 2017 roku w ramach badań Instytutu Archeologii Uniwersytetu Wrocławskiego Piotr Wroniecki i Krzysztof Wieczorek rozpoznali w Drzemlikowicach pochodzący z młodszej epoki kamienia rondel. Badacze oceniają, że konstrukcja drewniano-ziemna powstała w latach 4900–4600 lat p.n.e. Zbudowana była z koncentrycznego podwójnego systemu rowów wzmocnionych wewnątrz potrójną palisada chroniącą centralną część obiektu, do której wnętrza prowadziły cztery regularnie rozmieszczone wejścia. Najprawdopodobniej rondel pełnił funkcje świątynne oraz być może związane z prowadzeniem obserwacji astronomicznych. Nie pełnił natomiast funkcji obronnych, choć mógł być także rodzajem tymczasowego schronienia dla lokalnej społeczności neolitycznej. W 2018 roku obiekt był badany metodami geofizycznymi przez zespół dra Mirosława Furmanka.
Zabytki.
Do rejestru zabytków Narodowego Instytutu Dziedzictwa wpisany jest:

</doc>
<doc id="354359" url="https://pl.wikipedia.org/wiki?curid=354359" title="Drzenin">
Drzenin

Drzenin (do 1945 r. niem. "Neuhaus") – osada w Polsce położona w województwie zachodniopomorskim, w powiecie gryfińskim, we wschodniej części gminy Gryfino. 
W latach 1975–1998 miejscowość administracyjnie należała do województwa szczecińskiego.
We wsi znajduje się dawny majątek junkierski z pałacem i parkiem, które należały do 1945 roku do rodziny Zelter. Pałac po licznych przebudowach zatracił cechy stylowe. Park założono w połowie XIX wieku, w latach 20. XX wieku powiększono go i przekomponowano. Ostatnia renowacja została przeprowadzona po 1970 roku. W parku rosną dwa stare dęby (o obw. 3,5 i 4 m), lipa (1,8), tuja (2,8) z charakterystyczną boczną odnogą, 2 czerwone buki, platan (2,8), robinie (3,3) oraz aleja lipowa z okazami do 3,1 m obwodu. Brak opieki sprawia, iż drzewa te są w złym stanie. Spotkać tu można również owocujący bluszcz.
Jezioro Czerwone położone na północny wschód od wsi jest miejscem żerowania płazów, gadów, ssaków (wydry), ptaków (orlik, myszołów, żuraw, błotniak). Po północno-zachodniej stronie Drzenina znajduje się projektowany użytek ekologiczny obejmujący dwa śródpolne jeziorka z otaczającymi je torfowiskami. Na zachód od Drzenina znajduje się projektowany użytek ekologiczny „Siecino”, który składa się z cennego przyrodniczo rozlewiska. Na południe od Drzenina zlokalizowany drugi projektowany użytek ekologiczny „Drzenińskie Mokradła”- torfowisko z potorfiami po eksploatacji, z procesami regeneracyjnymi. Tereny ciekawe ze względu na licznie tam występujące gatunki płazów i ptaków. Tereny i obiekty byłego zakładu rolnego dzierżawi prywatna spółka.

</doc>
<doc id="354360" url="https://pl.wikipedia.org/wiki?curid=354360" title="Drzenkowice">
Drzenkowice

Drzenkowice – wieś w Polsce, położona w województwie świętokrzyskim, w powiecie ostrowieckim, w gminie Ćmielów.
W latach 1975–1998 miejscowość administracyjnie należała do województwa tarnobrzeskiego.
Wieś sołecka – zobacz jednostki pomocnicze gminy Ćmielów w BIP
Historia.
Drzenkowice u Długosza „Drzyemlikowycze”, wieś w ówczesnym powiecie opatowskim.
W połowie XV w. należą do parafii Wszechświęte. Dziedzicem według zapisu Długosza był Chocimowski herbu Oksza. Łany kmiece karczma, młyn i folwark dają dziesięcinę (do 10 grzywien) do plebana we Wszechświęte (Długosz L.B. t.II, s.506).
W r. 1578 w 2 działach były 4 łany kmiece, 8 zagrodników, 2 komorników
Według spisu z roku 1827 była to wieś prywatna w parafii Wszechświęte mając wówczas 10 domów 84 mieszkańców.

</doc>
<doc id="354362" url="https://pl.wikipedia.org/wiki?curid=354362" title="Drzeńsk Wielki">
Drzeńsk Wielki

Drzeńsk Wielki (niem. "Groß Drenzig", łuż. "Wjeliki Drězg") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Położony jest 8 km na północny wschód od Gubina przy drodze z Żytowania do Wałowic. O wsi napomknięto w dokumentach pierwszy raz w roku 1550 pod nazwą - (niem. "Drentzk") i leżał na szlaku prowadzącym na Śląsk. W grudniu 1633 roku przechodziły tędy dwa regimenty Chorwatów. W roku 1864 do wioski należał też wiatrak. W 1910 roku wybudowano szkołę w części której obecnie ma siedzibę koło łowieckie „Zając”. Ulicówka z zabudową zwartą szczytową i kalenicową. 
W Drzeńsku Wielkim od 12 czerwca do 18 września 1945 roku była komendantura wojskowa, której komendantem był ppor. Tadeusz Barwicki z 38. Pułku Piechoty. W 1952 roku wieś zamieszkiwało 136 osób.
Liczy około 140 mieszkańców. Jest siedzibą jednostki Ochotniczej Straży Pożarnej, która powstała w 1956 roku. W 1992 roku oddano do użytku wodociąg, a we wrześniu 2006 roku mieszkańcy wsi wykonali dzieciom plac zabaw. W wiosce sklep spożywczy oraz świetlica wiejska, szkoła. Szkoła i remiza strażacka pochodzą z początku XX wieku.
W 2012 roku we wsi powstał Klub Sportowy „Solaris” Drzeńsk Wielki.

</doc>
<doc id="354363" url="https://pl.wikipedia.org/wiki?curid=354363" title="Drzewce-Kolonia (województwo lubelskie)">
Drzewce-Kolonia (województwo lubelskie)

Drzewce-Kolonia – kolonia w Polsce położona w województwie lubelskim, w powiecie puławskim, w gminie Nałęczów. Znajduje się tam stacja PKP Nałęczów, stacja NKW Nałęczów Wąsk. oraz przystanek PKS Nałęczów Drzewce-Kolonia.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="354364" url="https://pl.wikipedia.org/wiki?curid=354364" title="Drzewianowo (wieś)">
Drzewianowo (wieś)

Drzewianowo – wieś w Polsce położona w województwie kujawsko-pomorskim, w powiecie nakielskim, w gminie Mrocza.
W latach 1975–1998 miejscowość administracyjnie należała do województwa bydgoskiego.
31 lipca 1925 r. w Drzewianowie utworzono rzymskokatolicką parafię św. Anny.
Demografia.
Według Narodowego Spisu Powszechnego (III 2011 r.) liczyła 315 mieszkańców. Jest siódmą co do wielkości miejscowością gminy Mrocza.

</doc>
<doc id="354365" url="https://pl.wikipedia.org/wiki?curid=354365" title="Drzewiany">
Drzewiany

Drzewiany (niem. "Drawehn") – wieś w Polsce położona w województwie zachodniopomorskim, w powiecie koszalińskim, w gminie Bobolice.
Ok. 1,3 km na południowy zachód znajduje się Bobolec.
W latach 1954–1959 wieś należała i była siedzibą władz gromady Drzewiany, po jej zniesieniu w gromadzie Bobolice.

</doc>
<doc id="354366" url="https://pl.wikipedia.org/wiki?curid=354366" title="Drzewina">
Drzewina

Drzewina – wieś w Polsce położona w województwie pomorskim, w powiecie gdańskim, w gminie Trąbki Wielkie. 
Przed II wojną światową wieś należała do Wolnego Miasta Gdańsk. Niemiecka nazwa "Wiesenthal".
W latach 1975–1998 miejscowość administracyjnie należała do województwa gdańskiego.
Nieopodal wsi znajduje się klasztor karmelitów bosych o charakterze kontemplacyjnym. Pustelnia mieści się w budynku podarowanym w maju 1994 przez małżeństwo Majerów z Gdyni i przebudowanym jesienią 1998. 27 października 1994 życie monastyczne zaczęło tu 2 braci. Klasztor erygowano 23 grudnia 1995. Wspólnota dysponuje obecnie 2 celami gościnnymi oraz samotną pustelnią pw. św. Proroka Eliasza.
W pobliżu wsi znajduje się jezioro Aleksandra. Przez miejscowość przepływa Rutkownica, dopływ Wietcisy.
Wieś stanowi sołectwo gminy Trąbki Wielkie.

</doc>
<doc id="354368" url="https://pl.wikipedia.org/wiki?curid=354368" title="Drzewoszki Wielkie">
Drzewoszki Wielkie

Drzewoszki Wielkie – wieś w Polsce położona w województwie łódzkim, w powiecie kutnowskim, w gminie Żychlin.
W latach 1975–1998 miejscowość administracyjnie należała do województwa płockiego.

</doc>
<doc id="354369" url="https://pl.wikipedia.org/wiki?curid=354369" title="Drzeżewo">
Drzeżewo

Drzeżewo (kaszb. "Drzeżewò" lub też "Drżeżdżewò", niem. "Dresow") – wieś w Polsce położona w województwie pomorskim, w powiecie słupskim, w gminie Główczyce nad rzeką Łupawą.
W latach 1975–1998 miejscowość administracyjnie należała do województwa słupskiego.

</doc>
<doc id="354370" url="https://pl.wikipedia.org/wiki?curid=354370" title="Drzęczewo Drugie">
Drzęczewo Drugie

Drzęczewo Drugie – osada w województwie wielkopolskim, w powiecie gostyńskim, w gminie Piaski.
Historia.
Wieś wymieniana w źródłach od 1181 r. Ok. 1230 r.znajdowała się w posiadaniu zakonu benedyktów z Lublina, później własność szlachecka. Już w XIV w. jako właściciele wymieniani są Drzęczewscy, w poł. XV w. Moreccy, a następnie Rąbińscy. Na początku XVI w. Drzęczewo znajdowało się w rękach Macieja Borka Gostyńskiego, kasztelana śremskiego. W 1677 r. Andrzej Gostyński sprzedał wieś Zofii z Opalińskich Konarzewskiej, która następnie zapisała wieś klasztorowi filipinów z Gostynia. Ostatecznie wieś przeszła w posiadanie kongregacji filipinów w 1751 roku, kiedy to Monika Mycielska po objęciu klucza gostyńskiego i chociszewskiego uregulowała kwestię zapisów na rzecz zakonu wsi Drzęczewo wraz z Głogówkiem, Błażejewa i części Bodzewka, które były jedynie wsiami danymi w zastaw, a nie na własność. W związku z tym, po kasacie zakonu rząd pruski nie mógł skonfiskować tych ziem z powodu roszczenia do nich pretensji przez rodzinę Mycielskich. Ostatecznie sprawę wygrali Mycielscy, ale w rzeczywistości dobra przez długi czas nie były im zwrócone.
W okresie Wielkiego Księstwa Poznańskiego (1815-1848) miejscowość wzmiankowana jako Drzęczewo należała do wsi większych w ówczesnym pruskim powiecie Kröben (krobskim) w rejencji poznańskiej. Drzęczewo należało do okręgu gostyńskiego tego powiatu i stanowiło część majątku Głogówko, którego właścicielem był wówczas (1846) Kaulfus. Według spisu urzędowego z 1837 roku wieś liczyła 304 mieszkańców, którzy zamieszkiwali 28 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Drzęczewo Pierwsze

</doc>
<doc id="354371" url="https://pl.wikipedia.org/wiki?curid=354371" title="Drzęczewo Pierwsze">
Drzęczewo Pierwsze

Drzęczewo Pierwsze – wieś w Polsce położona w województwie wielkopolskim, w powiecie gostyńskim, w gminie Piaski.
W okresie Wielkiego Księstwa Poznańskiego (1815-1848) miejscowość wzmiankowana jako Drzęczewo należała do wsi większych w ówczesnym pruskim powiecie Kröben (krobskim) w rejencji poznańskiej. Drzęczewo należało do okręgu gostyńskiego tego powiatu i stanowiło część majątku Głogówko, którego właścicielem był wówczas (1846) Kaulfus. Według spisu urzędowego z 1837 roku wieś liczyła 304 mieszkańców, którzy zamieszkiwali 28 dymów (domostw).
W latach 1975–1998 miejscowość należała administracyjnie do województwa leszczyńskiego.
Zobacz też: Drzęczewo Drugie

</doc>
<doc id="354372" url="https://pl.wikipedia.org/wiki?curid=354372" title="Drzonek (powiat śremski)">
Drzonek (powiat śremski)

Drzonek – wieś w Polsce położona w województwie wielkopolskim, w powiecie śremskim, w gminie Dolsk. 
Wieś królewska starostwa śremskiego, pod koniec XVI wieku leżała w powiecie kościańskim województwa poznańskiego. W latach 1975–1998 miejscowość administracyjnie należała do województwa poznańskiego.
Wieś położona 6 km na północ od Dolska nad brzegiem Jeziora Grzymisławskiego, przy drodze wojewódzkiej nr 434 (Łubowo – Śrem – Dolsk – Rawicz). We wsi znajdują się skrzyżowania z drogami powiatowymi:
W 1279 wieś była ośrodkiem opola. Lokacja wsi na prawie średzkim została dokonana w 1292 przez sołtysa Zachariasza. Z 1777 pochodzi ostatnia notacja kościoła św. Katarzyny wybudowanego w XIII wieku. Atrakcją turystyczną wsi jest kapliczka znajdująca się na polu zwanym cmentarzem, pamiątka po kościele św. Katarzyny. Wzdłuż głównej drogi znajdują się przebudowana rządówka i trzy czworaki z końca XIX wieku.

</doc>
<doc id="354373" url="https://pl.wikipedia.org/wiki?curid=354373" title="Drzonowo Białogardzkie">
Drzonowo Białogardzkie

Drzonowo Białogardzkie (niem. "Drenow") – wieś sołecka w północno-zachodniej Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do woj. koszalińskiego. Według danych UM na dzień 31 grudnia 2014 roku wieś miała 158 mieszkańców.
Położenie.
Wieś leży w odległości ok. 4 km na południowy wschód od Tychowa, między Czarnkowem a miejscowością Wielanowo. Miejscowość jest położona na wysokości 93 m n.p.m.
Historia.
Dawny lenny majątek rodu von Kleist (Kleszczy), pozostający ich własnością do trzeciego ćwierćwiecza XIX wieku. W 1884 r. jako właściciel Drzonowa odnotowany jest przedstawiciel rodziny Bensel. W 1928 r. majątek był współwłasnością Wilhelma Schmeling i Leo von Kleist. W 1939 roku miejscowość liczyła 263 osoby. Po II wojnie światowej majątek upaństwowiono i włączono do PGR Tychowo.
Cząstka "-ow" we wcześniejszej nazwie Drzonowa ("Drenow") wskazuje na pochodzenie nazwy z łużyckiego, a całą nazwę można przetłumaczyć jako "wieś drzewna".
Przyroda.
W lesie w odległości 2,5 km na zachód od wsi obok torów kolejowych rośnie dąb szypułkowy o obwodzie 500 cm.
Gospodarka.
W roku 1939 większość osób pracowała w rolnictwie i gospodarce leśnej. Część ziemniaków przerabiana była w miejscowej gorzelni. Wyrób nabiału zapewniała spółdzielnia mleczarska w Tychowie. W majątku rodziny von Kleist hodowane były czerwone krowy.
Komunikacja.
W miejscowości nie ma przystanku komunikacji autobusowej.

</doc>
<doc id="354374" url="https://pl.wikipedia.org/wiki?curid=354374" title="Drzonowo Wałeckie">
Drzonowo Wałeckie

Drzonowo Wałeckie – wieś w Polsce położona w województwie zachodniopomorskim, w powiecie wałeckim, w gminie Człopa.
W latach 1975–1998 miejscowość administracyjnie należała do województwa pilskiego.

</doc>
<doc id="354375" url="https://pl.wikipedia.org/wiki?curid=354375" title="Drzonów">
Drzonów

Drzonów (niem. "Schlesisch Drehnow", łuż. "Drjenow") – wieś w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość należała administracyjnie do województwa zielonogórskiego.
Do roku 1945 wieś położona była w powiecie zielonogórskim, prowincji dolnośląskiej, w Rzeszy niemieckiej. Parafia ewangelicka w miejscu, należała do staropruskiego związku ewangelickiego dekanatu zielonogórskiego, w diecezji opolskiej.
W dniu 9 września 1945 wieś została zasiedlona przez Polaków z Małopolski Wschodniej (obecnie Ukraina), którzy w sierpniu 1945 musieli opuścić rodzinną wieś Rychcice w pow. drohobyckim.
We wsi znajduje się Lubuskie Muzeum Wojskowe z kolekcją ciężkiego sprzętu wojskowego oraz kolekcją lotniczą.
Zabytki.
Do wojewódzkiego rejestru zabytków wpisane są:

</doc>
<doc id="354376" url="https://pl.wikipedia.org/wiki?curid=354376" title="Drzonówko">
Drzonówko

Drzonówko – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 103 mieszkańców. Jest 25. co do wielkości miejscowością gminy Chełmża.

</doc>
<doc id="354377" url="https://pl.wikipedia.org/wiki?curid=354377" title="Drzykozy">
Drzykozy

Drzykozy – kolonia w Polsce położona w województwie łódzkim, w powiecie łęczyckim, w gminie Daszyna.
W latach 1975–1998 miejscowość administracyjnie należała do województwa płockiego.
Wierni Kościoła rzymskokatolickiego należą do parafii św. Jana Chrzciciela w Mazewie, a wierni Kościoła Starokatolickiego Mariawitów do parafii św. Mateusza Apostoła i Ewangelisty i św. Rocha Wyznawcy w Nowej Sobótce. 
We wsi mieszka poseł V kadencji i wieloletni działacz Samoobrony RP Marek Wojtera.

</doc>
<doc id="354378" url="https://pl.wikipedia.org/wiki?curid=354378" title="Drzymałowice">
Drzymałowice

Drzymałowice (niem. "Dittersdorf") – wieś w Polsce położona w województwie dolnośląskim, w powiecie jaworskim, w gminie Mściwojów.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="354379" url="https://pl.wikipedia.org/wiki?curid=354379" title="Dubasiewszczyzna">
Dubasiewszczyzna

Dubasiewszczyzna – wieś w Polsce położona w województwie podlaskim, w powiecie sokólskim, w gminie Suchowola.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Apostołów Piotra i Pawła w Suchowoli.

</doc>
<doc id="354380" url="https://pl.wikipedia.org/wiki?curid=354380" title="Dubaśno">
Dubaśno

Dubaśno – wieś w Polsce położona w województwie podlaskim, w powiecie sokólskim, w gminie Nowy Dwór.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1954–1971 wieś należała i była siedzibą władz gromady Dubaśno, po jej zniesieniu w gromadzie Nowy Dwór. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Jana Chrzciciela w Nowym Dworze.
W 2022 r. Wiesław Tomaszewski, rolnik z Dubaśna został odznaczony medalem św. Izydora Oracza „Za szczególne zasługi w Rolnictwie i za szerzenie kultu Patrona Rolników”.

</doc>
<doc id="354381" url="https://pl.wikipedia.org/wiki?curid=354381" title="Dubeczno">
Dubeczno

Dubeczno – wieś w Polsce, położona w województwie lubelskim, w powiecie włodawskim, w gminie Hańsk.
Wieś starostwa ratneńskiego w 1570 roku. W latach 1975–1998 miejscowość administracyjnie należała do województwa chełmskiego. Dubeczno jest największą miejscowością w gminie. Przez miejscowość przebiega droga powiatowa 06129L oraz niebieski szlak turystyczny pieszy Urszulin – Włodawa. Funkcjonują ujęcie wody oraz oczyszczalnia ścieków. Znajduje się tu także jeden z największych zakładów pracy w powiecie włodawskim – Huta Szkła Gospodarczego. Miejscowość jest sołectwem oraz siedzibą rzymskokatolickiej parafii NMP Królowej Polski należącej do dekanatu Hańsk. Funkcjonują Stowarzyszenie Inicjatyw Lokalnych "Lepsza Przyszłość Gminy Hańsk" oraz Klub Sportowy "Hutnik" Dubeczno. 
Na północ od miejscowości znajduje się Jezioro Dubeczeńskie o powierzchni 4 ha, z maksymalną głębokością 2 m, o długości linii brzegowej 400 m.
Historia.
Pierwsza wzmianka o miejscowości pochodzi z 1640 r. i opisuje Dubeczno jako wieś należącą do Włodawy z liczną ludnością żydowską. W 1755 r. jako właściciel dóbr Dubeczno wymieniany jest Jan Jerzy Fleming, generał major, podskarbi wielki litewski. W 1827 r. Dubeczno wchodziło w skład dóbr Hańsk. Folwark Dubeczno został wydzielony z dóbr Hańsk w 1892 r. i należał do rodziny Jermułowiczów. W 1895 r. majątek wystawiono na licytację. Na przełomie XIX i XX wieku folwark Dubeczno znajdował się w rękach Banku Włościańskiego. W latach 1900-1903 powstała kolonia niemiecka. W 1901 r. wokół dóbr Dubeczno istniały kolonie: Budki, Bór, Szablica, Krzemienne, Szkolna, Topola.
Według spisu z 1921 r. Dubeczno kolonia i Dubeczno osada fabryczna liczyły 1498 mieszkańców: 887 Polaków, 403 Żydów, 206 Niemców, 2 Rusinów. W 1935 r. w skład gromady Dubeczno wchodziły: Dubeczno kolonia, Topole kolonia, Budki kolonia, Warszawka kolonia, Szkolna Krzemienna kolonia. W skład gromady Dubeczno-Huta wchodziły: Dubeczno osada fabryczna, Huta Dubeczno kolonia, Argentyna kolonia, Glinianki kolonia, Toki kolonia. 
W 1941 roku w Dubecznie funkcjonowała huta szkła i cegielnia.
W dniach 10-30 czerwca 1942 r. Żydzi z miejscowości Dubeczno zostali deportowani do niemieckiego nazistowskiego obozu zagłady w Sobiborze.
Od 1945 r. Dubeczno-Huta przestała istnieć jako miejscowość samodzielna i została administracyjnie połączona z Dubecznem kolonią jako Dubeczno. W 1950 r. w skład gromady Dubeczno wchodziły: osada Huta Dubeczno oraz kolonie: Huta, Budki, Glinianki, Krzemienna, Toki, Topole, Szkolna, Warszawka. W październiku 1953 r. w wykazie cmentarzy na terenie gminy Hańsk został wymieniony cmentarz ewangelicki w Dubecznie. Od 1959 r. w Dubecznie funkcjonowało Kółko Rolnicze. W 1960 r. powstało Nadleśnictwo Dubeczno, o powierzchni ok. 5300 ha, które w 1973 r. zostało włączone do Nadleśnictwa Sobibór. Według danych statystycznych z 1966 r. w Dubecznie mieszkało 1095 osób.

</doc>
<doc id="354382" url="https://pl.wikipedia.org/wiki?curid=354382" title="Dubeninki">
Dubeninki

Dubeninki (niem. "Dubeningken", 1938–1945 "Dubeningen") – wieś w Polsce położona w województwie warmińsko-mazurskim, w powiecie gołdapskim. Miejscowość jest siedzibą gminy Dubeninki i leży na terenie tej gminy.
Historia.
Wieś została założona w 1615 roku przez Krzysztofa Gordeckiego i pierwotnie nosiła nazwę "Gordejki". Parafia powstała w 1620 roku, kościół odbudowywano w latach 1863 i 1743. W 1657 roku miejscowość została spalona przez Tatarów hetmana Gosiewskiego. We wsi przeważała ludność polska i litewska aż do początków XX wieku, kazania były wygłaszane po polsku co dwa tygodnie i po litewsku pięć razy w roku. Neogotycki kościół zbudowano w miejscu poprzedniego w 1822 roku, a w 1879 roku przebudowano go.
Podczas akcji germanizacyjnej nazw miejscowych i fizjograficznych historyczna nazwa niemiecka "Dubeningken" została w lipcu 1938 roku zastąpiona przez ówczesną administrację formą "Dubeningen".
Na wzgórzu na skraju wsi, wśród starych drzew, znajduje się cmentarz wojenny z mogiłami 42 żołnierzy niemieckich i 113 rosyjskich, poległych w listopadzie 1914 roku. Cmentarz odnowiono w latach 1992–1994.
W miejscowości działało "Państwowe Gospodarstwo Rolne Dubeninki". Stacjonowała też strażnica WOP.
W latach 1954-1972 wieś należała i była siedzibą gromady Dubeninki. W latach 1975–1998 miejscowość administracyjnie należała do województwa suwalskiego.

</doc>
<doc id="354384" url="https://pl.wikipedia.org/wiki?curid=354384" title="Dubica Dolna">
Dubica Dolna

Dubica Dolna – wieś w Polsce położona w województwie lubelskim, w powiecie bialskim, w gminie Wisznice.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 226 mieszkańców i była siódmą co do wielkości miejscowością gminy Wisznice.
Wierni Kościoła rzymskokatolickiego należą do parafii Przemienienia Pańskiego w Wisznicach.
Historia.
Dubica (nazywana także Dubice) – obecnie Dubica Dolna i Dubica Górna, w wieku XIX wieś i folwark w powiecie włodawskim gminie i parafii Horodyszcze. Od XVI do XVII wieku wieś była własnością rodziny Dubieńskich. W 1646 roku należała do Teofila określanego Teofila na Dubicach. W 1827 r. było tu 47 domów i 303 mieszkańców. W roku 1886 domów było 74 i 609 mieszkańców. Dobra Dubice składały się z folwarku i wsi Dubice. Według opisu z r. 1866 rozległość dworska wynosiła mórg 1775. Wieś Dubice liczyła osad 70 z gruntem 1364 mórg.

</doc>
<doc id="354385" url="https://pl.wikipedia.org/wiki?curid=354385" title="Dubica Górna">
Dubica Górna

Dubica Górna – wieś w Polsce położona w województwie lubelskim, w powiecie bialskim, w gminie Wisznice.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 396 mieszkańców i była piątą co do wielkości miejscowością gminy Wisznice.
Wierni Kościoła rzymskokatolickiego należą do parafii Przemienienia Pańskiego w Wisznicach.

</doc>
<doc id="354386" url="https://pl.wikipedia.org/wiki?curid=354386" title="Dubicze">
Dubicze

Dubicze – wieś w Polsce położona w województwie mazowieckim, w powiecie łosickim, w gminie Stara Kornica.
Wierni Kościoła rzymskokatolickiego należą do parafii Niepokalanego Poczęcia NMP w Starej Kornicy.
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="354387" url="https://pl.wikipedia.org/wiki?curid=354387" title="Dubicze Osoczne">
Dubicze Osoczne

Dubicze Osoczne (gwarowe: "Dúbičy Osóčny") – wieś w Polsce położona w województwie podlaskim, w powiecie hajnowskim, w gminie Hajnówka.
W latach 1975–1998 miejscowość administracyjnie należała do województwa białostockiego.
W pobliżu wsi znajduje się prawosławny cmentarz choleryczny z 1832, pozostający pod opieką parafii Wniebowstąpienia Pańskiego w Nowoberezowie. W 2007 z inicjatywy byłego mieszkańca Dubicz Osocznych wzniesiono na cmentarzu murowaną kapliczkę.
Według stanu z 31 grudnia 2012 mieszkało tu 106 stałych mieszkańców.
Prawosławni mieszkańcy wsi należą do parafii Wniebowstąpienia Pańskiego w Nowoberezowie, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.

</doc>
<doc id="354388" url="https://pl.wikipedia.org/wiki?curid=354388" title="Tofiłowce">
Tofiłowce

Tofiłowce (do 2004 roku "Dubicze-Tofiłowce") – wieś w Polsce położona w województwie podlaskim, w powiecie hajnowskim, w gminie Dubicze Cerkiewne.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Opieki Matki Bożej w Dubiczach Cerkiewnych, a
wierni kościoła rzymskokatolickiego należą do parafii św. Zygmunta w Kleszczelach.
Historia.
Nazwa Tofiłowce wywodzi się od szlachcica Teofila Brzozowskiego (gwarowo Tofiła), podstarościego brańskiego w latach 1559-67 i podkomorzego bielskiego w latach 1561-64. W 1773 roku zamieszkujący Grabowiec starosta korytnicki Tomasz Węgierski kupił lub wydzierżawił od Józefa Lewickiego, rotmistrza wojsk litewskich, dobra Dubicze i Dubicze-Tofiłowce. W 1803 roku majątek Dubicze-Tofiłowce wraz z młynem Lachowszczyzna za 6 tys. talarów od Józefa Lewickiego kupił Teodor Węgierski, gdzie gospodarzył wraz z synem Konstantym. Teodor Węgierski w 1819 roku przekazał Tofiłowce w całości synowi, który, po jego śmierci sprzedał je w 1832 roku. Nowymi właścicielami zostali Feliks Ślepowroński i Józef Zawadzki. 
Do 1808 roku właścicielem pobliskich Dubicz Murowanych był starosta narewski Jan Węgierski z Dzięciołowa. W tym roku kupił je Jan Budziszewski. W 1825 roku sąd bielski przywrócił Węgierskim prawa do wsi Hoźna i Dubicze Murowane, w związku z niewywiąza­niem się przez Budziszewskich z zapłaty pełnej należności.
Wieś w 2011 roku zamieszkiwało 135 osób.

</doc>
<doc id="354389" url="https://pl.wikipedia.org/wiki?curid=354389" title="Dubidze">
Dubidze

Dubidze – wieś w Polsce, położona w województwie łódzkim, w powiecie pajęczańskim, w gminie Nowa Brzeźnica.
W latach 1954–1959 wieś należała i była siedzibą władz gromady Dubidze, po jej zniesieniu w gromadzie Brzeźnica Nowa. W latach 1975–1998 miejscowość administracyjnie należała do województwa częstochowskiego.
Historia.
Dubidze były wsią królewską w tenucie brzeźnickiej w powiecie radomszczańskim województwa sieradzkiego w końcu XVI wieku.
Po rozbiorach Polski wieś znalazła się w zaborze rosyjskim. Miejscowość jako wieś oraz folwark w powiecie noworadomskim, gminie Dworszowice, parafia Brzeźnica wymienia XIX wieczny Słownik geograficzny Królestwa Polskiego. Notuje on w odniesieniu do miejscowości dwie nazwy - „Dupice” oraz „Dubidze”. Leżała ona wówczas 49. wiorst od Piotrkowa, 18. wiorst od Radomska, oraz 3. od drogi bitej oraz Brzeźnicy, a także 14. od rzeki Warty. W 1827 we wsi naliczono 56 domostw oraz 391 mieszkańców. Obok wsi znajdował się folwark liczący 948 morg, w tym grunta orne i ogrody 518 morg, łąk 140 m., 3. morgi wody, 270 m. lasu, 17 morg nieużytków i placów. W uprawie roli stosowano płodozmian czteropolowy. W folwarku stało 7. murowanych i 14. drewnianych budynków. Przez wieś przepływała struga bez nazwy. Pod koniec XIX wieku liczyła 1101 morgów, a mieszkało w niej 76 osadników.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Urodzeni.
W Dubidzach urodził się Franciszek Czarnomski – profesor Uniwersytetu Jagiellońskiego, gleboznawca.

</doc>
<doc id="354390" url="https://pl.wikipedia.org/wiki?curid=354390" title="Dubiecko">
Dubiecko

Dubiecko – miasto w Polsce, położone w województwie podkarpackim, w powiecie przemyskim, w gminie Dubiecko. Leży nad Sanem, na Pogórzu Dynowskim. Jest siedziba gminy Dubiecko.
W okresie I Rzeczypospolitej miasto administracyjnie należące do ziemi sanockiej w województwie ruskim.
Dubiecko uzyskało lokację miejską w 1407 roku, w latach 1879–1900 na prawach miasteczka, ponownie gmina wiejska jednostkowa z prawami miejskimi do 31 lipca 1934 roku. Od 1 sierpnia 1934 wieś w zbiorowej gminie Dubiecko. Miejscowość odzyskała status miasta z dniem 1 stycznia 2021.
1934–1954 siedziba zbiorowej gminy Dubiecko, 1954–1972 gromady Dubiecko, a od 1973 ponownie gminy Dubiecko. W latach 1975–1998 miejscowość administracyjnie należała do województwa przemyskiego.
Historia.
W 1389 król Władysław Jagiełło nadał w wieczyste posiadanie wieś królewską Dubiecko Piotrowi Kmicie. Miejscowość prawa miejskie otrzymała 24 sierpnia 1407 przywilejem króla Władysława II Jagiełły dzięki staraniom Piotra Kmity, wojewody sandomierskiego, który przeniósł i lokował miasto z pobliskiej Ruskiej Wsi. Piotr Kmita w roku 1407 ufundował i uposażył w Dubiecku pierwsza parafię i kościół pw. św. Mikołaja, Stanisława i Marcina. Kościół ten oraz następne uposażył jego syn Mikołaj Kmita, a po nim, w roku 1447, Dobiesław Kmita, wojewoda lubelski, wnuk Piotra. Pod koniec XV wieku w Dubiecku funkcjonowały poza kościołem parafialnym kościół, szpital oraz kolegium kapłańskie mansjonarzy.
W 1551 roku przeniósł się Stanisław Mateusz Stadnicki z Niedźwiedzia do Dubiecka i zaczął popularyzować reformację w Przemyskim. Jako właściciel Dubiecka skasował dobra katolików, a kościół zamienił na zbór kalwiński. Pierwszym kaznodzieją został mianowany przez Stadnickiego Albert z Iłży, apostata. W Dubiecku znaleźli schronienie i protekcję dwaj reformatorzy, Jerzy Tobołka i Andrzej z Dynowa, obaj wyklęci przez kościół rzymskokatolicki oraz przebywał tu Wojciech z Iłży. W Dubiecku rozpoczęto odprawiać nabożeństwa luterańskie z liturgią po polsku i zaczęto szerzyć żywą propagandę różnowierstwa. W 1552 roku biskup Dziaduski rzucił na Stadnickiego ekskomunikę, pozbawiając go dostojeństw, honorów oraz dóbr ruchomych i nieruchomych. W odpowiedzi w 1554 r. Stadnicki zajął kościół katolicki w Dubiecku.
Stanisław Diabeł Stadnicki urodził się około 1551 roku w Dubiecku, jako pierwszy syn Stanisława Mateusza Stadnickiego, ożenionego z Barbarą, siostrą Samuela Zborowskiego. Wikary z Niedźwiedzia ochrzcił w obrzędzie luterańskim nowo narodzonego syna Stadnickiego. Po kilkudziesięciu latach dzięki protekcji Stanisława Stadnickiego w Dubiecku powstały szkoły dla młodzieży uczące zasad reformacji. Organizacją szkół zajmuje się w tym czasie przybyły z Krakowa Franciszek Stankar oraz Grzegorz Orszak. Okres reformacji przetrwał tu do roku 1588, kiedy to syn Stanisława Andrzej Stadnicki, pan włości Dubiecka zwrócił dobra kościelne katolikom. W roku 1588 Dubiecko przeszedł również w posiadanie rodu Krasickich z Siecina. Przez pewien czas proboszczem miejscowej parafii oraz przełożonym szpitala był ks. Andrzej Bobola, syn Hieronima i Katarzyny – kuzyn świętego Andrzeja Boboli.
Do roku 1624 funkcjonowała w Dubiecku drukarnia kalwińska prowadzona przez Jana Szeligę.
W roku 1626 Grzegorz Krasicki, przebudowując zamek, zburzył istniejący kościół, a następnie ufundował nową świątynię pw. Podwyższenia Krzyża Świętego na przedmieściach Dubiecka. Na początku XVIII wieku w jego miejscu powstał nowy, murowany kościół pw. św. Apostołów Szymona i Judy, którego konsekracji w 1755 dokona biskup przemyski Wacław Hieronim Sierakowski. Kościół ten powstał dzięki fundacji Anny ze Starzechowskich Krasickiej, której portret umieszczono w świątyni.
W połowie XIX wieku właścicielami posiadłości tabularnej w Dubiecku z Czerwonką byli Aleksander i Henryka hr. Krasiccy. W 1893 właścicielem posiadłości tabularnej w Dubiecku był Isak Kanner. Po Krasickich zamek w Dubiecku przeszedł prawem spadku na hrabiów Konarskich.
Podczas zaboru austriackiego przez pewien czas jako miasto wchodziło w skład obwodu sanockiego.
W 1880 miasto zamieszkiwało 690 katolików, 700 wyznawców judaizmu oraz 114 unitów.
Większość mieszkańców pod koniec XIX wieku trudniła się bednarstwem oraz szewstwem.
Prawa miejskie miejscowość utraciła w roku 1934.
Po II wojnie światowej w miejscowości ustawiono pomnik gen. Karola Świerczewskiego.
1 stycznia 2021 roku Dubiecko otrzymało prawa miejskie.
Zabytki.
Obiekty wpisane do rejestru zabytków:
Odniesienia w kulturze.
O Dubiecku pisali:

</doc>
<doc id="354391" url="https://pl.wikipedia.org/wiki?curid=354391" title="Dubiel">
Dubiel

Dubiel – wieś w Polsce położona w województwie pomorskim, w powiecie kwidzyńskim, w gminie Kwidzyn przy drodze wojewódzkiej nr 524. W centrum wsi znajduje się plac zabaw. 
Wieś szlachecka Dubiela położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="354392" url="https://pl.wikipedia.org/wiki?curid=354392" title="Dubin">
Dubin

Dubin – wieś w Polsce położona w województwie wielkopolskim, w powiecie rawickim, w gminie Jutrosin. Dawniej samodzielne miasto.
Historia.
W XIII wieku wzmiankowana jako Dupin. W roku 1284 Dubin uzyskał prawa miejskie jako 22 z kolei miejscowość w Wielkopolsce. Prawa miejskie nie zostały jednak wówczas zrealizowane. Dubin uzyskał lokację miejską przed 1427 rokiem, zdegradowany w 1895 roku. W XV w. odnotowano przypadki orzekania w Dubinie przez sąd grodzki. W czasie wojny trzynastoletniej Dubin wystawił w 1458 roku jednego pieszego na odsiecz oblężonej polskiej załogi Zamku w Malborku. W roku 1895 Dubin utracił prawa miejskie.
W okresie międzywojennym stacjonował w miejscowości komisariat Straży Granicznej.
W latach 1954-1958 wieś należała i była siedzibą władz gromady Dubin. W latach 1975–1998 miejscowość administracyjnie należała do województwa leszczyńskiego.

</doc>
<doc id="354393" url="https://pl.wikipedia.org/wiki?curid=354393" title="Dubiny">
Dubiny

Dubiny – podlaszucka wieś w Polsce położona w województwie podlaskim, w powiecie hajnowskim, w gminie Hajnówka.
Części wsi.
Prawosławni mieszkańcy należą do miejscowej parafii Zaśnięcia Najświętszej Maryi Panny, a wierni kościoła rzymskokatolickiego do parafii Podwyższenia Krzyża Świętego i św. Stanisława, Biskupa i Męczennika w Hajnówce.
Gospodarka i zatrudnienie.
Na obszarze wsi w 2008 działało 25 podmiotów gospodarczych, część mieszkańców pracowała w większych zakładach w Hajnówce i Narwi. Rolnicy zajmują się produkcją roślinną, dysponując glebami IV-VI klasy.
W miejscowości działa Gminny Ośrodek Kultury oraz biblioteka.
Historia.
Miejscowość powstała w 1639 roku. Wieś leśnictwa białowieskiego w ekonomii grodzieńskiej w drugiej połowie XVII wieku. 
Dubiny to dawna wieś królewska ekonomii brzeskiej, która w końcu XVIII wieku położona była w powiecie brzeskolitewskim województwa brzeskolitewskiego Wielkiego Księstwa Litewskiego. 
W XIX wieku należała do powiatu prużańskiego. Według Słownika geograficznego Królestwa Polskiego wieś liczyła 83 domy, a zamieszkiwało ją 523 mieszkańców; posiadała 959 działek włościańskich i 120 działek cerkiewnych.
Według Powszechnego Spisu Ludności z 1921 roku Dubiny liczyły 116 domów i zamieszkiwane były przez 578 osób (302 kobiety i 276 mężczyzn). Większość mieszkańców wsi (531 osób) zadeklarowała wówczas wyznanie prawosławne, pozostali podali kolejno: wyznanie rzymskokatolickie (27 osób) oraz wyznanie mojżeszowe (20 osób). Pod względem narodowościowym większość mieszkańców była Białorusinami (526 osób), resztę stanowili: Polacy (47 osób) i Rusini (5 osób). W okresie międzywojennym miejscowość znajdowała się w powiecie bielskim w gminie Łosinka.
W latach 1954-1971 wieś należała i była siedzibą władz gromady Dubiny. W latach 1975−1998 miejscowość administracyjnie należała do województwa białostockiego. 
Według stanu z 31 grudnia 2012 mieszkało tu 796 stałych mieszkańców.
Zabytki.
Wartości historyczno-kulturowe posiadają także cmentarze z XVII i XIX wieku.

</doc>
<doc id="354394" url="https://pl.wikipedia.org/wiki?curid=354394" title="Dublany (województwo podlaskie)">
Dublany (województwo podlaskie)

Dublany (białorus. "Дубляны")– wieś w Polsce położona w województwie podlaskim, w powiecie białostockim, w gminie Michałowo. Leży w pobliżu granicy z Białorusią.
Dublany to dawna wieś szlachecka, która w końcu XVIII wieku położona była w powiecie wołkowyskim województwa nowogródzkiego Wielkiego Księstwa Litewskiego.
Według Powszechnego Spisu Ludności z 1921 roku wieś liczyła 15 domów i 86 mieszkańców (47 kobiet i 39 mężczyzn), wszyscy mieszkańcy wsi zadeklarowali wówczas narodowość białoruską oraz wyznanie prawosławne. W okresie dwudziestolecia międzywojennego miejscowość znajdowała się w gminie Hołynka w powiecie grodzieńskim.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi przynależą do parafii pw. św. Apostoła Jana Teologa w Mostowlanach.

</doc>
<doc id="354395" url="https://pl.wikipedia.org/wiki?curid=354395" title="Dubliny">
Dubliny

Dubliny (niem. "Dublienen") – osada w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego.
Historia.
Pierwotnie folwark, który został założony na początku XVIII w. przez von der Groebenów z Łankiejm. Kolejnymi właścicielami byli von Borkowie, von Schwerinowie i von Bredowowie. W 1820 we wsi było 6 chałup i 108 mieszkańców. W 1871 majątek liczył 3 391 mórg. W 1932 w Dublinach hodowano 100 koni, 230 sztuk bydła i 100 świń i uprawiano głównie buraka cukrowego. We wsi funkcjonowała szkoła. W parku dworskim rodzina Stobbe założyła swój cmentarz rodowy. 
Po II wojnie światowej w Dublinach powstał PGR, który w ostatniej fazie ich funkcjonowania należał do Kombinatu PGR Garbno.
Ochrona przyrody.
Zachodnia część osady wchodzi w skład Obszaru Chronionego Krajobrazu Doliny Rzeki Guber.
Zakład karny.
Jednostka penitencjarna typu półotwartego powstała w Dublinach w grudniu 1975 roku. Zajmowała ona 1,35 ha powierzchni. W pierwszych latach jednostka ta funkcjonowała jako "Oddział Zewnętrzny Aresztu Śledczego w Bartoszycach". Początkowo pawilony mieszkalne stanowiły dwa parterowe baraki dla około 500 osadzonych, którymi byli m.in. nieumyślni sprawcy kolizji drogowych. Jeden z baraków został wyburzony w 1981 roku i na jego miejscu stanął, obecnie funkcjonujący pawilon mieszkalny. W pawilonie tym oprócz cel dla więźniów usytuowane zostały ambulatorium, gabinet stomatologa, dyżurki wychowawców, radiowęzeł, biblioteka, pomieszczenie do ćwiczeń rekreacyjnych, magazyny, kantyna, świetlica, modelarnia.
W styczniu 2009 powstała nowa, samodzielna jednostka - Zakład Karny w Dublinach. Przeznaczony on jest dla skazanych dorosłych, mężczyzn, recydywistów penitencjarnych z podgrupami klasyfikacyjnymi R-2/z i R-2/p. Pojemność wynosi 354 miejsca.
W ramach jednostki wyodrębniono Oddział Zewnętrzny w Giżycku.

</doc>
<doc id="354396" url="https://pl.wikipedia.org/wiki?curid=354396" title="Dubne (wieś)">
Dubne (wieś)

Dubne (j. łemkowski Дубне) – wieś w Polsce położona w województwie małopolskim, w powiecie nowosądeckim, w gminie Muszyna.
W latach 1975–1998 miejscowość administracyjnie należała do województwa nowosądeckiego.
W Dubnem znajduje się zabytkowa greckokatolicka cerkiew św. Michała Archanioła (obecnie filialny kościół rzymskokatolicki) z 1863 z zachowanym wyposażeniem z XIX wieku.
Demografia.
W 1921 r. wszyscy mieszkańcy byli wyznania greckokatolickiego, również wszyscy zadeklarowali narodowość rusińską.
Ludność według spisów powszechnych w 2009, według PESEL.

</doc>
<doc id="354397" url="https://pl.wikipedia.org/wiki?curid=354397" title="Dubno (województwo podlaskie)">
Dubno (województwo podlaskie)

Dubno – wieś w Polsce położona w województwie podlaskim, w powiecie bielskim, w gminie Boćki. Leży nad rzeką Nurzec.
Wieś posiadał w 1673 roku kasztelan lubelski Feliks Zygmunt Parys, leżała w ziemi bielskiej województwa podlaskiego w 1795 roku.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zaśnięcia Matki Bożej w Boćkach. We wsi znajduje się cmentarz prawosławny z kaplicą pod wezwaniem Świętych Niewiast Niosących Wonności. Natomiast wierni kościoła rzymskokatolickiego należą do parafii św. Józefa Oblubieńca w Boćkach.
Kamienica dworska Sapiehów.
W pierwszej ćwierci XVII wieku wojewoda Mikołaj Sapieha, który władał Dubnem od 1610 do śmierci w 1638 roku, wybudował tu murowany 3-kondygnacyjny dwór na planie prostokąta o wymiarach 17 x 24,5 m. Budynek był otynkowany z barwnymi ornamentowanymi sztukaterią elewacjami. W jego narożach znajdowały się cztery wieżyczki wsparte na narożnych szkarpach. Wejście prowadziło od południa do sieni skąd drzwi prowadziły do dwóch pomieszczeń w części wschodniej i do dużej sali w części zachodniej, nad którą to salą znajdowała się antresola dla muzyków. Na piętro do części mieszkalnej z czterema komnatami wchodzono kręconymi ceglanymi schodami oraz jeszcze wyżej do części garderobianej. W pobliżu dworu znajdowała się liczna zabudowa gospodarcza m.in. druga kamienica, spichlerz, stodoła, stajnia, a także gospoda i być może kaplica katolicka oraz sad i ogród. Pod dworem znajdowała się niewielka murowana piwnica.
Podobne budowle w tym czasie powstały w takich miejscach jak Chrzęstne, Kowaleszczyzna, Gojcieniszki.
Budynek dworu był użytkowany do czasów zniszczenia go w połowie wieku XVII prawdopodobnie przez wojska moskiewskie w 1655 lub węgierskie Rakoczego w 1657 roku w czasie Potopu szwedzkiego. W lustracji z 1662 roku został opisany jako opuszczony, który pełni rolę spichlerza. W całkowitą ruinę popadł w XVIII wieku. 
W latach 2006–2007 przeprowadzono w jego miejscu wykopaliska archeologiczne pod kierunkiem Haliny Karwowskiej, które odkryły pozostałości dworu oraz pozwoliły na poznanie jego rozplanowania i programu użytkowego.
Dzieje późniejsze
W następnych dziesięcioleciach po zrujnowaniu dworu Sapiehów wybudowano w nieodległym miejscu dwór drewniany, z którego zarządzano folwarkiem wchodzącym w skład dóbr Boćki. W 1737 roku Wojciech Wessel zbudował w folwarku murowane stodoły. Folwark po Sapiehach w końcu XVIII wieku przejęli Potoccy, którzy wybudowali w Dubnie jedną z pierwszych w Polsce cukrowni. W 1844 roku nowym właścicielem dworu został Dionizy Sakowicz. Ostatnim właścicielem dworu i folwarku był Henryk Rogowski. Folwark rozprzedano do 1915 roku, a zabudowania dworskie zaorano.
Według Powszechnego Spisu Ludności z 1921 roku wieś zamieszkiwało 317 osób, wśród których 12 było wyznania rzymskokatolickiego, 292 prawosławnego 9 mojżeszowego a 4 innego. Jednocześnie 10 mieszkańców zadeklarowało polską przynależność narodową, 298 białoruską a 9 żydowską. Było tu 31 budynków mieszkalnych. Wieś należała w tym czasie do gminy Dubiażyn.

</doc>
<doc id="354398" url="https://pl.wikipedia.org/wiki?curid=354398" title="Dubowo (województwo podlaskie)">
Dubowo (województwo podlaskie)

Dubowo – wieś w Polsce położona w województwie podlaskim, w powiecie sejneńskim, w gminie Sejny. Leży nad jeziorem Iłgielk.
W latach 1975–1998 miejscowość administracyjnie należała do województwa suwalskiego.

</doc>
<doc id="354399" url="https://pl.wikipedia.org/wiki?curid=354399" title="Dubowo Drugie">
Dubowo Drugie

Dubowo Drugie – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="354400" url="https://pl.wikipedia.org/wiki?curid=354400" title="Dubowo Pierwsze">
Dubowo Pierwsze

Dubowo Pierwsze – wieś w Polsce położona w województwie podlaskim, w powiecie suwalskim, w gminie Suwałki.
W latach 1975–1998 miejscowość administracyjnie należała do województwa suwalskiego.

</doc>
<doc id="354401" url="https://pl.wikipedia.org/wiki?curid=354401" title="Dubów">
Dubów

Dubów – wieś sołecka w Polsce, położona w województwie lubelskim, w powiecie bialskim, w gminie Łomazy.
Dawniej miejscowość była siedzibą gminy Lubienka II i gminy Dubów. W latach 1954–1972 wieś należała i była siedzibą władz gromady Dubów. W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 490 mieszkańców i była trzecią co do wielkości miejscowością gminy Łomazy.
Historia.
W wieku XIX Dubów wieś i folwark w powiecie bialskim gminie Lubienka, parafii Biała. W 1827 r. było tu 24 domów i 180 mieszkańców. W roku 1886 liczyła 48 domów i 473 mieszkańców. Wieś odległa od Siedlec wiorst 75, od Biały (Białej Podlaskiej) wiorst 10, droga bita w miejscu, od rzeki spławnej Buga wiorst 30. Rozległość folwarczna wynosiła mórg 1080, budynków drewnianych w folwarku 19 także browar piwny. Pokłady torfu w okolicy. Wieś Dubów liczyła osad 52 z gruntem mórg 921.
W dniu 18 września 1939 r. w okolicach Dubowa miała miejsce potyczka między żołnierzami polskimi a niemieckim oddziałem pancernym. Oddział polski w sile kilkudziesięciu żołnierzy dowodzonych przez porucznika Zdzisława Niedziałkowskiego (tzw. "zielony batalion") urządził zasadzkę na jadące z Łomaz w kierunku Białej Podlaskiej dwa niemieckie samochody pancerne. Po krótkiej walce Polacy zostali rozbici, zaś niemieckie pojazdy spokojnie odjechały w stronę Michałówki. Straty polskie wyniosły 12 zabitych oraz wielu ciężko i lekko rannych. Miejscowa ludność pochowała poległych koło wsi Dubów, a rannych odwiozła do szpitala w Białej Podlaskiej, gdzie kilku zmarło. Po wojnie wszystkich pochowano we wspólnej mogile na cmentarzu w Białej przy ulicy Janowskej.

</doc>
<doc id="354402" url="https://pl.wikipedia.org/wiki?curid=354402" title="Dubrawa">
Dubrawa

Dubrawa – wieś w Polsce położona w województwie mazowieckim, w powiecie lipskim, w gminie Rzeczniów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Mikołaja w Grabowcu.

</doc>
<doc id="354406" url="https://pl.wikipedia.org/wiki?curid=354406" title="Duchny Młode">
Duchny Młode

Duchny Młode – wieś w Polsce położona w województwie podlaskim, w powiecie łomżyńskim, w gminie Śniadowo.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Śniadowie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Śniadowo.
Według Powszechnego Spisu Ludności z 1921 roku wieś zamieszkiwało 100 osób w 19 budynkach mieszkalnych. Miejscowość należała do parafii rzymskokatolickiej w Śniadowie. Podlegała pod Sąd Grodzki i Okręgowy w Łomży; właściwy urząd pocztowy mieścił się w Śniadowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy. W latach 1975–1998 miejscowość administracyjnie należała do województwa łomżyńskiego.

</doc>
<doc id="354407" url="https://pl.wikipedia.org/wiki?curid=354407" title="Duchny-Wieluny">
Duchny-Wieluny

Duchny-Wieluny – wieś w Polsce położona w województwie podlaskim, w powiecie zambrowskim, w gminie Rutki. 
Wierni kościoła rzymskokatolickiego należą do parafii św. Anny w Rutkach-Kossakach.
Historia.
Wieś została założona w 1423 r. jako dobra rodziny Duchnowskich.
W latach 1921 – 1925 wieś leżała w województwie białostockim, w powiecie łomżyńskim, w gminie Kossaki-Rutki a od 1925 w gminie Rutki.
Według Powszechnego Spisu Ludności z 1921 roku wieś zamieszkiwało 91 osób w 16 budynkach mieszkalnych. Miejscowość należała do parafii rzymskokatolickiej w Rutkach. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Rutkach-Kossakach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
20 września 1939 żołnierze Wehrmachtu zamordowali 16 osób (10 ofiar zostało zidentyfikowanych) oraz spalili połowę wsi.
W latach 1975–1998 miejscowość administracyjnie należała do województwa łomżyńskiego.

</doc>
<doc id="354408" url="https://pl.wikipedia.org/wiki?curid=354408" title="Duchowo">
Duchowo

 
Duchowo – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.
Zabytki.
Do wojewódzkiego rejestru zabytków wpisany jest:

</doc>
<doc id="354409" url="https://pl.wikipedia.org/wiki?curid=354409" title="Duchów">
Duchów

Duchów – wieś w Polsce położona w województwie mazowieckim, w powiecie mińskim, w gminie Dobre.

</doc>
<doc id="354410" url="https://pl.wikipedia.org/wiki?curid=354410" title="Ducino">
Ducino

Ducino – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.

</doc>
<doc id="354411" url="https://pl.wikipedia.org/wiki?curid=354411" title="Ducka Wola">
Ducka Wola

Ducka Wola – wieś w Polsce położona w województwie mazowieckim, w powiecie białobrzeskim, w gminie Stromiec.
Wieś szlachecka Wola Ducka położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Stromcu.

</doc>
<doc id="354412" url="https://pl.wikipedia.org/wiki?curid=354412" title="Duczów Mały">
Duczów Mały

Duczów Mały (niem. "Klein Deutschen") – wieś w Polsce położona w województwie opolskim, w powiecie kluczborskim, w gminie Wołczyn.
W latach 1975–1998 miejscowość należała administracyjnie do województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="354413" url="https://pl.wikipedia.org/wiki?curid=354413" title="Duczów Wielki">
Duczów Wielki

Duczów Wielki (niem. "Grot Deutschen") – wieś w Polsce położona w województwie opolskim, w powiecie kluczborskim, w gminie Wołczyn.
W latach 1975–1998 miejscowość należała administracyjnie do województwa opolskiego.
Zabytki.
Do wojewódzkiego rejestru zabytków wpisany jest:

</doc>
<doc id="354414" url="https://pl.wikipedia.org/wiki?curid=354414" title="Duczymin">
Duczymin

Duczymin – wieś w Polsce, położona w województwie mazowieckim, w powiecie przasnyskim, w gminie Chorzele.
Do 1954 roku siedziba wiejskiej gminy Duczymin, następnie do 1972 r. należała i była siedzibą gromady Duczymin. W latach 1975–1998 wieś administracyjnie należała do województwa ostrołęckiego.
We wsi znajduje się parafia pw. św. Jana Nepomucena z zabytkowym kościołem Wniebowzięcia NMP z 1888 (numer rejestrowy zabytku A-437).

</doc>
<doc id="354415" url="https://pl.wikipedia.org/wiki?curid=354415" title="Dudowizna">
Dudowizna

Dudowizna – wieś w Polsce położona w województwie mazowieckim, w powiecie wyszkowskim, w gminie Brańszczyk.
W latach 1975–1998 miejscowość administracyjnie należała do województwa ostrołęckiego.
Na dzień 31 grudnia 2013 roku sołectwo liczyło 214 mieszkańców zameldowanych na pobyt stały.
Wierni kościoła rzymskokatolickiego należą do parafii św. Barbary w Porębie-Kocębach.

</doc>
<doc id="354416" url="https://pl.wikipedia.org/wiki?curid=354416" title="Dudy Nadrzeczne">
Dudy Nadrzeczne

Dudy Nadrzeczne – wieś w Polsce położona w województwie podlaskim, w powiecie kolneńskim, w gminie Turośl.
Wierni kościoła rzymskokatolickiego należą do parafii Parafia Najświętszego Serca Jezusowego w Koźle.
Historia.
W czasach zaborów w granicach Imperium Rosyjskiego. W latach 1921–1939 wieś leżała w województwie białostockim, w powiecie kolneńskim, w gminie Czerwone.
Według Powszechnego Spisu Ludności z 1921 roku zamieszkiwały tu 102 osoby w 23 budynkach mieszkalnych. Miejscowość podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w Kolnie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="354417" url="https://pl.wikipedia.org/wiki?curid=354417" title="Dudy Puszczańskie">
Dudy Puszczańskie

Dudy Puszczańskie – wieś w Polsce położona w województwie mazowieckim, w powiecie ostrołęckim, w gminie Łyse. Leży nad rzeką Szkwą oraz bagnem Chruściel, przez które ona przepływa.
Wierni kościoła rzymskokatolickiego należą do parafii św. Stanisława Kostki w Zalasiu.
Historia.
W 1827 roku wieś liczyła 37 domów i 223 mieszkańców. W latach 1921–1939 wieś leżała w województwie białostockim, w powiecie kolneńskim (od 1932 w powiecie ostrołęckim), w gminie Łyse.
Według Powszechnego Spisu Ludności z 1921 roku zamieszkiwały tu 343 osoby w 70 budynkach mieszkalnych. Miejscowość należała do parafii rzymskokatolickiej w m. Myszyniec. Podlegała pod Sąd Grodzki w Kolnie i Okręgowy w Łomży; właściwy urząd pocztowy mieścił się w m. Łyse.
W wyniku agresji Niemiec we wrześniu 1939, miejscowość została przyłączona do III Rzeszy i znalazła się w strukturach Landkreis Scharfenwiese ("ostrołęcki") w rejencji ciechanowskiej (Regierungsbezirk Zichenau) Prus Wschodnich.
11 listopada 1953 roku w Dudach Puszczańskich poległo w nierównej walce z kilkuset funkcjonariuszami UB, KBW i MO trzech żołnierzy Narodowego Zjednoczenia Wojskowego: Aleksander Góralczyk „Topór”, Stanisław Grajek „Mazur” i Władysław Sadłowski „Twardy”. Pochowano ich w nieznanym wskutek jego ukrycia przez UB miejscu. Zagrodę Franciszka Dąbrowskiego, gdzie otoczono partyzantów, całkowicie zniszczono, a miejsce po nim zaorano. Obecnie w Dudach Puszczańskich znajduje się pomnik, upamiętniający poległych. 
W latach 1954–1959 wieś należała i była siedzibą władz gromady Dudy Puszczańskie, po jej zniesieniu w gromadzie Zalas. W latach 1975–1998 miejscowość administracyjnie należała do województwa ostrołęckiego.

</doc>
<doc id="354418" url="https://pl.wikipedia.org/wiki?curid=354418" title="Duje">
Duje

Duje (niem. "Doyen", 1938–1945 "Dugen") – wieś w Polsce położona w województwie warmińsko-mazurskim, w powiecie kętrzyńskim, w gminie Barciany.
W latach 1975–1998 miejscowość administracyjnie należała do województwa olsztyńskiego. 
Wieś położona jest przy granicy z Rosją. Dojazd do wsi od drogi Mołtajny – Asuny.

</doc>
<doc id="354419" url="https://pl.wikipedia.org/wiki?curid=354419" title="Dukaczew">
Dukaczew

Dukaczew – wieś w Polsce, położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 wieś administracyjnie należała do województwa skierniewickiego.

</doc>
<doc id="354420" url="https://pl.wikipedia.org/wiki?curid=354420" title="Dukt (województwo mazowieckie)">
Dukt (województwo mazowieckie)

Dukt – wieś w Polsce, położona w województwie mazowieckim, w powiecie ciechanowskim, w gminie Glinojeck.
Wierni Kościoła rzymskokatolickiego należą do parafii św. Stanisława Biskupa Męczennika w Glinojecku.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354422" url="https://pl.wikipedia.org/wiki?curid=354422" title="Dulcza Wielka">
Dulcza Wielka

Dulcza Wielka – wieś w Polsce, położona w województwie podkarpackim, w powiecie mieleckim, w gminie Radomyśl Wielki,nad rzeczką Jamnicą.
W latach 1954–1960 wieś należała i była siedzibą władz gromady Dulcza Wielka, po jej zniesieniu w gromadzie Żarówka. W latach 1975–1998 wieś administracyjnie należała do województwa tarnowskiego.
Według stanu na 30 września 2012 Dulcza Wielka była największą pod względem liczby mieszkańców wsią w gminie Radomyśl Wielki. Powstała w XIV wieku jako „Dolszcza”. Po rozdziale na dwie osady ukształtowała się nazwa Dulcza Wielka. Właścicielami Dulczy Wielkiej byli Sulimowie, Ligęzowie, Radziwiłłowie, Raczyńscy, Forystowie.
Historia.
"Dulcza” jest nazwą dzierżawczą od rzeczownika osobowego „Dolko”. Nazwa ta wskazuje, że istotny wpływ na początek lokalizacji Dulczy Wielkiej miał człowiek o tym właśnie imieniu. Pierwsza wzmianka o miejscowości, w której występuje ona pod nazwą "Dolszcza”, pojawiła się w księgach ziemskich pilźnieńskich w 1399r. Druga część nazwy "Wielka" pojawiła się dopiero na początku XV w. Wygląd wsi świadczy o tym, że była to osada łańcuchowa z domami wzdłuż drogi i łanami pól leżącymi prostopadle do niej. W miarę upływu lat wieś wydłużała się, aż podzielono ją na dwie części. W ten sposób z jednej części powstała Dulcza Mała."
Początek osady wiąże się z rodem Sulimów. Do 1427r. Dulcza Wielka była w posiadaniu Mikołaja i Klemensa Sulimów. Następnie zakupił ją syn Jana Ligęzy – Stanisław- i dołączył do dóbr przecławskich. W 1460 r. majątek odziedziczył jego syn - również Stanisław. Pod koniec XV w. współwłaścicielami klucza przecławskiego, a tym samym miejscowości, byli kolejni potomkowie rodu Ligęzów, a mianowicie czterej synowie Stanisława: Mikołaj, Stanisław, Feliks i Piotr. Od 1501 r. jako jedyny dziedzic pojawia się już tylko Mikołaj. Następnym właścicielem Przecławia i przyległości był jego syn Stefan, a kolejnym Hermolaus Ligęza. Początek XVIII w. to czas, kiedy wioska znalazła się w posiadaniu Radziwiłłów. W 1816 r. doszło do zawarcia związku małżeńskiego między Anną Radziwiłłówną a Atanazym Raczyńskim. Wtedy to w wyniku podziałów majątkowych Dulcza znalazła się posiadaniu rodu Raczyńskich. W 1885 r. właścicielem Dulczy Wielkiej i Wólki Duleckiej został hrabia Karol Edward Raczyński. Dwa lata później posiadłości dworskie w tych miejscowościach wraz z prawem propinacji zostały sprzedane Piotrowi i Annie Forystom. Na Forystach kończy się okres większej własności ziemskiej, która skupiona była w rękach jednego właściciela.
Dulcza Wielka była wsią stosunkowo dużą. W 1830 roku w 286 domach mieszkało ponad 1500 osób. Jako części wsi określono: Bielizny, Groblę, Koniec, Łęg, natomiast przysiółki to: Dęba, Podlesie, Poręby, Stara Wieś, Świerże, Nowa Wieś, Zagórze oraz Bania. Od 1870 r. funkcjonowała we wsi szkoła jednoklasowa, w latach późniejszych przekształcona w pięcioklasową. Jednym z pierwszych nauczycieli był Jan Zawiślak.
Dulczy Wielkiej nie ominęła rabacja galicyjska w 1846 roku. Gnębieni pańszczyzną chłopi splądrowali i zniszczyli dwór oraz zabili siedmiu jego mieszkańców, w tym dzierżawcę Raczyńskich- Rzuchowskiego. Aresztowano wówczas 30 osób. Dopiero reforma uwłaszczeniowa wprowadzona w 1848 r. przywróciła spokój we wsi.
W 1914 r. rozpoczęła się I wojna światowa, a zarazem bardzo ciężkie czasy dla wsi, która dwukrotnie była zajmowana przez wojska rosyjskie. Żołnierze zajmowali domy na kwatery, zabierali żywność. W maju 1915 na trzy dni zatrzymał się w Dulczy front. Wówczas, to ponownie do wsi wkroczyli Austriacy. Życie codzienne mieszkańców znalazło się pod nowym bardzo surowym rygorem okupacyjnym. Dla ściślejszej kontroli ludności polskiej zwiększono liczbę posterunków żandarmerii. Masowo rekwirowano żywność oraz wcielano w szeregi armii austriackiej wszystkich mężczyzn do 52 roku życia.
Radość związaną z odzyskaniem niepodległości w 1918 r. przyćmiła ciężka sytuacja bytowa. Pomimo przeżywanych trudności materialnych mieszkańcy Dulczy Wielkiej starali się radzić sobie najlepiej jak tylko potrafili.
Tak nadszedł okres międzywojenny. W tym czasie w naszej wiosce bardzo znaną postacią był Jan Leyko. Człowiek ten przez wiele lat uczył i kierował Szkołą Podstawową w Dulczy Wielkiej. Zbierał jednocześnie cenne medaliony, reprodukcje i oryginalne dzieła malarskie jak również wartościowe książki. Bardzo często odwiedzali go mieszkańcy i podziwiali zgromadzone przez niego zbiory.
W okresie międzywojennym miało miejsce jeszcze jedno istotne wydarzenie. Otóż już w 1925 r. zrodziła się inicjatywa budowy kościoła. Jednakże ze względu na biedę, nie można było zrealizować tych planów. Dopiero w 1935 r. Rada Gromadzka przekazała pod budowę nowej świątyni 2 morgi pola. I tak w ciągu dwóch miesięcy- sierpnia i września 1931 r.- postawiono drewniany kościółek. Pierwsza msza św. i jednocześnie poświęcenie świątyni miało miejsce 23 stycznia 1938 r.
Od tego czasu raz w tygodniu odprawiał tu msze święte wikariusz ze Zdziarca- ks. Józef Solak. Tak było do 1 sierpnia 1938r., kiedy to biskup Franciszek Lisowski powołał w Dulczy samodzielną parafię pod wezwaniem Trójcy Przenajświętszej. Pierwszym proboszczem został ksiądz Stanisław Szafrański, który funkcję tę sprawował do 1945 roku. Parafia w 1938 r. liczyła 1700 wiernych.
W 1939 roku wybuchła II wojna światowa, a wraz z nią przyszły ponowne zniszczenia, bieda i okupacja hitlerowska. Całe społeczeństwo, a więc i mieszkańcy Dulczy Wielkiej, rozpoczęli próby obrony własnej tożsamości poprzez uczestnictwo w różnych strukturach oporu społecznego. Dulcza weszła w skład Placówki ZWZ-AK Radomyśl Wielki, która wydawała gazetkę konspiracyjną ,Odwet’’. Ponadto mieszkańcy wsi udzielali pomocy ludności żydowskiej, ryzykując przy tym życiem własnym oraz swojej rodziny. Najwięcej zniszczeń spowodowały działania przyfrontowe w 1944 roku. Wówczas to przez wieś przebiegała linia frontu, a mieszkańcy musieli na pół roku opuścić własne domy i szukać schronienia w okolicy.
17 stycznia 1945 r. ruszyła ofensywa radziecka i tym samym front odsunął się od wioski. Mieszkańcy powoli wracali do domów, ale z Dulczy Wielkiej zostały jedynie zgliszcza, ograbione gospodarstwa, zniszczone zagrody. Wieś w 95% została zniszczona i praktycznie przestała istnieć. Zniszczeniu uległ również kościół parafialny.
W 1946 r. probostwo objął ksiądz Kazimierz Kalinowski. Kierowany przez niego komitet parafialny podjął inicjatywę budowy nowego kościoła. W listopadzie 1951r. został poświęcony kamień węgielny pod jego budowę. Prace trwały pięć lat. W 1956 r. ks. biskup Karol Pękala dokonał uroczystego poświęcenia kościoła. W 1966 r. na emeryturę odszedł ksiądz Kalinowski, a jego miejsce zajął ksiądz Mieczysław Ryba. Udziałem nowego proboszcza, stał się gruntowny remont świątyni.
Po II wojnie światowej ważnym celem stało się znalezienie odpowiedniego budynku szkolnego, który mógłby pomieścić zwiększającą się liczbę dzieci. Początkowo funkcję tę spełniał stary budynek z trzema salami oraz kancelarią. Miejsca było bardzo mało, trudno było uczyć w takich warunkach, toteż ówczesny kierownik Jan Rolle, rozpoczął starania o budowę nowego budynku. W 1964 w ramach ogólnopolskiej akcji tysiąca szkół na tysiąclecie państwa polskiego rozpoczęto budowę nowego budynku szkoły. Prace trwały 2 lata. 22 sierpnia 1966 roku nowy budynek został oficjalnie otwarty.
W okresie powojennym Dulcza Wielka kilkakrotnie zmieniała przynależność administracyjną. Do połowy lat pięćdziesiątych wchodziła w skład gminy Radomyśl Wielki powiatu mieleckiego województwa rzeszowskiego. W 1975 roku przeszła w struktury utworzonego wówczas województwa tarnowskiego. Ostatnia zmiana miała miejsce w styczniu 1999 roku. Wówczas to Dulcza Wielka wraz z całą gminą Radomyśl Wielki weszła w skład powiatu mieleckiego województwa podkarpackiego.
Dulcza Wielka początkowo należała do rzymskokatolickiej parafii Zdziarzec. W roku 1938 erygowano tu samodzielną parafię pw. Trójcy Przenajświętszej należącą do dekanatu Radomyśl Wielki. Po wojnie a latach 1951-1956 wybudowano nowy kościół. Już od roku 1870 funkcjonowała tu szkoła jednoklasowa. Obecna 8-klasowa szkoła podstawowa mieści się w budynku wybudowanym w roku 1966 (tzw. 1000-latka). Szkołę wyremontowano gruntownie w latach 1999-2003. Od roku 1909 działa tu jednostka Ochotniczej Straży Pożarnej.
W Dulczy Wielkiej działa "LKS Jamnica Dulcza Wielka" (w sezonie 2013/2014 awansowała do dębickiej "A" klasy) oraz filia Gminnej Biblioteki Publicznej.
W miejscowości rośnie lipa drobnolistna "Lipa św. Jana Nepomucena" (wiek 150-170 lat, wysokość ok. 15–17 m, obwód 430 cm).

</doc>
<doc id="354423" url="https://pl.wikipedia.org/wiki?curid=354423" title="Kusarigama">
Kusarigama

 – rodzaj broni używany w Japonii. 
Był to rodzaj japońskiego sierpa kama z łańcuchem (kusari), na końcu którego znajdował się obciążnik (fundō), który sam w sobie mógł być zastosowany do ogłuszenia przeciwnika, natomiast dzięki łańcuchowi można było ofiarę złapać za szyję lub kończynę i przewrócić, a sierpem dobić. Dzięki niewielkim rozmiarom kusarigama była łatwa do ukrycia.

</doc>
<doc id="354424" url="https://pl.wikipedia.org/wiki?curid=354424" title="Dulkowszczyzna">
Dulkowszczyzna

Dulkowszczyzna – wieś w Polsce położona w województwie podlaskim, w powiecie augustowskim, w gminie Lipsk.
W latach 1975–1998 miejscowość administracyjnie należała do województwa suwalskiego.
W latach 1943–1944 Anna i Stanisław Krzywiccy, małżonkowie mieszkający w Dulkowszczyźnie, ukrywali w swoim gospodarstwie przed prześladowaniami rodzinę Trachtenbergów. 15 grudnia 2009 r. zostali odznaczeni medalami Sprawiedliwych wśród Narodów Świata. 

</doc>
<doc id="354426" url="https://pl.wikipedia.org/wiki?curid=354426" title="Duły">
Duły

Duły (niem. "Dullen") – wieś w Polsce położona w województwie warmińsko-mazurskim, w powiecie oleckim, w gminie Olecko.
W latach 1975–1998 miejscowość administracyjnie należała do województwa suwalskiego.
Wieś czynszowa lokowana na 30 włókach na prawie chełmińskim w dniu 31 lipca 1558 r. Zasadźcą był Jana Duła (od jego nazwiska wzięła wieś nazwę). Jan Duła kupił od starosty książęcego trzy włóki sołeckie po 51 grzywien i sprowadził osadników. W roku 1600 mieszkali tu sami Polacy. 
Szkoła powstała w 1815 roku. W latach międzywojennych we wsi czynny był urząd pocztowy, dwie cegielnie oraz kilku rzemieślników. Wcześniejsze nazwy miejscowości, wymieniane w dokumentach, to : "Duen, Duhn, Dulken". W wersji urzędowej nazwa Duł brzmiała "Dullen". Wieś w 1938 r. liczyła 260 mieszkańców.
Bibliografia:

</doc>
<doc id="354427" url="https://pl.wikipedia.org/wiki?curid=354427" title="Dunkowa">
Dunkowa

Dunkowa – wieś w Polsce położona w województwie dolnośląskim, w powiecie milickim, w gminie Milicz.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="354428" url="https://pl.wikipedia.org/wiki?curid=354428" title="Dunowo">
Dunowo

Dunowo (dawniej: niem. "Thunow") – wieś w Polsce, w województwie zachodniopomorskim, w powiecie koszalińskim, w gminie Świeszyno, położona na Równinie Białogardzkiej, przy linii kolejowej 202 (Gdańsk – Stargard), z przystankiem Dunowo.
Według danych z końca grudnia 1999 r. wieś miała 411 mieszkańców.
W skład sołectwa "Dunowo" wchodzi również miejscowość Jarzyce. 
W latach 1975–1998 miejscowość administracyjnie należała do województwa koszalińskiego.
W pobliżu wsi (ok. 2 km na północ) znajduje się duża Stacja Elektroenergetyczna „Dunowo“.

</doc>
<doc id="354429" url="https://pl.wikipedia.org/wiki?curid=354429" title="Duńkowice">
Duńkowice

Duńkowice – wieś w Polsce położona w województwie podkarpackim, w powiecie jarosławskim, w gminie Radymno.
W latach 1945–1954 wieś należała i była siedzibą gminy Młyny, następnie do 1972 r. gromady Duńkowice.
W latach 1975–1998 miejscowość administracyjnie należała do województwa przemyskiego.

</doc>
<doc id="354430" url="https://pl.wikipedia.org/wiki?curid=354430" title="Duńkowiczki">
Duńkowiczki

Duńkowiczki – wieś w Polsce położona w województwie podkarpackim, w powiecie przemyskim, w gminie Orły.
W latach 1975–1998 miejscowość administracyjnie należała do województwa przemyskiego.
Do zwiedzania udostępniono Fort XI „Duńkowiczki” - jeden z głównych fortów Twierdzy Przemyśl.
W październiku 2017 roku odbyła się tu rekonstrukcja bitwy pod Lenino zrealizowana przez Przemyskie Stowarzyszenie Rekonstrukcji Historycznej "X D.O.K.".

</doc>
<doc id="354431" url="https://pl.wikipedia.org/wiki?curid=354431" title="Duraczewo">
Duraczewo

Duraczewo – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko.
W latach 1975–1998 miejscowość administracyjnie należała do województwa gorzowskiego.

</doc>
<doc id="354432" url="https://pl.wikipedia.org/wiki?curid=354432" title="Duranów">
Duranów

Duranów – wieś sołecka w Polsce położona w województwie świętokrzyskim, w powiecie opatowskim, w gminie Tarłów.
W latach 1975–1998 miejscowość administracyjnie należała do województwa tarnobrzeskiego.
Historia.
W wieku XIX Duranów opisano jako: folwark w powiecie opatowskim, gminie Julianów i parafii Gliniany. Posiadał w roku 1881: 4 domy i 31 mieszkańców oraz 494 mórg ziemi dworskiej.

</doc>
<doc id="354433" url="https://pl.wikipedia.org/wiki?curid=354433" title="Durąg">
Durąg

Durąg (niem. "Döhringen") – wieś w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Wieś mazurska nad rzeką Dylewką. Wieś jest siedzibą jednostki Ochotniczej Straży Pożarnej.
Historia.
Wieś lokowana w 1328 roku, kiedy to Luter z Brunszwiku zapisał Konradowi Durągowi 200 włok ziemi sasińskiej. W czasach krzyżackich wieś pojawia się w dokumentach w roku 1328, podlegała pod komturię w Ostródzie, były to dobra rycerskie o powierzchni 70 włók. Kościół powstał już w XIV w., bowiem w dokumentach z 1351 r. jako świadek występuje ksiądz Henryk z Durąga. W 1485 r., w wyniku podziału spadkowego, jeden z synów - Jorge, otrzymał Durąg wraz z pięcioma włókami w Pancerzynie. Na przełomie XIV i XV w. należała do Mikołaja z Durąga, działacza opozycji antykrzyżackiej, współzałożyciela Związku Pruskiego. We wsi od XIV wieku znajdował się kościół, który następnie pełnił rolę ewangelickiego zboru. Z dokumentów z 1537 r. (po reformacji) wynika, że pastor z Duraga obsługiwał wsie: Durąg, Ględy, Grabin, Ostrowin, Pancerzyn, Ryn, Swonowo, Szyldak. W 1540 r. po 6,5 włoki mieli Jerzy z Durąga oraz Jan Reszka. Ponadto we wsi było 14 chłopów, młynarz, karczmarz i garncarz. W 1577 r. do Duraga należało 70 włók. W tym czasie istniały dwa majątki rycerskie, było 18 chłopów (od 1,4 do 3 włók każdy), 11 zagrodników, kowal, krawiec, bednarz.
W latach 1598–1682 była wspólna parafia z Kraplewem. Pastor z Duraga (podobnie jak pastorzy z Gierzwałdu, Lipowa i Ostrowina) otrzymywali po 40 marek uposażenia rocznie. Nabożeństwa w kościele w Durągu odprawiano w języku polskim. W czasie wojny szwedzkiej pastorem był Stanisław Julikowius, określany przez władze pruskie jako „zły Polak”. Na początku XVII w. pastorem był Bartłomiej Myślęta. W 1628 roku pastorem był Elias Laurentius - pasierb Myślęty. Pod koniec XVII w. Jan von Kleist zagarnął należące do parafii włóki wraz z łąkami. W 1713 r. wybudowano nowy kościół. W tym czasie nabożeństwa odprawiał proboszcz z Kraplewa, później - proboszcz z Ostrowina. Pod koniec XVIII w. we wsi były dwa folwarki i 39 domów.
W 1910 r. wieś obejmowała 237 ha gruntów rolnych i mieszkało w niej 141 osób (w tym 75 Polaków). Do dworu należało 1258 ha ziemi i mieszkało tam 355 osób (w tym 115 Polaków). W 1925 r. łącznie obszar wsi i majątku ziemskiego obejmował 1845 ha. W tym czasie w Durągu było 604 mieszkańców (w tym 12 katolików). W 1939 r. we wsi było 579 mieszkańców.
Parafia katolicka (Świętych Apostołów Piotra i Pawła) w Durągu ponownie powstała w 1962 r.

</doc>
<doc id="354434" url="https://pl.wikipedia.org/wiki?curid=354434" title="Durdy">
Durdy

Durdy – wieś w Polsce położona w województwie podkarpackim, w powiecie tarnobrzeskim, w gminie Baranów Sandomierski.
W latach 1975–1998 miejscowość administracyjnie należała do województwa tarnobrzeskiego.
Historia.
W 1777 r. we wsi wybudowano murowana kapliczkę. Wewnątrz znajduje się obraz z XIX wieku Matki Boskiej Częstochowskiej i rzeźba Chrystusa Frasobliwego.
W 1880 r. wieś liczyła 636 mieszkańców w 94 domostwach.
W 1947 r. na skrzyżowaniu dróg w kierunku Majdanu ustawiono figurę św. Mikołaja, którą ufundowali mieszkańcy wsi. Natomiast w latach 1951-1952 na działce Stanisława Durdy stanęła drewniana oszklona kapliczkę z figurą Najświętszej Marii Panny Niepokalanie Poczętej. Powstała ona z jego własnych nakładów finansowych. We wsi znajdują się także kapliczki szafkowe na drzewach (m.in. przy drodze w kierunku leśniczówki z obrazem Św. Rodziny).
Od 1951 r. w Durdach działa ochotnicza straż pożarna.

</doc>
<doc id="354435" url="https://pl.wikipedia.org/wiki?curid=354435" title="Dursztyn">
Dursztyn

Dursztyn (słow. "Durštín", węg. "Dercsény", niem. "Dürrenstein", "Durstin" lub "Dürrstein") – wieś w Polsce położona w województwie małopolskim, w powiecie nowotarskim, w gminie Nowy Targ. W latach 1975–1998 miejscowość administracyjnie należała do województwa nowosądeckiego.
Dursztyn jest jedną z 14 wsi polskiej części Spisza. Nazwa pochodzi od niemieckiego słowa "durstein" ("twarda skała") i oznacza trudne przejście lub przejazd przez skały.
Położenie.
Wieś leży w zachodniej części Pienin Spiskich, u podnóża Żaru, usytuowana pomiędzy wapiennymi grzbietami – Honajem i Czerwoną Skałą, z których wypływają potoki: Dursztyński, Przeczny i Dziurawy. Ludność Dursztyna licząca ok. 500 mieszkańców, zachowała polską gwarę spiską podobną do podhalańskiej. Główna produkcja rolna we wsi to hodowla bydła i produkcja mleka. Na rozległych łąkach rozrzucone są Dursztyńskie Skałki wchodzące w skład Pienińskiego Pasa Skałkowego.
Historia.
Pierwsze wiadomości o Dursztynie pochodzą z XVI wieku, kiedy to wieś podlegała administracji węgierskiej w zamku Niedzica, wchodzącej w skład klucza posiadłości niedzickiej. Po wschodniej stronie wsi istniał dwór, o czym świadczy nazwa miejscowa pól na terenie dzisiejszej hali wypasowej "Dworek". We wsi istniała gorzelnia dworska, która dostarczała wódkę do piwnic we Frydmanie.
Po likwidacji folwarku mieszkańcy Jurgowa wykupili od węgierskich właścicieli ponad 180 ha ziemi, w tym lasy, łąki, pola uprawne, rozciągające się od Jurgowskiej Skały i góry Żar na północ, do góry Honaj i Nadawek. Są to tzw. Jurgowskie Hale. Na ich obrzeżu, w dolinie Piekiełko pomiędzy Gajną Skałą a Żarem wybudowali wspólnie, istniejące do dzisiaj Jurgowskie Stajnie. Na Jurgowskich Halach do dziś wypasa się owce ze wsi podhalańskich, zachowując tradycje pasterskie. Wytwarzany jest tam ser owczy, bundz i serki owcze wędzone (oscypki).
Kultura.
We wsi jest używana gwara spiska, zaliczana przez polskich językoznawców jako gwara dialektu małopolskiego języka polskiego, przez słowackich zaś jako gwara przejściowa polsko-słowacka. Tradycyjnym ubiorem był strój spiski w odmianie trybskiej.

</doc>
<doc id="354436" url="https://pl.wikipedia.org/wiki?curid=354436" title="Durzyn">
Durzyn

Durzyn – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W latach 1975–1998 miejscowość administracyjnie należała do województwa kaliskiego. Od zachodu wieś graniczy z miastem Krotoszyn, a od wschodu z wsiami Tomnice i Kobierno. Po stronie wschodniej wsi przepływa rzeka Czarna Woda, która stanowi dopływ Baryczy i na pozycji między Durzynem a Tomnicami tworzy spory zbiornik wodny. Po stronie północnej wsi znajduje się niewielki kompleks leśny. Na początku wsi stoi drewniany krzyż z 1980 roku. Według danych w 2012 roku wieś Durzyn zamieszkiwało 90 osób.
Historia.
Najstarsze źródła pisane wymieniają wieś Durzyn w 1578 i 1586 roku. Być może właśnie w tym okresie tj. w XVI wieku wieś powstała.
W okresie Wielkiego Księstwa Poznańskiego (1815-1848) miejscowość należała do wsi mniejszych w ówczesnym pruskim powiecie Krotoszyn w rejencji poznańskiej. Durzyn należał do okręgu krotoszyńskiego tego powiatu i stanowił część majątku Kobierna, którego właścicielem był wówczas książę Thurn und Taxis. Według spisu urzędowego z 1837 roku wieś liczyła 94 mieszkańców, którzy zamieszkiwali 9 dymów (domostw).
Słownik geograficzny Królestwa Polskiego podaje, iż w 1881 roku wieś należała do powiatu krotoszyńskiego. Znajdowało się w niej 13 domów, 97 mieszkańców, 1 ewangelik, 95 katolików, 1 żyd, 26 analfabetów, stacja, poczta i kolei żelazna – Krotoszyn o 12 km. Durzyn to folwark należący do Orpiszewa i dóbr krotoszyńskich, własność księcia Thurn und Taxis. Durzyn od początku swojego istnienia należy do parafii Kobierno, która podlega dekanatowi krotoszyńskiemu. 

</doc>
<doc id="354437" url="https://pl.wikipedia.org/wiki?curid=354437" title="Dusin">
Dusin

Dusin – wieś w Polsce położona w województwie zachodniopomorskim, w powiecie kamieńskim, w gminie Kamień Pomorski.
W latach 1975–1998 miejscowość administracyjnie należała do województwa szczecińskiego.

</doc>
<doc id="354438" url="https://pl.wikipedia.org/wiki?curid=354438" title="Dusocin">
Dusocin

Dusocin – wieś w Polsce położona w województwie kujawsko-pomorskim, w powiecie grudziądzkim, w gminie Grudziądz.
Podział administracyjny.
W latach 1954–1959 wieś należała i była siedzibą władz gromady Dusocin, po jej zniesieniu w gromadzie Świerkocin. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 391 mieszkańców. Jest dwunastą co do wielkości miejscowością gminy Grudziądz.
Położenie.
Przez wieś przechodzi droga krajowa nr 55.
Historia i zabytki.
Wieś wzmiankowana w 1285 roku. W 1437 roku wzmiankowany folwark krzyżacki i wieś należące do komturstwa grudziądzkiego, które po 1466 roku przeszły na własność starostwa grudziądzkiego. We wsi można znaleźć pozostałości chałup w typie budownictwa kolonistów olęderskich, o drewnianej konstrukcji zrębowej z dachami siodłowymi krytymi strzechą (obecnie znaczne przeróbki).
Dusocin w okresie międzywojennym był siedzibą komisariatu Straży Celnej oraz ulokowano tu placówkę Straży Celnej.
Według rejestru zabytków NID na listę zabytków wpisana jest zagroda wiejska nr 39, ok. poł. XIX w., nr rej.: A/637/1-3 z 3.07.1993: dom mieszkalny i obora.
1 stycznia 1992 przyłączony z gminy Rogóźno do gminy Grudziądz.
Znane osoby.
W tej wsi urodził się 21 sierpnia 1850 Ludwik Rydygier. We wsi znajduje się budynek – miejsce jego urodzenia.

</doc>
<doc id="354439" url="https://pl.wikipedia.org/wiki?curid=354439" title="Dusze">
Dusze

Dusze – wieś w Polsce położona w województwie podlaskim, w powiecie grajewskim, w gminie Radziłów
Wierni kościoła rzymskokatolickiego należą do parafii św. Jadwigi w Łojach-Awissach.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Przytuły.
Według Powszechnego Spisu Ludności z 1921 roku wieś zamieszkiwało 59 osób w 12 budynkach. Miejscowość należała do miejscowej parafii rzymskokatolickiej w m. Przytuły. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Jedwabne.
W wyniku napaści ZSRR na Polskę we wrześniu 1939 gmina znalazła się pod okupacją sowiecką. 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. 22 lipca 1941 r. włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość należała administracyjnie do województwa łomżyńskiego.

</doc>
<doc id="354440" url="https://pl.wikipedia.org/wiki?curid=354440" title="Duszna Górka">
Duszna Górka

Duszna Górka – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="354441" url="https://pl.wikipedia.org/wiki?curid=354441" title="Dusznica">
Dusznica

Dusznica – wieś w Polsce, położona w województwie podlaskim, w powiecie sejneńskim, w gminie Sejny. Leży nad jeziorem Gaładuś przy granicy z Litwą.
W latach 1975–1998 miejscowość administracyjnie należała do województwa suwalskiego.

</doc>
<doc id="354442" url="https://pl.wikipedia.org/wiki?curid=354442" title="Duszno">
Duszno

Duszno – wieś w Polsce położona w województwie wielkopolskim, w powiecie gnieźnieńskim, w gminie Trzemeszno. We wsi znajduje się neogotycki kościół pw. św. Doroty z 1865, a w pobliżu wzniesienie Wału Wydartowskiego z wieżą widokową.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego.

</doc>
<doc id="354443" url="https://pl.wikipedia.org/wiki?curid=354443" title="Dutrów">
Dutrów

Dutrów – wieś w Polsce, położona w województwie lubelskim, w powiecie tomaszowskim, w gminie Telatyn.
Wieś stanowi sołectwo gminy Telatyn.
W latach 1975–1998 wieś administracyjnie należała do województwa zamojskiego.
W obszar wsi wchodzą:
Etymologia.
Dutrów – niegdyś zwana także "Dojutrów". Nazwa wsi wywodzi się od nazwy osobowej „Dojutro” początkowo z sufiksem ~ów, przekształcona następnie na Dutrów po zamianie ~oju na ~u.
Historia.
Wieś wzmiankowana w 1411 roku jako „de Dutrow” w składzie rzymskokatolickiej parafii w Nabróżu. Z rejestru poborowego z roku 1564 w wynika, że w części należała do Turkowickich. W tym samym roku wieś posiadała 3 łany (to jest ok. 50,4 ha) gruntów. Od około 1820 roku własność Wysoczańskich.
Według spisu miast, wsi, osad Królestwa Polskiego z 1827 roku wieś liczyła 43 domy oraz 229 mieszkańców. Dziewiętnastowieczna
nota Słownika geograficznego Królestwa Polskiego z roku 1881 mówi o niej następująco: „Zajęcie ludności rolnicze, przemysłu żadnego, z wyjątkiem kontrabandy (przemytu), którą po większej części się zajmują”. Na
przełomie XIX i XX w. istniała we wsi drewniana cerkiew pounicka.

</doc>
<doc id="354444" url="https://pl.wikipedia.org/wiki?curid=354444" title="Duża Cerkwica">
Duża Cerkwica

Duża Cerkwica – wieś w Polsce położona w województwie kujawsko-pomorskim, w powiecie sępoleńskim, w gminie Kamień Krajeński. 
W latach 1975–1998 miejscowość administracyjnie należała do województwa bydgoskiego. 
Historia.
Wieś, początkowo własność kościelna. Pierwsza wzmianka w 1217 roku. Kościół istniał już w średniowieczu, od 1615 roku – parafialny, następnie filia parafii kamieńskiej. Tradycja podaje, że św. Wojciech w swej podróży misyjnej do Prus przejeżdżał przez Cerkwicę i że zwłoki jego przewożone do Polski spoczywały tutaj przez pewien czas. Przez Cerkwicę wiodła w XII wieku wielka droga z Nakła do Raciąża. Część wsi, która leży na prawym brzegu Kamionki, była świadkiem tzw. paktów cerkwickich króla Kazimierza Jagiellończyka i szlachty (15.09.1454). Stąd szlachta ruszyła na zakon i stoczyła bitwę pod Chojnicami. 
We wsi znajduje się kościół filialny p.w. św. Wojciecha zbudowany w 1833 roku w miejscu wcześniejszych. Budynek jest jednonawowy, z trójbocznie zamkniętym prezbiterium i niską wieżą od zachodu, konstrukcją szkieletową z wypełnieniami ceglanymi. Wystrój wnętrza jest barokowy, rokokowy oraz klasycystyczny i pochodzi z okresu od drugiej połowy XVII do drugiej połowy XIX w. Obok znajduje się drewniana dzwonnica z XIX w. Zachowały się także zagrody drewniane i murowane z końca XIX i początku XX w. Od średniowiecza w oparciu o przywilej z 1634 roku istnieje i działa, rozbudowany w 1912 roku, młyn „Kamionka” (obecnie własność prywatna).
Według danych z 31 grudnia 2015 wieś zamieszkiwały 372 osoby. We wsi znajduje się szkoła podstawowa, a początki oświaty w Cerekwicy Dużej sięgają czasów sprzed I wojny światowej.

</doc>
<doc id="354445" url="https://pl.wikipedia.org/wiki?curid=354445" title="Duża Klonia">
Duża Klonia

Duża Klonia (kasz. "Wielgô Kloniô") – wieś w Polsce, położona w województwie pomorskim, w powiecie chojnickim, w gminie Czersk. 
Duża Klonia leży w obszarze pogranicza kultury kaszubskiej i borowiackiej.
Wieś w sołectwie Rytel gminy Czersk, obejmującym miejscowości: Rytel, Błota, Duża Klonia, Duże Wądoły, Karolewo, Konigort, Konigórtek, Leśnictwo Jeziórko, Leśnictwo Olszyny, Leśnictwo Ostrowy, Mała Klonia, Małe Wądoły, Młynki, Modrzejewo, Olszyny, Płecno, Rytel - Dworzec, Rytel - Nadleśnictwo, Uboga, Zapora. Powierzchnia sołectwa wynosi 8754 ha.
W latach 1975–1998 miejscowość administracyjnie należała do województwa bydgoskiego.

</doc>
<doc id="354446" url="https://pl.wikipedia.org/wiki?curid=354446" title="Kujawa (powiat golubsko-dobrzyński)">
Kujawa (powiat golubsko-dobrzyński)

Kujawa (do 31 grudnia 2015 "Duża Kujawa") – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Golub-Dobrzyń.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 132 mieszkańców. Jest najmniejszą miejscowością gminy Golub-Dobrzyń.

</doc>
<doc id="354447" url="https://pl.wikipedia.org/wiki?curid=354447" title="Duży Dół">
Duży Dół

Duży Dół – wieś w Polsce położona w województwie mazowieckim, w powiecie grójeckim, w gminie Grójec.
W latach 1975–1998 miejscowość administracyjnie należała do województwa radomskiego.

</doc>
<doc id="354448" url="https://pl.wikipedia.org/wiki?curid=354448" title="Duży Potok">
Duży Potok

Duży Potok – wieś w Polsce położona w województwie łódzkim, w powiecie opoczyńskim, w gminie Mniszków.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354449" url="https://pl.wikipedia.org/wiki?curid=354449" title="Dwernik">
Dwernik

Dwernik (w latach 1977–1981 Przełom) – wieś w Polsce położona w województwie podkarpackim, w powiecie bieszczadzkim, w gminie Lutowiska. Leży nad potokiem Dwernik i w pobliżu jego ujścia do Sanu.
Wieś jest siedzibą sołectwa Dwernik i rzymskokatolickiej parafii św. Michała Archanioła.
W 1533 r. właściciel Dwernika Piotr Kmita Sobieński (1477–1553) – (marszałek wielki koronny, wojewoda krakowski, mąż Barbary Kmity z Herbutów), sprzedał te tereny braciom Ternowskim herbu Sas. Na Dwerniku osiadł na stałe młodszy z nich Łukasz, który od nowej siedziby przybrał nazwisko Dwernicki. Od niego wywodzi się rodzina szlachecka Dwernickich herbu Sas, która dała Rzeczypospolitej wielu wybitnych żołnierzy. Z tego rodu pochodził gen. Józef Dwernicki, jeden z najlepszych dowódców w dziejach polskiej wojskowości.
W 1580 r. klucz ten przeszedł w ręce Stadnickich, następnie zaś litewskiej rodziny Kiszków, a potem Ossolińskich, następnie zaś Mniszchów.
Na początku XIX w. objął wieś hr. Ankwicz, następnie hr. Maria Potocka, również ona nie osiadła tu na stałe, ale zarządzała wsią poprzez dzierżawców. Jednym z nich był Adam Koniecki, który w 1846 r. utworzył tu oddział powstańczy walczący przeciw Austriakom. W połowie XIX wieku właścicielem posiadłości tabularnej Dwernik z Dwerniczkiem był Leopold Walter. W latach 80. obie wsie należały do spadkobierców Leopolda Waltera. Pod koniec XIX wieku dobra posiadała Leopoldyna Leszczyńska z domu Walter. Później, na przełomie XIX/XX wieku właścicielem Dwernika i Dwerniczka był Ludwik Baldwin-Ramułt.
W okresie międzywojennym stacjonował w miejscowości komisariat Straży Granicznej.
Dwernik jest jednym z najstarszych ośrodków górnictwa naftowego na świecie, rafineria oraz kopalnie ropy naftowej istniały tu już przed rokiem 1884. Wydobycie ropy naftowej (w skali regionalnej) jest kontynuowane także obecnie. Po II wojnie światowej wieś uległa całkowitemu zniszczeniu i wysiedleniu. Obecna zabudowa i infrastruktura wsi powstały po roku 1956.
W latach 1975–1998 miejscowość administracyjnie należała do województwa krośnieńskiego.
W miejscowości znajduje się kościół parafialny św. Michała Archanioła, zbudowany z materiałów pochodzących z rozebranej w 1980 cerkwi w Lutowiskach z 1898. 
W Dwerniku znajduje się Stanica Harcerska Hufca ZHP Pabianice.

</doc>
<doc id="354450" url="https://pl.wikipedia.org/wiki?curid=354450" title="Dwikozy">
Dwikozy

Dwikozy – wieś w Polsce położona w województwie świętokrzyskim, w powiecie sandomierskim, w gminie Dwikozy. Historycznie położone są w Małopolsce, w ziemi sandomierskiej.
W obszar wsi wchodzą:
Miejscowość jest siedzibą gminy Dwikozy oraz rzymskokatolickiej parafii św. Andrzeja Boboli i św. Antoniego Pustelnika należącej do dekanatu Zawichost w diecezji sandomierskiej.
W latach 1975–1998 miejscowość położona była w województwie tarnobrzeskim.
Partnerską gminą Dwikozów są Mošovce na Słowacji.
Położenie.
Dwikozy – miejscowość będąca siedzibą gminy, leży w centralnej jej części na trasie Sandomierz – Lublin w odległości 7 km od Sandomierza. Zajmuje 703 ha, jest zamieszkana przez 2100 mieszkańców.
Przez miejscowość prowadzi droga wojewódzka nr 777 oraz linia kolejowa nr 25 ze stacją Dwikozy.
Na terenie wsi znajduje się też rezerwat przyrody porośnięty roślinnością stepową – stipa capillata i stipa pennata, która to roślinność występuje tylko w dwóch miejscach w Polsce – w Górach Pieprzowych koło Sandomierza i w Dwikozach.
Przez Dwikozy przepływa rzeka Opatówka, będąca lewym dopływem Wisły.
Historia.
Pierwsza wzmianka historyczna o Dwikozach datowana jest w okresie panowania Kazimierza Sprawiedliwego, księcia sandomierskiego w 1167. W tym czasie Dwikozy stanowiły własność kanonika kapituły kolegiaty sandomierskiej. Według Długosza w XV w. Dwikozy należały do fary w Górach Wysokich (kościół parafialny niedaleko Dwikóz), a właścicielem wsi był Mikołaj Dembowiec Kornicz.
Spis z 1827 wykazał w Dwikozach 60 domów i 517 mieszkańców. Według Słownika Geograficznego Królestwa Polskiego już w latach 80. XIX w. w Dwikozach znajdował się urząd gminy. Wieś miała w tym czasie 77 domów, 548 mieszkańców, 514 mórg ziemi dworskiej i 481 ziemi włościańskiej.
W Dwikozach urodzili się błogosławiony ks. Kazimierz Grelewski oraz błogosławiony ks. Stefan Grelewski beatyfikowani w gronie 108 błogosławionych męczenników.
6 października 1943 oddział Gwardii Ludowej im. Langiewicza pod dowództwem Czesława Boreckiego ps. „Brzoza” liczący 20 gwardzistów rozbił obóz pracy przymusowej Baudienstu uwalniając 200 junaków.
W Dwikozach urodził się wybitny pisarz Wiesław Myśliwski, autor takich powieści, jak m.in. "Nagi sad" (1967), "Pałac" (1970), "Kamień na kamieniu" (1984), "Ostatnie rozdanie" (2013). Był dwukrotnym laureatem prestiżowej Nagrody Literackiej „Nike” za powieści "Widnokrąg" (1997) oraz "Traktat o łuskaniu fasoli" (2007).
Zabytki.
Wśród zabytków Dwikozów można wymienić zabytkową kapliczkę z 1884, stację kolei żelaznej wybudowaną w 1915 za czasów zaboru rosyjskiego i pomnik powstańców pomordowanych w bitwie z wojskami rosyjskimi pod Słupczą 8 lutego 1863.
Turystyka.
Przez miejscowość biegnie niebieski szlak turystyczny od podnóża Gór Świętokrzyskich, doliną rzeki Opatówki do Wisły.
Dwikozy są punktem początkowym niebieskiego szlaku turystycznego prowadzącego do Gołoszyc. Przez wieś przechodzi czerwony szlak turystyczny z Gołoszyc do Piotrowic.
Instytucje i przedsiębiorstwa.
W Dwikozach funkcjonują:

</doc>
<doc id="354451" url="https://pl.wikipedia.org/wiki?curid=354451" title="Dworackie">
Dworackie

Dworackie (niem. "Dworatzken", 1934–1945 "Herrendorf") – wieś w Polsce położona w województwie warmińsko-mazurskim, w powiecie oleckim, w gminie Świętajno, nad Jeziorem Dworackim.
W latach 1975–1998 miejscowość administracyjnie należała do województwa suwalskiego.
Wieś czynszowa, założona na dalszych 23,5 włókach około 1554. Sołtys (zasadźca) nabył dwie i pół włóki. Na przełomie XVIII i XIX w. powstała szkoła. W 1934 w ramach akcji germanizacyjnej zmieniono nazwę wsi na "Herrendorf". W 1939 wieś liczyła 215 mieszkańców.

</doc>
<doc id="354453" url="https://pl.wikipedia.org/wiki?curid=354453" title="Dworaki-Staśki">
Dworaki-Staśki

Dworaki-Staśki – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Staśki należący do okolicy zaściankowej Dworaki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1954–1972 wieś należała i była siedzibą władz gromady Dworaki-Staśki. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Miejscowość wymieniona w dokumencie z roku 1568. W I Rzeczypospolitej "Dworaki" należały do ziemi bielskiej.
W roku 1827 Dworaki-"staśki" liczyły 21 domów i 126 mieszkańców.
W pobliżu kilka innych wsi, tworzących tzw. okolicę szlachecką "Dworaki":
Pod koniec wieku XIX wieś należała do gminy i parafii Sokoły w powiecie mazowieckim.
W roku 1921 naliczono tu 21 budynków z przeznaczeniem mieszkalnym oraz 166 mieszkańców (82 mężczyzn i 84 kobiety). Narodowość polską podało 147 osób, a 19 żydowską.
17 lutego 1944 Niemcy rozstrzelali rodzinę Kamińskich (6 osób) oraz Tadeusza Perkowskiego (partyzant). Gospodarstwo Kamińskich hitlerowcy spalili.

</doc>
<doc id="354454" url="https://pl.wikipedia.org/wiki?curid=354454" title="Dwornia">
Dwornia

Dwornia – wieś w Polsce położona w województwie lubelskim, w powiecie łukowskim, w gminie Wola Mysłowska.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Niepokalanego Serca Najświętszej Maryi Panny w Wilczyskach.

</doc>
<doc id="354455" url="https://pl.wikipedia.org/wiki?curid=354455" title="Dworszowice Kościelne">
Dworszowice Kościelne

Dworszowice Kościelne – wieś w Polsce, położona w województwie łódzkim, w powiecie pajęczańskim, w gminie Nowa Brzeźnica.
Dworzyszowice były wsią królewską w tenucie brzeźnickiej w powiecie radomszczańskim województwa sieradzkiego w końcu XVI wieku. 
Sołectwo.
Sołectwo Dworszowice Kościelne obejmuje wieś Dworszowice Kościelne oraz Madera (8 mieszkańców), Stoczki (36 mieszkańców) i Zimna Woda (29 mieszkańców).
Historia.
Wieś pierwszy raz wzmiankowana w 1287 roku. Parafię erygowano tu w 1436 roku.
Była to królewszczyzna darowana w 1717 roku razem ze starostwem brzeźnickim paulinom z Jasnej Góry. Murowany, jednonawowy kościół parafialny pod pw. św. Michała Archanioła zbudowano w latach 1830-1834 na miejscu dawniejszego, drewnianego.
W 1872 roku urodził się tu Antoni Dobrowolski, geofizyk, polarnik i pedagog.
W latach 1975–1998 miejscowość administracyjnie należała do województwa częstochowskiego.
Zabytki.
Według rejestru zabytków NID na listę zabytków wpisane są obiekty:

</doc>
<doc id="354456" url="https://pl.wikipedia.org/wiki?curid=354456" title="Dworszowice Pakoszowe">
Dworszowice Pakoszowe

Dworszowice Pakoszowe – wieś sołecka w Polsce położona w województwie łódzkim, w powiecie pajęczańskim, w gminie Sulmierzyce.
Miejscowość leży na obrzeżach gmin: Sulmierzyce, Pajęczno, Strzelce Wielkie i Rząśnia.
Do 1954 r. Dworszowice Pakoszowe leżały na skraju gminy Zamoście w powiecie radomszczańskim woj. łódzkim. W latach 1954–72 były siedzibą gromady Dworszowice Pakoszowe (od 1956 w powiecie pajęczańskim). Od 1973 r. Dworszowice Pakoszowe należą do gminy Sulmierzyce. W latach 1975–1998 wchodziły w skład województwa piotrkowskiego. Od 1999 r. ponownie należą do powiatu pajęczańskiego.
Za czasów okupacji, Dworszowice Pakoszowe przyłączone były do powiatu wieluńskiego.
W miejscowości istnieje kościół św. Andrzeja Boboli (wybudowany w latach 1973–1975), „Dom Strażaka” (oddany do użytku 19 września 2004) oraz szkoła podstawowa.
Historia.
Podczas rozbicia Królestwa Polskiego na dzielnice po 1138 r. region Dworszowic Pakoszowych przynależał do Księstwa Łęczyckiego, aż do 1263 r., kiedy księstwo to zostało podzielone przez synów Kazimierza I na Księstwa: Łęczyckie i Sieradzkie. Dworszowice znalazły się w granicach Księstwa Sieradzkiego, a po przekształceniu księstw w województwa w 1339 w województwie sieradzkim i pozostało w nim do 1793 r. W 1555 roku we wsi Dworzisovicze siedzi Adam Dworzisowicz. Pod zaborem rosyjskim leży w granicach gm. Zamość, pow. noworadomski, gubernia początkowo kaliska ostatecznie piotrkowska.
W latach 1954–1972 istniała tutaj Gromadzka Rada Narodowa.
Historia parafii i kościoła.
9 lutego 1953 r. biskup Zdzisław Goliński utworzył tu ekspozyturę, wydzielając jej teren z parafii Pajęczno, Rząśnia, Strzelce Wielkie i Sulmierzyce. Pełnoprawną parafię erygował tenże biskup 4 marca 1957 roku.
Kościół drewniany w Dworszowicach został wybudowany już w 1938 r. i był poświęcony 18 września 1938 r. przez ks. Aurelisza Chwiłowicza, dziekana brzeźnickiego. W czasie okupacji, kościół drewniany zamieniono na spichlerz.
Nowy kościół rozpoczęto budować staraniem ks. Witolda Wilczyńskiego 6 października 1973 r., a ukończono w roku 1975. Staraniem ks. Stanisława Fijołka wybudowano wieżę i zakupiono dzwon. Ks. Franciszek Konopka zakupił ławki. Ks. Tadeusz Jędryczewski umeblował salę parafialną oraz zakupił organy. Kolejny proboszcz ks. Marek Ptak powiększył i ogrodził cmentarz grzebalny ustawiając w nim nowy ołtarz polowy i krzyż. Na cmentarzu wykonano alejki chodnikowe. Przeprowadzono generalny remont plebanii. W kościele wykonano nowe nagłośnienie, oświetlenie, boazerię, stacje Drogi Krzyżowej i ufundowano obrazy – ołtarze: Matki Bożej Anielskiej i św. Andrzeja Boboli, pomalowano wnętrze świątyni. Wykonano nowe ogrodzenie kościoła i plebanii, zmodernizowano plac przed kościołem i budynki plebańskie. Przy kościele zainstalowano nowe oświetlenie. W 1999 r. zakupiono nowy dzwon, zmodernizowano ołtarz i wstawiono nowe szyby do okien w kościele, w Jubileuszowym Roku 2000 otynkowano kościół i zakupiono nowe meble do zakrystii.
Proboszczowie parafii:
W obrębie parafii św. Andrzeja Boboli w Dworszowicach Pakoszowych znajdują się miejscowości: Antonina, Dworszowice Pakoszowe, Gawłów (8 numerów), Ostrołęka, Rekle oraz Skąpa.
W odległości ok. 300 metrów od kościoła znajduje się cmentarz rzymskokatolicki z XX w., wpisany do ewidencji zabytków, podobnie jak sam układ przestrzenny wsi Dworszowice Pakoszowe.
Przyroda.
W okolicach Dworszowic Pakoszowych swoje źródła ma rzeka Nieciecz, lewy dopływ Widawki.
Poza tym na terenie wsi znajdują się dwa naturalnie połączone ze sobą zbiorniki wodne, powstałe poprzez zalanie przez wody deszczowe i gruntowe dawnej kopalni odkrywkowej torfu, której eksploatacja została zakończona w latach 60. XX wieku. Obecnie w wodach tych żyją takie gatunki ryb jak: karaś, okoń, szczupak, sumik karłowaty, lin. Okolice zbiorników zamieszkuje liczna populacja płazów. Spotkać można też kilka chronionych gatunków gadów m.in. padalca pospolitego czy też żółwia błotnego.
Rzeźba terenu jest dość urozmaicona, z dostrzegalnymi formami polodowcowymi: liczne głazy narzutowe, wzniesienia ukształtowane przez morenę czołową lodowca (maksymalne w południowo-zachodniej części osiąga 237 m n.p.m., ok. 20 m wysokości wzgl.).
Pozostałością po działalności lodowca na terenie Dworszowic jest także znaczny udział w profilu glebowym skał sypkich, takich jak: żwiry i piaski.
Większą część miejscowość zajmują tereny uprawne, w równym stopniu są to grunty orne i pastwiska. Jedynie północno-zachodnia cześć wioski zajmują pokaźne obszary torfowisk niskich, bogato porośnięte roślinnością szuwarową: trzciną, pałką wodną oraz wierzbą.

</doc>
<doc id="354457" url="https://pl.wikipedia.org/wiki?curid=354457" title="Dwory Drugie">
Dwory Drugie

Dwory Drugie – wieś w Polsce, położona w województwie małopolskim, w powiecie oświęcimskim, w gminie Oświęcim.
Na terenie Dworów Drugich znajduje się kanał żeglugowy mający w przyszłości umożliwić żeglugę Wisłą od Oświęcimia do Krakowa i Gdańska. W 1993 roku wybudowano tu stopień wodny wraz ze śluzą na styku Dworów i Dworów Drugich.
W miejscowości funkcjonuje ochotnicza straż pożarna (OSP Dwory 2). Na przełomie sierpnia i września organizowane są coroczne dożynki. Obecnie kursuje tam jedna linia MZK Oświęcim (23) z Oświęcimia (PKP) do przystanku Dwory II pętla i z powrotem (kurs co ok. 2 godziny).
Historia.
Dawniej był to folwark należący do wsi, tudzież gminy jednostkowej, Dwory. Wzmiankowane za właścicieli Jaworskich, Malczewskich (XVIII w.), a na końcu Hallerów. Pod koniec XIX wieku, jako część parafii Włosienica, stanowiły przysiółek tej jednostkowej gminy, określany wówczas Machnatami. Do 1932 roku Dwory należały do powiatu oświęcimskiego, a po jego zniesieniu do powiecie bialskiego (1932–34), w województwie krakowskim. 15 września 1934, wraz ze zniesioną gminą jednostkową Kruki, Dwory utworzyły "gromadę Dwory", jedną z 13 gromad nowo powstałej (1 sierpnia 1934) zbiorowej gminy Oświęcim.
Dwory były podzielone na obręby ewidencyjne Dwory I i Dwory II. W związku z reformą administracyjną kraju jesienią 1954, Dwory I włączono do Oświęcimia, natomiast Dwory II do gromady Włosienica. 
Obecnie system TERYT wyodrębnia dwie części miasta Oświęcimia – Dwory (SIMC 0925034) i Dwory Pierwsze (SIMC 0925040). Nazwa "Dwory" odnosi się do ścisłego obszaru dawnej wsi Dwory wzdłuż ulicy Wiejskiej, natomiast nazwa "Dwory Pierwsze" odnosi się do obszaru przemysłowego wzdłuż ulicy Technicznej. Dwory Drugie (SIMC 0063727) pozostają nadal samodzielną wsią w gminie wiejskiej Oświęcim. Ponadto obowiązuje formalny podział Dworów Drugich na Machnaty, Przerwę, Suchodębie i Żaki.
W latach 1975–1998 wieś administracyjnie należała do województwa bielskiego.

</doc>
<doc id="354458" url="https://pl.wikipedia.org/wiki?curid=354458" title="Dworzakowo">
Dworzakowo

Dworzakowo – wieś w Polsce położona w województwie wielkopolskim, w powiecie pilskim, w gminie Białośliwie.
W latach 1975–1998 miejscowość administracyjnie należała do województwa pilskiego.

</doc>
<doc id="354459" url="https://pl.wikipedia.org/wiki?curid=354459" title="Dworzysk (gmina Sokółka)">
Dworzysk (gmina Sokółka)

Dworzysk – kolonia w Polsce położona w województwie podlaskim, w powiecie sokólskim, w gminie Sokółka. Przez miejscowość przepływa Sokołda, niewielka rzeka dorzecza Narwi, dopływ Supraśli.
W latach 1975–1998 miejscowość administracyjnie należała do województwa białostockiego.
Wymieniony w "Katalogu miejsc pamięci powstania styczniowego w województwie podlaskim".
Wierni kościoła rzymskokatolickiego należą do parafii Matki Bożej Nieustającej Pomocy i św. Rocha w Lipinie.

</doc>
<doc id="354460" url="https://pl.wikipedia.org/wiki?curid=354460" title="Dworzysko (województwo kujawsko-pomorskie)">
Dworzysko (województwo kujawsko-pomorskie)

Dworzysko – wieś w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 301 mieszkańców. Jest siódmą co do wielkości miejscowością gminy Świecie.
Na terenie wsi zlokalizowany jest nieczynny cmentarz ewangelicki.

</doc>
<doc id="354461" url="https://pl.wikipedia.org/wiki?curid=354461" title="Dybki (gmina Ostrów Mazowiecka)">
Dybki (gmina Ostrów Mazowiecka)

Dybki – wieś w Polsce położona w województwie mazowieckim, w powiecie ostrowskim, w gminie Ostrów Mazowiecka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Barbary w Porębie-Kocębach.

</doc>
<doc id="354462" url="https://pl.wikipedia.org/wiki?curid=354462" title="Dyblin">
Dyblin

Dyblin – wieś w Polsce położona w województwie kujawsko-pomorskim, w powiecie lipnowskim, w gminie Dobrzyń nad Wisłą.
Podział administracyjny.
W latach 1954–1959 wieś należała i była siedzibą władz gromady Dyblin, po jej zniesieniu w gromadzie Grochowalsk. W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 312 mieszkańców. Jest siódmą co do wielkości miejscowością gminy Dobrzyń nad Wisłą.
Zabytki.
Według rejestru zabytków NID na listę zabytków wpisany jest zespół dworski z 1. połowy XIX w., nr rej.: 227/A z 11.05.1987

</doc>
<doc id="354463" url="https://pl.wikipedia.org/wiki?curid=354463" title="Dybła">
Dybła

Dybła – wieś w Polsce położona w województwie podlaskim, w powiecie grajewskim, w gminie Grajewo.
Prywatna wieś szlachecka położona była w drugiej połowie XVI wieku w powiecie wąsoskim ziemi wiskiej województwa mazowieckiego. 
W 1929 r. należała do gminy Bogusze, powiat szczuczyński. Majątek ziemski posiadał tu Henryk Hoffman (332 mórg) i Zygmunt Szmita (191 mórg).
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Matki Bożej Nieustającej Pomocy w Grajewie.

</doc>
<doc id="354464" url="https://pl.wikipedia.org/wiki?curid=354464" title="Dybówko">
Dybówko

Dybówko – osada w Polsce położona w województwie warmińsko-mazurskim, w powiecie ełckim, w gminie Prostki. 
W latach 1975–1998 miejscowość administracyjnie należała do województwa suwalskiego.
Na wschodnich krańcach wsi bierze swój początek Bocianka, struga dorzecza Narwi.

</doc>
<doc id="354465" url="https://pl.wikipedia.org/wiki?curid=354465" title="Dybów-Kolonia">
Dybów-Kolonia

Dybów-Kolonia – wieś w Polsce położona w województwie mazowieckim, w powiecie wołomińskim, w gminie Radzymin. Wieś leży przy drodze ekspresowej S8 (obwodnica Radzymina i Obwodnica Marek).
W latach 1975–1998 miejscowość administracyjnie należała do województwa warszawskiego.

</doc>
<doc id="354466" url="https://pl.wikipedia.org/wiki?curid=354466" title="Dychów">
Dychów

Dychów (dawna niem. nazwa "Deichow")) – wieś w Polsce położona w województwie lubuskim, w powiecie krośnieńskim, w gminie Bobrowice.
W latach 1954–1958 wieś należała i była siedzibą władz gromady Dychów, po jej zniesieniu w gromadzie Bobrowice. W latach 1975–1998 miejscowość administracyjnie należała do województwa zielonogórskiego.
Jedną z atrakcji wsi jest Elektrownia Wodna Dychów zasilana wodą z kanału dychowskiego nad jeziorem Dychowskim o powierzchni 100 ha. Zbudowana została w latach 1933–1936. 4 września 1952 roku nastąpiło jej ponowne uruchomienie.
Dychów jest położony nad rzeką Bóbr, 9 km od ujścia Bobru do Odry.

</doc>
<doc id="354467" url="https://pl.wikipedia.org/wiki?curid=354467" title="Dydule">
Dydule

Dydule (dodatkowa nazwa w języku białoruskim Дыдулі) – wieś w Polsce położona w województwie podlaskim, w powiecie bielskim, w gminie Orla.
W latach 1975–1998 miejscowość administracyjnie należała do województwa białostockiego.
Według Pierwszego Powszechnego Spisu Ludności z 1921 roku, wieś Dydule liczyła 31 domostw i zamieszkiwało ją 139 osób (79 kobiet i 60 mężczyzn), wszyscy mieszkańcy wsi zadeklarowali wówczas białoruską przynależność narodową oraz wyznanie prawosławne. W okresie międzywojennym miejscowość znajdowała się w gminie Dubiażyn.
Prawosławni mieszkańcy wsi należą do parafii św. Michała Archanioła w Wólce Wygonowskiej, a wierni kościoła rzymskokatolickiego do parafii św. Józefa Oblubieńca w Boćkach.
W miejscowości znajduje się cmentarz prawosławny.

</doc>
<doc id="354468" url="https://pl.wikipedia.org/wiki?curid=354468" title="Dygowo">
Dygowo

Dygowo (tuż po wojnie "Degów", niem. "Degow") – wieś gminna w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 1615 mieszkańców.
W miejscowości ma siedzibę jednostka Ochotniczej Straży Pożarnej włączona do krajowego systemu ratowniczo-gaśniczego.
Położenie.
Dygowo leży na trasie linii kolejowej nr 404 (Szczecinek–Białogard–Kołobrzeg) i przy drodze wojewódzkiej nr 163 (Kołobrzeg-Białogard-Wałcz). Przez Dygowo przepływa potok Olszynka. Około 1 kilometra na północ-północny wschód od centrum wsi znajduje się stacja kolejowa Dygowo.
Historia.
Miejscowość po raz pierwszy wzmiankowana była w roku 1276 w dokumencie informującym o nadaniu wsi kapitule kolegiackiej w Kołobrzegu przez biskupa kamieńskiego Hermanna von Gleichena. W 1334 Dygowo stało się własnością biskupa kamieńskiego, który w dwa lata później sprzedał wieś kapitule kolegiackiej w Kołobrzegu. Od 1945 r. w granicach Polski.
W latach 1954–1972 wieś należała i była siedzibą władz gromady Dygowo. 
Zabytki.
We wsi zabytki: ceglany kościół neoromański z 1880, wewnątrz organy oraz nieczynny cmentarz przykościelny (nr. rej. A-310 z 24.04.2007), oraz dom rzemiosła, obecnie dom mieszkalny nr 11/12 z przełomu XVIII i XIX wieku (nr. rej. 381 z 13.04.1964).
Edukacja i kultura.
We wsi znajduje się Zespół Szkół im. Adama Mickiewicza – do której uczęszcza około 350 uczniów. Jest także mini-muzeum PRL-u połączone z biblioteką, które znajdują się obok siedziby poczty.
Sport.
Od 2000 roku działa tutaj klub piłki nożnej Rasel Dygowo, grający w IV lidze.
Wyróżnienia.
W 2010 r. plac Wolności w Dygowie wyróżniony został w Konkursie na Najlepiej Zagospodarowaną Przestrzeń Publiczną w Polsce. Konkurs organizowany jest corocznie przez Towarzystwo Urbanistów Polskich, a wyróżnienie przyznane zostało za "odkrycie potencjału miejsca i prawidłowe jego zagospodarowanie dla potrzeb społeczności lokalnych, nadając tym samym nowy charakter miejscowości".

</doc>
<doc id="354469" url="https://pl.wikipedia.org/wiki?curid=354469" title="Dylaki">
Dylaki

Dylaki (niem. "Dyloken") – wieś w Polsce, położona w województwie opolskim, w powiecie opolskim, w gminie Ozimek, nad strugą Libawą, w odległości 9 km od Ozimka i 28 km od Opola. W obrębie Dylak wyróżniona jest administracyjnie 1 część miejscowości – Michalanka; nieformalnie wyróżnia się także drugą część – Dylaki-Osiedle.
W miejscowości znajdują się m.in.: ponad 100-letni tartak wodny z młynem, klasztor sercanek, 2 kapliczki (z połowy XIX w. i z 1929 r.) oraz krzyż przydrożny. W Dylakach działają m.in.: zespół taneczny „Dialog” i rzymskokatolicka parafia pw. św. Antoniego.
W latach 1954–1961 wieś należała i była siedzibą władz gromady Dylaki, po jej zniesieniu w gromadzie Ligota Turawska. 
Infrastruktura.
W miejscowości znajduje się 13 dróg, w tym 1 droga wojewódzka (463, Ozimska), 1 powiatowa (nr 1732, Cmentarna) i 11 gminnych. W Dylakach znajdują się 2 przystanki autobusowe („Dylaki, skrz.” i „Dylaki,os.”), przy których zatrzymują się autobusy Opolskiego PKS-u SA i PKS-u w Kluczborku Sp. z o.o., kursujące na trasach, odpowiednio, Opole – Zębowice i Kluczbork – Dylaki.
Dylaki są zelektryfikowane, a zasilanie doprowadzone jest napowietrzną (słupy betonowe i drewniane) siecią rozdzielczą 15 kV z GPZ-u „Ozimek”, zlokalizowanego w południowej części Ozimka. W 1993 r. ukończono w miejscowości, przy częściowej odpłatności mieszkańców, budowę sieci wodociągowej, dla której punktem zasilającym jest stacja uzdatniania wody w Biestrzynniku. W 1997 r. miejscowość została stelefonizowana. W Dylakach znajduje się też wieża GSM.
W Dylakach działają przedszkole, Publiczna Szkoła Podstawowa im. Karola Miarki i jednostka OSP, posiadająca swoją remizę.
Przez Dylaki przechodzi 1 szlak turystyczny pieszy () oraz 2 turystyczne ścieżki rowerowe (nr 18 – i nr 111 – ). W miejscowości znajdują się restauracja „Neli”, gospodarstwo agroturystyczne/stadnina koni „Dwór Zawiszy” (27 miejsc noclegowych, 14 koni) oraz gospodarstwo agroturystyczne/pracownia rzeźby „Uroczysko” (11 miejsc noclegowych).
Historia.
Pierwsze wzmianki o samodzielnej miejscowości pojawiają się po 1900 r. – wcześniej Dylaki były przysiółkiem Szczedrzyka. W 1898 r. otwarto w miejscowości fabrykę Artura Fuchsa „Strumpf- und Wollwaren Fabrik”; filia fabryki powstała w Grodźcu. W 1929 r. powołano w Dylakach jednostkę straży pożarnej. 10 sierpnia 1936 r. w miejsce nazwy Dyloken wprowadzono niemiecką nazwę Thielsdorf. W 1940 r. wybudowano w Dylakach neoromański kościół, przeznaczony dla mieszkających tam w tym czasie 931 katolików; jego poświęcenia dokonał 23 kwietnia 1940 r. wikariusz generalny we Wrocławiu, ks. Negwer. Parafię w Dylakach erygowano w 1938 r., przez wyłączenie Dylaków i Biestrzynnika z parafii w Szczedrzyku; w 1946 r. przyłączono do parafii w Dylakach Rzędów, wydzielony z parafii w Kotorzu Wielkim. W latach 1956–1957 wybudowano w miejscowości plebanię; dodatkowo w 1957 r. sprowadzono do kościoła 3 dzwony (św. Antoni, św. Maria i św. Józef), odlane w Hucie „Małapanew”. W 1974 r. otwarto w budynkach dawnej fabryki zakład dziewiarski „Opolanka”; był on drugim co do wielkości zakładem przemysłowym w gminie Ozimek, a zatrudnionych w nim było w roku otwarcia 765 osób. Po transformacji systemowej zakład upadł i w 1994 r. przeszedł w posiadanie kapitału zagranicznego – niemieckiej firmy Coroplast Sp. z o.o. Przedmiotem jego produkcji są kable, przewody, taśmy i wiązki, a zatrudnienie w nim znajduje ok. 400 ludzi (stan na 2018 r.). W marcu 2003 r. miejscowość przystąpiła do programu „Odnowa Wsi Opolskiej”.
Etymologia nazwy.
Nazwa miejscowości pochodzi prawdopodobnie od często występującego w okolicznych miejscowościach nazwiska Dylla (względnie, w alternatywnej pisowni, Tylla albo Dyhla, czy też Dilla, Dyla, a nawet Diller). Inna hipoteza wyprowadza nazwę od słowa „dyl” (niem. Diele), oznaczającego belkę drewnianą; wedle tej teorii owymi belkami miano utwardzać drogi w miejscowości.
Liczba mieszkańców.
W 1902 r. prenumerowano w Dylakach 3 egzemplarze prasy polskiej.

</doc>
<doc id="354470" url="https://pl.wikipedia.org/wiki?curid=354470" title="Dyle (województwo lubelskie)">
Dyle (województwo lubelskie)

Dyle – wieś w Polsce położona w województwie lubelskim, w powiecie biłgorajskim, w gminie Biłgoraj.
W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 178 mieszkańców i była 21. co do wielkości miejscowością gminy Biłgoraj.
Historia.
Miejscowość założona w połowie XVIII wieku była własnością rodu Wisłockich. Istniejący we wsi folwark obejmował okoliczne wsie (Kajetanówka, Cyncynopol, Igniatówka, Rapy) i składał się z 53 budowli drewnianych i 17 murowanych, razem licząc ok. 1375 mórg. W XIX wieku folwark tworzyła gorzelnia (stojąca do dzisiaj), browar, wiatrak oraz kopalnia i piec wapienny wypalający 250 korcy wapna tygodniowo. Od 1830 roku właścicielem wsi był Karol Wisłocki. W tym samym roku urodziła się tu córka Karola i Leokadii z hrabiów Drochowieckich. Ostatnimi właścicielami Dyl byli dziedzic Rzewuski i Wacław Matraś. Podczas okupacji niemieckiej w czasie II wojny światowej w Dylach istniał obóz przejściowy, w którym więziono Polaków i Żydów. Więźniowie mieszkający w drewnianych barakach, byli wykorzystywani do pracy w niedalekim kamieniołomie w Gliniskach (dzisiaj Hedwiżyn).

</doc>
<doc id="354471" url="https://pl.wikipedia.org/wiki?curid=354471" title="Dylów A">
Dylów A

Dylów A – wieś w Polsce, położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.

</doc>
<doc id="354472" url="https://pl.wikipedia.org/wiki?curid=354472" title="Dylów Rządowy">
Dylów Rządowy

Dylów Rządowy (dawn. Dylów) – wieś w Polsce położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.

</doc>
<doc id="354474" url="https://pl.wikipedia.org/wiki?curid=354474" title="Dymek (wieś)">
Dymek (wieś)

Dymek – wieś w Polsce położona w województwie łódzkim, w powiecie wieluńskim, w gminie Ostrówek.
Pierwsze wzmianki o wsi (jeszcze bez nazwy) pojawiły się w 1238 roku. Wieś jako wieś Dymek istnieje od około 1450 roku.
W latach 1975–1998 miejscowość administracyjnie należała do województwa sieradzkiego.

</doc>
<doc id="354475" url="https://pl.wikipedia.org/wiki?curid=354475" title="Dyminek">
Dyminek

Dyminek – wieś w Polsce położona w województwie zachodniopomorskim, w powiecie szczecineckim, w gminie Biały Bór, 1,9 km na wschód od drogi krajowej nr 20 ze Stargard do Gdyni.
W latach 1975–1998 wieś należała do woj. koszalińskiego.

</doc>
<doc id="354476" url="https://pl.wikipedia.org/wiki?curid=354476" title="Dyminy (województwo świętokrzyskie)">
Dyminy (województwo świętokrzyskie)

Dyminy – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.

</doc>
<doc id="354477" url="https://pl.wikipedia.org/wiki?curid=354477" title="Dymitrów Duży">
Dymitrów Duży

Dymitrów Duży – wieś w Polsce położona w województwie podkarpackim, w powiecie tarnobrzeskim, w gminie Baranów Sandomierski.
W latach 1975–1998 miejscowość administracyjnie należała do województwa tarnobrzeskiego.
Dymitrów Duży kończy się wśród sosnowych lasów, wąską droga dojeżdża się do trasy Tarnobrzeg – Mielec.
Miejscowa ludność wyznania katolickiego przynależy do Parafii Ścięcia św. Jana Chrzciciela w Baranowie Sandomierskim.
Miejscowość leży na prawym brzegu Wisły i w delcie rzeki Babulówki. Nazwa jej podobnie jak nazwa sąsiedniego Dymitrowa Małego wywodzi się z dawnej legendy, jakoby byli tu ostatni osadnicy zwani Dymitr Duży i Dymitr Mały.
W miejscowości znajduje się kopiec i plac Sumsum Corda, w pobliżu którego znajduje się użytek ekologiczny Wiślisko pod Kopcem.
Zabytki.
Na rozstajnych drogach wsi stoi stara drewniana kapliczka maryjna, wzniesiona przez Franciszka Durdę jeszcze przed "„Wielką Wojną”" – w roku 1906.
W miejscowości znajduje się kapliczka zwana Mszalną, drewniana, kryta blachą, zamknięta. Ma trzy boczne okna, wejście półkoliste, dach ozdobiony wieżyczką, w szczycie obraz Matki Boskiej Częstochowskiej. Wyświęcona została przez biskupa Leona Wałęgę. Wielokrotnie była odnawiana przez mieszkańców.
Idąc drogą dawnego szlaku drogowego na południe od Baranowa do Dymitrowa Dużego napotykamy na krzyż - figurkę wzniesioną w 1910 roku na parceli Wolaków z fundacji Jana i Katarzyny Wolaków. Jest to figurka na uskokowym postumencie w kolorze białym z metalowym wizerunkiem Chrystusa zwanym przez mieszkańców "Krzyżem Białym". Nieopodal wzdłuż drogi stoi Krzyż Drewniany wzniesiony w 1964 roku w miejsce starego krzyża, stoi na parceli Smykli i Wolaków.
W oddaleniu od zwartej zabudowy Dymitrowa znajduje się miejscowość zwana Morgi, gdzie na parceli Bojdy stoi figurka Matki Boskiej, do której to mieszkańcy niewielkiej osady odprawiają nabożeństwa majowe.

</doc>
<doc id="354478" url="https://pl.wikipedia.org/wiki?curid=354478" title="Dymitrów Mały">
Dymitrów Mały

Dymitrów Mały – wieś w Polsce położona w województwie podkarpackim, w powiecie tarnobrzeskim, w gminie Baranów Sandomierski.
W latach 1975–1998 miejscowość administracyjnie należała do województwa tarnobrzeskiego. Od 1999 r. po reformie administracyjnej wieś weszła w skład województwa podkarpackiego.
Miejscowa ludność wyznania katolickiego przynależy do Parafii Ścięcia św. Jana Chrzciciela w Baranowie Sandomierskim.
Historia wsi.
O wsi pisze „Słownik geograficzny Królestwa Polskiego i innych krajów słowiańskich” Demitrów "wielki i mały" u Jana Długosza "Dmytrow" wieś w pobliżu Wisły, pow. Tarnobrzeski parafia Baranów (odl. 3 klm). W połowie XV w. istnieje tu kościół parafialny drewniany pw. św. Katarzyny. Długosz podaje, iż kościół zagrożony podmyciem przez nurt Wisły potrzebuje przeniesienia. Widocznie z czasem uległ zniszczeniu. W r. 1578 istnieje tu jeszcze parafia, a wieś należy do Andrzeja Leszczyńskiego herbu Wieniawa. Wchodziła w skład dóbr Baranów.
Dymitrów Mały leży przy prawym brzegu Wisły. Wieś położona jest na terenie równinnym. Wynikiem rozwoju osadnictwa było znaczne zagęszczeniem sieci osad co prowadziło do sporów granicznych i konieczności ścisłego rozgraniczenia wsi i całych kompleksów majątkowych. Już w roku 1515 doszło do sporu między Janem Szczepickim z Dymitrowa a Stanisławem z Kurozwęk i Borowna o 1000 grzywien wadium z powodu nieodnowienia granic między dobrami: Dymitrów, Wola Dymitrowska i Otoka a należącymi do Kurozwęckich posiadłościami: Baranów, Wojków i Skopanie. Rozgraniczenie terytorialne wiosek znacznie odbiegały od ich obecnych granic administracyjnych. Wpłynął na to przede wszystkim rozwój osadnictwa trzech stuleci. W początku XVII w. Jaślany graniczyły od zachodu z wioskami należącymi do Zbigniewa Ossolińskiego, wojewody sandomierskiego: Babichą, Młodochowem i Borkami, od północy z Nędzowem – posiadłością Tarły, wojewodzica lubelskiego, oraz lasem. Natomiast w kierunku wschodnim tereny jaślańskie rozciągały się do lasów Rafała Leszczyńskiego w kluczu baranowskim. Teren Padwi sięgał na północy do wsi szlacheckich: Wojkowa, Dymitrowa, Skopania oraz miasteczka Baranowa, a w kierunku wschodnim – do pól młynarza Knapa, poddanego szlachcica Wiślickiego. Zasięg włości koronnych wyznaczały kopce ziemne wznoszone na granicy posiadłości. Nie zapewniały one jednak trwałych rozgraniczeń z dobrami szlacheckimi. Często zachłanny sąsiad przyłączał część ziemi, lub nawet lokował nową wieś. W roku około 1569 szlachcic Jan i Jerzy Dymitrowscy też osadzili za kopcami granicznymi w Czajkowej trzech kmieci na półtora łana ziemi karczując część lasu pod zamierzone osadnictwo.Poczynania te oburzyły starostę, że „szkody się dzieją w puszczy”. Lokacje nowych wsi powodowały zatargi ze starostami, którzy bardziej przeceniali straty wynikłe z powodu karczunku lasu, aniżeli korzyści gospodarcze, płynace z osadzania nowej wsi.Szczególną zachłannością terenów królewskich wyróżnił się Rafał Leszczyński z Baranowa, który naruszył zatwierdzone przez komisje lustratorskie rozgraniczenia. W okolicy Padwi „siła gruntu y lasów Króla JMci odjęto przeciwko dawnym komisjom y kopcom starym” – uskarża się starosta lustratorom królewskim w 1611 roku. Wokół Dymitrowa znajduje się kilka stawów.O stawach istniejących na tym terenie w okresie średniowiecza są wzmianki w XIV, XV i XVI -wiecznych dokumentach, i tak np. Jan Długosz wymienia w pobliżu Dymitrowa jeziora Wielkie Błoto i Graboszów
Dymitrów Mały znajdował się w granicach powiatu mieleckiego administracyjnego który, powstał w czasie reformy podziału administracyjnego Galicji w latach 1853–1855, jako jeden z dziesięciu w cyrkule tarnowskim.Powiat Mielecki Administracyjny działalność urzędową rozpoczął od 29 IX 1855 r. Siedzibą starostwa powiatowego był budynek główny dawnego klasztoru trynitarzy, usytuowanego przy drodze do Sandomierza. Starostwo zajmowało się wyłącznie sprawami związanymi z zadaniami administracji państwowej. W granicach powiatu znalazły się miasta (miasteczka w galicyjskiej nomenklaturze): Mielec i Baranów oraz wsie: Babule, Borki Nizińskie, Borowa, Brzyście, Chorzelów, Chrząstów, Cyranka, Czajkowa, Domacyny, Durdy, Dymitrów Mały, Dymitrów Wielki, Gawłuszowice, Gliny Małe, Goleszów, Grochowe, Hyki-Dębiaki, Jaślany, Josefsdorf (później Józefów), Kębłów, Kliszów, Knapy, Krzemienica, Malinie, Młodochów, Nagnajów, Ostrówek, Padew, Piechoty, Pierzchne, Pluty, Pławo, Przykop, Reichsheim (później Sarnów), Rożniaty, Rzędzianowice, Sadkowa Góra, Schönanger (później Orłów), Siedleszczany, Skopanie, Suchorzów, Szydłowiec, Toporów, Trześń, Tuszów, Wojków, Wojsław, Wola Chorzelowska, Wola Gołego (później Wola Baranowska), Wola Pławska, Wola Zdakowska, Zachwiejów, Zaduszniki, Zarównie i Złotniki. Powierzchnia powiatu wynosiła 8,1 mil², a liczba mieszkańców – około 27 770. Sąsiadem od południa i zachodu był powiat zasowski (zassowski), od północy tarnobrzeski, a od wschodu kolbuszowski. Granice powiatów były wytyczone w dużej mierze przypadkowo i w wielu przypadkach nie uwzględniały miejscowych uwarunkowań komunikacyjnych, gospodarczych i kulturowych.
Po kilku latach uwidoczniły się liczne niedogodności, toteż w latach 60., korzystając z przyznanej autonomii, przeprowadzono kolejną reformę podziału administracyjnego Galicji. W rezultacie rozporządzenia galicyjskiego rządu krajowego z 23 I 1867 r. utworzono 74 większe powiaty. Oddano: Baranów, Dymitrów Mały, Dymitrów Wielki, Nagnajów, Siedleszczany, Skopanie, Suchorzów i Wolę Gołego do powiatu tarnobrzeskiego.
Dymitrów Mały w latach 1920–1944 wchodził w skład powiatu tarnobrzeskiego województwa lwowskiego (utworzone 23 grudnia 1920) ze stolicą we Lwowie oraz w okrojonej postaci w latach 1944–1945 (18 sierpnia 1945 przekształcone w województwo rzeszowskie).
Od XIII w. do 1628 r. istniała parafia łacińska w Dymitrowie. W latach 1575–1578 Andrzej Leszczyński oddał kościół parafialny pod wezwaniem św. Katarzyny P. i M. na zbór kalwinom. Sądzić należy, że był tam silny ośrodek reformacyjny, skoro biskup krakowski Marcin Szyszkowski 25 sierpnia 1628 r. z powodu sprofanowania kościoła przez „niegodziwych heretyków” zlikwidował parafię i przyłączył ją do parafii w Padwi. Tak samo i z tego powodu zlikwidował sąsiednią parafię w Baranowie Sandomierskim, przyłączając ją też do parafii w Padwi. Z tej przyczyny parafia łacińska w Padwi w 1646 r. obejmowała 12 wsi i około 4 tysiące dusz. Dopiero w 1652 r. Bogusław Leszczyński zwrócił kościół w Dymitrowie katolikom.
Dwa kilometry na południe gdzie kończy się wieś Dymitrów Mały a zaczyna się wieś Dymitrów Duży, można zobaczyć kopiec o wysokości około 10 m. W miejscu tym znajdował się dawniej kościół pod wezwaniem św. Katarzyny P. i M.
Kościółek jednak popadł w ruinę a jego pozostałości pochłonęła woda po tym, gdy Wisła zmieniła koryto. W czasie kampanii wrześniowej i walk o przyczółek baranowsko-sandomierski na terenie wsi toczyły się walki.
Kopiec powstał z inicjatywy obecnego proboszcza baranowskiej parafii ks. Andrzeja Machowicza. W 1999 roku, tuż przed obchodami Roku Jubileuszowego, wpadł na pomysł by usypać go w miejscu, gdzie był postawiony pierwszy kościół. W bezpośrednim sąsiedztwie kopca odbywają się uroczystości patriotyczne i religijne. Plac otrzymał nazwę Sursum Corda (łac. w górę serca) i podobnie jak kopiec, dedykowany jest ojcu świętemu Janowi Pawłowi II.
Wzmianki o szkolnictwie.
Dnia 3 kwietnia 1905 roku orzeczeniem C. K. Rady Szkolnej Krajowej ze związku szkolnego gminy Baranów wyłączono wsie: Dymitrów Mały, Dymitrów Duży, Skopanie i Suchorzów. Od 1 września 1905 roku zorganizowano w nich osobne szkoły jednoklasowe. Trwało to do 1 lutego 1925 roku, kiedy władze kuratoryjne mianowały Ludwika Napoleona Wnękowskiego, stałym kierownikiem 7-klasowej szkoły powszechnej w Baranowie Galicyjskim. 25 września 1925 roku jednoklasowa szkoła w Dymitrowie Małym przestała istnieć. Zgodnie z postanowieniem Kuratorium Okręgowego wieś Dymitrów Mały wcielono do obwodu szkolnego w Baranowie, a dzieci szkolne z tej wioski zobowiązano do uczęszczania do szkoły powszechnej w Baranowie. 13 października 1925 roku do tutejszej szkoły przybyło 56 dzieci z Dymitrowa Małego, które zostały rozdzielone według wieku i lat nauki do poszczególnych klas. Obecnie w Baranowie Sandomierskim istnieje Zespół Szkół i Placówek tj. Przedszkole Publiczne, Publiczna Szkoła Podstawowa im. ks. Jana Twardowskiego, Publiczne Gimnazjum im. ks. Jana Twardowskiego, Liceum Ogólnokształcące.
Do miejscowości wjeżdża się z Baranowa Sandomierskiego, od strony renesansowego zamku wzniesionego przez ród Leszczyńskich zwanego „Małym Wawelem”.
W Dymitrowie Małym można zobaczyć wiele pamiątek kultu religijnego, w postaci krzyży i przydrożnych kapliczek. Jedna z nich znajduje się przy wjeździe do wsi od strony baranowskiego zamku. Jest to kapliczka maryjna z 1925 roku ufundowana przez rodzinę Szutryków. Natomiast z drugą figurką związana jest historia często opowiadana przez mieszkańców. Otóż w 1932 roku miał miejsce wylew Wisły i miejscowość nawiedziła powódź. Kiedy woda opadła, w drzewach na końcu wsi mieszkańcy znaleźli drewnianą figurkę św. Jana Nepomucena. Zgodnie zdecydowali, że pozostanie ona w tym miejscu, gdyż według tradycji ludowej był on świętym, który chronił pola i zasiewy przed powodzią, jak również i suszą. Wybudowali cokół oraz daszek i postawili figurkę pośród drzew, gdzie przetrwała drugą wojnę światową. Po wojnie figurka została odrestaurowana. Kapliczkę osłaniają dwa potężne klony, które posiadają jeden wspólny konar, co dla mieszkańców jest swoistym cudem natury.
Na południowym jej krańcu (na granicy wsi Dymitrów i Przykop) stoi krzyż z Chrystusem, który został poświęcony w 1982 r. przez biskupa tarnowskiego Jerzego Ablewicza. Jest on kopią krzyża z 1899 r. znajdującego się w tym samym miejscu.
Od 1900 r. we wsi działa Ochotnicza Straż Pożarna.
Dymitrów Mały jest przykładem wsi łańcuchówki, gdyż większość gospodarstw zlokalizowana jest wzdłuż drogi.

</doc>
<doc id="354479" url="https://pl.wikipedia.org/wiki?curid=354479" title="Dymki">
Dymki

Dymki – wieś w Polsce położona w województwie łódzkim, w powiecie wieruszowskim, w gminie Lututów.
W latach 1954–1959 wieś należała i była siedzibą władz gromady Dymki, po jej zniesieniu w gromadzie Lututów. W latach 1975–1998 miejscowość administracyjnie należała do województwa sieradzkiego.

</doc>
<doc id="354480" url="https://pl.wikipedia.org/wiki?curid=354480" title="Dynak">
Dynak

Dynak (kurp. "Dynåk") – wieś w Polsce położona w województwie mazowieckim, w powiecie przasnyskim, w gminie Jednorożec. Leży w Puszczy Zielonej.
Wiadomości ogólne.
Nazwa.
Uważa się, nazwa pochodzi od dawniej używanego imienia Dynak pochodzącego od imienia Dionizy. Jednak w księdze bartnej zachodniej Kurpiowszczyzny (1710–1760) przy zapisie z 1736 pojawia się notka o "łące pod dinakiem". Mogło to być określenie miejsca.
Zmiany administracyjne.
Omawiany teren po III rozbiorze trafił do Prus Nowowschodnich (departament płocki, powiat przasnyski). Stanowiła dobra rządowe w ekonomiii Przasnysz. Po powstaniu Księstwa Warszawskiego Dynak był częścią departamentu płockiego i powiatu przasnyskiego. W Królestwie Polskim włączono go do województwa płockiego, obwodu przasnyskiego i powiatu przasnyskiego. W 1837 województwa przemianowano na gubernie, w 1842 obwody na powiaty, a powiaty na okręgi sądowe. Od 1867 Olszewka znalazła się w gminie Baranowo, powiecie przasnyskim i guberni płockiej. Od 1919 wieś należała do powiatu przasnyskiego w województwie warszawskim. W 1933 utworzono gromady. Wieś Dynak stanowiła gromadę w granicach gminy Baranowo. Z dniem 1 listopada 1939 do III Rzeszy wcielono północną część województwa warszawskiego, w tym powiat przasnyski i wieś Dynak jako część Rejencji Ciechanowskiej w prowincji Prusy Wschodnie. Gdy w 1944 przywrócono przedwojenną administrację, Dynak należała do powiatu przasnyskiego i województwa warszawskiego. W 1954 zlikwidowano gminy i zastąpiono je gromadami. W latach 1962–1972 wieś należała do gromady Parciaki. W 1973 przywrócono istnienie gminy Jednorożec, do której włączono Dynak. W latach 1975–1998 miejscowość administracyjnie należała do województwa ostrołęckiego. Od 1999 Dynak znajduje się w gminie Jednorożec w powiecie przasnyskim i województwie mazowieckim.
Części wsi.
W użyciu są nazwy miejscowe określające części wsi Dynak: Bocianica i Zagocianka.
Historia.
Miejscowość Dynak po raz pierwszy notowana jest w opisie statystycznym powiatu przasnyskiego z 1815. Istniało tu 5 domów z 20 mieszkańcami (9 mężczyznami i 11 kobietami). Pierwsi mieszkańcy Dynaku zajmowali się tkactwem, bartnictwem, rolnictwem i przędzeniem wełny oraz lnu. W 1827 wieś liczyła 6 domów i 31 mieszkańców.
Wieś naniesiono na mapę kwatermistrzostwa. Sekcję przedstawiającą ten teren opracowano przed powstaniem listopadowym. W 1848 w Dynaku było 9 domów, w których mieszkało 57 osób (30 mężczyzn i 27 kobiet). W "Słowniku geograficznym Królestwa Polskiego i innych krajów słowiańskich" wydanym w 1881 czytamy, że wieś znajdowała się w parafii Baranowo"." W 1907 wieś przyłączono do nowej parafii Parciaki.
W okresie powstania styczniowego między Dynakiem, Budami Rządowymi a Cierpiętami odbyła się bitwa powstańców z Rosjanami. Określa się ją mianem bitwy pod Cierpiętami i datuje na 17 sierpnia 1863.
Według spisu powszechnego z 1921 we wsi istniały 22 domy, w których mieszkało 106 osób. W 1939 we wsi mieszkało 150 osób, w 1945 – 187, a w 1949 – 73 osoby (34 mężczyzn i 39 kobiet).
W 1955 zbudowano remizę strażacką. W latach 60. XX wieku zorganizowano jednostkę OSP. Przestała funkcjonować około 1992.
W latach 60. XX wieku część mieszkańców wyemigrowała na tzw. Ziemie Odzyskane, m.in. w Słupskie.
W 1973 sołtysem wsi był Franciszek Ciężar.
W 2002 we wsi notowano 32 gospodarstwa domowe.
Współcześnie.
Na dzień 25 listopada 2011 we wsi notowano 138 osób: 68 kobiet i 70 mężczyzn. Na dzień 31 grudnia 2014 wieś zamieszkiwało 18 osób w wieku przedprodukcyjnym, 92 w wieku produkcyjnym i 22 w wieku poprodukcyjnym, łącznie 132 osoby. Sołtyską sołectwa Dynak jest Marzena Wilga.
Wierni wyznania rzymskokatolickiego należą do parafii św. Stanisława Biskupa i Męczennika w Parciakach.
We wsi znajduje się kilka przydrożnych krzyży, w tym metalowy osadzony w kamieniu z 1888. W lesie koło wsi jest wiele kapliczek skrzynkowych.
Dawną remizę strażacką wyremontowano i przeznaczono na świetlicę wiejską. Otwarcie nastąpiło w 2021. We wsi zbudowano siłownię zewnętrzną. W Dynaku od 2021 działa Koło Gospodyń Wiejskich.

</doc>
<doc id="354481" url="https://pl.wikipedia.org/wiki?curid=354481" title="Dyniska">
Dyniska

Dyniska – wieś w Polsce położona w województwie lubelskim, w powiecie tomaszowskim, w gminie Ulhówek.
W latach 1954–195x wieś należała i była siedzibą władz gromady Dyniska, po jej zniesieniu w gromadzie Ulhówek. W latach 1975–1998 miejscowość administracyjnie należała
do województwa zamojskiego.
Historia.
Wieś wymieniana w źródłach po raz pierwszy w 1449 r. pod nazwą "Deniska". Do znanych z nazwiska właścicieli należeli: rodzina Nosów w XV w., Gdeszyńscy w XVI w., Dzierżkowie w XVIII w., w końcu Skolimowscy od poł. XIX w. do 1939 r.
Jednym z właścicieli był Julian Skolimowski, oficer szwoleżerów i uczestnik powstania listopadowego. Podczas powstania styczniowego dwór w Dyniskach, leżący w Galicji przy granicy z Królestwem służył powstańcom jako baza. Tutaj leczyli się i ukrywali ranni powstańcy. Dwór był także ośrodkiem życia kulturalnego. W latach 50. XIX w. bywał tu Franciszek Liszt, który udzielał lekcji muzyki. Od czerwca 1866 roku przebywał kilka miesięcy u Skolimowskich Artur Grottger oraz jego narzeczona, Wanda Monné. Ulubionym miejscem ich spotkań była stojąca pośród pól samotna sosna. Artysta narysował w Dyniskach większość rysunków poświęconych walkom powstańczym jakie odbyły się na terenie Litwy oraz Białorusi pod tytułem Lithuania były to cztery kartony "„Znak”", "„Przysięga”", "„Duch”" oraz "„Widzenie”".
Przed II wojną światową wieś zamieszkiwali głównie Ukraińcy, wysiedleni w 1947 r. w ramach akcji „Wisła” do ZSRR i na Ziemie Zachodnie. We wsi działała cerkiew Soboru Matki Bożej, zamieniona po 1947 na kościół, w 1987 zniszczona przez pożar.
Po wojnie teren nieistniejącego dworu zajął PGR. Z dawnych czasów pozostało jedynie kilka dziewiętnastowiecznych nagrobków na miejscowym cmentarzu i zrujnowana kapliczka św. Jana Nepomucena, zbudowana przez Skolimowskich. Sosna, pod którą Grottger spotykał się z narzeczoną, zwana tutaj sosną Grottgera, stała na terenie wsi do 2011 r., kiedy to runęła pod naporem silnych wiatrów.
W latach 1988–1992 w Dyniskach wybudowano kościół pw. św. Antoniego.
Uwagi.
Opracowane na podstawie: G.Rąkowski – Polska egzotyczna, część II, wyd. „Rewasz” 2004

</doc>
<doc id="354482" url="https://pl.wikipedia.org/wiki?curid=354482" title="Dys">
Dys

Dys – wieś w Polsce położona w województwie lubelskim, w powiecie lubelskim, w gminie Niemce. Przez Dys biegnie Dolina Ciemięgi.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Niemce. Według Narodowego Spisu Powszechnego z roku 2011 wieś liczyła 1890 mieszkańców.
Historia.
Wieś szlachecka położona była w drugiej połowie XVI wieku w powiecie lubelskim województwa lubelskiego.
Dyss (obecnie Dys) w wieku XIX wieś w powiecie lubartowskim, gminie Niemce, parafii Dyss. Leży na wyżynie, na 687 stóp nad poziom morza. Według Słownika geograficznego Królestwa Polskiego jest tu kościół parafialny, murowany.
W wieku XV położony w powiecie lubelskim parafii własnej. Kościół i parafię erygował tu w roku 1382 Gabryel hrabia z Górki, dziedzic tej wsi (dokument okazał się nowożytnym falsyfikatem). W wieku XV dziedzicami Dyssa byli krewni Dymitra z Goraja, Tęczyńscy, a także w roku 1440 Jan Głowacz Oleśnicki kasztelan sandomierski .
W 1827 roku Dyss miał 51 domów i 440 mieszkańców. Parafia Dyss dekanatu lubartowskiego liczyła w końcu XIX wieku 3094 dusz.
W 1944 roku utworzono tu lotnisko polowe, na którym przejściowo stacjonowały 2 pułki ludowego lotnictwa – 1 Pułk Lotnictwa Myśliwskiego i 2 Pułk Nocnych Bombowców „Kraków”. Od końca sierpnia 1944 roku z lotniska utrzymywano komunikację lotniczą z Białymstokiem i Przemyślem oraz na 5 liniach kurierskich, które łączyły Lublin z większymi miastami, położonymi na wyzwolonych terenach.
Na terenie miejscowości znajdują się także dwa zabytkowe młyny wodne sprzed I wojny światowej oraz kościół wybudowany w XVI w., konsekrowany w 1788 r., pw. Narodzenia św. Jana Chrzciciela. W latach 1590–1610 był w rękach protestantów.

</doc>
<doc id="354483" url="https://pl.wikipedia.org/wiki?curid=354483" title="Dysiek">
Dysiek

Dysiek – osada w Polsce położona w województwie wielkopolskim, w powiecie gnieźnieńskim, w gminie Trzemeszno.
W latach 1975–1998 miejscowość administracyjnie należała do województwa bydgoskiego.

</doc>
<doc id="354484" url="https://pl.wikipedia.org/wiki?curid=354484" title="Dyszno">
Dyszno

Dyszno (do 1945 niem. "Ringenwalde") – wieś w Polsce, położona w województwie zachodniopomorskim, w powiecie myśliborskim, w gminie Dębno. Według danych z 2012 miejscowość liczyła 195 mieszkańców.
W latach 1975–1998 wieś administracyjnie należała do województwa szczecińskiego.
Wieś znajdowała się od ok. 1250 na terytorium powstałej Nowej Marchii. Od XV w. do I połowy XVIII w. właścicielem była rodzina von Schönebeck, posiadająca majątki w powiecie myśliborskim i chojeńskim. W latach 1766–1793 majątek należał do rodziny von Humboldt, z której pochodzili bracia Aleksander – przyrodnik i podróżnik, jeden z twórców nowoczesnej geografii, oraz Wilhelm – filozof i językoznawca. Od 1945 leży w granicach Polski.
Pośrodku wsi znajduje się kościół z XVI w., z ryglową wieżą dobudowaną w XVIII w. oraz park typu krajobrazowego, założony w XIX w. Na terenach polnych rosną zespoły drzew pomnikowych Lipy Humboldta i Dęby Humboldta o obwodach do 750 cm.
Toponimia.
Dawna nazwa niemiecka została prawdopodobnie przeniesiona z miejscowości Ringenwalde koło Strausbergu. Jest ona zlepkiem dwóch słów:
Nazwy na przestrzeni wieków: "Ringenwolde" 1337; "Rygenwalde", "Ryngenwalde" 1339; "Ringenwalde" 1833; "Ringenwalde" do 1945; po 1945 Dyszno, przejściowo Deszno Kraińskie (1960).
Położenie.
Wieś położona jest 9 km na płn.-wsch. od Dębna, 14 km na płd.-zach. od Myśliborza.
Zgodnie z podziałem fizycznogeograficznym Polski według Kondrackiego teren, na którym położone jest Dyszno należy do prowincji Niżu Środkowoeuropejskiego, podprowincji Pojezierza Południowobałtyckiego, makroregionu Pojezierze Południowopomorskie oraz w końcowej klasyfikacji do mezoregionu Równina Gorzowska.
Środowisko przyrodnicze.
Założenie parkowe z wkomponowaną siecią strumyków i niewielkich stawów, z 470 starymi drzewami; zespoły drzew pomnikowych „Lipy Humboldta” (3 szt.) i „Dęby Humboldta” (18 sztuk), o obwodach do 750 cm. Występuje tu także chroniony gatunek: rokitnik zwyczajny. Środowisko jest nieskażone.
Ludność.
Ludność w ostatnich 3 stuleciach (wieś i majątek):
Gospodarka.
Struktura działalności gospodarczej na 31.12.2005:
W Dysznie funkcjonują 53 gospodarstwa rolne o łącznej powierzchni 225 ha, nastawione na produkcję zbóż (jęczmień, pszenżyto, żyto, pszenica) oraz na hodowlę trzody chlewnej i bydła. Przeważają gleby klasy IIIb i IVa.
Powierzchnia gospodarstw:
Edukacja.
Dzieci uczęszczają do Szkoły Podstawowej w Różańsku, młodzież do Gimnazjum Publicznego w Smolnicy. Najbliższe biblioteki znajdują się w Różańsku i Warnicach.

</doc>
<doc id="354485" url="https://pl.wikipedia.org/wiki?curid=354485" title="Dyszobaba">
Dyszobaba

Dyszobaba – wieś w Polsce położona w województwie mazowieckim, w powiecie makowskim, w gminie Różan nad Narwią.
Miejscowość leży przy drodze krajowej nr 61, która łączy Warszawę z Augustowem.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Sieluniu.

</doc>
<doc id="354486" url="https://pl.wikipedia.org/wiki?curid=354486" title="Dyszów">
Dyszów

Dyszów – wieś sołecka w Polsce położona w województwie świętokrzyskim, w powiecie koneckim, w gminie Końskie.
W latach 1975–1998 miejscowość administracyjnie należała do województwa kieleckiego.
Wierni kościoła rzymskokatolickiego należą do parafii św. Mikołaja w Końskich.
Historia.
W wieku XIX wieś opisana była jako: Dyszów - wieś w powiecie konecki, gminie i parafii Końskie.
W 1827 r. posiadała 9 domów, 51 mieszkańców.
W roku 1880 zaś miała 15 domów i 101 mieszkańców, 303 mórg ziemi dworskiej i 36 mórg. ziemi włościańskiej.
Od XVII do pierwszej połowy XX wieku wieś wchodziała w skład klucza Koneckiego oraz dóbr Końskie Wielkie.
Wieś posiadała młyn wodny, który został kupiony od hrabiego przez osobę prywatną.

</doc>
<doc id="354487" url="https://pl.wikipedia.org/wiki?curid=354487" title="Dytmarów">
Dytmarów

Dytmarów (, ) – wieś w Polsce, położona w województwie opolskim, w powiecie prudnickim, w gminie Lubrza. Historycznie leży na Górnym Śląsku, na ziemi prudnickiej. Położona jest na terenie Obniżenia Prudnickiego, będącego częścią Niziny Śląskiej, u podnóży Gór Opawskich. Przepływa przez nią rzeka Prudnik.
W latach 1975–1998 miejscowość należała administracyjnie do ówczesnego województwa opolskiego.
Według danych na 31 grudnia 2013 r. wieś była zamieszkana przez 511 osób.
Geografia.
Położenie.
Wieś jest położona w południowo-zachodniej Polsce, w województwie opolskim, około 1,5 km od granicy z Czechami, we wschodniej części Obniżenia Prudnickiego, u podnóży Gór Opawskich. Należy do Euroregionu Pradziad. Przez granice administracyjne wsi przepływa rzeka Prudnik. Leży na wysokości 286 m n.p.m. W centrum znajduje się kościół pw. św. Katarzyny Aleksandryjskiej. Dytmarów należy do tzw. trójwsi, na którą składają się jeszcze Krzyżkowice oraz Skrzypiec.
Środowisko naturalne.
W Dytmarowie panuje klimat umiarkowany ciepły. Średnia temperatura roczna wynosi +8,1 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Dytmarowa wynoszą 624 mm. Dominują wiatry zachodnie.
Nazwa.
W kronice łacińskiej "Liber fundationis episcopatus Vratislaviensis" () spisanej w latach 1295–1305 miejscowość wymieniona jest w zlatynizowanej formie "Dithmari villa". W wydaniu śląskiego dziennika „Polonia” z 25 lutego 1929 wydawanego przez Wojciecha Korfantego, obok niemieckiej nazwy wsi zapisano używaną przez Polaków nazwę "Pociękarb". 12 listopada 1946 r. nadano miejscowości polską nazwę "Dytmarów".
Historia.
Pierwsza wzmianka o kościele w Dytmarowie pochodzi z 1331 roku. Obecny kościół św. Katarzyny został zbudowany w 1857 w stylu neogotyckim.
W 1597 wieś została nabyta przez miasto Prudnik od cesarza Rudolfa II Habsburga. Wchodziła w skład dóbr zamku w Prudniku.
Przystanek kolejowy w Dytmarowie został wybudowany w latach 1905–1907. Rozebrano go w latach 90. XX wieku. Według spisu ludności z 1 grudnia 1910, na 797 mieszkańców Dytmarowa 755 posługiwało się językiem niemieckim, 39 językiem polskim, a 3 było dwujęzycznych. W 1921 w zasięgu plebiscytu na Górnym Śląsku znalazła się tylko część powiatu prudnickiego. Dytmarów znalazł się po stronie zachodniej, poza terenem plebiscytowym.
W latach 1945–1959 stacjonowała tu strażnica Wojsk Ochrony Pogranicza, która w 1959 została przeniesiona do Krzyżkowic.
W latach 1954–1961 wieś była siedzibą gromady Dytmarów.
3 lutego 1985 w Dytmarowie doszło do zderzenia parowozu Pt47 z ciągnikiem RSP. 2 osoby zginęły na miejscu, a 1 osoba została ciężko ranna (mężczyzna trafił w śpiączkę, zmarł kilka lat później).
Zabytki.
Do wojewódzkiego rejestru zabytków wpisane są:
Zgodnie z gminną ewidencją zabytków w Dytmarowie chronione są ponadto:
Transport i komunikacja.
Transport drogowy.
Z Dytmarowa prowadzi polna (asfaltowa po stronie czeskiej) droga do Slezskich Pavlovic.
Transport kolejowy.
Przystanek kolejowy w Dytmarowie powstał w latach 1905–1907. Przebiega przez niego linia kolejowa nr 137 łącząca Katowice i Legnicę.
Oświata.
W Dytmarowie pod adresem Dytmarów 1a/1 znajduje się Niepubliczna Szkoła Podstawowa.
Sport.
W Dytmarowie swoją siedzibę ma klub piłkarski LZS Dytmarów, który gra w klasie A.

</doc>
<doc id="354488" url="https://pl.wikipedia.org/wiki?curid=354488" title="Dywity">
Dywity

Dywity (dawniej ) – wieś w Polsce na Warmii, położona w województwie warmińsko-mazurskim, w powiecie olsztyńskim, w gminie Dywity.
W latach 1954–1972 wieś należała i była siedzibą władz gromady Dywity. Po reformie w 1973 r. miejscowość jest siedzibą gminy Dywity.
W latach 1975–1998 miejscowość administracyjnie należała do województwa olsztyńskiego.
Liczy ok. 3 tys. mieszkańców.
Historia.
Wieś wzmiankowana w 1354. W 1355 r. kustosz katedry w Olsztynie, za zgodą kapituły warmińskiej, wykupił wszelkie dochody czynszowe ze wsi Dywity na rzecz nabożeństw w katedrze. W tym samym roku kapituła warmińska mianowała Fryderyka z Dobrego Miasta na sołtysa. Otrzymał on 4 wolne od czynszu włoki oraz 40 włok czynszowych na założenie wsi na prawie chełmińskim. Kolejnych 5 włók przeznaczono na utrzymanie kościoła, a 10 włók lasu (między rzeką Wadąg a Jeziorem Dywickim) wieś otrzymała do wyrębu. Wieś lokowana w 1366. Nazwa wsi pochodzi od pruskiego słowa z języka plemienia Warmów – Dywitzen, co oznacza „Góra Boga”, część historyków wywodzi ją od litewskiego słowa Dievytis, co oznacza staw.
Dywity znacznie ucierpiały w czasie wojen w XV i XVI w. i od związanych z nimi klęsk głodu. W 1519 Mikołaj Kopernik przydzielił tu opuszczoną ziemię miejscowemu proboszczowi i sołtysowi. Odnowiony dokument lokacyjny wystawiono w 1688 roku, wystawiony dla sołtysów: Jana Mleczeka (Mleczka) i Michała Maruna. Kolejny raz, w 1765 r., wystawiono odnowiony dokument lokacyjny wsi, tym razem na prośbę sołtysa Jana Kurowskiego. W 1770 r. wieś liczyła 45 włók ziemi. W 1772 r. wieś zamieszkiwała wyłącznie ludność polska wyznania katolickiego. Do połowy XIX w. głoszono tu kazania wyłącznie w języku polskim.
W dniu 10 września 1863 r. w dywickim zajeździe zatrzymał się Wojciech Kętrzyński, konwojujący transport broni dla wojsk powstania styczniowego.
W 1913 r. na terenie Dywit o powierzchni 111 hektarów utworzono „stację balonów wojskowych”. Powstała hala na dwa sterowce o wymiarach 200 m długości, 44 m szerokości i 34 m wysokości. Dowódcą jednego z zeppelinów korzystających w 1915 r. z hali był Ernst Lehmann, znany później jako kapitan sterowca pasażerskiego „Hindenburg”.
Sport.
Działalność drużyn sportowych: siatkarski LZS Dywity, który uczestniczy systematycznie w turniejach na terenie województwa warmińsko-mazurskiego. Od 2009 do 2013 działał klub piłkarski Iskra Dywity, grający w klasie B. Od 2014 r. istnieje uczniowski klub sportowy o nazwie Frendo Dywity.

</doc>
<doc id="354489" url="https://pl.wikipedia.org/wiki?curid=354489" title="Dyzin">
Dyzin

Dyzin – wieś w Polsce położona w województwie mazowieckim, w powiecie otwockim, w gminie Celestynów.
W latach 1975–1998 miejscowość administracyjnie należała do województwa warszawskiego.

</doc>
<doc id="354490" url="https://pl.wikipedia.org/wiki?curid=354490" title="Dzban (województwo mazowieckie)">
Dzban (województwo mazowieckie)

Dzban – przysiółek w Polsce położona w województwie mazowieckim, w powiecie żuromińskim, w gminie Siemiątkowo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354491" url="https://pl.wikipedia.org/wiki?curid=354491" title="Dzbanice">
Dzbanice

Dzbanice – wieś w Polsce położona w województwie mazowieckim, w powiecie pułtuskim, w gminie Pokrzywnica.
Wieś szlachecka położona była w drugiej połowie XVI wieku w powiecie serockim ziemi zakroczymskiej województwa mazowieckiego. W 1785 roku jako wieś duchowna wchodziła w skład klucza gzowskiego biskupstwa płockiego. W latach 1975–1998 miejscowość administracyjnie należała do województwa ciechanowskiego.
Przez miejscowość przepływa rzeka Pokrzywnica, dopływ Narwi.
Demografia.
Dane za rok 2009:

</doc>
<doc id="354492" url="https://pl.wikipedia.org/wiki?curid=354492" title="Dzbanów">
Dzbanów

Dzbanów – wieś w Polsce położona w województwie dolnośląskim, w powiecie ząbkowickim, w gminie Bardo.
Położenie.
Dzbanów to wieś łańcuchowa o długości około 2 km, leżąca na granicy Gór Bardzkich i Przedgórza Paczkowskiego, na wysokości około 260-290 m n.p.m.
Historia.
Dzbanów powstał najprawdopodobniej przed 1260 rokiem, chociaż istnieją dokumenty wskazujące na wcześniejsze założenie wsi. W roku 1747 miejscowość i tutejszy folwark należały do klasztoru w Kamieńcu Ząbkowickim. W 1836 roku w Dzbanowie powstała szkoła katolicka, a w roku 1838 wieś przeszła na własność Marianny Orańskiej. W 1840 roku były tu 74 budynki, dwór i folwark. Po 1945 roku Dzbanów nie zmienił swego charakteru i pozostał wsią rolniczą. W latach 1975–1998 miejscowość administracyjnie należała do województwa wałbrzyskiego.
Zabytki.
Do wojewódzkiego rejestru zabytków wpisany jest:
Inne zabytki:

</doc>
<doc id="354493" url="https://pl.wikipedia.org/wiki?curid=354493" title="Dzbańce">
Dzbańce

Dzbańce (niem. "Krug", ) – wieś w Polsce położona w województwie opolskim, w powiecie głubczyckim, w gminie Branice.
Geografia.
Przez Dzbańce przepływa potok Kałuża (niem. "Kaluscha"), prawy dopływ Troi. Leży na terenie Nadleśnictwa Prudnik (obręb Prudnik).

</doc>
<doc id="354494" url="https://pl.wikipedia.org/wiki?curid=354494" title="Dzbądz">
Dzbądz

Dzbądz – wieś w Polsce położona w województwie mazowieckim, w powiecie makowskim, w gminie Różan. Leży nad Narwią.
Wieś szlachecka "Zbądz" położona była w drugiej połowie XVI wieku w powiecie różańskim ziemi różańskiej. W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Anny w Różanie.

</doc>
<doc id="354495" url="https://pl.wikipedia.org/wiki?curid=354495" title="Dzbądzek">
Dzbądzek

Dzbądzek – wieś w Polsce położona w województwie mazowieckim, w powiecie ostrołęckim, w gminie Goworowo.
Wierni kościoła rzymskokatolickiego należą do parafii św. Jana Chrzciciela w Kuninie.
Historia.
W latach 1921–1936 wieś leżała w województwie białostockim, w powiecie ostrołęckim, w gminie Szczawin (od 1936 w gminie Goworowo).
Według Powszechnego Spisu Ludności z 1921 roku wieś zamieszkiwało 185 osób w 31 budynkach mieszkalnych. Miejscowość należała do parafii rzymskokatolickiej w Różanie. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w Kuninie Szlacheckim.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład Landkreis Mackeim ("makowski") "Regierungsbezirk Zichenau ("rejencji ciechanowskiej) III Rzeszy.
W latach 1975–1998 miejscowość administracyjnie należała do województwa ostrołęckiego.

</doc>
<doc id="354496" url="https://pl.wikipedia.org/wiki?curid=354496" title="Dzbonie">
Dzbonie

Dzbonie – wieś w Polsce położona w województwie mazowieckim, w powiecie ciechanowskim, w gminie Opinogóra Górna.
W latach 1954–195x wieś należała i była siedzibą władz gromady Dzbonie, po jej zniesieniu w gromadzie Opinogóra Górna. W latach 1975–1998 miejscowość administracyjnie należała do województwa ciechanowskiego.
Miejscowość leży na trasie Ciechanów - Przasnysz, przy drodze wojewódzkiej DW617. Znajduje się w tam szkoła podstawowa. Na terenie wsi funkcjonuje jednostka OSP.

</doc>
<doc id="354497" url="https://pl.wikipedia.org/wiki?curid=354497" title="Dziadkowskie">
Dziadkowskie

Dziadkowskie – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii św. Antoniego Padewskiego w Huszlewie.
Wieś znana już w XVIII w. Należała do województwa lubelskiego i powiatu konstantynowskiego (siedziba Janów Podlaski).
W latach 1975–1998 miejscowość administracyjnie należała do województwa bialskopodlaskiego.

</doc>
<doc id="354498" url="https://pl.wikipedia.org/wiki?curid=354498" title="Dziadkowskie-Folwark">
Dziadkowskie-Folwark

Dziadkowskie-Folwark – wieś w Polsce położona w województwie mazowieckim, w powiecie łosickim, w gminie Huszlew.
Wierni Kościoła rzymskokatolickiego należą do parafii św. Antoniego Padewskiego w Huszlewie.
W latach 1975–1998 miejscowość administracyjnie należała do województwa bialskopodlaskiego.
Od roku 1997 w tej miejscowości znajduje się Zakład Produkcyjny firmy Krynica Vitamin - wiodącego producenta napojów energetyzujących i izotonicznych.

</doc>
<doc id="354499" url="https://pl.wikipedia.org/wiki?curid=354499" title="Dziadkówko">
Dziadkówko

Dziadkówko – osada w Polsce, położona w województwie wielkopolskim, w powiecie gnieźnieńskim, w gminie Mieleszyn.
W latach 1975–1998 miejscowość administracyjnie należała do województwa poznańskiego.

</doc>
<doc id="354500" url="https://pl.wikipedia.org/wiki?curid=354500" title="Dziadoszyce">
Dziadoszyce

Dziadoszyce (niem. "Döringau") – wieś w Polsce położona w województwie lubuskim, w powiecie nowosolskim, w gminie Kożuchów.
W latach 1975–1998 miejscowość administracyjnie należała do województwa zielonogórskiego.
Historia.
Pierwsza wzmianka o miejscowości Durugow pochodzi z 1295 roku, kiedy to biskup wrocławski zatwierdził kolegiacie głogowskiej prawo pobierania czynszu od mieszkańców wsi. Miejscowość należała wówczas do kasztelana kożuchowskiego Dietricha von Pesna. Następnym wymienianym w 1388 r. właścicielem był Petrus de Lessnaw, a po 1500 roku Bernard Beroldt będący też właścicielem pobliskiej Niecieczy. W połowie XVI w. majątek znalazł się w posiadaniu rodziny von Braun z Solnik. W 1585 roku Dziadoszyce i Nieciecz przechodzą w ręce młodszego syna Wenzla von Braun - Christopha. Jego syn Hans Fabian powiększył dodatkowo posiadłość w 1705 roku o pobliskie Bielice. Ostatnim z rodu Braunów był Balthazar, który zmarł nie pozostawiwszy potomka w 1714 roku. Rodzinie von Braunów przypisuje się budowę pałacu lub dworu, wzmiankowanego w XIX wieku, który nie dotrwał do naszych czasów. Starzy ludzie z wioski pamiętają jeszcze budynek, który po wojnie został doszczętnie spalony. W niektórych domach zachowały się sprzęty ze zniszczonego obiektu. W roku 1845 jako właściciela wspomina się Friedricha Banisha, miejscowość liczyła wówczas 102 mieszkańców, posiadała folwark, dwa wiatraki, gorzelnie i browar. Następnymi właścicielami od drugiej połowy XIX w. została rodzina von Kalckreuth z Podbrzezia Dolnego. W 1892 r. w pobliżu wsi przeprowadzono linię kolejową z Kożuchowa do Niegosławic. Ostatnim właścicielem majątku był Artur Schack von Wittenau, a wieś specjalizowała się w hodowli ciężkich koni pociągowych.
Nazwa.
Według Słownika etymologicznego nazw geograficznych Śląska, niemiecka nazwa wsi jest związana z nazwą osobową Thüring (odnoszącą się do regionu Turyngia). Nadana jej po II wojnie światowej polska nazwa Dziadoszyce (odnosząca się do plemienia o tej nazwie) nie ma historycznego uzasadnienia.
Demografia.
Liczba mieszkańców miejscowości w poszczególnych latach:
Od 1998 do 2021 roku ilość mieszkańców miejscowości zmniejszyła się o 24,1%.

</doc>
<doc id="354501" url="https://pl.wikipedia.org/wiki?curid=354501" title="Dziadowa Kłoda">
Dziadowa Kłoda

Dziadowa Kłoda (niem. "Kunzendorf bei Groß Wartenberg") – wieś w Polsce położona w województwie dolnośląskim, w powiecie oleśnickim, w gminie Dziadowa Kłoda.
Podział administracyjny.
W latach 1954–1972 wieś należała i była siedzibą władz gromady Dziadowa Kłoda. Po reformie w 1973 r. miejscowość jest siedzibą gminy Dziadowa Kłoda. W latach 1975–1998 miejscowość administracyjnie należała do województwa kaliskiego.
Nazwa.
W 1305 roku pierwszy zapis wsi wymienia jako "Czadowa Kłoda". Miejscowość wymieniona jest w języku polskim jako "Dziadowokłoda" w opisie Śląska wydanym w 1787 roku w Brzegu.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Dzadowakloda" oraz niemiecką "Kunzendorf".
Historia.
Dziadowa Kłoda leży na terenach, gdzie stwierdzono najstarsze ślady osadnictwa poczynając od kultury łużyckiej.
Pierwsze wzmianki historyczne o Dziadowej Kłodzie pochodzą z pierwszej połowy XIV wieku. W czasach średniowiecznych wieś była własnością rycerskich a następnie własnością szlacheckich feudalnych wasali wolnego stanowego Księstwa Sycowskiego. W latach 1615-1810 Dziadowa Kłoda pozostawała własnością Zakonu Krzyżowców z Czerwoną Gwiazdą. W 1869 zbudowano we wsi kościół Najświętszej Maryi Panny Niepokalanie Poczętej.
W roku 1945 Dziadowa Kłoda została przyłączona do Polski i należała do powiatu sycowskiego. Od 1 czerwca 1975 gdy zlikwidowano powiaty, gmina weszła w skład nowego województwa kaliskiego. 1 stycznia 1999 Dziadowa Kłoda, jako fragment historycznego Dolnego Śląska, stała się częścią Województwa Dolnośląskiego.
Demografia.
Według Narodowego Spisu Powszechnego liczyła (III 2011 r.) 1219 mieszkańców. Jest największą miejscowością gminy Dziadowa Kłoda.

</doc>
<doc id="354502" url="https://pl.wikipedia.org/wiki?curid=354502" title="Dziadowice">
Dziadowice

Dziadowice – wieś w Polsce położona w województwie wielkopolskim, w powiecie tureckim, w gminie Malanów. W latach 1937-1954 siedziba gminy Dziadowice.
Wieś Dziadowice leży blisko granicy gminy Malanów i gminy Tuliszków. Zamieszkuje je ponad 450 osób w 106 gospodarstwach. Mieszkańcy wsi to w dużej części rolnicy, wielu z nich zatrudnienie znajduje w pobliskim Malanowie, a także w Turku.
W 2001 roku powstał Zespół Ludowy, nazwany przez jego członków "Jarzębinki".
Historia.
Pierwsza pisana wzmianka dotycząca miejscowości Dziadowice widnieje w XV-wiecznej poznańskiej księdze ziemskiej. Według niej niejaki Florian z Żychlina sprzedał Janowi z Kalinowy – wojewodzie kaliskiemu całe wsie Dziadowice, Kotwasice i Piętno.
Kolejnym właścicielem tych ziem został syn owego wojewody, Mikołaj Zaręba. Udziały w majątku mieli również jego bracia Krzysztof i Jan. To oni właśnie pod dług zaciągnięty od Jana Jesiołowskiego zastawili wieś Piętno wraz z młynem wodnym, położonym między Dziadowicami a Piętnem. Zarębowie w XVI wieku byli także właścicielami Tuliszkowa, Wielopola, Sarbicka i Ogorzelczyna.
W 1531 roku Zarębowie wydzierżawili wieś Stanisławowi Górskiemu. Z biegiem lat udziałowców majątku przybywało. W XVII-wieczny poznańskich księgach ziemskich znajduje się zapis z 1634 roku, który mówi, że Katarzyna z Leszna, wdowa po Adamie Sędziwoju Czarnkowskim, wojewodzie łęczyckim oraz staroście pyzdrskim i międzyrzeckim, część majątku w tym Dziadowice, które otrzymała w spadku po Zarębach, podarowała córce Teresie, żonie Krzysztofa Opalińskiego z Bnina, starosty śremskiego.
W 1667 roku Dziadowice trafiły w ręce Jana Karola Opalińskiego, syna zmarłego starosty. W 1762 roku udziały w Dziadowicach uzyskuje Jan Nepomucen Mycielski, starosta ośnicki. Częściowo sprzedaje je w 1775 roku Konstantemu Bnińskiemu. Kolejnych części pozbywa się rok później na rzecz Jerzego Waniewskiego.
W 1788 roku w inskrypcjach kaliskich ksiąg ziemskich umieszczono zapis, z którego wynika, że właścicielem Dziadowic był wówczas A. Rudnicki.
W XIX-wiecznym "Słowniku Geograficznym Królestwa Polskiego" znajduje się krótka wzmianka dotycząca Dziadowic:
Ostatnim właścicielem dziadowickich włości był Emil Iwańczyk z Piętna.
W latach 1954–1971 wieś należała i była siedzibą władz gromady Dziadowice, po jej zniesieniu w gromadzie Malanów, od 1973 roku w gminie Malanów. 
W latach 1975–1998 miejscowość administracyjnie należała do województwa konińskiego.
Szkoła podstawowa.
W miejscowości funkcjonuje szkoła podstawowa, którą założono w 1918 roku. Swoim zasięgiem obejmuje Dziadowice oraz Dziadowice-Folwark i Bibiannę (od 1 września 2003 roku, wcześniej istniał tam oddział zamiejscowy).
Początkowo szkoła mieściła się w domach prywatnych i miała cztery oddziały. Po wojnie systematycznie powiększano liczbę oddziałów, a od roku szkolnego 1966/67, aż do reformy oświaty w roku 1999, szkoła liczyła 8 klas.
Od połowy 2005 roku do sierpnia 2006 trwały prace budowlane, w ramach których gruntownie przebudowano istniejącą część szkoły, a także znacznie powiększono budynek.
28 września biskup pomocniczy diecezji włocławskiej, Stanisław Gębicki, poświęcił rozbudowany budynek szkoły.
Kaplica.
W Dziadowicach znajduje się kaplica pw. Podwyższenia Krzyża Świętego, która podlega parafii w Malanowie.
Jej budowę rozpoczęto 4 maja 1983 roku. 22 lipca 1984 roku poświęcił ją ówczesny biskup diecezji włocławskiej, Jan Zaręba.
Filia Gminnej Biblioteki Publicznej.
W Dziadowicach utworzona została w 1956 roku Gromadzka Biblioteka Publiczna, która po kolejnej reorganizacji podziału administracyjnego w 1973 roku została przekształcona w filię Gminnej Biblioteki Publicznej w Malanowie. W latach 1956-1962 biblioteka mieściła się w lokalu Gromadzkiej Rady Narodowej, a w latach 1962-2002 w prywatnych lokalach mieszkańców Dziadowic lub jej pracowników. Od 2002 roku biblioteka ma siedzibę w lokalu stanowiącym własność gminy przy szkole podstawowej.

</doc>
<doc id="354503" url="https://pl.wikipedia.org/wiki?curid=354503" title="Dziadowice-Folwark">
Dziadowice-Folwark

Dziadowice-Folwark – wieś w Polsce położona w województwie wielkopolskim, w powiecie tureckim, w gminie i parafii Malanów. Wieś znajduje się w sąsiedztwie wielu lasów, głównie iglastych.
W latach 1975–1998 miejscowość administracyjnie należała do województwa konińskiego.
Jak wskazuje nazwa, tutaj znajdowały się zabudowania gospodarcze poszczególnych właścicieli majątku Dziadowice oraz domy, tzw. czworaki robotników rolnych.
Umownie wieś dzieli się na: Kresy, Parcele, Łąki i Centrum (znajduje się tam m.in. świetlica wiejska). Na terenie wsi znajduje się Sala Królestwa zboru Świadków Jehowy

</doc>
<doc id="354504" url="https://pl.wikipedia.org/wiki?curid=354504" title="Dziadowo">
Dziadowo

Dziadowo – wieś w północno-zachodniej Polsce, położona w województwie zachodniopomorskim, w powiecie gryfickim, w północno-wschodniej części gminy Gryfice. W latach 1946–1998 miejscowość administracyjnie należała do województwa szczecińskiego.
Dzieci z miejscowości Dziadowo są dowożone do Szkoły Podstawowej w Górzycy i do Gimnazjum Nr 1 w Gryficach. Mieszkańcy zaopatrują się w wodę ze studni przydomowych.
Rys historyczny.
Wieś z XIII wieku, istnieje wzmianka o miejscowości w dokumencie z 23 marca 1300 roku. Wówczas to bowiem Gryfice otrzymały wieś wraz z 16 łanami ziemi. Była własnością miasta do XVIII wieku. Nazwa tej miejscowości była różnie wymieniana w dokumentach: "Dobo", "Dodona", "Dadowo". Na mapie Lubinusa z 1618 roku widnieje nazwa "Dadow". Taka nazwa była do 1945 roku. 
Wieś okolnicowa, z zachowanymi cechami założenia pierwotnego. Układ dróg, ilości i wielkości działek siedliskowych odpowiada prawdopodobnie okresowi z czasów lokacji, jedynie w płn-zach części wsi, poza układem historycznym, zlokalizowana jest jedna dwubudynkowa zagroda. Układ okolnicy zachowany bez zmian w północno-zachodniej części wsi pojawiła się prawdopodobnie na początku XX wieku druga zagroda. Zabudowa działek pochodzi z okresu od połowy XIX wieku do początku XX wieku. Układ przestrzenny wsi z wyjątkiem zagród w płn.-zach. części założenia, leżących poza układem pierwotnym – jako bardzo cenny i rzadki na terenie Pomorza Zachodniego.
Samorząd mieszkańców.
Gmina Gryfice utworzyła jednostką pomocniczą – "Sołectwo Dziadowo", które obejmuje jedynie wieś Dziadowo. Organem uchwałodawczym sołectwa jest zebranie wiejskie, na którym mieszkańcy wybierają sołtysa. Działalność sołtysa wspomaga jest rada sołecka, która liczy od 3 do 7 osób – w zależności jak ustali wyborcze zebranie wiejskie.

</doc>
<doc id="354505" url="https://pl.wikipedia.org/wiki?curid=354505" title="Dziaduszyce">
Dziaduszyce

Dziaduszyce – wieś w Polsce położona w województwie małopolskim, w powiecie miechowskim, w gminie Słaboszów.
W latach 1975–1998 miejscowość administracyjnie należała do województwa kieleckiego.
W Dziaduszycach znajdują się szkoła podstawowa i gimnazjum, a także ośrodek zdrowia. W latach 90. XX wieku wysiłkiem lokalnej społeczności wybudoway został budynek pełniący funkcje artystyczne oraz usługowe tzw. remiza. We wrześniu 2007 roku oddano do użytku nowoczesną halę sportową dla potrzeb uczniów tutejszych szkół.

</doc>
<doc id="354506" url="https://pl.wikipedia.org/wiki?curid=354506" title="Dziaduszyn">
Dziaduszyn

Dziaduszyn (niem. "Charlottenhof", "Piłkowskie" (1947)) – wieś w Polsce, w województwie warmińsko-mazurskim, w powiecie węgorzewskim, w gminie Pozezdrze.
W latach 1975–1998 miejscowość należała administracyjnie do województwa suwalskiego.
Nazwa.
28 marca 1949 r. ustalono urzędową polską nazwę miejscowości – Dziaduszyn, określając drugi przypadek jako Dziaduszyna, a przymiotnik – dziaduszyński.

</doc>
<doc id="354507" url="https://pl.wikipedia.org/wiki?curid=354507" title="Dziadyk">
Dziadyk

Dziadyk – wieś w Polsce położona w województwie warmińsko-mazurskim, w powiecie ostródzkim, w gminie Ostróda. W latach 1975–1998 miejscowość administracyjnie należała do województwa olsztyńskiego.
Przez wieś prowadzi szlak turystyczny czerwony – „pętla na Dylewską Górę” (Brzydowo – Kraplewo – Dziadyk – Ryn – Bednarki – Miejska Wola – Dylewska Góra – Wysoka Wieś – Pietrzwałd – Rudno – Brzydowo). W pobliżu wsi znajdują się trzy staropruskie kurhany, leżące na polu za wsią, widoczne z drogi.
Historia.
Pierwszy dokument lokacji wsi zaginął. W 1430 r. Paweł von Russdorf nadał odnowiony przywilej na prawie magdeburskim braciom Jakubowi i Janowi Zadeke (Sadek), na 28 włók w majątku Zadeke, z obowiązkiem jednej służby zbrojnej. Wieś podlegała pod komturię w Ostródzie. Nazwa osady zapisywana była później jako Sadek, Schadek lub Dziadek. W 1521 r. Niklas von Dziadyk wyruszył z komturem ostródzkim na wojnę przeciw Warmii. W dokumentach z 1563 r. zachowała się informacja, że Regina Mathis, żona wolnego krawca z Dziadyka poświadczyła, że jej ojciec miał cztery włóki dziedziczne w tej wsi i jej jako jedynej przysługuje prawo do sołectwa. Jednak wobec braku męskiego potomstwa postanowiła je odsprzedać. Klejna informacja pochodzi z 1563 r., kiedy to ośmiu wolnych chłopów z Dziadyka oddawało daninę w wysokości jednej szefli pszenicy każdy. W 1599 r. niejaki Kwiryn Dombrowski z Dziadyka sprzedał Pawłowi z Pierzwałdu trzy włóki. W roku 1700 Michał Dalkowski z Dziadyka pożyczył 200 guldenów od Neumanna – ostródzkiego pisarza. W 1706 r. wolny Michał Pielgrzymowski, ożeniony z mieszkanką Dziadyka, prosił o przepisanie na niego czterech włók, należących do jego żony.
W 1776 r. we wsi było 18 domów i 120 mieszkańców. W 1820 roku we wsi mieszkało 146 osób. W 1831 r. wieś obejmowała 1639 mórg ziemi a mieszkało w niej 168 osób. W 1895 r. wieś miała 415 ha i 173 mieszkańców.

</doc>
<doc id="354508" url="https://pl.wikipedia.org/wiki?curid=354508" title="Daleszynek">
Daleszynek

Daleszynek – średniej wielkości wieś sołecka w Polsce położona w województwie wielkopolskim, w powiecie międzychodzkim, w gminie Kwilcz, przy drodze krajowej nr 24.
W okresie Wielkiego Księstwa Poznańskiego (1815-1848) miejscowość wzmiankowana jako "Daleszynko" należała do wsi mniejszych w ówczesnym pruskim powiecie Międzyrzecz w rejencji poznańskiej. Daleszynko należało do okręgu kwileckiego tego powiatu i stanowiło część majątku Lubosz, którego właścicielem był wówczas Daniel Barth. Według spisu urzędowego z 1837 roku wieś liczyła 99 mieszkańców, którzy zamieszkiwali 14 dymów (domostw).
W latach 1975–1998 miejscowość administracyjnie należała do województwa poznańskiego.

</doc>
<doc id="354509" url="https://pl.wikipedia.org/wiki?curid=354509" title="Dalewice">
Dalewice

Dalewice – wieś w Polsce, położona w województwie małopolskim, w powiecie proszowickim, w gminie Koniusza.
W latach 1975–1998 wieś administracyjnie należała do województwa krakowskiego.
Historia i opis wsi.
Przez wieś przepływa rzeka Ścieklec.
Własność szlachecka w XIV wieku Gniewosza z Dalewic.
W XIV/XV wieku włość Strzegomitów. W roku 1414 zakupiona za 1200 grzywien przez Jagiełłę od Gniewosza z Dalewic i nadana katedrze krakowskiej. W II połowie XV wieku część Dalewic posiadał Rafał Ryterski z Błogocic. Istniała tu wtedy kaplica pw. Nawiedzenia i Zwiastowania NMP, zniszczona w roku 1560 przez różnowierców. Obecna pochodzi z 1652 roku, drewniana. Wnętrze ozdobione jest polichromią późnorenesansową, ołtarze barokowe, chór murowany późnobarokowy.
Dalewice leżą na tzw. "trasie kościuszkowskiej" – w roku 1794 przechodził tędy Tadeusz Kościuszko by stoczyć bitwę pod Racławicami.
W czasie II wojny światowej, w miejscowym dworze, w 1944 roku znajdował się niemiecki Stützpunkt. Współwłaścicielami dworu byli Marian i Aniela Starosta. Do Dalewic Niemcy przybyli 6 sierpnia 1944 roku. Mieszkańcy Dalewic i okolic byli zmuszeni do kopania niemieckich okopów. Były to rowy przeciwczołgowe o szerokości i głębokości 6 metrów, o długości kilku kilometrów. Za odmowę ich kopania, jesienią 1944 roku zastrzelono Katarzynę i Jana Herodów, młode małżeństwo Świadków Jehowy z Racławic koło Miechowa.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="354510" url="https://pl.wikipedia.org/wiki?curid=354510" title="Anhuej">
Anhuej



</doc>
<doc id="354511" url="https://pl.wikipedia.org/wiki?curid=354511" title="Dołęgi">
Dołęgi

Dołęgi – wieś w Polsce położona w województwie podlaskim, w powiecie grajewskim, w gminie Szczuczyn.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Imienia Najświętszej Maryi Panny w Szczuczynie.

</doc>
<doc id="354512" url="https://pl.wikipedia.org/wiki?curid=354512" title="Domaniewek Pierwszy">
Domaniewek Pierwszy

Domaniewek Pierwszy (też: "Domaniewek I") – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki.
W latach 1975–1998 miejscowość administracyjnie należała do województwa warszawskiego.
Według stanu w 2021 roku sołectwo Domaniewek liczyło 68 mieszkańców.

</doc>
<doc id="354513" url="https://pl.wikipedia.org/wiki?curid=354513" title="Domaszno">
Domaszno

Domaszno – wieś w Polsce położona w województwie łódzkim, w powiecie opoczyńskim, w gminie Drzewica.
W latach 1954–1959 wieś należała i była siedzibą władz gromady Domaszno, po jej zniesieniu w gromadzie Drzewica. W latach 1975–1998 miejscowość administracyjnie należała do województwa radomskiego.
Wieś jest siedzibą rzymskokatolickiej parafii Matki Bożej Częstochowskiej.

</doc>
<doc id="354514" url="https://pl.wikipedia.org/wiki?curid=354514" title="Domatówko">
Domatówko

Domatówko (kaszb. "Domatówkò" lub też "Domôtówkò", niem. "Klein Domnatau") – wieś kaszubska w Polsce położona w województwie pomorskim, w powiecie puckim, w gminie Puck na obszarze Puszczy Darżlubskiej. Wieś jest siedzibą sołectwa, w którego skład wchodzą również miejscowości Wielka Piaśnica i Mała Piaśnica.
W latach 1975–1998 miejscowość administracyjnie należała do województwa gdańskiego.
Inne miejscowości z prefiksem Domatow: Domatowo

</doc>
<doc id="354515" url="https://pl.wikipedia.org/wiki?curid=354515" title="Doręgowice">
Doręgowice

Doręgowice (niem. "Döringsdorf") – wieś w Polsce położona w województwie pomorskim, w powiecie chojnickim, w gminie Chojnice. 
Prywatna wieś szlachecka położona była w drugiej połowie XVI wieku w województwie pomorskim. W latach 1954–1961 wieś należała i była siedzibą władz gromady Doręgowice, po jej zniesieniu w gromadzie Ogorzeliny. W latach 1975–1998 miejscowość należała województwa bydgoskiego.
Miejscowość nad Kamionką, dopływ Brdy, przy trasie drogi wojewódzkiej nr 212, połączenie z centrum Chojnic umożliwiają autobusy komunikacji miejskiej (linia nr LN).
Wieś stanowi sołectwo gminy Chojnice.

</doc>
<doc id="354517" url="https://pl.wikipedia.org/wiki?curid=354517" title="Drawiny">
Drawiny

Drawiny (niem. "Dragebruch", czyli "Drawieńskie Błota") – wieś w Polsce położona w województwie lubuskim, w powiecie strzelecko-drezdeneckim, w gminie Drezdenko, na prawym brzegu Drawy. 
Założona w 1734 przez przybyłych z Żuław holenderskich mennonitów. Założenie osady miało być pruską przeciwwagą dla powstałego kilka lat wcześniej na ziemiach należących do Sapiehów Łokacza (drugi brzeg granicznej Drawy). Wieś została spustoszona przez Rosjan podczas wojny siedmioletniej. Ponowny rozkwit osady nastąpił po wybudowaniu linii kolejowej z Poznania do Szczecina (wcześniej transport towarów odbywał się Drawą lub złej jakości drogami leśnymi). Ponowna fala rozwoju związana była z industrializacją wioski po 1945 (zakłady przemysłowe po 1989 uległy degradacji). We wsi znajduje się kościół św. Józefa.
W latach 1954–1972 wieś należała i była siedzibą władz gromady Drawiny. W latach 1975–1998 miejscowość administracyjnie należała do województwa gorzowskiego.

</doc>
<doc id="354518" url="https://pl.wikipedia.org/wiki?curid=354518" title="Drochów Dolny">
Drochów Dolny

Drochów Dolny – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1975–1998 miejscowość administracyjnie należała do województwa kieleckiego.
W Drochowie Dolnym znajduje się zespół dworski, złożony z ruiny dworu z II połowy XIX w., przebudowanego w 1911 r. oraz parku z końca XIX w., wpisanych do rejestru zabytków nieruchomych (nr rej.: A.432/1-2 z 17.12.1957 i z 27.04.1984).

</doc>
<doc id="354519" url="https://pl.wikipedia.org/wiki?curid=354519" title="Drołtowice">
Drołtowice

Drołtowice (niem. "Rudelsdorf") – wieś w Polsce położona w województwie dolnośląskim, w powiecie oleśnickim, w gminie Syców.
Podział administracyjny.
W latach 1975–1998 miejscowość administracyjnie należała do województwa kaliskiego.
Oświata.
We wsi znajduje się dom nauczyciela, a także szkoła podstawowa, w której uczą się dzieci z okolicznych wsi.
Położenie.
W okolicach wsi znajdują się źródła rzeki Widawy.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Drotowice", zgermanizowaną "Drotowitz" oraz niemiecką nazwą "Rudelsdorf".
Historia.
W latach 1826-1945 wieś należała do rodziny Korn z Wrocławia. Dawniej w drołtowickim parku mieścił się zamek właścicieli, który został zburzony przez wkraczającą Armię Czerwoną. We wsi znajdowały się także piekarnia, młyn i browar. Są to informacje przekazane przez pierwszych mieszkańców zasiedlających wieś.
Zabytki.
Do wojewódzkiego rejestru zabytków wpisane są:
inne zabytki:

</doc>
<doc id="354520" url="https://pl.wikipedia.org/wiki?curid=354520" title="Drożanki">
Drożanki

Drożanki – wieś w Polsce, położona w województwie mazowieckim, w powiecie radomskim, w gminie Gózd. Do 1954 roku wieś należąca do gminy Kuczki.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Jana Chrzciciela w Tczowie lub do parafii św. Józefa Oblubieńca Najświętszej Maryi Panny w Kuczkach.

</doc>
<doc id="354521" url="https://pl.wikipedia.org/wiki?curid=354521" title="Drzeńsk Mały">
Drzeńsk Mały

Drzeńsk Mały (niem. "Klein Drenzig", łuż. "Mały Drězg") – wieś w Polsce położona w województwie lubuskim, w powiecie krośnieńskim, w gminie Gubin.
W latach 1975–1998 miejscowość administracyjnie należała do województwa zielonogórskiego.
Położony jest 6 km na północny wschód od Gubina przy drodze z Wałowic do Żytowania. Po raz pierwszy napomknięto o wsi w dokumentach w 1367 roku pod nazwą (niem. "Schildowdrencz"). W latach 1818 - 1864 istniała tutaj cegielnia, oraz od 1840 - 1864 roku folwark. W latach 1876 - 1888 majątek ten został podzielony między gospodarzy. Drzeńsk Mały był kiedyś własnością mieszczan z Lucku, należał także do klasztoru w Neuzelle, rodziny von Polenz, a ostatni właściciel to Helmigk. Uprawiano tu w XVIII wieku żyto, pszenicę, owies, jęczmień, grykę, chmiel, len i ziemniaki. Władca majątku Hans von Pilgram w 1675 roku wspomógł po wielkim pożarze odbudowę Gubina.
W Drzeńsku Małym od 12 czerwca do 18 września 1945 roku była komendantura wojskowa, której komendantem był ppor. Józef Bober z 38. Pułku Piechoty. W 1952 roku wieś zamieszkiwało 88 osób. W latach 1953 - 1956 była tam spółdzielnia produkcyjna, a w 1996 roku oddano we wsi do użytku wodociąg.
Liczy około 150 mieszkańców, w wiosce sklep spożywczy oraz świetlica wiejska. Wieś ulicowo – placowa o metryce średniowiecznej. Obecnie wielodrożnica z czytelnym planem pierwotnym. Zabudowa zwarta szczytowa i kalenicowa.
Zabytki.
Do wojewódzkiego rejestru zabytków wpisany jest:
Warto zobaczyć:

</doc>
<doc id="354522" url="https://pl.wikipedia.org/wiki?curid=354522" title="Drzewociny">
Drzewociny

Drzewociny – wieś w Polsce położona w województwie łódzkim, w powiecie pabianickim, w gminie Dłutów.
W latach 1975–1998 miejscowość administracyjnie należała do województwa piotrkowskiego.
Przed wojną wieś zamieszkana głównie przez Niemców, wówczas (do 1928) nazywana "Erywangrodem".
Częścią wsi jest dawniej samodzielna wieś Mierzączka Mała.

</doc>
<doc id="354523" url="https://pl.wikipedia.org/wiki?curid=354523" title="Dubiażyn">
Dubiażyn

Dubiażyn – wieś w Polsce położona w województwie podlaskim, w powiecie bielskim, w gminie Bielsk Podlaski.
W 1880 r. wieś była siedzibą gminy Dubiażyn. Było tu 31 domów i 332 mieszkańców. 
Za II RP siedziba wiejskiej gminy Dubiażyn. W 1929 r. było tu 284 mieszkańców. Była tu cerkiew prawosławna. Posiadłość ziemską miała tu Lidia Tarasienko (300 mórg). Działała Kasa Stefczyka. Był tu cieśla, murarz, cztery sklepy spożywcze.
W latach 1975–1998 miejscowość administracyjnie należała do województwa białostockiego.
W 2015 we wsi odsłonięto kompozycję rzeźbiarską oraz zbudowano i poświęcono kapliczkę, upamiętniające bieżeństwo.
Prawosławni mieszkańcy wsi należą do parafii św. Proroka Eliasza w Podbielu, a wierni kościoła rzymskokatolickiego do parafii Miłosierdzia Bożego w Bielsku Podlaskim.

</doc>
<doc id="354524" url="https://pl.wikipedia.org/wiki?curid=354524" title="Duchnice">
Duchnice

Duchnice – wieś w Polsce położona w województwie mazowieckim, w powiecie warszawskim zachodnim, w gminie Ożarów Mazowiecki. 
Wieś szlachecka położona była w drugiej połowie XVI wieku w powiecie błońskim ziemi warszawskiej województwa mazowieckiego. W latach 1975–1998 miejscowość administracyjnie należała do województwa warszawskiego. Według stanu na 2009 rok sołectwo Duchnice liczyło 1897 mieszkańców.
Położenie.
Wieś jest położona na południe od Ożarowa Mazowieckiego, z którym graniczy przez ulicę Duchnicką. Zabudowa składa się z dwóch praktycznie nie połączonych ze sobą części. Zwarta zabudowa stanowiąca wschodnią część Duchnic przylega bezpośrednio do Ożarowa Mazowieckiego i stanowi z nim spójny organizm mieszkaniowy. Powstała poprzez parcelację części gruntów RSP Duchnice. Na wschód od tego terenu znajduje się część przemysłowa, a w niej Ożarów Business Park, oddział firmy Bioton z Macierzysza oraz Rolnicza Spółdzielnia Produkcyjna "Duchnice". W południowej części wsi znajduje się dwór z parkiem krajobrazowym i dom zakonny Zgromadzenia Sióstr Westiarek Jezusa. Część zachodnia to luźna zabudowa wiejska rozrzucona wśród wielkoobszarowych pól uprawnych. Dla całego terenu administracyjnego wspólną południową granicę stanowi ulica Żytnia, która oddziela wieś od Żbikowa – dzielnicy Pruszkowa. Pomimo iż jej większa część nie posiada trwałej nawierzchni, stanowi ruchliwe przedłużenie drogi powiatowej z Jawczyc do drogi wojewódzkiej nr. 718. Ta droga jest zachodnią granicą Duchnic, od wschodu wieś graniczy z Konotopą.
W odległości 300 m od granicy południowej wsi przebiega autostrada A2.
Historia wsi.
Majątek w Duchnicach należał do Antoniego Szamockiego, który odziedziczył je po stryju Wojciechu. Duchnice w 1823 zostały sprzedane na licytacji Janowi Bogumiłowi Stenzlowi, który zarządzał tu przez jedenaście lat. Po jego śmierci w 1834 dobra odziedziczyła wdowa – Magdalena z Fuszerów oraz dzieci: Jan Bogumir, Karol August, Jan Edward, Matylda ze Stenzlów Szmidtowa i Celestyna Filipina Amalia. Ten stan rzeczy trwał przez kilka lat. Ostatecznie w 1845 dobra duchnickie zostały wystawione na licytację i sprzedane Janowi Duczyńskiemu, który zmarł w 1848 i sytuacja powtórzyła się – majątek odziedziczyli jego liczni potomkowie. Mikołaj Duczyński, najstarszy syn Jana, spłacił wszystkich kupując te dobra w 1848 na publicznej licytacji. Mikołaj Duczyński po przejęciu dóbr duchnickich nie był w stanie podołać finansowo ich utrzymaniu i z posiadanych 18 włók 5 sprzedał okolicznym rolnikom. Nie poprawiło to jego sytuacji finansowej i w 1850 sprzedał majątek małżeństwu Strőhmerów. Ci zaś po kolejnych kilku miesiącach sprzedali je Janowi Henrykowi Klawe, współwłaścicielowi browaru przy ulicy Krochmalnej. Jan Henryk Klawe przed śmiercią sprzedał majątek Kobylańskim, od których w 1882 odkupił go Stanisław Kierbedź. Ostatnie lata życia, jako rządca majątku, spędził tu Antoni Szymborski – dziadek Wisławy Szymborskiej. Tu też napisał wspomnienia ze swojego życia. 
Przed 1935 Duchnice należały do rodziny Derszów, którzy sprzedali je Marii Dunajewskiej z d. Gałczyńskiej. Od 1948 właścicielką była Jadwiga Modrzejewska z d. Gałczyńska, która w 1976 sprzedała część ziemi. Przez 40 lat w parterowej części pałacu mieściło się przedszkole. Po śmierci Jadwigi, od 2006 pałac należy do bratanic ostatniej właścicielki – Doroty i Marii Gałczyńskich.
Obiekty zabytkowe.
Park.
Park krajobrazowy o pow. 1,46 ha powstał prawdopodobnie równocześnie z budową dworu. Pierwotny kształt parku był regularny z dwiema osiami widokowymi, dziś jego duża część została wykarczowana i jest użytkowana jako pole uprawne. 

</doc>
<doc id="354525" url="https://pl.wikipedia.org/wiki?curid=354525" title="Duchnów">
Duchnów

Duchnów – wieś w Polsce położona w województwie mazowieckim, w powiecie otwockim, w gminie Wiązowna.
Opis.
W okresie Królestwa Polskiego istniała gmina Duchnów.
W czasie okupacji niemieckiej mieszkająca we wsi rodzina Olbrychskich udzieliła pomocy Żydom Rafałowi Praga, baronowej Erlich i Marianowi Taube. W 1980 roku Instytut Jad Waszem podjął decyzję o przyznaniu Wandzie Olbrychskiej z d. Fitze tytułu Sprawiedliwej wśród Narodów Świata
W latach 1975–1998 miejscowość administracyjnie należała do województwa warszawskiego.
We wsi znajduje się centrum logistyczne firmy NTT System.

</doc>
<doc id="354526" url="https://pl.wikipedia.org/wiki?curid=354526" title="Duląbka">
Duląbka

Duląbka – wieś w Polsce położona w województwie podkarpackim, w powiecie jasielskim, w gminie Dębowiec.
Wierni Kościoła rzymskokatolickiego należą do parafii Świętego Michała Archanioła w Cieklinie.
W 1595 roku wieś położona w powiecie bieckim województwa krakowskiego była własnością starosty krasnostawskiego Jana Mniszcha
Duląbka leży na Pogórzu Jasielskim, ok. 2 km na zachód od trasy Jasło – Dębowiec – Folusz w województwie podkarpackim. Jest to przepiękna miejscowość w dolinie potoku Iwinka, otoczona porośniętymi lasem wzgórzami. Z wyżej położonych terenów roztacza się widok na górę Cieklinkę i pasmo Magury Wątkowskiej należącej do Beskidu Niskiego oraz sąsiednią Ostrą Górkę.

</doc>
<doc id="354527" url="https://pl.wikipedia.org/wiki?curid=354527" title="Dulcza Mała">
Dulcza Mała

Dulcza Mała – wieś w Polsce, położona w województwie podkarpackim, w powiecie mieleckim, w gminie Radomyśl Wielki.
W latach 1954–1959 wieś należała i była siedzibą władz gromady Dulcza Mała, po jej zniesieniu w gromadzie Radomyśl Wielki. W latach 1975–1998 wieś administracyjnie należała do województwa tarnowskiego.
Siedziba rzymskokatolickiej parafii Wniebowzięcia NMP należącej do dekanatu Radomyśl Wielki. Parafia została erygowana w 1989 roku przez arcybiskupa Jerzego Ablewicza.

</doc>
<doc id="354528" url="https://pl.wikipedia.org/wiki?curid=354528" title="Dulsin">
Dulsin

Dulsin (niem. "Dulzen") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Historia.
W 1889 roku był to majątek szlachecki, gospodarujący na obszarze 468 ha.
Właściciel Dulsina – Antoni von Hohberg – w dniu 2 lipca 1934 roku został zamordowany na rozkaz Ericha von dem Bach-Zelewskiego w ramach porachunków między hitlerowcami po nocy długich noży. 
W 1983 roku we wsi był PGR, w skład którego wchodziło 5 budynków i 54 mieszkańców. Znajdował się tu punkt biblioteczny, świetlica, boisko sportowe, zakład ślusarsko-kowalski.

</doc>
<doc id="354529" url="https://pl.wikipedia.org/wiki?curid=354529" title="Dunajek (wieś w gminie Gołdap)">
Dunajek (wieś w gminie Gołdap)

Dunajek – wieś w Polsce położona w województwie warmińsko-mazurskim, w powiecie gołdapskim, w gminie Gołdap. W latach 1975–1998 miejscowość administracyjnie należała do województwa suwalskiego.
Historia.
Wieś czynszowa na prawie chełmińskim na 40 włókach lokowana około 1550 roku. Lokacja potwierdzona 29 listopada 1575 roku przez księcia Albrechta Fryderyka, który zaświadczył, że "Mikołaj Zaleski" "kupił od naszego ojca spoczywającego w Bogu" 4 włóki sołeckie w celu założenia wsi. 
Część wsi Chełchy została nadana 18 października 1558 roku przez księcia Albrechta razem z Doliwami na prawie lennym "Krzysztofowi Glaubitzowi". 
Szkoła w Dunajku powstała na przełomie XVIII i XIX wieku, urząd pocztowy - w 1860 r. Wieś należała do parafii Świętajno. W 1935 r. w szkole pracowało dwóch nauczycieli. W klasach 1-4 uczyło się 69 dzieci a w klasach 5-8 uczyło się 37 uczniów.
W 1939 r. we wsi było 572 mieszkańców. 
Dawne nazwy miejscowości: "Duneyken, Duneiken". 
Ludzie związani z miejscowością.
W Dunajku osiadł Sieniawski, uczestnik powstania listopadowego. Tu (majątek ziemski zwano Dworkiem Dunajowskim) urodził się w 1843 r. jego syn Karol Emilian Sieniawski – znany pedagog i pisarz. 

</doc>
<doc id="354530" url="https://pl.wikipedia.org/wiki?curid=354530" title="Duniewo">
Duniewo

Duniewo – wieś w Polsce położona w województwie zachodniopomorskim, w powiecie kamieńskim, w gminie Świerzno.
W latach 1975–1998 miejscowość administracyjnie należała do województwa szczecińskiego.

</doc>
<doc id="354532" url="https://pl.wikipedia.org/wiki?curid=354532" title="Dunino">
Dunino

Dunino (niem. "Dohnau") – wieś w Polsce położona w województwie dolnośląskim, w powiecie legnickim, w gminie Krotoszyce.
Podział administracyjny.
W latach 1975–1998 miejscowość administracyjnie należała do województwa legnickiego.
Geografia.
Wieś położona jest w odległości 8 km na południowy zachód od Legnicy, nieopodal ujścia Nysy Szalonej do Kaczawy.
Nazwa.
Niemiecki nauczyciel i krajoznawca Heinrich Adamy w swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą nazwę miejscowości zanotowaną w łacińskim dokumencie - "Dunino".
Wieś wymieniona została w obecnie używanej polskiej formie "Dunino" w łacińskim dokumencie wydanym w 1202 roku we Wrocławiu przez kancelarię biskupa wrocławskiego Cypriana. Nazwa wsi została później fonetycznie zgermanizowana na "Dohnau".
Historia.
W pobliżu Dunina 26 sierpnia 1813 miał miejsce epizod jednej z wojen napoleońskich, określany mianem Bitwy nad Kaczawą. Wydarzenie to upamiętnia Muzeum Bitwy nad Kaczawą. W okolicy Dunina, na budowanym odcinku trasy S3, odkryto jedno z najbogatszych cmentarzysk z epoki brązu zawierające około 200 pochówków bogato wyposażonych w przedmioty z brązu i gliny, pochodzące sprzed 4 tys. lat.
Komunikacja.
Przez Dunino przebiega droga powiatowa z Wilczyc do Złotnik, którą przez odgałęzienie w kierunku Huty Miedzi "Legnica" można dojechać do wsi z Legnicy i drogi wojewódzkiej nr 364.
W latach 1973-2006 do Dunina docierała regularna komunikacja publiczna WPK/MPK Legnica. Od czerwca 2006 r. dojazd zapewnia prywatny przewoźnik mikrobusowy oraz PKS Legnica, jednym kursem relacji Legnica - Winnica - Jawor.
Szlaki turystyczne.
PTTK.
W Duninie, przy moście, krzyżują się 2 oznakowane piesze szlaki turystyczne PTTK:
Pozostałe.
Ponadto, sprzed siedziby Muzeum, swój początek bierze otwarta uroczyście 10 września 2006 z inicjatywy Gminy Krotoszyce i Towarzystwa Przyjaciół Gminy Krotoszyce oznakowana dydaktyczna ścieżka rowerowa o długości około 20 km (w tym 5 km z miejscami odpoczynku i zadaszeniami) "Szlak naszych przodków", biegnąca wokół pola Bitwy nad Kaczawą, tj. z Dunina przez Krajów, Winnicę, Bielowice, Warmątowice Sienkiewiczowskie, Kościelec, Babin, Kozice, Janowice Duże do punktu początkowego.

</doc>
<doc id="354533" url="https://pl.wikipedia.org/wiki?curid=354533" title="Duninopol">
Duninopol

Duninopol – wieś w Polsce położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość administracyjnie należała do województwa skierniewickiego.

</doc>
<doc id="354534" url="https://pl.wikipedia.org/wiki?curid=354534" title="Duninowo">
Duninowo

Duninowo (kaszb. "Dënowò", niem. "Dünnow") – wieś w północnej Polsce, położona w województwie pomorskim, w powiecie słupskim, w gminie Ustka. Wieś leży przy drodze wojewódzkiej nr 203.
Wieś stanowi sołectwo Duninowo, w którego skład wchodzi również miejscowość Duninówko oraz Kolonia Duninowo.
W latach 1945–1954 i 1973–1976 miejscowość należała i była siedzibą gminy Duninowo, w latach 1954-1972 gromady Duninowo. W latach 1975–1998 miejscowość administracyjnie należała do województwa słupskiego.
W miejscowości działało PGR – "Zakład Rolny Duninowo" wchodzący w skład "Państwowego Gospodarstwa Rolnego Sycewice".
Przez Duninowo przepływa strumień Karwina, który za wsią zmienia nazwę na Pogorzeliczka.

</doc>
<doc id="354535" url="https://pl.wikipedia.org/wiki?curid=354535" title="Duninów Duży">
Duninów Duży

Duninów Duży (daw. "Rumunki") – wieś w Polsce położona w województwie mazowieckim, w powiecie płockim, w gminie Nowy Duninów.
W latach 1975–1998 miejscowość administracyjnie należała do województwa płockiego.

</doc>
<doc id="354536" url="https://pl.wikipedia.org/wiki?curid=354536" title="Durlasy">
Durlasy

Durlasy – wieś w Polsce położona w województwie mazowieckim, w powiecie ostrołęckim, w gminie Lelis.
Wierni kościoła rzymskokatolickiego należą do parafii Matki Bożej Nieustającej Pomocy w Lelisie
Historia.
W latach 1921–1939 wieś leżała w województwie białostockim, w powiecie ostrołęckim, w gminie Nasiadki (od 1931 w gminie Durlasy).
Według Powszechnego Spisu Ludności z 1921 roku wieś zamieszkiwało 219 osób w 36 budynkach mieszkalnych. Miejscowość należała do parafii rzymskokatolickiej w Ostrołęce. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy Ostrołęka 1.
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Landkreis Scharfenwiese, rejencji ciechanowskiej Prus Wschodnich III Rzeszy.
W latach 1975–1998 miejscowość administracyjnie należała do województwa ostrołęckiego.
Do 1954 roku istniała gmina Durlasy. W latach 1975–1998 miejscowość administracyjnie należała do województwa ostrołęckiego.
Miejscowość położona na Kurpiach. 

</doc>
<doc id="354537" url="https://pl.wikipedia.org/wiki?curid=354537" title="Duża Wólka">
Duża Wólka

Duża Wólka – wieś w Polsce położona w województwie dolnośląskim, w powiecie polkowickim, w gminie Grębocice.
Podział administracyjny.
W latach 1975–1998 miejscowość administracyjnie należała do województwa legnickiego.
Zabytki.
Do wojewódzkiego rejestru zabytków wpisany jest:

</doc>
<doc id="354538" url="https://pl.wikipedia.org/wiki?curid=354538" title="Dworaki-Pikaty">
Dworaki-Pikaty

Dworaki-Pikaty – wieś w Polsce położona w województwie podlaskim, w powiecie wysokomazowieckim, w gminie Sokoły.
Zaścianek szlachecki Pikaty należący do okolicy zaściankowej Dworaki położony był w drugiej połowie XVII wieku w powiecie suraskim ziemi bielskiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Wniebowzięcia NMP w Sokołach.
Historia.
Miejscowość wymieniona w dokumencie z roku 1435. W I Rzeczypospolitej "Dworaki" należały do ziemi bielskiej.
W roku 1827 Dworaki-"pikaty" liczyły 12 domów i 180 mieszkańców.
W pobliżu kilka innych wsi, tworzących tzw. okolicę szlachecką "Dworaki":
Folwark Dworaki-"pikaty" w roku 1867 posiadał powierzchnię 362 morgów, w tym: grunty orne i ogrody – 325, łąki – 5, las – 16, zarośla – 10, nieużytki i place – 6 morgów. W roku 1871 część folwarku została rozprzedana.
Pod koniec wieku XIX wieś należała do gminy i parafii Sokoły w powiecie mazowieckim. We wsi "osad 4", powierzchnia gruntów rolnych 41 morgów.
W roku 1921 "Dworaki-Pikuty". Naliczono tu 23 budynki z przeznaczeniem mieszkalnym oraz 132 mieszkańców (59 mężczyzn i 73 kobiety). Narodowość polską podało 125 osób, a 7 żydowską.

</doc>
<doc id="354539" url="https://pl.wikipedia.org/wiki?curid=354539" title="Dylów Szlachecki">
Dylów Szlachecki

Dylów Szlachecki – wieś w Polsce, położona w województwie łódzkim, w powiecie pajęczańskim, w gminie Pajęczno.
W latach 1975–1998 miejscowość administracyjnie należała do województwa częstochowskiego.

</doc>
<doc id="354540" url="https://pl.wikipedia.org/wiki?curid=354540" title="Dziadów Most">
Dziadów Most

Dziadów Most (niem. "Ulbersdorf") – wieś w Polsce, w województwie dolnośląskim, w powiecie oleśnickim, w gminie Dziadowa Kłoda.
Nazwa.
15 października 1947 r. ustalono urzędową polską nazwę miejscowości – Dziadów Most, określając drugi przypadek jako Dziadowego Mostu, a przymiotnik – dziadowomostowski.
Podział administracyjny.
W latach 1975–1998 miejscowość należała administracyjnie do województwa kaliskiego.
Demografia.
Według Narodowego Spisu Powszechnego (III 2011 r.) miejscowość zamieszkiwały 244 osoby. Jest najmniejszą miejscowością gminy Dziadowa Kłoda.

</doc>
<doc id="354542" url="https://pl.wikipedia.org/wiki?curid=354542" title="Działki (powiat żyrardowski)">
Działki (powiat żyrardowski)

Działki – wieś w Polsce, położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość administracyjnie należała do województwa skierniewickiego.
Położenie geograficzne.
Działki położone są na Równinie Łowicko-Błońskiej, na lewym brzegu Pisi Gągoliny - w środkowym jej biegu. Wieś leży w sąsiedztwie lasów Bolimowskiego Parku Krajobrazowego.
Historia.
Od roku 1924 Działki zaczęły się pojawiać na mapach. Dziesięć lat później we wsi znajdowało się 35 domostw. W czasie II wojny światowej w Działkach powstała pierwsza konspiracyjna drużyna harcerska dziewcząt "Młody Las", która następnie weszła w skład Szarych Szeregów. W tym czasie we wsi działał warsztat rusznikarski, w którym naprawiano zdobytą broń. W 1963 roku powstała jednostka OSP Działki.
OSP Działki.
Jednostka powstała w marcu 1963 roku. W latach 1965-69 strażacy z Działek społecznie postawili garaże oraz budynek gospodarczy. W drugiej połowie lat 80. odnosiła sukcesy Młodzieżowa Drużyna Pożarnicza. W roku 1999 rozpoczęto budowę strażnicy, którą oddano do użytku w 2010 roku. Jednostka dysponuje samochodem pożarniczym GBA Star 244.

</doc>
<doc id="354543" url="https://pl.wikipedia.org/wiki?curid=354543" title="Działy Czarnowskie">
Działy Czarnowskie

Działy Czarnowskie – wieś w Polsce położona w województwie mazowieckim, w powiecie wołomińskim, w gminie Dąbrówka.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii Podwyższenia Krzyża Świętego w Dąbrówce.

</doc>
<doc id="354545" url="https://pl.wikipedia.org/wiki?curid=354545" title="Dziankowo">
Dziankowo

Dziankowo – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 75 mieszkańców. Jest 37. co do wielkości miejscowością gminy Lubień Kujawski.
We wsi znajduje się XIX-wieczna figura przydrożna (rzeźba N.P. Marii Niepokalanie Poczętej).

</doc>
<doc id="354546" url="https://pl.wikipedia.org/wiki?curid=354546" title="Dziankówek">
Dziankówek

Dziankówek – wieś w Polsce położona w województwie kujawsko-pomorskim, w powiecie włocławskim, w gminie Lubień Kujawski.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 107 mieszkańców. Jest 25. co do wielkości miejscowością gminy Lubień Kujawski.
Przez miejscowość przepływa niewielka rzeka Rakutówka, dopływ Lubienki.

</doc>
<doc id="354547" url="https://pl.wikipedia.org/wiki?curid=354547" title="Dziardonice">
Dziardonice

Dziardonice – wieś w Polsce położona w województwie kujawsko-pomorskim, w powiecie włocławskim, w gminie Kowal.
Wieś duchowna, własność biskupów włocławskich, położona było w 1785 roku w powiecie kowalskim województwa brzeskokujawskiego. W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 107 mieszkańców. Jest siedemnastą co do wielkości miejscowością gminy Kowal.

</doc>
<doc id="354548" url="https://pl.wikipedia.org/wiki?curid=354548" title="Dziarno (powiat pułtuski)">
Dziarno (powiat pułtuski)

Dziarno – wieś w Polsce położona w województwie mazowieckim, w powiecie pułtuskim, w gminie Świercze.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354549" url="https://pl.wikipedia.org/wiki?curid=354549" title="Dziarnów">
Dziarnów

Dziarnów – wieś w Polsce położona w województwie mazowieckim, w powiecie grójeckim, w gminie Mogielnica.
Wieś Darnów była własnością Opactwa Benedyktynów w Płocku. W latach 1975–1998 miejscowość administracyjnie należała do województwa radomskiego.
Przez miejscowość przepływa rzeka Mogielanka, lewobrzeżny dopływ Pilicy. Przy Mogielance stał młyn wodny, którego zgliszcza zachowały się do dziś. Do terenu właściciela młyna należy również most, zwany lokalnie „upustem” – ponieważ ma on zamontowane stawidła, które regulują poziom wody.

</doc>
<doc id="354550" url="https://pl.wikipedia.org/wiki?curid=354550" title="Dziarnówko">
Dziarnówko

Dziarnówko – osada w Polsce, położona w województwie warmińsko-mazurskim, w powiecie iławskim, w gminie Iława.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354551" url="https://pl.wikipedia.org/wiki?curid=354551" title="Dziarny">
Dziarny

Dziarny – wieś w Polsce położona w województwie warmińsko-mazurskim, w powiecie iławskim, w gminie Iława. Jest siedzibą sołectwa.
Historia.
Pierwsze informacje o wsi pochodzą z 1317 roku. W 1414 roku we wsi znajdowała się karczma. Dziarny zostały zniszczone w czasie wojny trzynastoletniej. W 1789 roku we wsi było 8 domów, natomiast w 1905 znajdowało się w Dziarnach 21 gospodarstw i mieszkało 135 osób.
W latach 1954–1959 wieś należała i była siedzibą władz gromady Dziarny, po jej zniesieniu w gromadzie Iława. W latach 1975–1998 miejscowość administracyjnie należała do województwa olsztyńskiego.

</doc>
<doc id="354552" url="https://pl.wikipedia.org/wiki?curid=354552" title="Dzibice">
Dzibice

Dzibice – wieś w Polsce położona w województwie śląskim, w powiecie zawierciańskim, w gminie Kroczyce.
Nazwa.
Miejscowość ma metrykę średniowieczną i istnieje co najmniej od XV wieku. Wymieniona po raz pierwszy w 1408 w dokumencie zapisanym w języku łacińskim jako "Dzybicze", 1414 "Dzivicze", 1420 "Dzibice", 1433 "Dzywicz", 1441 "Zdziwicz", 1521 "Dzywycze".
Historia.
Wieś była początkowo własnością królewską leżącą w starostwie lelowskim województwa krakowskiego w Koronie Królestwa Polskiego. W 1428 Władysław Jagiełło nadał zamek i miasto Lelów wraz z przyległymi wsiami: Bliżyce, Sokolniki oraz Dzibice w dożywotnie posiadanie wojewodzie sieradzkiemu Jakubowi z Koniecpola, jego żonie Kochnie oraz ich synom Janowi Taszce i Przedborowi. Król Polski zachował wszelkie prawa do tych dóbr, a obdarowany Jakub mógł je wykupić za 400 grzywien. Nadanie to Jagiełło uczynił za zasługi Kochny przy wychowaniu jego synów gdy byli oni niemowlętami, królewiczów Władysława III zwanego Warneńczykiem oraz Kazimierza IV Jagiellończyka.
Miejscowość jest wielokrotnie odnotowana w historycznych dokumentach podatkowych i prawnych. W 1511 król polski Zygmunt Stary zezwolił podkomorzemu łęczyckiemu Stanisławowi Hynkowi wykupić Dzibice z rąk Nawojki z Kościelca w ziemi kujawskiej wdowy po Jakubie Węgorzewskim.
Od 1523 wieś ponownie stała się własnością królewską leżącą w starostwie lelowskim. W 1564 dokumenty podatkowe odnotowały w miejscowości: 16 kmieci gospodarujących na 8 1/2 łanach. Płacili oni po 18 groszy czynszu, oddawali po 2 kapłony, 10 jaj i 1 serze, sep z owsa oraz po 2 korce z łanu. Karczmarz płacił ze swoich ról czynsz oraz oddawał 6 kapłonów. We wsi stały 3 Młyn zbożowyy, każdy z 1 kołem korzecznym. Dwa z nich umiejscowione były na niezarybionych małych stawkach na rzece Dzibicy, a trzeci na większym stawie. Młynarze płacili od nich 2 grzywny.
W 1973 roku obszar wsi Dzibice wyłączono z powiatu myszkowskiego i przyłączono do powiatu zawierciańskiego. 
W latach 1975–1998 miejscowość administracyjnie należała do województwa częstochowskiego. 
Obecnie.
W obrębie wsi Dzibice znajduje się miejsce rekreacji i kąpielisko Zalew Dzibice. W Dzibicach działają:

</doc>
<doc id="354553" url="https://pl.wikipedia.org/wiki?curid=354553" title="Dziechciniec">
Dziechciniec

Dziechciniec – wieś w Polsce położona w województwie mazowieckim, w powiecie otwockim, w gminie Wiązowna.
W latach 1975–1998 miejscowość administracyjnie należała do województwa warszawskiego.

</doc>
<doc id="354554" url="https://pl.wikipedia.org/wiki?curid=354554" title="Dziechlino">
Dziechlino

Dziechlino (kaszb. "Dzechlëno", niem. "Dzechlin" lub "Ober-Lischnitz") – stara wieś kaszubska w Polsce położona w województwie pomorskim, w powiecie lęborskim, w gminie Nowa Wieś Lęborska na obszarze kompleksu leśnego Puszczy Kaszubskiej. Wieś jest siedzibą sołectwa "Dziechlino" w którego skład wchodzą również miejscowości, Rybki, Małoszyce.
W latach 1975–1998 miejscowość administracyjnie należała do województwa słupskiego.

</doc>
<doc id="354555" url="https://pl.wikipedia.org/wiki?curid=354555" title="Dziechno">
Dziechno

Dziechno (dodatkowa nazwa w j. kaszub. Dzechno) – wieś kaszubska w Polsce położona w województwie pomorskim, w powiecie lęborskim, w gminie Cewice na obszarze kompleksu leśnego Puszczy Kaszubskiej. Wieś jest częścią składową sołectwa Popowo.
W latach 1975–1998 miejscowość administracyjnie należała do województwa słupskiego.

</doc>
<doc id="354556" url="https://pl.wikipedia.org/wiki?curid=354556" title="Dziechowo">
Dziechowo

Dziechowo – wieś w Polsce położona w województwie kujawsko-pomorskim, w powiecie sępoleńskim, w gminie Sępólno Krajeńskie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 107 mieszkańców. Jest 23. co do wielkości miejscowością gminy Sępólno Krajeńskie.

</doc>
<doc id="354558" url="https://pl.wikipedia.org/wiki?curid=354558" title="Dziecinin">
Dziecinin

Dziecinin – wieś w Polsce położona w województwie lubelskim, w powiecie krasnostawskim, w gminie Fajsławice.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Fajsławice. Według Narodowego Spisu Powszechnego (III 2011 r.) wieś liczyła 110 mieszkańców.
We wsi znajduje się cmentarz z okresu I wojny światowej. 

</doc>
<doc id="354559" url="https://pl.wikipedia.org/wiki?curid=354559" title="Dziecinne">
Dziecinne

Dziecinne (białorus."Дзяцінная") – wieś w Polsce położona w województwie podlaskim, w powiecie bielskim, w gminie Boćki.
Według Pierwszego Powszechnego Spisu Ludności, przeprowadzonego w 1921 r., wieś Dziecinne liczyła 5 domów i 27 mieszkańców (16 kobiet i 11 mężczyzn). Niemal wszyscy mieszkańcy miejscowości, w liczbie 26 osób, zadeklarowali wówczas wyznanie prawosławne, pozostała 1 osoba zgłosiła wyznanie rzymskokatolickie. Podział religijny mieszkańców wsi pokrywał się z ich strukturą narodowo-etniczną, gdyż 26 mieszkańców podało narodowość białoruską, a pozostała 1 osoba polską. W okresie międzywojennym Dziecinne znajdowały się w gminie Łubin.
W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Zaśnięcia Matki Bożej w Boćkach, a wierni kościoła rzymskokatolickiego do parafii św. Józefa Oblubieńca w Boćkach.

</doc>
<doc id="354560" url="https://pl.wikipedia.org/wiki?curid=354560" title="Dzieczewo">
Dzieczewo

Dzieczewo – wieś w Polsce położona w województwie mazowieckim, w powiecie żuromińskim, w gminie Siemiątkowo.
Wierni Kościoła rzymskokatolickiego należą do parafii św. Rocha w Radzanowie.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354561" url="https://pl.wikipedia.org/wiki?curid=354561" title="Dziedno">
Dziedno

Dziedno – wieś w Polsce położona w województwie kujawsko-pomorskim, w powiecie sępoleńskim, w gminie Sośno.
Wieś duchowna, własność opata cystersów w Koronowie pod koniec XVI wieku leżała w powiecie nakielskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 318 mieszkańców. Jest piątą co do wielkości miejscowością gminy Sośno.
Zabytki.
Według rejestru zabytków NID na listę zabytków wpisany jest zespół dworski, nr rej.: A/221/1-7 z 5.06.1987:

</doc>
<doc id="354562" url="https://pl.wikipedia.org/wiki?curid=354562" title="Dziemianówka">
Dziemianówka

Dziemianówka – wieś w Polsce położona w województwie podlaskim, w powiecie sejneńskim, w gminie Giby.
Według Pierwszego Powszechnego Spisu Ludności, przeprowadzonego w 1921 roku, Dziemianówka liczyła 14 domostw i zamieszkiwana była przez 57 osób (31 kobiet i 26 mężczyzn). Większość mieszkańców miejscowości, w liczbie 39 osób, zadeklarowała wyznanie rzymskokatolickie, zaś pozostałych 18-u mieszkańców zgłosiło wyznanie staroobrzędowe. Podział religijny mieszkańców Dziemianówki pokrywał się z ich strukturą narodowo-etniczną, gdyż 39 osób podało polską przynależność narodową, natomiast pozostałych 18-u mieszkańców zadeklarowało rosyjską tożsamość narodową.
W 1929 r. był tu jeden cieśla, kołodziej, dwóch szewców. Był tu jeden wapiennik.
W latach 1975–1998 miejscowość administracyjnie należała do województwa suwalskiego.

</doc>
<doc id="354563" url="https://pl.wikipedia.org/wiki?curid=354563" title="Dziemiany">
Dziemiany

Dziemiany (dodatkowa nazwa w j. kaszub. Dzemiónë; niem. "Dzimianen") – wieś kaszubska w Polsce położona w województwie pomorskim, w powiecie kościerskim, w gminie Dziemiany
na obrzeżach Wdzydzkiego Parku Krajobrazowego nad jeziorem Rzuno. Przez Dziemiany prowadzą trasy drogi wojewódzkiej nr 235 i linii kolejowej Kościerzyna-Lipusz-Brusy-Chojnice (przystanek kolejowy "Dziemiany Kaszubskie"). W skład sołectwa Dziemiany wchodzą również miejscowości Dunajki i Zarośle.
Miejscowość jest siedzibą gminy Dziemiany i posiada kilka połączeń kolejowych z Kościerzyną i Chojnicami poprzez Brusy.
Podczas okupacji w 1942 roku niemiecka nazwa "Dzimianen" została przemianowana na "Sophienwalde". Od sierpnia 1944 do lutego 1945 znajdował się tutaj podobóz KL Stutthof Sophienwalde.
Znajduje się tutaj hodowla koni rasy achał-tekińskiej.
Nad jeziorem Rzuno kąpielisko z bezpłatną zjeżdżalnią o długości 30 m.

</doc>
<doc id="354567" url="https://pl.wikipedia.org/wiki?curid=354567" title="Dziennice">
Dziennice

Dziennice – wieś w Polsce, położona w województwie kujawsko-pomorskim, w powiecie inowrocławskim, w gminie Inowrocław, 8 km na wschód od centrum Inowrocławia. Liczy 137 mieszkańców (2011 r.).
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 137 mieszkańców. Jest 34. co do wielkości miejscowością gminy Inowrocław.
Dawne nazwy.
Z niemieckiego "Dziennitz" (nazwa stosowana podczas zaboru). W okresie II wojny światowej nazwa miejscowości brzmiała "Liechtenau".
Historia.
Miejscowość była własnością generała Kołaczkowskiego. W 1902 roku znajdowała się tu stacja pocztowa i kolei żelaznej. Pozostałość linii kolejowej usunięto pod koniec XX wieku.

</doc>
<doc id="354569" url="https://pl.wikipedia.org/wiki?curid=354569" title="Dzierawy">
Dzierawy

Dzierawy – wieś w Polsce położona w województwie wielkopolskim, w powiecie kolskim, w gminie Koło. W latach 1975–1998 miejscowość administracyjnie należała do województwa konińskiego.
Położenie.
Miejscowość położona jest około 3 kilometrów na północny zachód od Koła, przy drodze lokalnej do Konina i Lichenia. Przez południową część wsi przepływa rzeka Warta.
Historia.
Wieś królewska "Dzierzawy" należąca do starostwa kolskiego, pod koniec XVI wieku leżała w powiecie konińskim województwa kaliskiego.
W XIX wieku ważną osobą dla Dzieraw był Ignacy Ziębowicz, przyczynił się on w dużej mierze do rozwoju Szkoły Podstawowej. Podczas powszechnego spisu ludności w 1931 roku wieś Dzierawy miała 44 zabudowania i liczyła 320 mieszkańców, a w 1934 r. rozpoczęto budowę wału przeciwpowodziowego nad brzegiem Warty na odcinku Koło-Ochle.Według mieszkańców podczas okupacji niemieckiej wieś otrzymała nazwę „Weiden”. Między 1954 r. a 1958 r. istniała tu gromada Dzierawy.
Demografia.
Poniższa demografia posiada dane z 2021

</doc>
<doc id="354570" url="https://pl.wikipedia.org/wiki?curid=354570" title="Dzierdziówka">
Dzierdziówka

Dzierdziówka – wieś w Polsce położona w województwie podkarpackim, w powiecie stalowowolskim, w gminie Zaleszany.
W latach 1975–1998 miejscowość administracyjnie należała do województwa tarnobrzeskiego.
Rys historyczny.
Pierwszą pisaną wiadomość o wsi podaje lustracja Województwa Sandomierskiego przeprowadzona po „potopie szwedzkim” w 1660 roku. Powstanie wsi, a właściwie przysiółka Zbydniowa, położonego na drugim brzegu głównego nurtu Sanu wiąże się z potrzebą zagospodarowania ciężkich, ale żyznych gleb namulonych przez rozlewiska rzeczne. Lustratorzy podają, że kiedy odłączono w roku 1615 część królewszczyzny Zbigniew (dzisiejszy obszar sołectwa Wólka Turebska) i przyłączono go do dóbr kościelnych Kolegiaty Sandomierskiej w Turbi ówczesny dzierżawca królewszczyzny Zbigniew, Walenty Czermiński osadził nad Sanem dwie rodziny chałupników ze Zbigniewa. Dokładnie lustratorzy piszą: "„Uroczysko Dziurdowka, na drugiej stronie Sanu powstało, kiedy odjęta została od Królewszczyzny Wólka, wtedy Jejmość Pan dzierżawca osadził dwie rodziny chałupników na spisku, którzy nic nie płacą, tylko po jednym dniu pańszczyzny na tydzień odrabiają we dworze w Zbigniewie”". Tak więc Dzierdziowka powstała około 1615 roku, bo wtedy to Trybunał Lubelski przyłączył ziemie królewszczyzny Zbigniew stanowiące dzisiaj Wólkę Turebską do dóbr turebskich Kolegiaty Najświętszej Marii Panny w Sandomierzu.
Można przypuszczać, że nazwa wsi wywodzi się od przydomka osadzonych tam biednych chłopów Dziura, którzy pracując przez 20 lat posiadali tzw. wolniznę od pańszczyzny i innych obciążeń w zamian za przysposobienie ziemi do uprawy rolnej. Poprzez trzebienie nad Sanem łęgowych lasów tereny uprawne szybko powiększały się, bo już w drugiej połowie XVII wieku w Dzierdziowce powstał folwark zarządzany przez dzierżawcę królewszczyzny Zbigniew. Mieszkańców Dzierdziowki podobnie jak Zbigniewa, dotknęła zawierucha „potopu szwedzkiego” w 1656 roku, działania wojenne pomiędzy Sasami a Stanisławem Leszczyńskim o koronę Polski w pierwszej połowie XVIII wieku oraz zniszczenia podczas I wojny światowej. Po rozbiorach Polski, w 1798 roku Dzierdziowka wraz z całą królewszczyzną Zbigniew została sprzedana Dominikowi Horodynskiemu, byłemu adiutantowi Tadeusza Kościuszki, który przy folwarku zbudował na początku XIX wieku, drugi poza Zbydniowem, drewniany dwór, który stał do I wojny światowej. Tak więc życie mieszkańców przysiółka Dzierdziowka było nierozerwalnie związane z jej macierzysta wsią Zbydniów i z uwagi na położenie w rozlewiskach Sanu, ciągłą walką ze skutkami powodzi. Dopiero w XIX wieku, staraniem rządu Cesarstwa Austriackiego, podjęto prace związane z zabezpieczeniem przeciwpowodziowym. Ostateczne ujarzmienie rzeki nastąpiło na wykonaniu przekopu i usypaniu wałów przeciwpowodziowych. Odcięto zatokę meandrującego Sanu, która stanowi dziś starorzecze zwane Starym Sanem. W ostatniej fazie robót, w latach 1910–1914 prace nadzorował młody inżynier Władysław Sikorski, późniejszy premier i Naczelny Wódz Polskich Sił Zbrojnych na Zachodzie.
W grudniu 2007 r. Sebastian Sobowiec utworzył w Dzierdziówce Muzeum Przyrodnicze „Koniec Świata”.

</doc>
<doc id="354571" url="https://pl.wikipedia.org/wiki?curid=354571" title="Dziergowice">
Dziergowice

Dziergowice (dodatkowa nazwa w j. niem. Oderwalde, do 1931 "Dziergowitz") – wieś w Polsce położona w województwie opolskim, w powiecie kędzierzyńsko-kozielskim, w gminie Bierawa.
W latach 1954–1972 wieś należała i była siedzibą władz gromady Dziergowice.
Nazwa.
Nazwa miejscowości ma średniowieczną metrykę. Notowana jest w różnych formach w historycznych dokumentach od XIV wieku. Po raz pierwszy jako "Dirgowicz" (1380), "Dzirgowyecz", "Dyrgowicz" (1564), "Dziergowice" (1679), "Dziergovitz" (1687/88), "Dziergowitz, Dziergowice" (1845), "Dziergowice (Dziergowitz) - Oderwalde" (1939). W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Dziergowice" oraz niemiecką nazwą "Dziergowitz".
Nazwa doczekała się teorii na temat znaczenia. Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia "Dziergowice" podając znaczenie "Lehngut, Lehnbesitz" wywodząc ją z języka polskiego "Dziedziczna dzierżawa, własność". Nazwa ta miała zostać później fonetycznie zgermanizowana na "Dziergowitz". Zgodna ze znaczeniem podanym przez badacza pierwotna nazwa wsi powinna brzmieć "Dzierżawice". Obecnie językoznawcy za pierwotną formę uznają "Dzirzgowice" i wywodzą ją od nazwy osobowej "Dzirzg" z dodanym sufiksem "-owice". Jest to słowiańska nazwa oznaczająca "dziergać, dzierzgać" i wywodzi się od prasłowiańskiego "drgati" - "targać, szarpać". Nazwa ta przejęta została do języka niemieckiego z dodaniem końcówki "-witz", a w XX wieku została zrepolonizowana na "Dziergowice".
W 1931 r. nazwa została zmieniona na nową i całkowicie niemiecką "Oderwalde" (niem. "lasy odrzańskie"). Ta nazwa jest obecnie dodatkową nazwą w języku niemieckim.
Historia.
Najstarsze wzmianki o wsi Dziergowice pochodzą z 1274. Na ziemiach należących do księcia raciborskiego rycerz Henryk założył osadę. W 1910 roku 1588 mieszkańców mówiło w języku polskim, 76 w językach polskim i niemieckim, natomiast 107 osób posługiwało się jedynie językiem niemieckim. 22 czerwca 1919 roku 80 osób, do których nie dotarła informacja o odwołaniu planowanego powstania, w wyznaczonym terminie powstało przeciwko Niemcom, zajmując lokalne urzędy niemieckie. Zdekonspirowani spiskowcy musieli uchodzić do Polski. W wyborach komunalnych w listopadzie 1919 roku 523 głosy oddano na kandydatów z list polskich, którzy zdobyli łącznie 14 z 18 mandatów. Podczas plebiscytu we wsi uprawnionych do głosowania było 1164 mieszkańców (w tym 127 emigrantów). Za Polską głosowało 857 osób, za Niemcami 279 osób. Od 1919 r. w Dziergowicach działał oddział Polskiej Organizacji Wojskowej Górnego Śląska.
W okresie III powstania śląskiego głównie z mieszkańców Dziergowic sformowany został baon kozielski Leonarda Krukowskiego, który wchodził w skład Grupy "Północ". W rejonie miejscowości operował pułk zabrski Pawła Cymsa (Grupa "Wschód").
W Dziergowicach znajdowała się najstarsza karczma nad Odrą oraz port rzeczny transportujący głównie drewno.
Przy drodze wojewódzkiej nr 425 znajduje się Pomnik Powstańców Śląskich.
Zabytki.
Do wojewódzkiego rejestru zabytków wpisane są:
Inne zabytki:
Sport.
W miejscowości znajduje się klub sportowy Odrzanka Dziergowice. Oprócz sekcji piłki nożnej jest tutaj także sekcja psich zaprzęgów Czemi, która odnosi sukcesy na tle krajowym i międzynarodowym.
Gospodarka.
Wieś ma charakter przemysłowo-rolniczy. Swoją siedzibę ma tutaj: Opolska Kopalnia Surowców Mineralnych Sp. z o.o. Kopalnia Dziergowice. Kopalnia produkuje żwir, piasek i grys.
Przy kopalni znajdują się zbiorniki wodne powstałe po wydobyciu żwiru i piasku wykorzystywane w sezonie letnim jako kąpieliska. W ich pobliżu znajduje się ośrodek wypoczynkowy.
Niedaleko stacji kolejowej znajduje się Kolmech zajmujący się renowacją taborów kolejowych.
Komunikacja: układ drogowy.
Przez Dziergowice przechodzą dwie ważne drogi wojewódzkie:
422 425, przy czym z powodu braku mostu DK422 jest nieprzejezdna.

</doc>
<doc id="354572" url="https://pl.wikipedia.org/wiki?curid=354572" title="Dzierlin">
Dzierlin

Dzierlin – wieś w Polsce położona w województwie łódzkim, w powiecie sieradzkim, w gminie Sieradz. 
Prywatna wieś szlachecka położona była w drugiej połowie XVI wieku w powiecie sieradzkim województwa sieradzkiego. W latach 1975–1998 miejscowość administracyjnie należała do województwa sieradzkiego.
Historia.
Dawniej wieś szlachecka. Pierwsza wzmianka o niej w 1363 r. W 1398 r. był wspomniany „nobilis Piotr Malypy de Dzierliwo” (jako patron kościoła w Charłupi Małej). W XV w. wchodziła w skład wielowioskowej włości Zarębów z Kalinowy, a w stuleciu następnym stanowiła własność Biskupskich z Charłupi Małej. W XIX i w XX w. własność Brzezińskich i Czapskich. Przetrwał tu dwór zapewne z przełomu XVII/XVIII w., później przekształcony. Murowany, na planie prostokąta. Parterowy z mieszkalnym poddaszem w mansardzie. Piwnice o układzie trzytraktowym, sklepione kolebkowo i kolebkowo z lunetami. Dach mansardowy. Nieopodal kapliczka z dawnej kruchty drewnianego kościoła w Charłupi Małej z 1765 r.
W latach 1934–1954 była tu siedziba gminy Charłupia Mała.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="354573" url="https://pl.wikipedia.org/wiki?curid=354573" title="Dzierniakowo">
Dzierniakowo

Dzierniakowo – wieś w Polsce położona w województwie podlaskim, w powiecie białostockim, w gminie Gródek.
Wieś magnacka hrabstwa zabłudowskiego położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Prawosławni mieszkańcy wsi należą do parafii Narodzenia Najświętszej Marii Panny w Gródku.

</doc>
<doc id="354574" url="https://pl.wikipedia.org/wiki?curid=354574" title="Dziersławice">
Dziersławice

Dziersławice – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.
Wieś połączona jest z Gorzowem WIelkopolskim linią MZK.
Historia.
Pierwszą nazwą wsi było Hagen, od nazwiska niemieckiego ministra. Podczas II wojny światowej Derslawice, a obecnie Dziersławice. W końcu XIX wieku był tu kościół. Pozostał cmentarz, obecnie większość grobów zniszczona. Wieś położona przy lokalnej drodze między Boleminem i Glinikiem, na południe od Białobłocia.
Została założona w 1770 r. jako kolonia dla 15 rodzin, które otrzymały po 40 mórg ziemi. Koloniści dostali po 6 lat wolnizny, ale za to domy musieli wystawić sobie sami.
Niemiecka nazwa Hagen pochodzi od nazwiska ministra von Hagena.
W 1784 r. wieś liczyła 121 mieszkańców, a w 1861 r. – 220 w 32 domach.
Dawny kościół szachulcowy bez wieży został w latach 90. XIX wieku rozbudowany, obecnie nie istnieje.
W 1925 r. ludność zmniejszyła się do 155, a w 1933 r. do 136 osób. Wieś posiadała wówczas 163 ha ziemi.
Po wyzwoleniu „Derslawice” były wsią gromadzką w gminie Zieleniec.
Od 1947 r. obowiązuje obecna nazwa.
Od 1954 r. wieś podlegała Gr.RN w Krasowcu.
Aktualnie w Dziersławicach mieszka 112 osób, a powierzchnia wsi to 165 ha.

</doc>
<doc id="354577" url="https://pl.wikipedia.org/wiki?curid=354577" title="Dzierszyn">
Dzierszyn

Dzierszyn – wieś sołecka w Polsce położona w województwie świętokrzyskim, w powiecie jędrzejowskim, w gminie Imielno.
W latach 1975–1998 miejscowość administracyjnie należała do województwa kieleckiego.
Historia.
Nazwa wsi pochodzi od nazwy osobowej Dzierża, w źródłach historycznych Dzierszyn był notowany od roku 1410. 
Długosz nazywa wieś „Dzeschyn”, w XVI wieku pisany był także „Dzierzin,” zaś w spisie z roku 1827 użyto „Dzielszyn” – wieś w powiecie jędrzejowskim, oddalony 10 wiorst od Jędrzejowa.
W połowie XV w. dziedzicem był Stanisław, herbu Róża. Łany kmiece oddawały dziesięcinę mansjonarzom w Imielnie (Długosz L.B. t.II, 67).&lt;br&gt;
Spis miast, wsi, osad Królestwa Polskiego z roku 1827 wykazał tu 13 domów, 111 mieszkańców.

</doc>
<doc id="354579" url="https://pl.wikipedia.org/wiki?curid=354579" title="Dzierwany">
Dzierwany

Dzierwany – wieś w Polsce położona w województwie podlaskim, w powiecie suwalskim, w gminie Wiżajny.
W latach 1975–1998 miejscowość administracyjnie należała do województwa suwalskiego.

</doc>
<doc id="354580" url="https://pl.wikipedia.org/wiki?curid=354580" title="Dzierzbia">
Dzierzbia

Dzierzbia – wieś w Polsce położona w województwie podlaskim, w powiecie kolneńskim, w gminie Stawiski. Przez miejscowość przepływa Dzierzbia.
Wierni kościoła rzymskokatolickiego należą do parafii św. Wojciecha Biskupa i Męczennika w Porytem.
Historia.
W latach 1921–1939 wieś leżała w województwie białostockim, w powiecie kolneńskim (od 1932 w powiecie łomżyńskim), w gminie Stawiski.
Według Powszechnego Spisu Ludności z 1921 roku wieś zamieszkiwały 422 osoby, 410 było wyznania rzymskokatolickiego, a 12 mojżeszowego. Jednocześnie 410 mieszkańców zadeklarowało polską przynależność narodową a 12 żydowską. Było tu 74 budynków mieszkalnych. Miejscowość należała do parafii rzymskokatolickiej w m. Poryte. Podlegała pod Sąd Grodzki w Stawiskach i Okręgowy w Łomży; właściwy urząd pocztowy mieścił się w m. Stawiski.
W wyniku napaści ZSRR na Polskę we wrześniu 1939 wieś znalazła się pod okupacją sowiecką. W październiku 1939 roku weszła w skład Zachodniej Białorusi – a 2 listopada została włączona do Białoruskiej SRR. 4 grudnia 1939 włączona do nowo utworzonego obwodu białostockiego. Od czerwca 1941 roku pod okupacją niemiecką. Od 22 lipca 1941 do wyzwolenia w styczniu 1945 włączona w skład Landkreis Lomscha, Bezirk Bialystok III Rzeszy.
W 1933 we wsi zamieszkała pisarka Józefa Kisielnicka.

</doc>
<doc id="354581" url="https://pl.wikipedia.org/wiki?curid=354581" title="Dzierzbice">
Dzierzbice

Dzierzbice – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona nad Rgielewką, ok. 5 km na północny wschód od Kłodawy. Wymieniona po raz pierwszy w dokumencie z 1387 r., stanowiła wówczas własność szlachecką.
Kościół.
Murowany kościół Świętego Mikołaja Biskupa został wzniesiony w 1798 r. W XIX wieku był dwukrotnie restaurowany. W partiach nie przebudowywanych reprezentuje styl klasycystyczny. W drugiej połowie XIX wieku do pierwotnego budynku dobudowano nowe prezbiterium z półkolistą absydą, wieżę oraz zakrystię od strony północnej. Wewnątrz, w dwóch bocznych ołtarzach klasycystycznych z końca XVIII wieku, znajdują się obrazy Matki Boskiej ze Świętym Stanisławem Kostką i Świętym Alojzym oraz Świętego Marcina, pochodzące również z XVIII wieku. Z dawnego wyposażenia zachowała się jeszcze ambona klasycystyczna z 1798 r. oraz tablica erekcyjna świątyni. Na cmentarzu znajduje się bezimienna mogiła żołnierska z okresu drugiej wojny światowej. Parafia w Dzierzbicach administracyjnie należy do dekanatu krośniewickiego (diecezja łowicka).
Dworek.
Klasycystyczny dwór został zbudowany w pierwszej połowie XIX wieku, a około 1870 r. – nieco go rozbudowano. Jest to jednopiętrowy budynek kryty dachem czteroprzęsłowym. Od frontu zdobi go czterokolumnowy portyk. Z XIX wieku pochodzą także niedalekie zabudowania gospodarskie. Przy dworze położony jest dziewiętnastowieczny park krajobrazowy o powierzchni 4 ha, w którym ustawionych było dawniej kilkanaście rzeźb późnobarokowych. Do dziś przetrwaj jedynie posąg Diany i kamienna waza. W drzewostanie parku przeważają: lipy, jesiony, świerki i graby. Ochronie podlega znajdująca się tu grupa głazów narzutowych, z których największy ma obwód ok. 6 m.

</doc>
<doc id="354582" url="https://pl.wikipedia.org/wiki?curid=354582" title="Dzierzbiętów Duży">
Dzierzbiętów Duży

Dzierzbiętów Duży – wieś w Polsce położona w województwie łódzkim, w powiecie łęczyckim, w gminie Łęczyca.
Wieś królewska starostwa łęczyckiego w powiecie łęczyckim województwa łęczyckiego w końcu XVI wieku. W latach 1975–1998 miejscowość administracyjnie należała do województwa płockiego.
Wieś liczy sobie 36 numerów.

</doc>
<doc id="354583" url="https://pl.wikipedia.org/wiki?curid=354583" title="Dzierzbiętów Mały">
Dzierzbiętów Mały

Dzierzbiętów Mały – wieś w Polsce położona w województwie łódzkim, w powiecie łęczyckim, w gminie Łęczyca.
W latach 1975–1998 miejscowość administracyjnie należała do województwa płockiego.

</doc>
<doc id="354584" url="https://pl.wikipedia.org/wiki?curid=354584" title="Dzierzbin">
Dzierzbin

Dzierzbin – wieś w Polsce położona w województwie wielkopolskim, w powiecie kaliskim, w gminie Mycielin. Leży ok. 30 km na północ od Kalisza we wschodniej Wielkopolsce.
Historia.
Właścicielami Dzierzbina byli między innymi Jakub Dzierzbiński, Marcin Szadkowski, Piotr Rudnicki oraz Gałczyńscy herbu Sokola. W 1912 roku część majątku została przejęta przez Bank Włościański, a następnie partiami sprzedawana.
W latach 1954–1972 wieś należała i była siedzibą władz gromady Dzierzbin. W latach 1975–1998 miejscowość administracyjnie należała do województwa kaliskiego.
Architektura.
W Dzierzbinie znajduje się XII-wieczny kościół pw. Wszystkich Świętych zbudowany w stylu romańskim. Wielokrotne przebudowywany, zatracił nieco pierwotny styl architektoniczny; pozostał jedynie korpus z dobudowanym barokowym prezbiterium. Wyposażenie kościoła pochodzi z XVII i XVIII wieku. Znajdująca się przy świątyni brama została zbudowana w 1919 roku.
Komunikacja.
Przez teren wsi przebiega linia Kaliskiej Kolei Dojazdowej (nieczynna w ruchu pasażerskim).

</doc>
<doc id="354585" url="https://pl.wikipedia.org/wiki?curid=354585" title="Dzierzbotki">
Dzierzbotki

Dzierzbotki – wieś w Polsce położona w województwie wielkopolskim, w powiecie tureckim, w gminie Kawęczyn.
W latach 1975–1998 miejscowość administracyjnie należała do województwa konińskiego.

</doc>
<doc id="354586" url="https://pl.wikipedia.org/wiki?curid=354586" title="Promień świetlny">
Promień świetlny

Promień świetlny – nieskończenie wąska wiązka światła. Jest to model używany do opisu rozchodzenia się światła w optyce geometrycznej.
W ośrodku jednorodnym, tzn. takim, którego właściwości są jednakowe w każdym jego punkcie, promienie rozchodzą się po liniach prostych. Na granicy ośrodków o różnych współczynnikach załamania ulegają odbiciu i załamaniu.
Prawa opisujące rozchodzenie się promieni świetlnych:

</doc>
<doc id="354587" url="https://pl.wikipedia.org/wiki?curid=354587" title="Dzierzby Włościańskie">
Dzierzby Włościańskie

Dzierzby Włościańskie – wieś w Polsce położona w województwie mazowieckim, w powiecie sokołowskim, w gminie Jabłonna Lacka.
W latach 1954–1972 wieś należała i była siedzibą władz gromady Dzierzby Włościańskie. W latach 1975–1998 miejscowość administracyjnie należała do województwa siedleckiego.
Wierni wyznania rzymskokatolickiego zamieszkali w miejscowości należą do parafii Wniebowzięcia Najświętszej Maryi Panny w Jabłonnie Lackiej.

</doc>
<doc id="354588" url="https://pl.wikipedia.org/wiki?curid=354588" title="Dzierzgonka">
Dzierzgonka

Dzierzgonka (niem. "Sorgenort") – wieś w Polsce położona w województwie warmińsko-mazurskim, w powiecie elbląskim, w gminie Markusy, na obszarze Żuław Elbląskich i nad rzeką Dzierzgoń.
W latach 1975–1998 miejscowość administracyjnie należała do województwa elbląskiego.
We wsi dom podcieniowy z połowy XIX w.
Zabytki.
Do wojewódzkiego rejestru zabytków wpisany jest:

</doc>
<doc id="354589" url="https://pl.wikipedia.org/wiki?curid=354589" title="Dzierzgowo">
Dzierzgowo

Dzierzgowo – wieś w Polsce położona w województwie mazowieckim, w powiecie mławskim, w gminie Dzierzgowo.
W latach 1975–1998 miejscowość administracyjnie należała do województwa ciechanowskiego. We wsi znajduje się parafia pw. Wniebowzięcia NMP. Miejscowość jest siedzibą gminy Dzierzgowo.
Zabytki.
Późnogotycki kościół parafialny Najświętszej Maryi Panny, wzniesiony w 1 poł. XVI w., (po 1516), na miejscu starszego, fundowanego 1388 przez biskupa płockiego Ścibora na prośbę Pawła z Dzierzgowa, podkomorzego warszawskiego. Ceglany, jednonawowy, elewacja frontowa zwieńczona dziewięcioosiowym sterczynowym szczytem. W roku 1881 dobudowana od południa kaplica i wieża oraz kruchta zachodnia. W kościele znajduje się dziewiętnastowieczny chór drewniany oraz zabytkowe żelazne drzwi zakrystii z XVI wieku. Koło kościoła znajduje się żeliwny krzyż. Jest to symboliczny nagrobek ks. Modesta Chodubskiego, proboszcza dzierzgowskiego.
Na uwagę zasługuje obraz Matki Bożej Szkaplerznej w neobarokowym ołtarzu głównym pędzla Franciszka Tegazzo. W ołtarzach bocznych znajdują się obrazy przedstawiające św. Annę, św. Augustyna, św. Józefa i św. Mikołaja pędzla Polikarpa Gumowskiego. W ołtarzu w kaplicy znajduje się obraz Jezusa Miłosiernego.
Na rynku w centrum wsi na skwerze znajduje się pomnik Tadeusza Kościuszki z 1922 roku. W okresie okupacji niemieckiej pomnik był zdemontowany przez mieszkańców i ukryty. Ponowne odsłonięcie nastąpiło w 1946 roku, co jest uwidocznione na cokole. W grudniu 2015 roku w wyniku porywistego wiatru zostało uszkodzone popiersie, a w 2016 powróciło ono na swoje miejsce. W miejscowości znajduje się stara szkoła podstawowa imienia marszałka Józefa Piłsudskiego, zbudowana w stylu secesyjnym.
We wsi znajduje się wiele przydrożnych kapliczek, m.in. zabytkowa kapliczka z 1913 przy ulicy Zawodzie oraz neogotycka kapliczka koło gimnazjum i szkoły podstawowej.

</doc>
<doc id="354590" url="https://pl.wikipedia.org/wiki?curid=354590" title="Dzierzkowa">
Dzierzkowa

Dzierzkowa (do 31 grudnia 2002 "Dzierżkowa") – wieś w Polsce położona w województwie dolnośląskim, w powiecie strzelińskim, w gminie Przeworno.
Nazwa.
Przed II wojną światową leżała w granicach Niemiec i nosiła wówczas nazwę "Dätzdorf". Pierwotnie wieś nazywała się "Dzierżkowa", jednak Minister Spraw Wewnętrznych i Administracji rozporządzeniem z dnia 17 grudnia 2002 r. () od 1 stycznia 2003 zmienił jej nazwę na obecnie używaną.
Podział administracyjny.
W latach 1975–1998 miejscowość administracyjnie należała do województwa wałbrzyskiego.

</doc>
<doc id="354591" url="https://pl.wikipedia.org/wiki?curid=354591" title="Dolný Kubín">
Dolný Kubín

Dolný Kubín (węg. "Alsókubin", niem. "Unterkubin") – miasto powiatowe w środkowej Słowacji, w kraju żylińskim, w historycznym regionie Orawa.
Dolný Kubín leży w dolinie Orawy, między grupami górskimi Magury Orawskiej (na północy) i Gór Choczańskich (na południu). Centrum miasta leży na wysokości 468 m n.p.m., natomiast cały obszar katastralny miasta leży w przedziale wysokości 464–1396 m n.p.m. Powierzchnia miasta wynosi 55,03 km².
Demografia.
W 2011 roku (spis ludności z 21 maja) liczba mieszkańców miasta wynosiła 19 633 osób, w tym 9583 mężczyzn i 10 050 kobiet. 57,9% mieszkańców deklarowało wyznanie rzymskokatolickie, 14,1% ewangelickie, 1,5% inne, za ateistów uważało się 13,7%, natomiast wyznanie pozostałych 12,8% osób nie zostało ustalone.
W 2011 roku rozkład populacji względem narodowości i przynależności etnicznej wyglądał następująco:
Dzielnice.
Dolny Kubin dzieli się na dzielnice:
Gospodarka.
W mieście rozwinął się przemysł elektrotechniczny, drzewny oraz spożywczy.
Transport.
Przez Dolný Kubín przebiega droga krajowa nr 59 (R3 / międzynarodowa trasa E77) z przejścia granicznego w Chyżnem przez Trzcianę do Rużomberku. Od drogi tej odbija droga krajowa nr 70, która we wsi Stankovany łączy się z drogą krajową nr 18, stanowiąc skrót na drodze do Martina. Przez miasto przebiega linia kolejowa z Martina do Trzciany.
Historia.
Najwcześniejsze ślady osadnictwa w okolicach miasta pochodzą ze średniej i młodszej epoki kamienia (IX-VII wiek p.n.e.) i pochodzą od ludów kultury łużyckiej. Stwierdzono również osadnictwo ludów kultury halsztackiej typu orawskiego z VII-IV wieku p.n.e. i kultury lateńskiej od przełomu er do IV wieku n.e. Już w czasach celtyckich przez Orawę wiódł szlak handlowy łączący wybrzeże adriatyckie z bałtyckim. W średniowieczu szlak ten, od towaru dominującego w obrocie (sól kamienna z kopalń w Bochni i Wieliczce), nazywano solnym.
Najstarsza pisemna wzmianka o osadzie "Kubín" pochodzi z 6 stycznia 1314. W 1325 osada została rozdzielona na dwie części: Vyšný Kubín przeszedł w ręce mieszczan z Revúcy, zaś Dolny Kubin pozostał pod władzą królewską jako część dominium Zamku Orawskiego. W XIV wieku powstały wsie stanowiące dziś przedmieścia Dolnego Kubína. W 1380 powstała w Dolnym Kubinie parafia rzymskokatolicka pod wezwaniem świętej Katarzyny Aleksandryjskiej. Osada rozwijała się jako ośrodek rzemiosła, szczególnie kamieniarstwa, oraz handlu. W 1558 panami Orawy stali się Thurzonowie, którzy wspierali rozwój miasta. W 1604 Dolny Kubin został zajęty przez powstańców antyhabsburskich i niemal doszczętnie spalony. W 1624 Dolny Kubin liczył 340 mieszkańców. 14 maja 1632 hrabia Kacper Illesházy nadał Dolnemu Kubinowi prawa miejskie, obejmujące m.in. przywilej organizowania dwóch jarmarków rocznie oraz cotygodniowych targów. Przywilej ten zatwierdził 14 grudnia 1633 cesarz Ferdynand II. Miastem był już od 1412 Veľký Bysterec, który jednak się nie rozwijał i pod koniec XVI wieku spadł do rzędu wsi.
W niespokojnym XVII wieku miasto wraz z okolicą zostało jeszcze raz spustoszone przez wojska – tym razem wojska litewskie, zmierzające w 1683 pod Wiedeń. Do Dolnego Kubina przeniesiono wówczas siedzibę powiatu z kompletnie zniszczonej sąsiedniej Veličnej. W 1712 miasto stało się w końcu oficjalną siedzibą władz komitatu orawskiego. W XVII i XVIII wieku trwały w mieście spory między katolikami i ewangelikami, zakończone dopiero patentem tolerancyjnym cesarza Józefa II w 1784. Wiek XVIII, mimo wielkiego głodu lat 1715 i 1716, był okresem rozwoju miasta – zbudowano ratusz, nowy szpital, browar, gmach władz komitatu, aptekę i pierwszy, drewniany most przez Orawę. Powstały nowe cechy, które pod koniec XVIII wieku zjednoczyły się w jednolity cech ogólnorzemieślniczy (istniejący do 1871). Na początku XIX wieku przez miasto przeprowadzono cesarski gościniec z Królewian do Trzciany. Rozwój trwał również w wieku XIX, mimo wielkiej powodzi w 1813 i wielkich pożarów w latach 1893 i 1895. Ważną datą był rok 1898, kiedy do Kubina dotarła linia kolejowa, biegnąca z Królewian w dolinie Wagu w górę doliny Orawy. W 1910 ludność miasta liczyła 1,9 tys. osób, z czego 1,1 tys. Słowaków, 600 Węgrów i 200 Niemców.
W latach 30. XIX wieku Dolny Kubin, podobnie jak reszta Orawy, stał się ośrodkiem tworzącego się słowackiego ruchu narodowego. W 1837 narodowcy założyli swój pierwszy związek, a na zebraniu 24 kwietnia 1848 w podmiejskiej osadzie Gäceľ wystąpili z żądaniami wobec cesarskich władz. W 1858 w Dolnym Kubinie powstało towarzystwo opieki nad wielkim księgozbiorem pozostawionym miastu i Orawie w 1839 przez tutejszego bibliotekarza, Wawrzyńca Czaplowicza. Liczący 35 tys. jednostek (w tym liczne rękopisy i rzadkie druki) zbiór znalazł pomieszczenie w specjalnie wzniesionym budynku. W latach 60. XIX wieku w Dolnym Kubinie powstał amatorski słowacki teatr, który działał do połowy XX wieku.
Po powstaniu Czechosłowacji w mieście powstała rada narodowa, w której skład wszedł między innymi słowacki wieszcz Pavol Országh Hviezdoslav. Dolny Kubin pozostał nadal prowincjonalnym miasteczkiem ze słabo rozwiniętym przemysłem (elektrownia, tartak, młyn), nękanym bezrobociem zwiększanym przez przybyszów z okolicznych wsi i strajkami (w sierpniu 1939 strajk robotników pracujących przy budowie drogi Królewiany – Krivá). Tym niemniej powstawały w nim kolejne słowackie organizacje społeczne i kulturalne.
W 1944 nastąpiła konsolidacja miejscowego ruchu antyfaszystowskiego, którego członkowie nawiązali współpracę z oddziałami partyzanckimi działającymi w okolicznych górach, a nawet w Kotlinie Turczańskiej. Po wybuchu słowackiego powstania narodowego 29 sierpnia 1944 powołano tu słowacką Radę Narodową i zorganizowano orawskie zgrupowanie 1 Armii Czechosłowackiej. Okres wolności trwał zaledwie 2 tygodnie: 13 września, po zaciętych bojach w rejonie przełęczy Brestová, miasto zajęły oddziały hitlerowskie, nacierające od strony Rużomberku. Spod niemieckiej okupacji wyswobodziły miasto jednostki 4 Frontu Ukraińskiego 5 kwietnia 1945.
Po II wojnie światowej Dolný Kubín stał się lokalnym ośrodkiem przemysłowym (przemysł metalowy, elektrotechniczny). Powstały nowe osiedla mieszkaniowe (Bysterec, Pod Brezovcom), duży szpital, dom kultury. Działa tu Państwowy Instytut Weterynarii i Żywności (słow. "Štátny veterinárny a potravinový ústav"), pięć szkół średnich, muzeum i galeria sztuki.

</doc>
<doc id="354593" url="https://pl.wikipedia.org/wiki?curid=354593" title="Dzierzkowice-Rynek">
Dzierzkowice-Rynek

Dzierzkowice-Rynek – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1954–1972 wieś należała i była siedzibą władz gromady Dzierzkowice-Rynek. W latach 1975–1998 miejscowość położona była w województwie lubelskim.
Miejscowość należy do Parafii pod wezwaniem św. Stanisława i św. Marii Magdaleny w Dzierzkowicach.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 346 mieszkańców.

</doc>
<doc id="354594" url="https://pl.wikipedia.org/wiki?curid=354594" title="Dzierzkowice-Wola">
Dzierzkowice-Wola

Dzierzkowice-Wola – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1975–1998 miejscowość administracyjnie należała do ówczesnego województwa lubelskiego.
Miejscowość należy do Parafii pod wezwaniem św. Stanisława i św. Marii Magdaleny w Dzierzkowicach.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 567 mieszkańców.
Według spisu powszechnego z roku 1921 miejscowość Dzierzkowice posiadała 385 domów i 3461 mieszkańców, Dzierzkowice Majorackie – folwark, 8 domów i 80 mieszkańców.

</doc>
<doc id="354595" url="https://pl.wikipedia.org/wiki?curid=354595" title="Dzierzkowice-Zastawie">
Dzierzkowice-Zastawie

Dzierzkowice-Zastawie – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1975–1998 miejscowość administracyjnie należała do ówczesnego województwa lubelskiego.
Miejscowość należy do Parafii pod wezwaniem św. Stanisława i św. Marii Magdaleny w Dzierzkowicach.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 500 mieszkańców.

</doc>
<doc id="354596" url="https://pl.wikipedia.org/wiki?curid=354596" title="Dzierzków">
Dzierzków

Dzierzków (niem. "Dätzdorf"; do 31 grudnia 2002 "Dzierżków") – wieś w Polsce położona w województwie dolnośląskim, w powiecie świdnickim, w gminie Dobromierz.
Podział administracyjny.
W latach 1975–1998 miejscowość administracyjnie należała do województwa wałbrzyskiego. 1 stycznia 2003 nastąpiła zmiana nazwy wsi z "Dzierżków" na "Dzierzków".
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Tirczconis villa".

</doc>
<doc id="354597" url="https://pl.wikipedia.org/wiki?curid=354597" title="Dzierznica">
Dzierznica



</doc>
<doc id="354599" url="https://pl.wikipedia.org/wiki?curid=354599" title="Dąbcze">
Dąbcze

Dąbcze (niem. "Dambitsch") – wieś w Polsce położona w województwie wielkopolskim, w powiecie leszczyńskim, w gminie Rydzyna.
W latach 1975–1998 miejscowość administracyjnie należała do województwa leszczyńskiego.
Miejscowość leży około 5 kilometrów od Leszna, które znajduje się pomiędzy dwoma dużymi centrami gospodarczymi – Poznaniem i Wrocławiem. Dąbcze nie należy do wsi o charakterze stricte rolniczym. Znaczna część mieszkańców nie zajmuje się już rolnictwem, lecz mieszka w Dąbczu, a pracuje na terenie Leszna i okolic. W ostatnich latach można było zaobserwować duży napływ ludności miejskiej przybywającej do Dąbcza w celu odpoczynku od miejskiego gwaru, hałasu itp. Skutkiem tego jest ciągłe powstawanie nowych osiedli domków jednorodzinnych na obrzeżach Dąbcza.
W Dąbczu znajduje się kilka zakładów produkcyjnych, np. PHU Wamet – producent wiat przystankowych, wiat stadionowych, portali wejściowych, wiatrołapów itp. Między Dąbczem a położoną na południe Rydzyną mieszczą się również salon samochodowy Citroen oraz stacja paliw ORLEN z restauracją.
W Dąbczu znajduje się również minitor żużlowy, na którym odbywają się treningi żużlowców drużyny Unii Leszno oraz turnieje żużlowe z udziałem zaproszonych gości z całego kraju.
W Dąbczu znajduje się Szkoła Podstawowa oraz Przedszkole Publiczne.
Na sali sportowej w Dąbczu swoje mecze rozgrywają tenisiści stołowi Klubu Sportowego Dąbcze. Drużynę tworzą mieszkańcy Dąbcza.
Zabytki.
W Dąbczu znajduje się drewniany kościół pod wezwaniem św. Katarzyny Aleksandryjskiej z 1666–1668, wiatrak-koźlak z 1766 r. oraz zabudowania folwarczne z II połowy XIX wieku.

</doc>
<doc id="354600" url="https://pl.wikipedia.org/wiki?curid=354600" title="Dąbie Kujawskie">
Dąbie Kujawskie

Dąbie Kujawskie – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 230 mieszkańców. Jest dziewiątą co do wielkości miejscowością gminy Lubraniec.
W latach 1954-1959 wieś była siedzibą gromady Dąbie Kujawskie.

</doc>
<doc id="354601" url="https://pl.wikipedia.org/wiki?curid=354601" title="Dąbie Poduchowne">
Dąbie Poduchowne

Dąbie Poduchowne – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 51 mieszkańców. Jest najmniejszą miejscowością gminy Lubraniec.

</doc>
<doc id="354602" url="https://pl.wikipedia.org/wiki?curid=354602" title="Dąbki-Łętownica">
Dąbki-Łętownica

Dąbki-Łętownica – wieś w Polsce położona w województwie podlaskim, w powiecie zambrowskim, w gminie Zambrów.
Historia.
W latach 1921–1939 wieś leżała w województwie białostockim (od 1 kwietnia 1939 w woj. warszawskim), w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 41 osób w 8 budynkach mieszkalnych. Miejscowość należała do parafii rzymskokatolickiej w Zambrowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
Do 1954 roku miejscowość należała do gminy Długobórz. Z dniem 18 sierpnia 1945 roku została wyłączona z woj. warszawskiego i przyłączona z powrotem do woj. białostockiego. W latach 1975–1998 miejscowość administracyjnie należała do województwa łomżyńskiego.

</doc>
<doc id="354603" url="https://pl.wikipedia.org/wiki?curid=354603" title="Dąbkowa Parowa">
Dąbkowa Parowa

Dąbkowa Parowa – wieś w Polsce położona w województwie mazowieckim, w powiecie sierpeckim, w gminie Szczutowo.
Podział administracyjny.
W latach 1975–1998 miejscowość administracyjnie należała do województwa płockiego.
Demografia.
Według spisu powszechnego z 1921 we wsi było 27 budynków i 184 mieszkańców. Wszyscy mieszkańcy podali narodowość polską. Wśród mieszkańców 167 osób było wyznania rzymskokatolickiego, 12 osób wyznania ewangelickiego i 5 innego chrześcijańskiego .
Według Narodowego Spisu Powszechnego (III 2011 r.) wieś liczyła 104 mieszkańców.

</doc>
<doc id="354604" url="https://pl.wikipedia.org/wiki?curid=354604" title="Dąbkowice (województwo łódzkie)">
Dąbkowice (województwo łódzkie)

Dąbkowice – wieś w Polsce położona w województwie łódzkim, w powiecie kutnowskim, w gminie Strzelce.
W latach 1975–1998 miejscowość administracyjnie należała do województwa płockiego.

</doc>
<doc id="354605" url="https://pl.wikipedia.org/wiki?curid=354605" title="Dąbkowice Dolne">
Dąbkowice Dolne

Dąbkowice Dolne – wieś w Polsce położona w województwie łódzkim, w powiecie łowickim, w gminie Łowicz.
Do 1953 roku istniała gmina Dąbkowice. W latach 1975–1998 miejscowość administracyjnie należała do województwa skierniewickiego.
We wsi znajduje się szkoła podstawowa im. Bohaterów Września oraz istniejąca od 1925 ochotnicza straż pożarna.

</doc>
<doc id="354606" url="https://pl.wikipedia.org/wiki?curid=354606" title="Dąbkowice Górne">
Dąbkowice Górne

Dąbkowice Górne – wieś w Polsce położona w województwie łódzkim, w powiecie łowickim, w gminie Łowicz.
W latach 1975–1998 miejscowość administracyjnie należała do województwa skierniewickiego.

</doc>
<doc id="354607" url="https://pl.wikipedia.org/wiki?curid=354607" title="Dąbkowo">
Dąbkowo

Dąbkowo (niem. "Schönaich") – wieś w Polsce położona w województwie warmińsko-mazurskim, w powiecie elbląskim, w gminie Godkowo.
W latach 1975–1998 miejscowość administracyjnie należała do województwa elbląskiego. Miejscowość leży w historycznym regionie Prus Górnych.

</doc>
<doc id="354608" url="https://pl.wikipedia.org/wiki?curid=354608" title="Dąbków">
Dąbków

Dąbków (dawniej Felsendorf) – wieś w Polsce położona w województwie podkarpackim, w powiecie lubaczowskim, w gminie Lubaczów.
Historia.
Wieś założona została w latach 80. XIX w. w ramach kolonizacji józefińskiej pod nawą Felsendorf.
Na początku 1938 w Felsendorfie powstało Koło Rezerwistów. 
11 marca 1939 roku decyzją Ministra Spraw Wewnętrznych została zmieniona nazwa miejscowości z niemieckiej Felsendorf na polską Dąbków. Zmianę nazwy ogłoszono ponownie w 1949 roku.
W latach 1949-1954 miejscowość była siedzibą gminy Dąbków. W latach 1975–1998 miejscowość administracyjnie należała do województwa przemyskiego.

</doc>
<doc id="354609" url="https://pl.wikipedia.org/wiki?curid=354609" title="Dąblin">
Dąblin

Dąblin – wieś w Polsce położona w województwie kujawsko-pomorskim, w powiecie inowrocławskim, w gminie Gniewkowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 105 mieszkańców. Jest 23. co do wielkości miejscowością gminy Gniewkowo.

</doc>
<doc id="354611" url="https://pl.wikipedia.org/wiki?curid=354611" title="Dąb Polski">
Dąb Polski

Dąb Polski – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 66 mieszkańców. Jest jedną z dwóch najmniejszych miejscowości Włocławek.

</doc>
<doc id="354612" url="https://pl.wikipedia.org/wiki?curid=354612" title="Dąbrowa Białogardzka">
Dąbrowa Białogardzka

Dąbrowa Białogardzka (niem. "Damerow") – wieś w północno-zachodniej Polsce, położona w województwie zachodniopomorskim, w powiecie świdwińskim, w gminie Rąbino.
Wieś o metryce średniowiecznej, pierwsza wzmianka pochodzi z 1322 r. Od XIV w. do 1735 r. była lennem rodu von Ramel. Ostatni z właścicieli, Erdmann Chrystian von Ramel, odsprzedał majątek Ludwigowi von Sydow, który z kolei zbył go na rzecz Caspara Heinricha von Stechow. W 1738 r. wieś nabył Anton Friedrich von Zozenow i w rękach tego rodu pozostawała ona do 1838 r., kiedy przeszła w ręce rodu von Hagen z Białogardu. Pierwszy przedstawiciel tego rodu wybudował istniejący pałac i założył park. W połowie XIX w. we wsi mieszkały 304 osoby. W 1892 r. majątek liczył 1327 ha, w tym 875 ha pól uprawnych.

</doc>
<doc id="354613" url="https://pl.wikipedia.org/wiki?curid=354613" title="Dąbrowa Biskupia">
Dąbrowa Biskupia

Dąbrowa Biskupia – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Podział administracyjny.
W latach 1954–1972 wieś należała i była siedzibą władz gromady Dąbrowa Biskupia. W latach 1975–1998 miejscowość administracyjnie należała do województwa bydgoskiego. Miejscowość jest siedzibą gminy Dąbrowa Biskupia.
Demografia.
Według Narodowego Spisu Powszechnego (III 2011 r.) wieś liczyła 652 mieszkańców. Jest największą miejscowością gminy Dąbrowa Biskupia.

</doc>
<doc id="354614" url="https://pl.wikipedia.org/wiki?curid=354614" title="Dąbrowa Bolesławiecka">
Dąbrowa Bolesławiecka

Dąbrowa Bolesławiecka (dawniej niem. "Eichberg, Kreis Bunzlau/Schlesien") – wieś w Polsce położona w województwie dolnośląskim, w powiecie bolesławieckim, w gminie Bolesławiec.
W latach 1954–1961 wieś należała do gromady Kraśnik Dolny, po jej zniesieniu należała i była siedzibą gromady Dąbrowa Bolesławiecka. W latach 1975–1998 miejscowość należała administracyjnie do województwa jeleniogórskiego.
Położenie.
Przez miejscowość przepływa rzeczka Bobrzyca, która właśnie tutaj uchodzi do Bobru.
We wsi znajduje się przystanek kolejowy Dąbrowa Bolesławiecka.
Historia.
W dokumentach z 1305 figuruje zapis o wsi "Dambrowa". W XIV wieku prawdopodobnie powstał tu klasztor, który został zniszczony podczas wojen husyckich. Wieś wielokrotnie zmeniała właścicieli, należała m.in. do rodów von Zedlitz, von Raussendorf, von Nostitz ora von Callenberg.
Zabytki.
Do wojewódzkiego rejestru zabytków wpisany jest park pałacowy z drugiej połowy XIX wieku, w którym rośnie wiele pomnikowyc drzew m.in. liczące 350 lat dęby szypułkowe "Światowid" i "Gierowit". 
Na południowy wschód od wsi dobrze zachowane grodzisko stożkowate z XIII-XIV wieku. W Dąbrowie dokonano wielu odkryć archeologicznych, jednym z nich było odkrycie cmentarzyska z okresu kultury łużyckiej.
Sport.
Dąbrowa posiada klub sportowy B klasy "Bóbr Dąbrowa Bolesławiecka".

</doc>
<doc id="354615" url="https://pl.wikipedia.org/wiki?curid=354615" title="Dąbrowa-Bór">
Dąbrowa-Bór

Dąbrowa-Bór (do 31 grudnia 1996 Dąbrowa) – wieś w Polsce położona w województwie lubelskim, w powiecie kraśnickim, w gminie Kraśnik. W latach 1939–1972 w granicach Kraśnika.
Dawniej osada leśna. Figuruje pod nazwą Dąbrowa-Gajówka Ordynacka w dokumentach przedwojennych. w 1933 roku weszła w skład gromady Budzyń, którą włączono 1 kwietnia 1939 do Kraśnika.
1 stycznia 1973 wyłączono ją – jako wieś Dąbrowa – ponownie z Kraśnika i włączono do nowo utworzonej gminy Kraśnik. W latach 1975–1998 miejscowość administracyjnie należała do województwa lubelskiego.
1 stycznia 1997 nazwę wsi Dąbrowa zmieniono na "Dąbrowa-Bór", nawiązując w ten sposób do nazwy dawnego osiedla Dąbrowa Bór, prekursora utworzonego w 1954 roku miasta Kraśnika Fabrycznego. Wieś Dąbrowa (Dąbrowa-Bór) do Kraśnika Fabrycznego jednak nigdy nie należała.
Części wsi.
Wieś stanowi sołectwo gminy Kraśnik. Według Narodowego Spisu Powszechnego (III 2011 r.) wieś liczyła 170 mieszkańców.

</doc>
<doc id="354616" url="https://pl.wikipedia.org/wiki?curid=354616" title="Dąbrowa-Bybytki">
Dąbrowa-Bybytki

Dąbrowa-Bybytki – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W I Rzeczypospolitej miejscowość w ziemi drohickiej, w parafii Dąbrowa Wielka. Dziedzic tej wsi, Szymon Stanisławowicz stawił się w sierpniu 1565 r. na wojnę "z Moskwą". Dwa lata później na wojnę do Mołodeczna wyruszyli: Abram Stanisławowicz, Maciej i Paweł Marcinowiczowie i Jan Bernatowicz Żebro.
W latach 1673-1674 w "Bybytkach" było 5 gospodarstw drobnoszlacheckich należących do Dąbrowskich i Żebrowskich. Pobliski folwark był własnością Macieja Sobolewskiego.
Niektórzy, często częściowi właściciele wsi:
W XIX w. miejscowość tworzyła tzw. okolicę szlachecką w powiecie mazowieckim, gmina Szepietowo, parafia Dąbrowa Wielka.
W roku 1827 w skład tej okolicy wchodziły:
Współcześnie istnieją również:
W roku 1921 wyszczególniono:

</doc>
<doc id="354617" url="https://pl.wikipedia.org/wiki?curid=354617" title="Dąbrowa Chełmińska">
Dąbrowa Chełmińska

Dąbrowa Chełmińska (do roku 1925: "Dąbrówka pod Unisławiem") – wieś w Polsce, położona w województwie kujawsko-pomorskim, w powiecie bydgoskim, w gminie Dąbrowa Chełmińska. Siedziba gminy Dąbrowa Chełmińska.
W latach 1975–1998 wieś administracyjnie należała do województwa bydgoskiego.
Położenie.
Miejscowość położona jest na historycznej Ziemi Chełmińskiej, rozlokowana na wysoczyźnie morenowej należącej do Pojezierza Chełmińskiego.
Nazwa.
W starych dokumentach miejscowość występowała pod nazwami:
Swobodny przekład łacińskiej nazwy miejscowej "Damerowe" zawiera nazwę wyróżniającą właściwość tego terenu, że był dziki (łac. "dam") i że nietrudno w nim o zbłądzenie (łac. "error"). Natomiast słowiańska nazwa "Dąbrówka", potem "Dąbrowa" wyraża informację o miejscowej szacie roślinnej terenu.
Charakterystyka.
Dąbrowa Chełmińska jest stolicą gminy w powiecie bydgoskim. Przez miejscowość przebiega droga wojewódzka nr 551 ze Strzyżawy do Wąbrzeźna oraz linia kolejowa nr 209 Bydgoszcz Wschód – Brodnica. Na zachód od granic miejscowości znajduje się przystanek kolejowy Dąbrowa Chełmińska. We wsi znajduje się Zespół Szkół im. Celestyna Kamińskiego, Gminny Ośrodek Kultury i Sportu oraz Gminna Przychodnia SPZOZ. Funkcjonują dwa kluby sportowe: UKS Dąbrowa Chełmińska i LKS Dąbrowa Chełmińska.
Demografia.
Według Narodowego Spisu Powszechnego (III 2011 r.) wieś liczyła 2032 mieszkańców. Jest największą miejscowością gminy Dąbrowa Chełmińska.
Przyroda i rekreacja.
Dąbrowa Chełmińska od wschodu, północy i zachodu otoczona jest kompleksem leśnym o urozmaiconym drzewostanie. Na północy do wsi przylega rezerwat przyrody Linje chroniący torfowisko, a pewnym oddaleniu znajdują się trzy inne rezerwaty, które łączy pieszy szlak turystyczny (48,4 km) „Rezerwatów Chełmińskich”, wiodący z Bydgoszczy-Fordonu do Chełmna. Wzdłuż drogi wojewódzkiej nr 551 przez Dąbrowę Chełmińską wiedzie droga rowerowa z Fordonu przez Strzyżawę i Ostromecko.
Zabytki.
Według rejestru zabytków NID na listę zabytków wpisany jest kościół ewangelicki, obecnie rzymskokatolicki filialny pw. Wniebowzięcia NMP z XIX/XX w., nr rej.: A-45 z 28.12.2001.
Dawne cmentarze.
Na terenie wsi zlokalizowane są dwa nieczynne cmentarze ewangelickie.
Historia.
Pierwsza wzmianka pisana o Dąbrowie Chełmińskiej pochodzi z 1285 roku, kiedy krzyżacki mistrz krajowy Konrad von Thierberg Młodszy przekazał wdowie Kunegundzie i jej synowi Bartłomiejowi dobra ziemskie w Czarżu, określając granicę z wsią Dąbrowa. W 1418 roku miejscowość była krzyżacką wsią czynszową o powierzchni 42 łanów, administracyjnie podporządkowaną prokuratorii we wsi Pień, w 1423 prokuratorii z siedzibą na zamku w Unisławiu, a od 1430 roku komturstwu w Starogrodzie. Wieś była oczynszowana na prawie chełmińskim na rzecz zakonu. W zalesionej dębiną części wsi bartnicy zajmowali się hodowlą pszczół w barciach leśnych. W czasach panowania krzyżackiego właściciele byli obowiązani wystawić jednego rycerza w zbroi lekkiej, który zbroją musiał okrywać też konia oraz posiadać przy sobie giermka na koniu oraz konia zapasowego. W czasie wojen polsko-krzyżackich 1409–1422 wieś została splądrowana (2 ludzi zamordowano, na 18 łanach zniszczono zasiewy). W 1466 roku na mocy traktatu toruńskiego, Dąbrowa wraz z Ziemią Chełmińską została włączona do Królestwa Polskiego. W 1505 roku król Aleksander Jagiellończyk nadał kapitule chełmińskiej były okręg krzyżacki Starogród, w tym Dąbrowę Chełmińską. Wyłączono z tego nadania tylko grunty chłopskie o obszarze 18 łanów. Własność kościelna w Dąbrowie Chełmińskiej należała do folwarku biskupiego w Unisławiu. We wsi nie było dworu, ani zabudowań folwarcznych, a części pól nie uprawiano i zarastała ona lasem. Istniała natomiast karczma, gdzie sprzedawano piwo i gorzałkę. Po wojnach szwedzkich, w I połowie XVIII wieku (według sprawozdań z wizytacji biskupich) więcej niż połowę gruntów porastały drzewa i krzewy. Po przejściu wsi pod panowanie pruskie w wyniku I rozbioru Polski (1772) przeprowadzono spis, który wykazał, że istniało tu 12 gospodarstw chłopskich stosujących trójpolówkę oraz 8 rodzin najemników. Zaludnienie wynosiło 87 osób. Wieś dysponowała wówczas 23 włókami uprawianej ziemi oraz 40 osłami, 25 jałówkami, 371 owcami, 12 świniami i 39 krowami.
Rząd pruski skonfiskował dobra kościelne oraz w ramach ustawy uwłaszczeniowej (1823) parcelował ziemię, rozdzielając ją chłopom oraz nowym osadnikom. Wspierano finansowo osadnictwo Niemców we wsi rzekomo dla podniesienia poziomu gospodarki rolnej, faktycznie dla zniemczenia tych terenów. Gorliwym germanizatorem zamieszkałej na tym terenie ludności polskiej był biskup chełmiński (1785–1795) hr. Karol von Hohenzollern. W latach 1815–1920 Dąbrowa należała do powiatu chełmińskiego, rejencji kwidzyńskiej, w prowincji Prusy Zachodnie.
Ze spisu opublikowanego w 1881 roku wynika, że w Dąbrowie Chełmińskiej było 96 budynków, w tym 65 mieszkalnych, w których mieszkało 29 katolików i 626 ewangelików. Wieś był lokalnym centrum ludności ewangelickiej i niemieckiej. Do miejscowej szkoły ewangelickiej uczęszczało 251 dzieci ewangelickich i 3 żydowskich – miejscowych oraz ze wsi: Janowo, Czemlewo, Gierkowo i Otowice. Natomiast dzieci z rodzin katolickich uczęszczały do szkoły katolickiej w Boluminku. W 1895 roku we wsi zbudowano dworzec kolejowy na nowo zbudowanej linii Fordon-Ostromecko-Dabrowa Chełmińska-Chełmża, co przyczyniło się do dalszego rozwoju gospodarczego. Na przełomie XIX i XX w. zbudowano kościół ewangelicko-unijny.
Po przejściu wsi w 1920 roku w obręb państwa polskiego, utworzono w Dąbrowie Chełmińskiej gminę wiejską, a w latach 30. XX w. wójtostwo. Przeniesiono tu z Czarża tradycyjne jarmarki. W przeddzień II wojny światowej okolice Dąbrowy były terenem ożywionej działalności niemieckich grup rewizjonistycznych, co znalazło odzwierciedlenie jesienią 1939 roku w zbrodniczej działalności miejscowego niemieckiego Selbstschutzu. Symbolem tej zbrodniczej działalności jest cmentarz i obelisk upamiętniający zamordowanych Polaków z terenu gminy Dąbrowa Chełmińska.
26 stycznia 1945 do Dąbrowy wkroczyli żołnierze 70 Armii Radzieckiej 2 Frontu Białoruskiego. Na początku lutego 1945 w lasach koło Dąbrowy Chełmińskiej, Cichoradza, Unisławia i Chełmna okrążono i zniszczono resztki wojsk niemieckich. W wyniku krwawej bitwy, która zakończyła się dopiero 7 lutego zginęło ok. 9 tys. żołnierzy niemieckich, a 4 tys. wzięto do niewoli. W 1945 roku ludność niemiecka opuściła miejscowość, a w jej miejsce przybyli Polacy z głębi kraju i z kresów wschodnich. 22 października 1948 kościół przekazano w użytkowanie parafii Boluminek jako filialny pw. Wniebowzięcia NMP.
W latach 1945–1954 istniała gmina Dąbrowa Chełmińska w powiecie chełmińskim, w województwie bydgoskim. Reforma administracyjna z 25 września 1954 w miejsce zlikwidowanych gmin powołała gromady. W latach 1954–1972 istniała wówczas gromada Dąbrowa Chełmińska, którą stopniowo powiększano, wchłaniając sąsiednie likwidowane gromady. Po reformie administracyjnej z 1975 roku miejscowość ustanowiono stolicą gminy Dąbrowa Chełmińska, w województwie bydgoskim, a od 1999 roku gminy Dąbrowa Chełmińska, w powiecie bydgoskim i województwie kujawsko-pomorskim.
W latach 2010-2021 funkcjonował tu zakład przetwórstwa łososia i ryb wędzonych MerAlliance Poland, zatrudniający 200 osób.
Znane osoby.
W 1953 roku w Dąbrowie Chełmińskiej urodził się Janusz Dzięcioł – polityk, poseł na Sejm VI i VII kadencji.

</doc>
<doc id="354618" url="https://pl.wikipedia.org/wiki?curid=354618" title="Dąbrowa-Cherubiny">
Dąbrowa-Cherubiny

Dąbrowa-Cherubiny – wieś w Polsce położona w województwie podlaskim, w powiecie wysokomazowieckim, w gminie Czyżew.
Zaścianek szlachecki Cherubiny należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka..
W roku 1827 w skład tej okolicy wchodziły:
Współcześnie istnieją również:
W roku 1921 naliczono tu 22 budynki z przeznaczeniem mieszkalnym oraz 153. mieszkańców (71. mężczyzn i 82. kobiety). Narodowość polską podały 152. osoby, a 1. "inną".

</doc>
<doc id="354619" url="https://pl.wikipedia.org/wiki?curid=354619" title="Dąbrowa Chotomowska">
Dąbrowa Chotomowska

Dąbrowa Chotomowska – wieś w Polsce położona w województwie mazowieckim, w powiecie legionowskim, w gminie Jabłonna.

</doc>
<doc id="354620" url="https://pl.wikipedia.org/wiki?curid=354620" title="Dąbrowa Człuchowska (wieś w województwie pomorskim)">
Dąbrowa Człuchowska (wieś w województwie pomorskim)

Dąbrowa Człuchowska (kaszb. "Człëchòwskô Dãbrowa", niem. "Damerau") – wieś w Polsce położona w województwie pomorskim, w powiecie człuchowskim, w gminie Przechlewo.
W latach 1975–1998 miejscowość administracyjnie należała do województwa słupskiego.
Wieś kaszubska 17 km na północ od Człuchowa, położona nad rzeką Lipczynką, stanowi sołectwo gminy Przechlewo.
Historia.
Dawna nazwa niemiecka wsi "„Dachsdamerau”" pochodzi od apelatywu „Dachs” co znaczy 'jaźwiec, borsuk' łub od nazwy osobowej Dachs z przyrostkiem -damerau to jest zniemczona postać wyrazu dąbrowa. Miejscowość znana była już w 1343 roku. Od XVI w. notowana była także nazwa polska Dąbrowa. Prywatna wieś szlachecka położona była w drugiej połowie XVI wieku w województwie pomorskim. Po 1945 r. do nazwy Dąbrowa dodano człon odróżniający Człuchowska pochodzący od nazwy miasta Czluchow.

</doc>
<doc id="354621" url="https://pl.wikipedia.org/wiki?curid=354621" title="Dąbrowa-Dołęgi">
Dąbrowa-Dołęgi

Dąbrowa-Dołęgi – wieś w Polsce położona w województwie podlaskim, w powiecie wysokomazowieckim, w gminie Szepietowo.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka
W roku 1827 w skład "okolicy" wchodziły:
Współcześnie istnieją również:
W roku 1921 naliczono tu 18 budynków z przeznaczeniem mieszkalnym oraz 128 mieszkańców (68 mężczyzn i 60 kobiet). Narodowość polską podało 126 osób, a 2 białoruską.

</doc>
<doc id="354622" url="https://pl.wikipedia.org/wiki?curid=354622" title="Dąbrowa-Dzięciel">
Dąbrowa-Dzięciel

Dąbrowa-Dzięciel – wieś sołecka w Polsce położona w województwie podlaskim, w powiecie wysokomazowieckim, w gminie Wysokie Mazowieckie.
Zaścianek szlachecki Dzięciel należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego.
Dawniej siedziba gminy Dzięciel. W latach 1954–1959 wieś należała i była siedzibą władz gromady Dąbrowa-Dzięciel, po jej zniesieniu w gromadzie Szepietowo-Stacja. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia wsi.
W I Rzeczypospolitej miejscowość należała do ziemi drohickiej.
W roku 1827 wieś liczyła 26 domów i 159 mieszkańców.
Przez pewien okres wieku XIX siedziba gminy Dzięciel w powiecie "mazowieckim", parafia Dąbrowa Wielka. Pod względem sądowym gmina "Dzięciel" należała do sądu gminnego, okrąg III w Dąbrówce Kościelnej. Powierzchnia gminy wynosiła 10487 morgów, ludność liczyła 4511 mieszkańców.
W roku 1921 zanotowano 28 budynków z przeznaczeniem mieszkalnym i 200 mieszkańców (95 mężczyzn i 105 kobiet). Wszyscy podali narodowość polską. Wyznanie rzymskokatolickie zgłosiły 193 osoby, a mojżeszowe 7.
Transport.
Przez wieś przebiega droga powiatowa nr 2072B, klasy drogi zbiorczej. Droga wyprowadza ruch na dwie drogi wojewódzkie: 678 i 690. Droga przebiega przez: Wysokie Mazowieckie, Mścichy, Święck Strumiany, Rosochate Kościelne, Krzeczkowo Mianowskie, Dmochy Glinki, Czyżew, zapewniając docelowo powiązania z północnymi terenami linii kolejowej oraz powiązania wewnętrzne.
Najbliższe stacje kolejowe mieszczą się w Szepietowie (13 km) i Czyżewie (16 km), skąd odjeżdżają pociągi w kierunkach Warszawy i Białegostoku.
Połączenie drogowe zapewnia komunikacja autobusowa PKS.
Oświata.
W miejscowości znajdowała się szkoła podstawowa. Została zamknięta w 2012 r.

</doc>
<doc id="354624" url="https://pl.wikipedia.org/wiki?curid=354624" title="Dąbrowa-Gogole">
Dąbrowa-Gogole

Dąbrowa-Gogole – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Gogole należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W 1576 r. z "Długiej Dąbrowy-Gogoli-Dzięciela-Buczewizny" opłacono podatek od 5 włók ziemskich-szlacheckich i 3 "ogrodników".
Niektórzy znani mieszkańcy wsi:
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka.
W roku 1827 "okolicę" tworzyły:
Współcześnie istnieją również:
W roku 1921 naliczono tu 16 budynków z przeznaczeniem mieszkalnym oraz 83 mieszkańców (49 mężczyzn i 34 kobiety). Wszyscy podali narodowość polską.

</doc>
<doc id="354625" url="https://pl.wikipedia.org/wiki?curid=354625" title="Dąbrowa Goszczewicka">
Dąbrowa Goszczewicka

Dąbrowa Goszczewicka – wieś w Polsce położona w województwie mazowieckim, w powiecie przysuskim, w gminie Potworów.
W latach 1975–1998 miejscowość administracyjnie należała do województwa radomskiego.

</doc>
<doc id="354626" url="https://pl.wikipedia.org/wiki?curid=354626" title="Dąbrowa Jastrzębska">
Dąbrowa Jastrzębska

Dąbrowa Jastrzębska – wieś w Polsce położona w województwie mazowieckim, w powiecie radomskim, w gminie Jastrzębia. Liczy około 350 mieszkańców. Położona wśród dębowych i sosnowych lasów malownicza wieś, której część znajduje się w pasie zieleni chronionej objętej programem "Natura 2000". Od granic administracyjnych Radomia dzieli ją zaledwie 8 kilometrów. 
W latach 1975–1998 miejscowość administracyjnie należała do województwa radomskiego. 1 stycznia 2003 roku częścią wsi Dąbrowa Jastrzębska stała się ówczesna wieś Jastrzębskie Komorniki.
Wierni kościoła rzymskokatolickiego należą do parafii Zwiastowania Najświętszej Marii Panny w Jastrzębi.

</doc>
<doc id="354627" url="https://pl.wikipedia.org/wiki?curid=354627" title="Dąbrowa-Kaski">
Dąbrowa-Kaski

Dąbrowa-Kaski – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Kaski należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W roku 1674 we wsi było 11 drobnoszlacheckich, "ubogich" gospodarstw. Mieszkali tu: Dąbrowscy, Skibniewski, Żebrowski i Borowski. 12 IX 1745 roku wymieniono w źródłach osiemdziesięcioletnią Małgorzatę Godlewską, "niegdyś żonę Karola Biedrzyckiego".
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka
W roku 1827 w skład "okolicy" wchodziły:
Współcześnie istnieją również:
W roku 1921 naliczono tu 23 budynki z przeznaczeniem mieszkalnym oraz 123 mieszkańców (57 mężczyzn i 66 kobiet). Wszyscy podali narodowość polską.

</doc>
<doc id="354628" url="https://pl.wikipedia.org/wiki?curid=354628" title="Dąbrowa-Kity">
Dąbrowa-Kity

Dąbrowa-Kity – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Długa Dąbrowa" w "Powiecie mazowieckim", gmina Szepietowo, parafia Dąbrowa Wielka..
W roku 1827 "okolicę" tworzyły:
W 1921 naliczono tu 10 budynków z przeznaczeniem mieszkalnym oraz 70. mieszkańców (31. mężczyzn i 39 kobiet). Wszyscy podali narodowość polską.
Współcześnie istnieją również:
Współcześnie.
Od kilku lat w Kitach odbywa się corocznie na przełomie lipca i sierpnia impreza kulturalno-muzyczna o nazwie "Przystanek Kity". Więcej informacji na stronie www.kity.pl
W miejscowości znajduje się przystanek kolejowy Kity.

</doc>
<doc id="354629" url="https://pl.wikipedia.org/wiki?curid=354629" title="Dąbrowa-Kolonia (województwo mazowieckie)">
Dąbrowa-Kolonia (województwo mazowieckie)

Dąbrowa-Kolonia – wieś w Polsce położona w województwie mazowieckim, w powiecie garwolińskim, w gminie Łaskarzew.
W latach 1975–1998 miejscowość administracyjnie należała do województwa siedleckiego.

</doc>
<doc id="354630" url="https://pl.wikipedia.org/wiki?curid=354630" title="Dąbrowa Kozłowska">
Dąbrowa Kozłowska

Dąbrowa Kozłowska – wieś w Polsce położona w województwie mazowieckim, w powiecie radomskim, w gminie Jastrzębia.
W latach 1975–1998 miejscowość administracyjnie należała do województwa radomskiego. 1 stycznia 2003 roku częściami wsi Dąbrowa Kozłowska stały się ówczesne przysiółki Komorniki Kozłowskie i Nowy Kozłówek.
Podczas II wojny światowej były tu umiejscowione obozy pracy dla żydów i jeńców radzieckich. W 1964 roku wzniesiono obelisk, który upamiętnia śmierć około 1000 jeńców (na obelisku mylna liczba 240 ofiar).
Wierni Kościoła rzymskokatolickiego należą do parafii św. Mikołaja i św. Małgorzaty w Jedlni.

</doc>
<doc id="354631" url="https://pl.wikipedia.org/wiki?curid=354631" title="Dąbrowa-Łazy (województwo podlaskie)">
Dąbrowa-Łazy (województwo podlaskie)

Dąbrowa-Łazy – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Łazy należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W roku 1576 podatek z "Długiej Dąbrowy-Dzięcieli-Łazów" płacili:
W roku 1580 Jakub Trojan, "woźny ziemski", "dał podatek z cześnikami swemi" od 30 włók.
W 1673 r. we wsi było 12 gospodarzy:
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka
W roku 1827 w skład "okolicy" wchodziły:
Obecnie istnieją również:
W 1862 r. wzmiankowany, mieszkający przy przejeździe kolejowym dróżnik – Piotr Obrębki. W czasie Powstania styczniowego, Julian Dąbrowski, "dziedzic z Dąbrowy-Łazów" pełnił rolę naczelnika policji i sędziego rewolucyjnego.
W roku 1921 naliczono tu 57 budynków z przeznaczeniem mieszkalnym oraz 1 "inny zamieszkały" i 352 mieszkańców (165 mężczyzn i 187 kobiet). Narodowość polską podało 328 osób, a 24 żydowską.
Szkoła.
Od 1920 roku 1. klasowa szkoła powszechna, liczyła 91 uczniów, 1922-49, 1923-46, 1924-45. W roku 1930 szkoły nie było.
Nauczyciele: 1925–1927 – Wojnówna Aniela, 1928 – Dąbrowska Aniela.
Współcześnie.
Wieś typowo rolnicza. Produkcja roślinna podporządkowana hodowli krów i produkcji mleka.
Przez miejscowość przebiega droga powiatowa 2081B. W pobliżu znajduje się przystanek kolei Białystok–Warszawa.

</doc>
<doc id="354632" url="https://pl.wikipedia.org/wiki?curid=354632" title="Dąbrowa Łużycka">
Dąbrowa Łużycka

Dąbrowa Łużycka – wieś w Polsce położona w województwie lubuskim, w powiecie żarskim, w gminie Przewóz.
W latach 1975–1998 miejscowość administracyjnie należała do województwa zielonogórskiego.

</doc>
<doc id="354633" url="https://pl.wikipedia.org/wiki?curid=354633" title="Zwierciadło płaskie">
Zwierciadło płaskie



</doc>
<doc id="354635" url="https://pl.wikipedia.org/wiki?curid=354635" title="Dąbrowa-Michałki">
Dąbrowa-Michałki

Dąbrowa-Michałki – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Długa Dąbrowa" w "Powiecie mazowieckim", gmina Szepietowo, parafia Dąbrowa Wielka.
W roku 1827 "okolica" składała się z miejscowości:
W 1921 naliczono tu 39 budynków z przeznaczeniem mieszkalnym oraz 235. mieszkańców (113. mężczyzn i 122. kobiety). Narodowość polską podały 234 osoby, a 1. białoruską.
Współcześnie istnieją również:

</doc>
<doc id="354636" url="https://pl.wikipedia.org/wiki?curid=354636" title="Dąbrowa Miętka">
Dąbrowa Miętka

Dąbrowa Miętka – wieś w Polsce, położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="354637" url="https://pl.wikipedia.org/wiki?curid=354637" title="Góry Iran">
Góry Iran

Góry Iran () – góry na granicy Indonezji i Malezji na wyspie Borneo.
Długość pasma około 100 km, szerokość około 50 km; wysokość do 2988 m n.p.m.; zbudowane ze skał osadowych i metamorficznych; porośnięte wiecznie zielonymi lasami górskimi. Źródła wielu rzek, m.in. Kayan, Rajang.

</doc>
<doc id="354638" url="https://pl.wikipedia.org/wiki?curid=354638" title="Dąbrowa-Moczydły">
Dąbrowa-Moczydły

Dąbrowa-Moczydły – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Moczydła należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W 1673 r. we wsi mieszkali Dąbrowscy o przydomkach: "Szalk, Krupik, Koślik". W XVIII w. zanotowano Dąbrowskich: "Wronę i Sałka".
Na początku XIX w. "dom szynkowy" prowadził "starozakonny", Jośko Siciowicz.
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka
W roku 1827 "okolicę" tworzyły:
Współcześnie istnieją również:
W roku 1921 naliczono tu 20 budynków z przeznaczeniem mieszkalnym oraz 5 "innych zamieszkałych" i 128. mieszkańców (62. mężczyzn i 66 kobiet). Narodowość polską podało 125 osób, a 3 białoruską.
Latem, 1945 r. na terenie miejscowości doszło do potyczki między oddziałem zbrojnego podziemia a wojskami sowieckimi i oddziałami UB.
Szkoła.
W roku 1922 i 1923 szkoły nie było. Od 1924 roku jednoklasowa szkoła powszechna, liczyła 28 uczniów, w 1925 – 50. Od 1930 szkoła dwuklasowa, liczyła 89 uczniów, w 1932 – 97. 
Nauczyciele: 1925 – Razikowa Maria, Wojtkowski Augustyn, 1928 – Bednarczykowa Wanda, 1929 – Jaremczuk Teodor odszedł, Ostafijczyk Józef, 1932 – Kiczkówna Salomea, Ostafijczyk J., 1941 – Brzóska Eugenia, Zarembianka Helena.

</doc>
<doc id="354639" url="https://pl.wikipedia.org/wiki?curid=354639" title="Dąbrowa Mszadelska">
Dąbrowa Mszadelska

Dąbrowa Mszadelska – wieś w Polsce położona w województwie łódzkim, w powiecie brzezińskim, w gminie Dmosin.
W latach 1975–1998 miejscowość administracyjnie należała do województwa skierniewickiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="354641" url="https://pl.wikipedia.org/wiki?curid=354641" title="Dąbrowa-Nowa Wieś">
Dąbrowa-Nowa Wieś

Dąbrowa-Nowa Wieś – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1954–1957 wieś należała i była siedzibą władz gromady Dąbrowa-Nowa Wieś, po jej zniesieniu w gromadzie Dąbrowa Wielka. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Długa Dąbrowa" w "Powiecie mazowieckim", gmina Szepietowo, parafia Dąbrowa Wielka.
W roku 1827 w skład "okolicy" wchodziły:
W 1921 naliczono tu 40 budynków z przeznaczeniem mieszkalnym oraz 261 mieszkańców (140 mężczyzn i 121 kobiet). Wszyscy podali narodowość polską.
Współcześnie istnieją również:
Szkoła.
Jednoklasowa szkoła powszechna w 1920 roku liczyła 84 uczniów, w 1922 - 56, 1923 - 52, 1924 - 46, 1925 - 48, 1930 - 39. 
Nauczyciele: 1924 - Ostrowski Czesław, 1925 - Wiśniewski Czesław, 1927-1931 - Tymińska Apolonia, 1935 - Powecka Maria, 1941 - Tomaszów Sergiusz.
12 września 1939 oddziały polskiej kawalerii stoczyły potyczkę z wojskami niemieckimi. Polacy zniszczyli jeden czołg. Wkrótce niemiecka artyleria ostrzelała wieś w wyniku czego śmierć odniosło 15 polskich żołnierzy. Rannych Niemcy rozjechali czołgami. W wyniku ostrzały cała wieś spłonęła a podczas zajmowania wsi żołnierze Wehrmachtu zamordowali kilkunastu mieszkańców (ustalono nazwiska 11 ofiar mordu) .

</doc>
<doc id="354642" url="https://pl.wikipedia.org/wiki?curid=354642" title="Dąbrowa Nowogardzka">
Dąbrowa Nowogardzka

Dąbrowa Nowogardzka – wieś sołecka w Polsce, położona w województwie zachodniopomorskim, w powiecie goleniowskim, w gminie Nowogard, położona nad strugą Dąbrzycą.
W latach 1945-54 istniała gmina Dąbrowa Nowogardzka. W latach 1975–1998 miejscowość administracyjnie należała do województwa szczecińskiego.

</doc>
<doc id="354643" url="https://pl.wikipedia.org/wiki?curid=354643" title="Dąbrowa Rusiecka">
Dąbrowa Rusiecka

Dąbrowa Rusiecka – wieś w Polsce położona w województwie łódzkim, w powiecie bełchatowskim, w gminie Rusiec.
Do 1954 roku istniała gmina Dąbrowa Rusiecka. W latach 1975–1998 miejscowość administracyjnie należała do województwa sieradzkiego. 
Wieś ta jest dosyć rozległa. Ma kilka kolonii, takich jak: Dębina, Błonie (centralna część wsi, nazywana tak przez starszych mieszkańców), Antonina. W centralnej części wsi znajduje się sklep, remiza OSP, niewielkie boisko piłkarskie, plac zabaw dla dzieci oraz basen przeciwpożarowy.

</doc>
<doc id="354644" url="https://pl.wikipedia.org/wiki?curid=354644" title="Dąbrowa Rzeczycka">
Dąbrowa Rzeczycka

Dąbrowa Rzeczycka – wieś w Polsce położona w województwie podkarpackim, w powiecie stalowowolskim, w gminie Radomyśl nad Sanem. W latach 1975–1998 miejscowość administracyjnie należała do województwa tarnobrzeskiego.
Pochodzenie nazwy.
Etymologia tej nazwy świadczy jednoznacznie, że wieś założono na karczowisku dębowego lasu. Do dzisiaj na obrzeżach wsi rosną stare dęby.
Historia.
Pierwsza wzmianka o wsi pochodzi z lat 1658-1659. Jej założycielem był Aleksander Grodzki (ur. ? zm. 1667) właściciel większości wsi na posaniu. W 1772 roku Dąbrowa Rzeczycka znalazła się w zaborze austriackim, to właśnie w Dąbrowie Rzeczyckiej znajdowało się przejście graniczne pomiędzy Austrią, a najpierw Rzecząpospolitą, później Księstwem Warszawskim i Kongresówką.
Po I wojnie światowej Dąbrowa Rzeczycka znalazła się w granicach II Rzeczypospolitej w województwie lwowskim w powiecie tarnobrzeskim w gminie Charzewice.
Podczas II wojny światowej Dąbrowa Rzeczycka nie została spacyfikowana, nie ma też wzmianek o partyzantce. Po wojnie wieś znalazła się w województwie rzeszowskim następnie w tarnobrzeskim, a obecnie w podkarpackim.
Topografia miejscowości oraz jej mieszkańcy byli częściowo inspiracją powieści "Malowany Ptak" Jerzego Kosińskiego. Powieść jest jednak fikcją literacką i brutalne wydarzenia z udziałem lokalnej ludności, a opisane w książce oczami tułającego się samotnego chłopca, nie miały miejsca. Kilkuletni Jerzy Kosiński w rzeczywistości mieszkał w Dąbrowie Rzeczyckiej z rodzicami. Rodzinie udało się przetrwać Szoa dzięki pomocy i usługom mieszkańców wsi oraz zdolnościom organizacyjnym ojca pisarza. W razie, gdyby doszło do ujawnienia faktu zamieszkania wsi przez rodzinę żydowską, miejscowości groziły liczne represje, w tym spalenie, masowe egzekucje jej mieszkańców oraz deportacje do KL Lublin.
Położenie i natura.
Dąbrowa Rzeczycka leży na nizinnych terenach w dolinie Sanu. Od północy i południa wieś ograniczona jest bagnami na których występuje wiele gatunków zwierząt, szczególnie ptaków. Wieś położona jest również obok kompleksu leśnego Lasy Lipskie.
Tartak.
Na początku XX wieku utworzono w Dąbrowie Rzeczyckiej tartak. Był on bardzo nowoczesny i zmechanizowany. Był to najnowocześniejszy zakład drzewny w Galicji; został spalony przez Niemców w 1939 roku. Do dzisiaj zachował się budynek zarządu tartaku (budynek szkoły) oraz fragment podstawy do piły.
Transport.
Dąbrowa Rzeczycka to ważny węzeł komunikacyjny. Krzyżują się tu drogi prowadzące ze Stalowej Woli na Annopol oraz ze Stalowej Woli na Lublin. Przez Dąbrowę Rzeczycką biegnie również linia kolejowa nr 68 Stalowa Wola – Kraśnik. Znajduje się tu przystanek osobowy, który dawniej służył także jako mijanka.

</doc>
<doc id="354645" url="https://pl.wikipedia.org/wiki?curid=354645" title="Dąbrowa-Szatanki">
Dąbrowa-Szatanki

Dąbrowa-Szatanki – wieś w Polsce położona w województwie podlaskim, w powiecie wysokomazowieckim, w gminie Czyżew.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Długa Dąbrowa" w "Powiecie mazowieckim", gmina Szepietowo, parafia Dąbrowa Wielka.
W roku 1827 w skład "okolicy" wchodziły:
W 1921 naliczono tu 7 budynków z przeznaczeniem mieszkalnym oraz 63. mieszkańców (31. mężczyzn i 32. kobiety). Wszyscy podali narodowość polską.
Współcześnie istnieją również:

</doc>
<doc id="354646" url="https://pl.wikipedia.org/wiki?curid=354646" title="Dąbrowa Szlachecka">
Dąbrowa Szlachecka

Dąbrowa Szlachecka – wieś w Polsce, położona w województwie małopolskim, w powiecie krakowskim, w gminie Czernichów.
Dokładnie położona między Wołowicami a Rączną.
W latach 1954–1960 wieś należała do gromady Wołowice, po jej zniesieniu należała i była siedzibą władz gromady Dąbrowa Szlachecka. W latach 1975–1998 miejscowość administracyjnie należała do województwa krakowskiego.
Założenia ruralistyczne klasyfikują ją jako typ wsi rozproszonej, skupinowej. Badania archeologiczne wykryły ślady pracowni krzemieniarskiej i osady z epoki neolitu i brązu. Posiada długoletnią tradycję rzemiosła wikliniarskiego, która stanowi dziś podstawowe źródło utrzymania większości mieszkańców. W 1748 roku wieś należała do parafii tynieckiej, potem do Czernichowa, pod koniec XVIII wieku liczyła około 30 domów.
Według danych z 31 grudnia 2003 wieś zamieszkiwały 582 osoby. Jest to dziesiąta pod względem liczby mieszkańców wieś, na dwanaście wiosek gminy Czernichów. Według aktualnych danych wieś zamieszkują 686 osoby, zaś powierzchnia wynosi 3,44 km2. Najwyższy szczyt: Krzemiennik 269,1 m n.p.m.

</doc>
<doc id="354647" url="https://pl.wikipedia.org/wiki?curid=354647" title="Dąbrowa Tarnawacka">
Dąbrowa Tarnawacka

Dąbrowa Tarnawacka – wieś w Polsce położona w województwie lubelskim, w powiecie tomaszowskim, w gminie Tarnawatka.
W latach 1975–1998 miejscowość administracyjnie należała do województwa zamojskiego.

</doc>
<doc id="354648" url="https://pl.wikipedia.org/wiki?curid=354648" title="Dąbrowa-Tworki">
Dąbrowa-Tworki

Dąbrowa-Tworki – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Tworki należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W roku 1673 podatek pogłówny odprowadzali dwaj gospodarze: Grzegorz Piętka i Grzegorz Dąbrowski. Taki sam spis z 1674 r. wymienia "młodzianków": Kazimierza i Jana Dąbrowskich. W 1759 r. "Tworki" były własnością "urodzonego" Jana Dąbrowskiego.
Inni, wymienieni w źródłach mieszkańcy wsi:
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka
W roku 1827 w skład "okolicy" wchodziły:
Współcześnie istnieją również:
W roku 1921 naliczono tu 6 budynków z przeznaczeniem mieszkalnym oraz 44 mieszkańców (22 mężczyzn i 22 kobiety). Narodowość polską podało 39 osób, a 5 żydowską.

</doc>
<doc id="354649" url="https://pl.wikipedia.org/wiki?curid=354649" title="Dąbrowa Widawska">
Dąbrowa Widawska

Dąbrowa Widawska – wieś w Polsce położona w województwie łódzkim, w powiecie łaskim, w gminie Widawa.
Historia.
Prywatna wieś szlachecka Dąbrowa położona była w drugiej połowie XVI wieku w powiecie sieradzkim województwa sieradzkiego. 
Pod koniec XIX wieku miejscowość jako folwark oraz wieś "Dąbrowa widawska" leżącą w powiecie łaskim, gmina Dąbrowa widawska odnotował Słownik geograficzny Królestwa Polskiego. W 1827 wieś liczyła 46 domów, w których mieszkało 326 mieszkańców. Miejscowość miała w sumie 2080 morg z czego folwark liczył 1167 morg w tym: 660 morg gruntów ornych oraz ogrodów, 140 m. łąk, 64 m. pastwisk, 248 m. lasu, 56 m. placów i nieużytków. Stosowano w uprawie płodozmian 8-polowy.
Według danych ze Spisu powszechnego z 30 września 1921 wieś liczyła 528 mieszkańców, w tym 277 mężczyzn i 251 kobiet. Zamieszkiwali oni w 81 budynkach. W tej liczbie wyznania rzymskokatolickiego było 528 osób, narodowość polską podało także 528 mieszkańców wsi.
Do 1930 istniała gmina Dąbrowa Widawska. Minister Spraw Wewnętrznych 9 lipca 1930 zmienił nazwę gminy Dąbrowa Widawska w powiecie i województwie łódzkim na "Widawa". W latach 1954–1956 wieś należała do gromady Wielka Wieś, po jej zniesieniu należała i była siedzibą władz gromady Dąbrowa Widawska, która funkcjonowała do 1958 r, po jej zniesieniu wieś była w gromadzie Widawa. W latach 1975–1998 miejscowość administracyjnie należała do województwa sieradzkiego.

</doc>
<doc id="354650" url="https://pl.wikipedia.org/wiki?curid=354650" title="Dąbrowa-Wilki">
Dąbrowa-Wilki

Dąbrowa-Wilki – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Wilki należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W roku 1565 na wojnę z "Moskwą" wyruszył dziedzic z tej wsi Szymon Stanisławowicz. Dwa lata później na wojnę do Mołodeczna powołano: syna Stanisława Jakubowicza, Bartosza Markowicza, Mikołajewiczów: Tomasza, Szymona i syna Matysa, Grzegorzewiczów: Jana, Stanisława i Matysa, Janowiczów: Bartosza i Grzegorza, Olkowiczów: Stanisława, Wojtka i syna Abrama, Janowiczów: Jakuba, Marcina i Stanisława. "Hanna Szczęśnianka" wyruszyła z mężem, "Szymonem Pieszczikom".
W roku 1674 we wsi mieszkało 11 drobnoszlacheckich rodzin, wszyscy o nazwisku Dąbrowscy.
Inni, wymienieni w źródłach mieszkańcy wsi:
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka.
W roku 1827 w skład "okolicy" wchodziły:
Współcześnie istnieją również:
W roku 1921 naliczono tu 19 budynków z przeznaczeniem mieszkalnym oraz 159 mieszkańców (85 mężczyzn i 74 kobiety). Narodowość polską podało 158 osób, a 1 "inną".

</doc>
<doc id="354651" url="https://pl.wikipedia.org/wiki?curid=354651" title="Dąbrowa Wronowska">
Dąbrowa Wronowska

Dąbrowa Wronowska – wieś w Polsce położona w województwie lubelskim, w powiecie opolskim, w gminie Poniatowa.
W latach 1975–1998 miejscowość administracyjnie należała do ówczesnego województwa lubelskiego.
Znajduje się tu jednostka Ochotniczej Straży Pożarnej. Wieś stanowi sołectwo gminy Poniatowa.
Historia.
Dąbrowa Wronowska, występuje w roku 1899 w Księgach diecezjalnych lubelskich, jako Dąbrowa w skorowidzu z roku 1933 str. 313, Dąbrowa Wronowska, kolonia w spisie miejscowości PRL z roku 1967.

</doc>
<doc id="354652" url="https://pl.wikipedia.org/wiki?curid=354652" title="Dąbrowa-Zabłotne">
Dąbrowa-Zabłotne

Dąbrowa-Zabłotne – wieś w Polsce położona w województwie podlaskim, w powiecie wysokomazowieckim, w gminie Szepietowo.
Zaścianek szlachecki Zabłotne należący do okolicy zaściankowej Dąbrowa położony był w drugiej połowie XVII wieku w ziemi drohickiej województwa podlaskiego. W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii św. Stanisława Biskupa i Męczennika w Dąbrowie Wielkiej.
Historia.
W XIX w. miejscowość tworzyła tzw. okolicę szlachecką "Dąbrowa" w powiecie "mazowieckim", gmina Szepietowo, parafia Dąbrowa Wielka.
W roku 1827 w skład "okolicy" wchodziły:
Współcześnie istnieją również:
W roku 1921 naliczono tu 27 budynków z przeznaczeniem mieszkalnym oraz 153 mieszkańców (72 mężczyzn i 81 kobiet). Wszyscy podali narodowość polską.
Dnia 30 sierpnia 1925 r. gospodarze: Stanisław Zieliński, Konstanty Zawistowski oraz 10 innych złożyli wniosek o wdrożenie postępowania scaleniowego we wsi. 9 marca 1927 r. Okręgowy Urząd Ziemski w Białymstoku podał do publicznej wiadomości sentencję orzeczenia wydanego przez Okręgową Komisję Ziemską, która wniosek zatwierdziła.

</doc>
<doc id="354653" url="https://pl.wikipedia.org/wiki?curid=354653" title="Dąbrowa Zielona">
Dąbrowa Zielona

Dąbrowa Zielona – wieś w Polsce, położona w województwie śląskim, w powiecie częstochowskim, w gminie Dąbrowa Zielona, mezoregionie Niecce Włoszczowskiej.
W latach 1954–1972 wieś należała i była siedzibą władz gromady Dąbrowa Zielona. W latach 1975–1998 wieś administracyjnie należała do województwa częstochowskiego.
Wieś jest siedzibą gminy Dąbrowa Zielona. W miejscowości znajduje się kościół parafialny pw. św. Jakuba.

</doc>
<doc id="354654" url="https://pl.wikipedia.org/wiki?curid=354654" title="Dąbrowica Duża">
Dąbrowica Duża

Dąbrowica Duża – wieś w Polsce, położona w województwie lubelskim, w powiecie bialskim, w gminie Tuczna. 
W latach 1954–1959 wieś należała i była siedzibą władz gromady Dąbrowica Duża, po jej zniesieniu w gromadzie Tuczna. W latach 1975–1998 miejscowość administracyjnie należała do województwa bialskopodlaskiego.
Wierni Kościoła rzymskokatolickiego należą do parafii św. Anny w Tucznej.
Wieś oficjalnie założona w 1549 roku. Teren osady został wyznaczony przez Stanisława Świderskiego, sługi podsęka ziemskiego bielskiego. W miejscowości znajduje się szkoła podstawowa od 1870 roku, która w czasie wojny stanowiła szpital dla poszkodowanych. Istnieje również jednostka Ochotniczej Straży Pożarnej założona w 1957 roku. 
W okolicach wsi znajduje się cmentarz żołnierzy Armii Radzieckiej.

</doc>
<doc id="354655" url="https://pl.wikipedia.org/wiki?curid=354655" title="Dąbrowica Mała">
Dąbrowica Mała

Dąbrowica Mała – wieś w Polsce położona w województwie lubelskim, w powiecie bialskim, w gminie Piszczac.
W latach 1909–1995 mieszkał tu malarz prymitywista Bazyli Albiczuk; w miejscowej świetlicy wiejskiej znajduje się poświęcona artyście tablica oraz izba pamięci, są tu m.in. jego łóżko i skrzypce. Znajduje się tu też niewielki cmentarz prawosławny, na którym pochowano artystę.
W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (2011-03) liczyła 286 mieszkańców i była ósmą co do wielkości miejscowością gminy Piszczac.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.

</doc>
<doc id="354656" url="https://pl.wikipedia.org/wiki?curid=354656" title="Dąbrowice Częściowe">
Dąbrowice Częściowe

Dąbrowice Częściowe – wieś w Polsce położona w województwie wielkopolskim, w powiecie kolskim, w gminie Kościelec.
W latach 1975–1998 miejscowość administracyjnie należała do województwa konińskiego.
Miejscowość znajduje się na obrzeżach Puszczy Genowefskiej.
Informacje ogólne.
Miejscowość położona jest 11 km na południowy zachód od centrum Koła, przy drodze lokalnej łączącej Kościelec z Władysławowem. Przez południowe krańce wsi przebiega Autostrada A2. 

</doc>
<doc id="354657" url="https://pl.wikipedia.org/wiki?curid=354657" title="Dąbrówka Barcińska">
Dąbrówka Barcińska

Dąbrówka Barcińska – wieś w Polsce położona w województwie kujawsko-pomorskim, w powiecie żnińskim, w gminie Barcin.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 163 mieszkańców. Jest dziesiątą co do wielkości miejscowością gminy Barcin.

</doc>
<doc id="354659" url="https://pl.wikipedia.org/wiki?curid=354659" title="Dąbrówka Gorzycka">
Dąbrówka Gorzycka

Dąbrówka Gorzycka – wieś w Polsce położona w województwie małopolskim, w powiecie dąbrowskim, w gminie Olesno.
W latach 1975–1998 miejscowość administracyjnie należała do województwa tarnowskiego.
Integralne części miejscowości: Dąbrówki, Pałęk.

</doc>
<doc id="354660" url="https://pl.wikipedia.org/wiki?curid=354660" title="Dąbrówka Górna (województwo opolskie)">
Dąbrówka Górna (województwo opolskie)

Dąbrówka Górna (niem. Dombrowka, od 1938 "Eichtal") – wieś w Polsce położona w województwie opolskim, w powiecie krapkowickim, w gminie Krapkowice.
Nazwa.
W 1295 w kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") miejscowość wymieniona jest jako "Dambrona Goziconis". Polską nazwę "Dąbrówka" oraz niemiecką "Dombrowka" wymienia również w 1896 roku śląski pisarz Konstanty Damrot. W okresie hitlerowskiego reżimu w latach 1934-1945 miejscowość nosiła nazwę "Eichtal". Działał tu wtedy obóz pracy dla Żydów, który upamiętnia ruina pomnika.
Historia.
Pierwszy raz Dąbrówka jest wspominana w dokumencie sprzedaży z 1393 (odpis niemiecki z 1770). Herfert von Pause, rycerz Władysława Opolczyka, za jego zgodą i bez uszczerbku na należnościach księcia, sprzedał ziemię braciom Adamowi i Janowi Bees. Z racji niemieckiej pisowni (duża litera) nie wiadomo, czy w akcie sprzedaży chodzi o las dębowy (dąbrowę) czy o wieś zwaną Dąbrówka.
W 1490 r. wieś kupiła rodzina Rogoysky z Moraw, będąca również właścicielem leżącego niedaleko zamku w Rogowie Opolskim. Pierwotna budowla obronna została zrujnowana podczas wojny trzydziestoletniej. W jej miejscu rodzina Rogoysky postawiła dwór.
Po wojnach śląskich i przyłączeniu Śląska do Prus Rogoyscy jako katolicy zostali zmuszeni do emigracji. Osiedlili się w Galicji, wówczas należącej do monarchii Habsburgów.
Nowymi właścicielami Dąbrówki została protestancka rodzina von Dalwig. W latach 1850–1945 należała ona do rodu von Teichmann–Logischen. 
Zabytki.
Do wojewódzkiego rejestru zabytków wpisany jest:
inne zabytki

</doc>
<doc id="354662" url="https://pl.wikipedia.org/wiki?curid=354662" title="Dąbrówka Kujawska">
Dąbrówka Kujawska

Dąbrówka Kujawska – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Położenie.
Dąbrówka Kujawska usytuowana jest na północnym skraju Wysoczyzny Kujawskiej u podnóża krawędzi Kotliny Toruńskiej. Miejscowość sąsiaduje od północy z Jakubowem i Dziemionną (powiat bydgoski), od zachodu z Jeżewem (powiat żniński), a od wschodu z Krążkowem (powiat inowrocławski). 
Pod względem fizyczno-geograficznym leży w obrębie Pojezierza Wielkopolskiego w mezoregionie Równina Inowrocławska.
Charakterystyka.
Dąbrówka Kujawska to wieś sołecka usytuowana w północnej części gminy Złotniki Kujawskie. Zabudowa wsi rozciąga się na północ od drogi łączącej Łabiszyn ze Złotnikami Kujawskimi. Najstarsza część wsi znajduje się na palczastej ostrodze morenowej (85 m n.p.m.) opadającej na północy ku Kotlinie Toruńsko-Bydgoskiej, a od południa ograniczonej dolinką erozyjną odwadnianą ciekiem wodnym. Terytorium sołectwa obejmuje głównie tereny rolnicze, użytkowane w dużej części jako grunty orne. 
Historia.
W okresie przedrozbiorowym Dąbrówka była wsią szlachecką. W XVI wieku należała do parafii katolickiej w Pęchowie, w dekanacie bydgoskim oraz w powiecie bydgoskim. W II połowie XVI wieku właścicielem wsi był J. Pławiński. Areał ziem uprawnych wynosił 2 i pół łana. W 1757 r. wzmiankowana jest Dąbrówka jako osada powstała na gruntach i łąkach wsi kościelnej Kolankowo. Oznacza to rozwój wsi także na terenach położonych poniżej Wysoczyzny Kujawskiej. 
Spis miejscowości rejencji bydgoskiej z 1860 r. podaje, że w Dąbrówce (niem. "Dombrowken") w powiecie inowrocławskim mieszkało 223 osób (179 ewangelików, 144 katolików) w 12 domach. Najbliższa szkoła elementarna znajdowała się w Jakubowie (ewangelicy) i Jeżewie (katolicy). Miejscowość należała do parafii katolickiej w Pęchowie i ewangelickiej w Łabiszynie. Na południe od wsi znajdowała się cegielnia. 
W czasie powstania wielkopolskiego (1919 r.) w Tarkowie Dolnym, Krążkowie, Palczynie i Dąbrówce Kujawskiej stacjonowały polskie wojska powstańcze. Próby podejścia pod Bydgoszcz zakończyły się niepowodzeniem, mimo przejściowych sukcesów, m.in. opanowania Nowej Wsi Wielkiej i Brzozy. 
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Wieś nadal znajdowała się w powiecie inowrocławskim. Nazwę wsi zmieniono na Dąbrówka Kujawska. W 1934 r. w wyniku reformy administracyjnej włączono ją w skład gminy wiejskiej Złotniki Kujawskie. Mieszkańcy wsi czynili jednak starania o włączenie ich do powiatu bydgoskiego.
Dla upamiętnienia walk podczas powstania wielkopolskiego w Dąbrówce Kujawskiej postawiono okolicznościowy pomnik, który został zniszczony przez Niemców jesienią 1939 roku.
W latach 1945-1954 gromada wiejska Dąbrówka Kujawska wchodziła w skład gminy Złotniki Kujawskie w powiecie inowrocławskim. Gromada obejmowała wsie: Kolankowo, Jakubowo i Dąbrówkę Kujawską. W 1948 r. gromada posiadała powierzchnię 616 ha i zaludnienie 192 osób. We wsi istniały wówczas Państwowe Gospodarstwa Rolne, zajmujące obszar 227 ha.
W 1947 roku w dyskusjach na temat nowego podziału administracyjnego przedstawiciele wsi opowiadali się za przywróceniem gminy Nowa Wieś Wielka i włączeniem do niej wsi Dąbrówka. Władze gminy Złotniki Kujawskie wydały zgodę na takie rozwiązanie. Po reformie administracyjnej z 25 września 1954 r. miejscowość włączono jednak do nowo utworzonej gromady Palczyn, a po jej likwidacji w 1959 roku – do gromady Lisewo Kościelne. Mieszkańcy wsi Dąbrówka Kujawska i Krążkowo wystąpili wówczas do Prezydium Powiatowej Rady Narodowej w Inowrocławiu z wnioskiem o włączenie ich wsi do gromady Nowa Wieś Wielka. Starania te zakończyły się niepowodzeniem, a wsie pozostały w gromadzie Lisewo Kościelne. 1 stycznia 1972 roku gromadę Lisewo Kościelne (z wsią Dąbrówka Kujawska) wcielono do gromady Złotniki Kujawskie. Rok później podczas reformy administracyjnej gromada ta przekształciła się w gminę Złotniki Kujawskie, która od 1999 r. włączona jest w skład powiatu inowrocławskiego. 
Zabytki.
Według rejestru zabytków NID na listę zabytków wpisany jest park dworski z pocz. XIX w., nr rej.: A/338/1 z 27.10.1992.

</doc>
<doc id="354663" url="https://pl.wikipedia.org/wiki?curid=354663" title="Dąbrówka Leśna">
Dąbrówka Leśna

Dąbrówka Leśna – wieś sołecka w Polsce położona w województwie wielkopolskim, w powiecie obornickim, w gminie Oborniki.
W latach 1975–1998 miejscowość administracyjnie należała do województwa poznańskiego.
Przez miejscowość przebiega droga wojewódzka nr 178.
Do rejestru zabytków wpisana jest szkoła murowana z początku XX wieku.

</doc>
<doc id="354664" url="https://pl.wikipedia.org/wiki?curid=354664" title="Dąbrówka Ludomska">
Dąbrówka Ludomska

Dąbrówka Ludomska – wieś w Polsce położona w województwie wielkopolskim, w powiecie obornickim, w gminie Ryczywół.
W latach 1975–1998 miejscowość administracyjnie należała do województwa pilskiego.
W Dąbrówce Ludomskiej w 1846 zmarł Karol Marcinkowski, wielkopolski lekarz, społecznik, filantrop i inicjator budowy Bazaru w Poznaniu. Powołał również do istnienia Poznańskie Towarzystwo Pomocy Naukowej.
Znajduje się tu południowy kraniec Wału Ryczywolskiego.

</doc>
<doc id="354665" url="https://pl.wikipedia.org/wiki?curid=354665" title="Dąbrówka Łubniańska">
Dąbrówka Łubniańska

Dąbrówka Łubniańska (dodatkowa nazwa w j. niem. Lugnian Dombrowka) – wieś położona w województwie opolskim, w powiecie opolskim, w gminie Łubniany. Przez wieś przechodzi droga wojewódzka nr. 461
Nazwa.
W okresie hitlerowskiego reżimu w latach 1936-1945 miejscowość nosiła nazwę "Eichen".
Zabytki.
Do wojewódzkiego rejestru zabytków wpisane są:

</doc>
<doc id="354666" url="https://pl.wikipedia.org/wiki?curid=354666" title="Dąbrówka-Ług">
Dąbrówka-Ług

Dąbrówka-Ług – wieś w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego.
Ochotnicza Straż Pożarna.
Ochotniczą Straż Pożarną powołano we wsi 22 maja 1920. Początkowo dysponowała ręczną pompą i dwoma konnymi beczkowozami o pojemności 200 litrów każdy. W późniejszych latach zakupiono specjalistyczny konny wóz strażacki i wybudowano remizę. Od 1967 jednostka dysponowała samochodem strażackim (pozyskanym jako złom i przystosowanym do potrzeb OSP). W latach 80. XX wieku jednostka otrzymała dwa specjalistyczne samochody strażackie. 
Od 1995 OSP w Dąbrówce-Ług należy do Krajowego Systemu Ratowniczo-Gaśniczego. W 2020 roku jednostka używa dwóch wozów: Scanii GBA 3/32 i Jelcza GCBA 6/32.

</doc>
<doc id="354667" url="https://pl.wikipedia.org/wiki?curid=354667" title="Dąbrówka Malborska">
Dąbrówka Malborska

Dąbrówka Malborska (niem. "Deutsch Damerau") – wieś w Polsce w województwie pomorskim, w powiecie sztumskim, w gminie Stary Targ. Wieś jest siedzibą sołectwa Dąbrówka Malborska, w którego skład wchodzi również przysiółek Grzymała.
Zachował się układ ruralistyczny wsi z XIII wieku. Dąbrówka istniała na prawie polskim, które za czasów zakonu krzyżackiego zamieniono na chełmińskie. Nosiła wówczas przydomek „uf der hoe”, czyli „na wzgórzu”. W połowie XIV wieku erygowana została parafia w Dąbrówce. Miejscowość posiadała charakter kościelny włościański. W XVII wieku w miejscowości istniało lemaństwo. 
Wieś królewska Dąbrówka Niemiecka położona była w I Rzeczypospolitej w województwie malborskim. 
W miejsce dawnej świątyni na początku XIX wieku powstał obecny kościół św. Mikołaja, w 1804 konsekrowany przez bpa Iwona Onufrego Rogowskiego. Większość mieszkańców w XIX wieku była wyznania ewangelickiego. 
Zachowana została historyczna zabudowa mieszkalna i gospodarcza wsi, utrzymało się wiele budynków z XIX i początku XX wieku. Układ wsi pierwotnie był placowo-ulicowy, z czasem przekształcił się w ulicowy (od strony zachodniej). Do Dąbrówki Malborskiej należy uroczysko Pijaki, do 2005 osada.
W Dąbrówce Malborskiej istniała poczta, a także Szkoła Podstawowa im. Bohaterów Westerplatte, która została zlikwidowana w 2011. We wsi znajduje się przystanek kolejowy Dąbrówka Malborska (w latach 1840–1855 o statusie stacji) na linii kolejowej nr 9.
W latach 1954–1957 wieś należała i była siedzibą władz gromady Dąbrówka Malborska, po jej zniesieniu znalazła się w gromadzie Szropy. W latach 1945–1975 miejscowość administracyjnie należała do województwa gdańskiego, a w latach 1975–1998 do województwa elbląskiego.
Zabytki.
Według rejestru zabytków NID na listę zabytków wpisany jest kościół parafialny pw. św. Mikołaja, 1803, nr rej.: A-68 z 11.04.1957.

</doc>
<doc id="354668" url="https://pl.wikipedia.org/wiki?curid=354668" title="Dąbrówka Morska">
Dąbrówka Morska

Dąbrówka Morska – wieś w Polsce położona w województwie małopolskim, w powiecie brzeskim, w gminie Szczurowa.
W latach 1975–1998 miejscowość administracyjnie należała do województwa tarnowskiego. Integralna części miejscowości: Strachorówka.

</doc>
<doc id="354669" url="https://pl.wikipedia.org/wiki?curid=354669" title="Dąbrówka Nadolna">
Dąbrówka Nadolna

Dąbrówka Nadolna – wieś w Polsce, położona w województwie łódzkim, w powiecie poddębickim, w gminie Dalików.
W latach 1975–1998 wieś administracyjnie należała do województwa sieradzkiego.

</doc>
<doc id="354670" url="https://pl.wikipedia.org/wiki?curid=354670" title="Dąbrówka Nagórna">
Dąbrówka Nagórna

Dąbrówka Nagórna (do 31.12.2012 Dąbrówka Nagórna-Wieś) – wieś w Polsce położona w województwie mazowieckim, w powiecie radomskim, w gminie Zakrzew.
W latach 1954–1959 wieś należała i była siedzibą władz gromady Dąbrówka Nagórna, po jej zniesieniu w gromadzie Wólka Klwatecka.
Wieś jest siedzibą rzymskokatolickiej parafii Najświętszej Maryi Panny Nieustającej Pomocy.

</doc>
<doc id="354671" url="https://pl.wikipedia.org/wiki?curid=354671" title="Dąbrówka Ostrowska">
Dąbrówka Ostrowska

Dąbrówka Ostrowska – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
Wierni wyznania rzymskokatolickiego należą do parafii Zmartwychwstałego Chrystusa w Połoniu.

</doc>
<doc id="354672" url="https://pl.wikipedia.org/wiki?curid=354672" title="Dąbrówka Osuchowska">
Dąbrówka Osuchowska

Dąbrówka Osuchowska – wieś w Polsce położona w województwie podkarpackim, w powiecie mieleckim, w gminie Czermin.
Wieś wzmiankowana w 1674 roku. Miejsce strajków chłopskich i wystąpień w 1937 roku. Zginął wówczas 17 letni Stanisław Borowiec z Brnia Osuchowskiego, a 42 osoby zostały ranne. Następstwem tych zajść była pacyfikacja wsi przez policję i aresztowanie 72 osób, z czego 40 w samej Dąbrówce Osuchowskiej. Dla upamiętnienia tych wydarzeń ufundowano tablicę pamiątkową. Zachowały się pozostałości dawnego dworu z XIX wieku. Teren wsi wejdzie w skład projektowanego Przecławskiego Obszaru Chronionego Krajobrazu.

</doc>
<doc id="354673" url="https://pl.wikipedia.org/wiki?curid=354673" title="Dąbrówka Pniowska">
Dąbrówka Pniowska

Dąbrówka Pniowska – wieś w Polsce położona w województwie podkarpackim, w powiecie stalowowolskim, w gminie Radomyśl nad Sanem. Leży w widłach Sanu i Wisły.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="354674" url="https://pl.wikipedia.org/wiki?curid=354674" title="Dąbrówka Podłężna">
Dąbrówka Podłężna

Dąbrówka Podłężna – wieś w Polsce położona w województwie mazowieckim, w powiecie radomskim, w gminie Zakrzew.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Części wsi.
Według Słownika geograficznego Królestwa Polskiego z roku 1890 Sosnowica alias Sosnowice, wieś z folwarkiem i osada młynarska nad rzeką Radomką, powiat radomski, gmina Wielogóra, parafia Cerekiew, odległa od Radomia w kierunku na północny zachód 11 wiorst, posiadała młyn wodny, 6 domów i 26 mieszkańców. 40 mórg dworskiej i 45 mórg ziemi włościańskiej. Wchodziła w skład dóbr Dąbrówka Podłężna.
Wierni Kościoła rzymskokatolickiego należą do parafii NMP Nieustającej Pomocy w Dąbrówce Nagórnej.

</doc>
<doc id="354676" url="https://pl.wikipedia.org/wiki?curid=354676" title="Dąbrówka Polska (wieś w województwie warmińsko-mazurskim)">
Dąbrówka Polska (wieś w województwie warmińsko-mazurskim)

Dąbrówka Polska – wieś sołecka położona w województwie warmińsko-mazurskim, w powiecie gołdapskim, w gminie Banie Mazurskie.
W latach 1975–1998 miejscowość administracyjnie należała do województwa suwalskiego.
Wsi nie należy mylić z leżącą w tej samej gminie osadą Dąbrówka Polska.

</doc>
<doc id="354678" url="https://pl.wikipedia.org/wiki?curid=354678" title="Dąbrówka Słupska">
Dąbrówka Słupska

Dąbrówka Słupska – wieś w Polsce położona w województwie kujawsko-pomorskim, w powiecie nakielskim, w gminie Szubin.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 262 mieszkańców. Jest siedemnastą co do wielkości miejscowością gminy Szubin.

</doc>
<doc id="354679" url="https://pl.wikipedia.org/wiki?curid=354679" title="Dąbrówka-Stany">
Dąbrówka-Stany

Dąbrówka-Stany – wieś w Polsce położona w województwie mazowieckim, w powiecie siedleckim, w gminie Skórzec.
W latach 1975–1998 miejscowość administracyjnie należała do województwa siedleckiego.
W Dąbrówce-Stanach znajduje się kaplica Kościoła Starokatolickiego Mariawitów pochodząca z 1915, która należy do parafii Wniebowzięcia Najświętszej Maryi Panny w Żeliszewie Dużym.
Znajdują się tam dwa sklepy spożywcze, remiza strażacka, świetlica wiejska i Szkoła Podstawowa gruntownie przebudowana w latach 2018-2020.
We wsi działa założona w 1917 jednostka Ochotniczej Straży Pożarnej. Posiada wóz bojowy GBA 2,5/16 Star 244. W 2020 roku strażacy pozyskali fabrycznie nowy samochód ratowniczo-gaśniczy GBA 3,5/27 Iveco EuroCargo.
Nazwa.
Nazwa "Dąbrówka" pojawia się w XV-wiecznych "Rocznikach" Długosza. Kronikarz wspomina, że z lasu obok tej wsi wypływa rzeka Kostrzyń, dopływ Liwca. W istocie źródła tej rzeki znajdują się dalej na południowy wschód - niedaleko Domanic.
Nazwa "Stany" może nawiązywać do istnienia we wsi w średniowieczu postoju dla koni. Być może ów postój służył podróżnym w drodze do odległego o około 20 km grodu w pobliżu współczesnej wsi Grodzisk. Ponieważ gród ten powstał (i został zniszczony) w XI wieku, możliwe że wówczas powstały również Stany.

</doc>
<doc id="354680" url="https://pl.wikipedia.org/wiki?curid=354680" title="Dąbrówka Stara">
Dąbrówka Stara

Dąbrówka Stara (do 14 lutego 2002 "Stara Dąbrówka") – wieś w Polsce położona w województwie mazowieckim, w powiecie grójeckim, w gminie Błędów.
W latach 1975–1998 miejscowość administracyjnie należała do województwa radomskiego. 15 lutego 2002 nastąpiła zmiana nazwy ze "Stara Dąbrówka" na "Dąbrówka Stara".

</doc>
<doc id="354681" url="https://pl.wikipedia.org/wiki?curid=354681" title="Dąbrówka Starzeńska">
Dąbrówka Starzeńska

Dąbrówka Starzeńska – wieś w Polsce położona w województwie podkarpackim, w powiecie rzeszowskim, w gminie Dynów. Leży nad Sanem, 25 km od Sanoka, na granicy Pogórza Przemyskiego i Dynowskiego.
W latach 1954–1968 wieś należała do gromady Siedliska, następnie należała i była siedzibą władz gromady Dąbrówka Starzeńska. W latach 1975–1998 miejscowość administracyjnie należała do województwa przemyskiego.
Dąbrówka Starzeńska należy do rzymskokatolickiej parafii Najświętszej Maryi Panny Królowej Polski w Siedliskach w dekanacie Dynów. Kościół filialny pod wezwaniem Matki Bożej Częstochowskiej wybudowano w latach 80. XX w.
Zamek.
We wsi znajdują się ruiny zamku Kmitów (XV w.). Ruiny otacza rozległy park pełen starych drzew, a w nim dobrze zachowana alejka grabowa. Według podań ludowych zamek miała rzekomo wybudować królowa Bona dla wojewody Firleja. Legenda głosi, że zamek łączy z Dynowem podziemny tunel. Rozbudowano go w kształcie prostokąta wraz z parkiem dzięki następnym właścicielom z rodu Stadnickich. Właściciel Stanisław Stadnicki, zwany Diabłem Łańcuckim, najeżdżał dobra dynowskie kasztelana Wapowskiego.
W 1629 r. budowa zapór i zmiana koryta Sanu pogorszyła stosunki z sąsiadami Wapowskimi, którym rzeka zaczęła zalewać ziemie. Po Stadnickich zamek był w posiadaniu, Ossolińskich, później Podolskich i Parysów, a w XIX wieku przeszedł wraz z osadą w posiadanie Starzeńskich.
W 1863 r. na zamku przebywali przywódcy powstania styczniowego, gen. Marian Langiewicz i gen. Ludwik Mierosławski. Lata swojej świetności zamek ten przeżywał za czasów Starzeńskich, którzy w drugiej połowie XIX w. dobudowali dwór oraz przerobili zamkowe baszty na mieszkania. Zamek szczycił się bogatą biblioteką oraz pokaźnym zbiorem dzieł sztuki.
Po śmierci hrabiego Juliana Starzeńskiego majątkiem do 1939 roku zarządzał jego brat Kazimierz Starzeński. Po wybuchu II wojny światowej w dworze krótko przebywali Niemcy, a po nich do czerwca 1941 roku Rosjanie.
Zamieszkany do 1945 r., potem został spalony i wysadzony przez UPA. Zamek jest częściowo rozebrany i pozostaje w ruinie.
W pobliżu zamku, na końcu grabowej alejki wybudowano kaplicę grobową (ok. 1900 r.).

</doc>
<doc id="354682" url="https://pl.wikipedia.org/wiki?curid=354682" title="Dąbrówka-Strumiany">
Dąbrówka-Strumiany

Dąbrówka-Strumiany – wieś w Polsce położona w województwie łódzkim, w powiecie zgierskim, w gminie Zgierz.
W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="354683" url="https://pl.wikipedia.org/wiki?curid=354683" title="Dąbrówka Tczewska">
Dąbrówka Tczewska

Dąbrówka Tczewska – wieś kociewska w Polsce położona w województwie pomorskim, w powiecie tczewskim, w gminie Tczew.
Obecnie wieś jest w 100% skanalizowana i zgazyfikowana. Przebudowano poprzednią szkołę podstawową i zamieniono ją na gimnazjum publiczne, które w związku z reformą edukacji zostało znów przerobione na szkołę podstawową. Powstała i otworzona pod koniec 2008 r. hala sportowa jest jednym z najbardziej nowoczesnych obiektów sportowych na terenie całej gminy. Od 1932 w Dąbrówce funkcjonuje Ochotnicza Straż Pożarna. Jej obecnym prezesem jest Julian Grygolec, a naczelnikiem Tomasz Dytrych.
W latach 1975–1998 miejscowość administracyjnie należała do województwa gdańskiego.
Z Dąbrówki Tczewskiej pochodzi klub sportowy Świt Dąbrówka Tczewska, który jednak od sezonu 2013/2014 nie bierze udziału w rozgrywkach.

</doc>
<doc id="354684" url="https://pl.wikipedia.org/wiki?curid=354684" title="Dąbrówka Tuchowska">
Dąbrówka Tuchowska

Dąbrówka Tuchowska – wieś w Polsce położona w województwie małopolskim, w powiecie tarnowskim, w gminie Tuchów.
W latach 1954–1972 wieś należała i była siedzibą władz gromady Dąbrówka Tuchowska. W latach 1975–1998 miejscowość administracyjnie należała do województwa tarnowskiego. W miejscowości znajduje się szkoła podstawowa, kaplica pw. Świętego Brata Alberta, jednostka Ochotniczej Straży Pożarnej. Przez miejscowość przebiega droga wojewódzka nr 977.

</doc>
<doc id="354686" url="https://pl.wikipedia.org/wiki?curid=354686" title="Dąbrówka Wielkopolska">
Dąbrówka Wielkopolska

Dąbrówka Wielkopolska (niem. "Groß Dammer") – wieś w Polsce położona w województwie lubuskim, w powiecie świebodzińskim, w gminie Zbąszynek.
Historia.
Miejscowość wzmiankowana była już w 1406 jako wieś szlachecka Dambrowca w dobrach zbąszyńskich. W tym czasie znajdowała się tu własność szlachecka, która należała do przedstawicieli rodziny Rakel. W 1459 roku jako właściciela dóbr wymienia się Stanisława ze Zbąszynia. Niestety we wsi nie zachowała się stara kronika z XIV w. napisana po łacinie i po polsku przechowywana w miejscowym kościele św. Jakuba Apostoła, ponieważ wypożyczona została przez Uniwersytet Humboldtów w Berlinie i nigdy już do Dąbrówki nie powróciła.
Osada zbudowana na planie tzw. owalnicy z charakterystycznym placem wewnętrznym, zwanym nawsiem.
Mimo bezpośredniego sąsiedztwa z niemieckim obszarem etnicznym i procesów germanizacyjnych polska ludność autochtoniczna stanowiła zawsze większość mieszkańców zachowując polską mowę i obyczaje. W 1905 we wsi mieszkało 1.038 osób, w tym 90,1% Polaków oraz 9,7% Niemców. W początkach XIX wieku istniały tutaj dobra dominialne, które w 1823 roku zostały podzielone na część dworską i gminę wiejską. W latach 1856–1859 została zrealizowana budowa pałacu, którego inicjatorem był ówczesny właściciel majątku, barona Alberta Strein von Schwartzenau-Dammer. Baron był przedstawicielem starego rodu austriackiego, który w 1825 roku zakupił dominium w Dąbrówce Wielkopolskiej od hrabiego Garczyńskiego ze Zbąszynia. Autorem projektu pałacu był słynny niemiecki architekt Friedrich August Stüler.
W 1910 jako dominium Gross Dammer miejscowość należała do Bernharda von Britzke. Mimo protestów polskiej ludności w 1919 pozostała w granicach Rzeszy na mocy decyzji komisji międzyalianckiej. W latach 1815-1945 Dąbrówka Wielkopolska należała do powiatu międzyrzeckiego (Kreis Meseritz). W latach 1929–1939 we wsi działała polska szkoła, w której nauczało 3 nauczycieli, a uczyło się 140 dzieci. Szkoła po raz pierwszy wzmiankowana była w 1640. W miejscowości istniało także przedszkole polskie założone w 1935 roku z 70 dziećmi. W 1939 na 1.287 mieszkańców wsi Polaków było 986. We wsi w 1923 powstaje Polskie Towarzystwo Gimnastyczne Sokół założone przez Stanisława Mizernego, które posiadało męską i żeńską sekcję sportową. W miejscowości istniał także oddział regionalny Związku Polaków w Niemczech, Przysposobienie Rolnicze, Chór Polski oraz Kółko Rolnicze.
W 1934 roku utworzono stały obóz Arbeitdienstu. W 1935 miasto Lipsk rozpoczęło tuż przy Dąbrówce budowę osady niemieckiej pod nazwą Limbach, dla uczczenia SA-manna Limbacha, zabitego w walce nazistów z komunistami. Wg oceny niemieckiej gazety "Deutsche Allgemeine Zeitung" osada ta powstała w celu wzmocnienia żywiołu niemieckiego "muszącego ciężko walczyć na Pograniczu z mniejszością polską" W lipcu 1938 roku nastąpiło uroczyste poświęcenie 20 gospodarstw, wielkości 20 ha każde przeznaczonych dla niemieckich kolonistów - członków SA i SS.
Podczas wojny polskojęzyczna ludność Dąbrówki była przez Niemców wysiedlana i zsyłana do obozów koncentracyjnych, dotyczyło to szczególnie polskich działaczy społecznych i narodowych, np. Jana Budycha współorganizatora Banku ludowego i jednego z organizatorów polskiej szkoły w Dąbrówce Wielkopolskiej. Łącznie zginęło 12 osób.
W 1945 wieś została przyłączona do Polski, w 1946 oficjalnie zatwierdzono obecną nazwę. W uznaniu zasług w zachowaniu polskości wieś w 1973 została odznaczona Krzyżem Grunwaldu II klasy.
W latach 1945-1954 siedziba gminy Dąbrówka Wielkopolska. W latach 1954–1972 wieś należała i była siedzibą władz gromady Dąbrówka Wielkopolska. W latach 1975–1998 miejscowość administracyjnie należała do województwa zielonogórskiego.
Siedziba Parafii Niepokalanego Poczęcia Najświętszej Maryi Panny i św. Jakuba Apostoła. W szkole podstawowej znajduje się izba pamięci.
Zabytki.
Do wojewódzkiego rejestru zabytków wpisane są:
Sport.
W miejscowości działa klub piłkarski „Sokół” Dąbrówka Wielkopolska założony w 1923 roku i występujący w klasie A (grupa: Zielona Góra I).

</doc>
<doc id="354687" url="https://pl.wikipedia.org/wiki?curid=354687" title="Dąbrówka Wisłocka">
Dąbrówka Wisłocka

Dąbrówka Wisłocka – wieś w Polsce, położona w województwie podkarpackim, w powiecie mieleckim, w gminie Radomyśl Wielki. Dąbrówka Wisłocka położona jest we wschodniej części gminy, przy trasie Mielec – Zasów – Dębica.
 
Miejscowość jest siedzibą rzymskokatolickiej parafii Nawiedzenia Najświętszej Maryi Panny należącej do dekanatu Radomyśl Wielki.
Początki Dąbrówki sięgają połowy XVI wieku. Została założona przez hetmana Jana Tarnowskiego, właściciela klucza wiewióreckiego. W kolejnych wiekach właścicielami Dąbrówki były rody Ostrogskich, Zasławskich, Lubomirskich i Sanguszków. Często nazywana była wówczas Dąbrówką Paprocką. W I połowie XIX wieku właścicielem Dąbrówki był Ignacy Wisłocki. Odtąd też przyjęła się nazwa Dąbrówka Wisłocka.
W okresie międzywojennym Dąbrówka była silnym ośrodkiem ruchu ludowego. Do XVIII wieku wieś należała do szkółki parafialnej w Zasowie. W drugiej połowie XIX powstała jednoklasowa szkoła, w której nauczycielem był E. Wojciechowski. Obecny budynek został zbudowany w połowie lat 50. XX wieku. Generalny remont wykonano w latach 2000–2003. W miejscowości działa też Ochotnicza Straż Pożarna, z której inicjatywy wybudowano remizę i dom ludowy.
Dąbrówka od początku przynależała do parafii Zasów. W roku 1920 osiedliły się tam Siostry Służebniczki NMP Starowiejskie. Wybudowały one kaplicę, do której dojeżdżał ksiądz z Zasowa. Od roku 1970 ksiądz rezydował tu już na stałe. W roku 1985 ustanowiono samodzielną parafię. W tym też roku przystąpiono do budowy kościoła parafialnego.
W latach 1975–1998 miejscowość administracyjnie należała do województwa tarnowskiego.
Z Dąbrówki Wisłockiej pochodził Julian Maj – lekarz, oficer Polskich Sił Zbrojnych, uczestnik bitwy o Monte Cassino.

</doc>
<doc id="354688" url="https://pl.wikipedia.org/wiki?curid=354688" title="Dąbrówka Woźnicka">
Dąbrówka Woźnicka

Dąbrówka Woźnicka – wieś w Polsce położona w województwie łódzkim, w powiecie poddębickim, w gminie Dalików.
W latach 1975–1998 miejscowość administracyjnie należała do województwa sieradzkiego.

</doc>
<doc id="354689" url="https://pl.wikipedia.org/wiki?curid=354689" title="Dąbrówka-Wyłazy">
Dąbrówka-Wyłazy

Dąbrówka-Wyłazy – wieś w Polsce położona w województwie mazowieckim, w powiecie siedleckim, w gminie Skórzec.
Na terenie wsi utworzono dwa sołectwa "Dąbrówka-Wyłazy I" (197 mieszkańców) i "Dąbrówka-Wyłazy II" (37 mieszkańców).
W latach 1975–1998 miejscowość administracyjnie należała do województwa siedleckiego.
Dąbrówka-Wyłazy położona jest 3 km od drogi wojewódzkiej nr 803 i na skrzyżowaniu trzech dróg powiatowych: Żelków-Kolonia – Nowaki i drogi do Nowych Igań.
W miejscowości działa założona w 1946 roku jednostka ochotniczej straży pożarnej. Jednostka posiada średni samochód gaśniczy GBA 3/24 Renault G-230.

</doc>
<doc id="354690" url="https://pl.wikipedia.org/wiki?curid=354690" title="Dąbrówka Zabłotnia">
Dąbrówka Zabłotnia

Dąbrówka Zabłotnia – wieś w Polsce położona w województwie mazowieckim, w powiecie radomskim, w gminie Kowala .
Prywatna wieś szlachecka "Zabłotna Dąbrówka", położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Wojciecha w Kowali.
Historia.
Wieś powstała w XIV w. Zapiski herbowe z 1377 informują o Piotrze z Dąbrówki pisarzu Ziemskim sandomierskim. Piotr z Dąbrówki pieczętował się herbem Nieczuja. W 1416 wieś należała do braci: Stanisława i Marcisza. Kolejnymi znanymi dziedzicami wsi byli: Mikołaj, Jakub, Paweł i Prokop herbu Nieczuja, wymienia się ich w latach 1422-1444. Mikołaj Serafin w 1410 r. został ławnikiem krakowskim a w 1444 r. wójtem Przemyśla.. Nazwa tej miejscowości wywodzi się od słowa "dąbrowa" czyli słowa oznaczającego las sosnowy oraz od słowa "nabłotny" czyli miejsca leżącego "za błotem".
Wzmianki źródłowe z XVI w. różnie zapisują nazwę miejscowości. W 1516 r. było to Zablotna Dambrowska a w 1529 Dabrowska Zablothna. W końcu XV w. notowany jest Andrzej herbu Nieczuja dziedzic Dąbrówki. Potomkowie Andrzeja dziedzicząc wieś przyjęli nazwisko Dąbrowscy od nazwy rodowej wsi. W 1508 r. dziedzicem wsi był Jakub Dąbrowski, a spis z 1569 r. przekazuje, że właścicielem wsi byli: Andrzej Dąbrowski oraz Stanisław i Katarzyna Dąbrowscy. Niedługo później cala Dąbrówka dostała się w ręce możnego rodu Parysów z Mazowsza. Potem, tak jak wiele wsi w okolicy, Dąbrówka Zabłotnia należała do Piaseckich i Rudzkich, a w końcu XVIII w. do Czermińskich.
W 1827 r. we wsi naliczono 15 domów mieszkalnych i 109 mieszkańców. Majątek ziemski Dąbrówka Zabłotnia obejmował w pierwszej połowie XIX w. folwarki Dąbrówka i Helenów, liczył 645 mórg obszaru. W majątku były dwa budynki murowane i 10 drewnianych. Były tu pokłady wapienia, które tu eksploatowano i przerabiano przy pomocy piecy wapiennych. W drugiej połowie XIX w. majątek Dąbrówka Zabłotnia został rozparcelowany między chłopów. Mieszkańcom Dąbrówki Zabłotniej wyznaczono 18 działek rolniczych na 137 morgach ziemi a mieszkańcom Helenowa 9 działek rolniczych na 170 morgach ziemi. Pozostała część ziemi folwarcznej w Dąbrówce została sprzedana kolonistom. Dąbrówka Zabłotnia należała od 1864 r. do gminy Kowala.
Według spisu z 1921 r. Dąbrówka Zabłotnia wieś liczyła 30 budynków mieszkalnych a Dąbrówka Zabłotnia Kolonia liczyła 23 domy mieszkalne. W skład sołectwa wchodzi przysiółek Załawie, osada powstała w drugiej połowie XIX w. na obszarze jednego z okolicznych folwarków. Załawie istniało na pewno w 1884 r., gdy zostało wymienione wśród wsi należących do gminy Kowala. W 1921 r. było tu 10 domów mieszkalnych.

</doc>
<doc id="354691" url="https://pl.wikipedia.org/wiki?curid=354691" title="Dąbrówki Breńskie">
Dąbrówki Breńskie

Dąbrówki Breńskie – wieś w Polsce położona w województwie małopolskim, w powiecie dąbrowskim, w gminie Olesno.
W latach 1975–1998 miejscowość administracyjnie należała do województwa tarnowskiego.
Integralne części miejscowości: Błonie, Dyle, Forglówka, Julinów, Podlesie, Ulica, Zagrabina.

</doc>
<doc id="354693" url="https://pl.wikipedia.org/wiki?curid=354693" title="Dąbrusk">
Dąbrusk

Dąbrusk – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="354694" url="https://pl.wikipedia.org/wiki?curid=354694" title="Dąg">
Dąg

Dąg (niem. "Dungen") – wieś w Polsce położona w województwie warmińsko-mazurskim, w powiecie ostródzkim, w gminie Łukta. W latach 1975–1998 miejscowość administracyjnie należała do województwa olsztyńskiego.
Wieś powstała w kształcie widlicy. Wcześniej do wsi administracyjnie należała osada Dąg Smolarnia, w 1769 r. wydzielona w osobną wieś Plichta. Nazwa wsi Dungen wywodzi się od imienia pruskiego imienia Turngen. 
Historia.
Wieś założona w 1352 r., później odnowiona w ramach osadnictwa szkatułowego. W 1530 wieś zamieszkiwała ludność polska i niemiecka. W 1540 roku w Dągu było trzech chłopów płacących podatki. W wyniku wojen z lat 1625–1635 wieś uległa wyludnieniu. W 1636 r. wieś zamieszkiwał jeden pszczelarz i jeden chłop, uprawiane było 7 włók ziemi a dwie leżały niezagospodarowane. 
Według spisu z 1735 roku we wsi Dąg było 22 mieszkańców a w Dągu Smolarni - 15 mieszkańców. W spisie wymieniana jest także osada Adlersbude z trzema mieszkańcami (obecnie leśniczówka Orlik nad jeziorem Szeląg). W 1739 r. nadzorca lasu w Dągu był Ludwig Turno a w latach 1747-87 Adam Bochm (wcześniej myśliwy w Ramotach). 
30 maja 1769 r., na mocy decyzji domeny ostródzkiej (zatwierdzone 28 czerwca 1769 r. przez kamerę z Królewca), Dąg podzielono na dwie wsie. W Dągu pozostało 17 włók i 13 morgów ziemi a resztę ziemi przyznano mieszkańcom nowej wsi Plichta.
W 1789 r. we wsi był 11 domów. W 1795 r. wieś odwiedził radca departamentu w celu spisania raportu o gospodarce. Mieszkańców wsi Dąg zaliczył do zamożniejszych, gdyż posiadali hodowle bydła i sady wiśniowe oraz jabłoniowe. Niektórzy utrzymywali się z rybołówstwa i dzierżawy karczowisk leśnych. W każdym gospodarstwie był sprzęt przeciwpożarowy: sikawka ręczna, latarnia, wiadro i drabina. We wsi była kufa na wodę. Publiczny piec piekarski znajdował się poza wsią. W 1794 r. we wsi mieszkało 9. chłopów płacących łącznie podatek w wysokości 73 talarów, 38 groszy i 15 fenigów.
W 1910 r. wieś obejmowała obszar 263 ha i składała się z 43 domów z 176 ludźmi (w tym 68 Polaków). W 1925 r. obszar wsi wynosił 255 ha a mieszkało w niej 210 osób (w tym pięciu katolików). W latach 30. XX w. w szkole w Dągu uczył Ernst Eissing (autor licznych artykułów o pobliskiej Łukcie i okolicznej przyrodzie). W 1939 r. we wsi było 187 mieszkańców. W 1945 r. żołnierze rosyjscy spalili tutejszą szkołę (dwuoddziałowa).
Zobacz też.
Dągi – osada w Polsce położona w województwie warmińsko-mazurskim, w powiecie olsztyńskim, w gminie Dywity

</doc>
<doc id="354695" url="https://pl.wikipedia.org/wiki?curid=354695" title="Dągi">
Dągi

Dągi (niem. "Dongen") – osada w Polsce położona w województwie warmińsko-mazurskim, w powiecie olsztyńskim, w gminie Dywity. W latach 1975–1998 miejscowość administracyjnie należała do województwa olsztyńskiego.
Osada leży na Warmii, na północ od Dywit.
Historia.
Majątek ziemski na 12 włókach na prawie chełmińskim, położonych koło Jeziora Dywickiego, został założony w sierpniu 1363 roku przez Nycolao Hoenberga. Osada pierwotnie nosiła nazwę "Marquartshof". W 1856 r. zapisana: "Marquartshoff (Dongen)", a w 1755 "Dangen" i "Dungen", w 1880: "Dągówki" i "Dongen". W roku 1504 wystawiono odnowiony dokument lokacyjny.
W 1789 r. była Dagi były majątkiem szlacheckim z folwarkiem i sześcioma gospodarstwami domowymi. Dokumenty z 1910 r. podają obszar majątku – 225 ha, 6 budynków mieszkalnych z 12 rodzinami i 65 mieszkańcami (29 Polaków i 36 Niemców). W 1925 r. w sześciu domach zamieszkiwało 11 rodzin, liczących 58 osób. W 1928 r. majątek Dągi włączono do gminy Dywity.
W 1993 w Dągach mieszkało 39 osób. W miejscowości działał "Zakład Rolny Dągi" wchodzący w skład "Rolniczej Spółdzielni Produkcyjnej Kieźliny", specjalizujący się w hodowli nowych odmian bydła.

</doc>
<doc id="354696" url="https://pl.wikipedia.org/wiki?curid=354696" title="Dęba-Kolonia">
Dęba-Kolonia

Dęba-Kolonia – wieś w Polsce położona w województwie świętokrzyskim, w powiecie koneckim, w gminie Ruda Maleniecka.
W latach 1975–1998 miejscowość administracyjnie należała do województwa kieleckiego.

</doc>
<doc id="354697" url="https://pl.wikipedia.org/wiki?curid=354697" title="Dębce">
Dębce

Dębce – kolonia w Polsce położona w województwie zachodniopomorskim, w powiecie gryfińskim, w gminie Gryfino.
W latach 1975–1998 miejscowość administracyjnie należała do województwa szczecińskiego.
Dębce to niewielka osada położona nad Regalicą na wale ziemnym oddzielającym mokradła od rzeki. Początki wsi datuje się na wiek XVIII i wiąże z wybudowaniem w tym czasie dworu i folwarku. W 1945 roku osada została zniszczona. Nie odbudowano kościoła i dworu, pozostał park z XIX wieku w kształcie trójkąta. Na przełomie XIX i XX wieku był powiększany. Rosną tu dęby, buki, jedlice Douglasa.

</doc>
<doc id="354698" url="https://pl.wikipedia.org/wiki?curid=354698" title="Dębczyna">
Dębczyna

Dębczyna – wieś w Polsce położona w województwie lubelskim, w powiecie puławskim, w gminie Baranów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Baranów.

</doc>
<doc id="354699" url="https://pl.wikipedia.org/wiki?curid=354699" title="Dębczyno">
Dębczyno

Dębczyno (niem. "Denzin") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. W roku 2007 wieś liczyła 180 mieszkańców.
Geografia.
Wieś leży ok. 1 km na południe od granicy miasta Białogard, przy trasie dawnej linii wąskotorowej Białogardzkiej Kolei Dojazdowej Białogard – Świelino, przy ujściu Mogilicy do Parsęty. Zabudowa wsi skupiona jest w większości wzdłuż drogi. Teren wokół wsi zajęty jest przez pola uprawne.
Historia.
Przemiany kulturowe i osadnicze na Pomorzu, na początku późnego okresu wpływów rzymskich III – IV wieku n.e. wywołane przemieszczaniem się małych plemion germańskich wzdłuż dorzecza Odry, a nieco później wędrówką Gotów i Gepidów wraz ze sprzymierzonymi z nimi plemionami na tereny położone na północ od Morza Czarnego, znalazły swoje odzwierciedlenie w uformowaniu się na Pomorzu Zachodnim nowego ugrupowania kulturowego, jakim była grupa dębczyńska. Etnicznie była to grupa niejednorodna o tradycji weneckiej, prawdopodobnie plemiona nadłebskie i skandynawskie. Na tle osadnictwa Pomorza skupienie osad i cmentarzysk w okolicy Dębczyna było czymś wyjątkowym, traktuje się je jako swego rodzaju prawdziwą aglomerację. 
Na przełomie XV-XVI wieku ostatni książęta dynastii zachodniopomorskiej powołali do życia okręgi domeny ("Amt") na czele z zarządcami domen. Domeny były własnością książąt. Wśród 18 domen książęcych na Pomorzu Zachodnim znajdowała się domena białogardzka ("Amt Belgard"). Rozwój gospodarki folwarczno-pańszczyźnianej zapoczątkowany w pierwszej ćwierci XVI wieku spowodował gwałtowne pogorszenie się sytuacji prawnej ludności wiejskiej żyjącej w dorzeczu Parsęty zaliczanych do najbardziej rozwiniętych gospodarczo terenów Pomorza Zachodniego. Rozrost folwarków dokonywał się kosztem gruntów chłopskich. Świadczą o tym supliki chłopów z Dębczyna z roku 1599 i 1609 r. zawierające skargę przeciwko odebraniu i włączeniu do nowo powstającego folwarku, najlepszej ich ziemi. W roku 1782 w skład tej domeny wchodziło 111 wsi, w tym Dębczyno. 
W 1939 r. wieś zamieszkiwały 324 osoby. Przed II wojną światową i po Dębczyno było i jest wsią rolników indywidualnych.
Zabytki i ciekawe miejsca.
We wsi i okolicy występują liczne stanowiska archeologiczne z różnych okresów stanowiące przykład zachowanych pozostałości słowiańskiego osadnictwa wiejskiego. Ok. 150 m na wschód od drogi polnej do Nawina znajduje się cmentarzysko szkieletowe, położone na stoku piaszczystego wzniesienia przy zachodnim brzegu Mogilicy. Wydobyty tu bardzo bogaty materiał archeologiczny datuje cmentarzysko na okres późnorzymski. Przy zachodnim brzegu Mogilicy, bezpośrednio na północ od polnej drogi ok. 500 m na północny wschód od drogi do Nawina odkryto osadę otwartą z okresu późnorzymskiego. Jest to przykład zachowanych pozostałości słowiańskiego osadnictwa wiejskiego. 
Przy ujściu rzeki Mogilicy do Parsęty można znaleźć punkt widokowy.
Przy drodze do Nawina nieczynny cmentarz ewangelicki z XIX wieku, o pow. . 
Gospodarka.
W okolicy wsi znajdują się znaczne zasoby wód podziemnych o I i II klasie jakości.
Rolnicy z Dębczyna specjalizują się w hodowli bydła.
Przyroda.
Po obu stronach drogi z Dębczyna do Gruszewa – aleja o długości 2890 m, drzewa o obw. 215-320 cm takie jak: lipa drobnolistna, klon zwyczajny i jesion wyniosły.
W pobliżu ujęć wody występują stanowiska sowy.
Turystyka.
Przez wieś wiodą trzy lokalne szlaki turystyczne:
Kultura.
W miejscowości znajduje się świetlica wiejska oraz boisko sportowe.
Komunikacja.
Jest tutaj przystanek komunikacji autobusowej.

</doc>
<doc id="354700" url="https://pl.wikipedia.org/wiki?curid=354700" title="Dębe-Kolonia">
Dębe-Kolonia

Dębe-Kolonia – wieś w Polsce, w województwie wielkopolskim, w powiecie kaliskim, w gminie Opatówek.
W latach 1975–1998 miejscowość administracyjnie należała do województwa kaliskiego.
W okolicznym lesie znajduje się zdewastowany cmentarz ewangelicki z nagrobkami i grobowcami z XIX wieku i początku XX wieku. Na cmentarzu chowani byli osiadli w Królestwie Polskim Niemcy.

</doc>
<doc id="354701" url="https://pl.wikipedia.org/wiki?curid=354701" title="Dębe Małe (powiat miński)">
Dębe Małe (powiat miński)

Dębe Małe – wieś w Polsce położona w województwie mazowieckim, w powiecie mińskim, w gminie Latowicz.
W latach 1526-1795 wieś należała do starostwa latowickiego. W latach 1795-1809 – pod zaborem austriackim. Od 1809 r. w Księstwie Warszawskim, guberni warszawskiej, powiecie siennickim, a od 1866 r. w powiecie mińskim (od 1868 nazwa powiatu nowomiński). W latach 1870-1954 należała do gminy Wielgolas, w latach 1954–1961 wieś należała i była siedzibą władz gromady Dębe Małe, po jej zniesieniu w gromadzie Wielgolas. Od 1973 r. należy do gminy Latowicz. W latach 1919-1939 była w granicach województwa warszawskiego, 1939-1945 w Generalnym Gubernatorstwie, 1946-1975 w województwie warszawskim, od 1975r do 1998 r. – w granicach województwa siedleckiego. Od 1999 r. znajduje się w województwie mazowieckim.
Historia.
Najstarsze ślady osadnictwa to trzy urny z prochami – resztki cmentarzyska kultury grobów kloszowych (500-100 lat p.n.e.). We wsi znajdują się ślady osadnictwa od neolitu po późne średniowiecze. W 1877 r. odkryto cmentarzysko ciałopalne z okresu wpływów rzymskich.
Pierwsze wzmianki o wsi pochodzą z 1313 r., wymieniając nazwę „"Dambe"”. W 1517 r. Dębe wraz z innymi wioskami zostało nadane jako uposażenie dla kościoła św. Anny w Latowiczu. W 1540 r. właścicielem dóbr Dębe był Jan z Dębego herbu Radwan. W latach 1540–1564 dobra te odziedziczył Walenty Dębski, do którego należały także Wola Dębska i Wola Kolanki (czyli Kołaczki – dzielnica Dębego). W rejestrze parafii Latowicz z 1576 r. jako właściciel Dębego widnieje Sebastian Dębski.
W XVII w. właścicielem folwarku i dóbr Dębe był Jan Dębski, należący do bogatej szlachty, dziekan przemyski i deputat na Sejm Koronny. W 1662 r. wieś liczyła 44 mieszkańców, a dobra należały do p. Olszamowskiej mającej czworo dzieci, 9 osób czeladzi i 26 poddanych. Dębscy posiadali wieś do 1751 r., kiedy zmarł ostatni potomek Michał Dębski. Dobra odziedziczyła jego żona Katarzyna z Perzanowskich.
W pierwszej połowie XIX w. właścicielami folwarku byli Dąbrowscy, którzy założyli istniejący do dziś park krajobrazowy. W XIX w. znajdował się tu folwark o powierzchni 677 mórg. W 1827 r. wieś liczyła 14 domów i 131 mieszkańców, a w 1880 r. liczba domów wzrosła do 25.
W drugiej połowie XIX w. dobra przeszły w posiadanie Antoniego Karola Stulgińskiego, który przebudował istniejącą do dziś rezydencję. W latach 1867-1919 Dębe było miejscowością gminną. W 1906 r. z inicjatywy K.Stulgińskiego powstała szkoła podstawowa, kilka cegielni i prądnica elektryczna.
W latach 1917-1920 istniał zastęp harcerski liczący 13 skautów, należący do drużyny w Latowiczu. W 1924 r. zostało założone Koło Młodzieży „Siew”. W 1931 r. pododdział Związku Strzeleckiego, którego komendantem był ppor. rez. Wiktor Dońcow.
W latach 1919-1972 wieś należała do gminy Wielgolas. Po śmierci Antoniego Stulgińskiego w 1916 r. majątek przeszedł w ręce jego syna Henryka i w znaczniej części został rozparcelowany – w 1937 roku liczył ok. 330 ha, w 1940 r. – 133 hektary. W 1932 r. wieś Dębe liczyła 53 domy i ok. 300 mieszkańców, a w folwarku zamieszkiwało ok. 100 osób.
W 1944 r. w budynku dworu w Dębem mieścił się lazaret dla rannych żołnierzy radzieckich. W 1949 r. założono Ochotniczą Straż Pożarną. W 1956 r. powstało Koło Gospodyń Wiejskich. W 1958 r. wzniesiono murowany budynek szkoły w Dębem Małym, a 1965-1980 rozbudowano szkołę. W 1970 r. wieś liczyła 485 mieszkańców, a w 2000 r. – 343. Przyrost naturalny w latach 1970-2000 wyniósł –29,3%. W 1988 r. we wsi było 77 domów, a w 2009 r. – 92.
Etymologia.
Do połowy XX w. mówiono: „"Dambe"”, ""Dembe"”, „"Dumbe"”. Nazwa odnosi się do lesistej okolicy. W lasach przeważały tu zapewne dęby – drzewa otaczane czcią, co znalazło odzwierciedlenie w nazwie. Drugi człon nazwy dodano później, gdy zorientowano się, że znajdują się dwie miejscowości (obecne Dębe Małe i Dębe Wielkie) o takiej samej nazwie, które są położone niedaleko od siebie.
Zabytki.
Klucz ziem Dębe Małe w 1804 r. zakupił Jan Kanty Maszkowski od Władysława z Ostrowa Nałęcz-Rychłowskiego. Od 1823 r. dobra należały do Juliana Maszkowskiego. W 1837 r. właścicielem stał się Teodor Kosiński i w następnym roku sprzedał je Józefowi Dąbrowskiemu. Po jego śmierci w 1843 r. połowę dóbr odziedziczył brat, a drugą połowę Jan Nepomucen Dąbrowski (syn Józefa). Od 1848 r. Dębe stanowiło własność Jana Rzewuskiego. W 1857 r. w posiadanie dóbr wszedł Henryk Karski, w 1871 r. Stanisław Miński, w 1886 r. Antoni Karol Stulgiński, do którego należały do 1945 r.

</doc>
<doc id="354702" url="https://pl.wikipedia.org/wiki?curid=354702" title="Dębianki (powiat radziejowski)">
Dębianki (powiat radziejowski)

Dębianki – wieś w Polsce położona w województwie kujawsko-pomorskim, w powiecie radziejowskim, w gminie Topólka.
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) liczyła 239 mieszkańców. Jest szóstą co do wielkości miejscowością gminy Topólka.

</doc>
<doc id="354703" url="https://pl.wikipedia.org/wiki?curid=354703" title="Dębica-Kolonia">
Dębica-Kolonia

Dębica-Kolonia – kolonia w Polsce położona w województwie lubelskim, w powiecie lubartowskim, w gminie Ostrówek. Wieś jest położona we wschodniej części gminy.
W pierwszej połowie XIX wieku było to obszar leśny. Dopiero w drugiej połowie XIX wieku Grodziccy zaczęli karczować las w miejsce którego założono osadę Dębica Kolonia.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Ostrówek. Według Narodowego Spisu Powszechnego z roku 2011 wieś liczyła 138 mieszkańców.

</doc>
<doc id="354704" url="https://pl.wikipedia.org/wiki?curid=354704" title="Dębicze">
Dębicze

Dębicze – wieś w Polsce, położona w województwie wielkopolskim, w powiecie ostrzeszowskim, w gminie Grabów nad Prosną.
Liczba mieszkańców wsi w 2011 roku wynosiła 368 osób.
W latach 1954–1959 wieś należała i była siedzibą władz gromady Dębicze, po jej zniesieniu w gromadzie Grabów nad Prosną. W latach 1975–1998 miejscowość administracyjnie należała do województwa kaliskiego.

</doc>
<doc id="354706" url="https://pl.wikipedia.org/wiki?curid=354706" title="Dębienica (gmina Długosiodło)">
Dębienica (gmina Długosiodło)

Dębienica – wieś w Polsce położona w województwie mazowieckim, w powiecie wyszkowskim, w gminie Długosiodło.
Wierni kościoła rzymskokatolickiego należą do parafii św. Rocha w Długosiodle.
Historia.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 311 osób, 265 było wyznania rzymskokatolickiego a 46 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 50 budynków mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.

</doc>
<doc id="354707" url="https://pl.wikipedia.org/wiki?curid=354707" title="Dębieniec">
Dębieniec

Dębieniec (niem. "Dambinitz") – osada w Polsce, położona w województwie kujawsko-pomorskim, w powiecie grudziądzkim, w gminie Radzyń Chełmiński.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 330 mieszkańców. Jest trzecią co do wielkości miejscowością gminy Radzyń Chełmiński.
Drogi wojewódzkie.
Przez wieś przechodzi droga wojewódzka nr 543.

</doc>
<doc id="354708" url="https://pl.wikipedia.org/wiki?curid=354708" title="Dębień (powiat działdowski)">
Dębień (powiat działdowski)

Dębień – wieś w Polsce położona w województwie warmińsko-mazurskim, w powiecie działdowskim, w gminie Rybno. W latach 1975–1998 miejscowość administracyjnie należała do województwa ciechanowskiego.
Duża wieś położona w otulinie Welskiego Parku Krajobrazowego.
Historia.
Miejscowość - pod nazwą Eichenwalde - założona została w 1335 r. jako majątek lenny o powierzchni 30 włók (ok. 540 ha), na prawie chełmińskim. W późniejszych latach miejscowość zapisywana była jako: "Dembyonyc, Debio, Dembien" i w końcu "Dembień". W XVII wieku Łukasz z Dębieński z Dębienia zapisał kościołowi w Rumianie darowiznę w wysokości 700 ówczesnych złotych.

</doc>
<doc id="354709" url="https://pl.wikipedia.org/wiki?curid=354709" title="Dębina Łętowska">
Dębina Łętowska

Dębina Łętowska – wieś w Polsce położona w województwie małopolskim, w powiecie tarnowskim, w gminie Wojnicz.
W latach 1975–1998 miejscowość administracyjnie należała do województwa tarnowskiego.
Dębina Łętowska, notowana w źródłach od końca XVIII wieku, usamodzielniła się na początku XIX wieku, wydzielając się z Łętowic. Na terenie wsi działa Klub Sportowy Dębina.
W 2008 roku miejscowość liczyła 268 mieszkańców i miała powierzchnię 129,87 hektarów.

</doc>
<doc id="354710" url="https://pl.wikipedia.org/wiki?curid=354710" title="Dębina Zakrzowska">
Dębina Zakrzowska

Dębina Zakrzowska – wieś w Polsce położona w województwie małopolskim, w powiecie tarnowskim, w gminie Wojnicz.
W latach 1975–1998 miejscowość administracyjnie należała do województwa tarnowskiego.
Dębina Zakrzowska, notowana w źródłach od końca XVI wieku, stanowiła pierwotnie część wsi Zakrzów i wyodrębniła się w połowie XVII wieku.
W nocy z 4 na 5 sierpnia 1944 roku spadł tu zestrzelony aliancki Halifax JP 181, należący do 148 dywizjonu RAF, lecący z bazy w Brindisi we Włoszech z zaopatrzeniem dla powstania warszawskiego. Wydarzenie to upamiętniono w 1991 roku pomnikiem zaprojektowanym przez L. i O. Scheierów.
W 2008 roku miejscowość liczyła 402 mieszkańców i miała powierzchnię 170 ha.

</doc>
<doc id="354711" url="https://pl.wikipedia.org/wiki?curid=354711" title="Dębiniec (województwo opolskie)">
Dębiniec (województwo opolskie)

Dębiniec (dodatkowa nazwa w j. niem. Dambinietz) – wieś w Polsce, położona w województwie opolskim, w powiecie opolskim, w gminie Murów.
Nazwa.
Według Heinricha Adamy'ego nazwa pochodzi od polskiej nazwy drzewa liściastego "dębu" - "von dąb, spr. domb = Eiche". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Dębiniec" podając jej znaczenie "Eichdorf" czyli po polsku "Dębowa wieś". Pierwotna nazwa została później przez Niemców zgermanizowana na "Dambinietz" i utraciła znaczenie.
Historia.
Do głosowania podczas plebiscytu uprawnione były w Dębińcu 403 osoby, z czego 331, ok. 82,1%, stanowili mieszkańcy (w tym 330, ok. 81,9% całości, mieszkańcy urodzeni w miejscowości). Oddano 401 głosów (ok. 99,5% uprawnionych), w tym 401 (100%) ważnych; za Niemcami głosowało 213 osób (ok. 53,1%), a za Polską 188 osób (ok. 46,9%). 18 kwietnia 1934 r. w miejsce nazwy Dambinietz wprowadzono nazwę Eichberge. 15 marca 1947 r. nadano miejscowości polską nazwę Dębiniec.

</doc>
<doc id="354712" url="https://pl.wikipedia.org/wiki?curid=354712" title="Dębiny Osuchowskie">
Dębiny Osuchowskie

Dębiny Osuchowskie – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.
Na terenie wsi leżą źródła rzeki Jeziorki. Znajduje się tu też przez dłuższy czas nieeksploatowana żwirownia (w 2008 roku po kilkunastu latach przerwy ponownie rozpoczęły się prace eksploatacyjne).

</doc>
<doc id="354713" url="https://pl.wikipedia.org/wiki?curid=354713" title="Dębiogóra">
Dębiogóra

Dębiogóra – wieś w Polsce położona w województwie wielkopolskim, w powiecie krotoszyńskim, w gminie Koźmin Wielkopolski. Nazwa miejscowości najprawdopodobniej pochodzi od lasów dębowych porastających okolicę. Współcześnie pozostałością tych lasów jest 5-hektarowy park dębowy. W 1909 r. ówczesny właściciel tych terenów Ernest Weiss wzniósł dwór w stylu modernistycznym, zwany pałacem, o pow. użytkowej ok. 750 m2. Budynek pałacu zachował się w bardzo dobrym stanie do czasów dzisiejszych i obecnie pełni funkcję rezydencji. Park i Pałac wpisane są do rejestru zabytków.
W latach 1975–1998 miejscowość administracyjnie należała do województwa kaliskiego.

</doc>
<doc id="354714" url="https://pl.wikipedia.org/wiki?curid=354714" title="Dębionek">
Dębionek

Dębionek – wieś w Polsce położona w województwie kujawsko-pomorskim, w powiecie nakielskim, w gminie Sadki.
W latach 1975–1998 miejscowość administracyjnie należała do województwa bydgoskiego.
W Dębionku znajduje się dawny zbór protestancki, obecnie kaplica Miłosiernego Chrystusa, filia parafii w Dębowie.
Demografia.
Według Narodowego Spisu Powszechnego (III 2011 r.) liczyła 651 mieszkańców. Jest drugą co do wielkości miejscowością gminy Sadki.

</doc>
<doc id="354715" url="https://pl.wikipedia.org/wiki?curid=354715" title="Dębłowo">
Dębłowo

Dębłowo – wieś w Polsce, położona w województwie wielkopolskim, w powiecie gnieźnieńskim, w gminie Mieleszyn.
Wieś duchowna, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa poznańskiego.
W 1860 urodził się tutaj Wojciech Trąmpczyński, polski polityk, prawnik, marszałek Sejmu i Senatu.

</doc>
<doc id="354718" url="https://pl.wikipedia.org/wiki?curid=354718" title="Dębniaki (powiat włocławski)">
Dębniaki (powiat włocławski)

Dębniaki – wieś w Polsce położona w województwie kujawsko-pomorskim, w powiecie włocławskim, w gminie Kowal.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 335 mieszkańców. Jest trzecią co do wielkości miejscowością gminy Kowal. We wsi znajduje się cmentarz ewangelicko-augsburski.

</doc>
<doc id="354720" url="https://pl.wikipedia.org/wiki?curid=354720" title="Dębniałki Kaliskie">
Dębniałki Kaliskie

Dębniałki Kaliskie – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość administracyjnie należała do województwa kaliskiego.

</doc>
<doc id="354721" url="https://pl.wikipedia.org/wiki?curid=354721" title="Dębnica Kaszubska">
Dębnica Kaszubska

Dębnica Kaszubska (tuż po wojnie "Dębnica-Racława", lub "Kaszëbskô Damnica", ) – wieś kaszubska w Polsce położona w województwie pomorskim, w powiecie słupskim, siedziba gminy Dębnica Kaszubska na północno-wschodnim obrzeżu Parku Krajobrazowego Dolina Słupi przy drodze wojewódzkiej nr 210 i nad rzeką Skotawą.
W skład sołectwa Dębnica Kaszubska wchodzą również miejscowości: Dargacz, Dobrzykowo, Dudzicze, Krzynia, Łysomice i Łysomiczki. Dębnica Kaszubska znajdowała się na trasie "Słupskiej Kolei Powiatowej" Słupsk-Budowo (rozebranej w 1945). Połączenie ze Słupskiem umożliwiały autobusy słupskiej komunikacji miejskiej (linia numer 11), a obecnie linia numer 211 PKS Słupsk.
W latach 1954–1972 wieś należała i była siedzibą władz gromady Dębnica Kaszubska. W latach 1975–1998 miejscowość administracyjnie należała do województwa słupskiego.
Od 1998 w miejscowości funkcjonowała montownia białoruskich ciężarówek MAZ.
Sołectwo.
Sołectwo Dębnica Kaszubska obejmuje obszarem swych działań tereny wsi Dębnica Kaszubska, Dargacz, Dobrzykowo, Dudzicze, Krzynia, Łysomice, Łysomiczki.
Podstawy prawne.
Samorząd mieszkańców wsi sołectwa Dębnica Kaszubska został unormowany następującymi przepisami:

</doc>
<doc id="354722" url="https://pl.wikipedia.org/wiki?curid=354722" title="Dębno Królewskie">
Dębno Królewskie

Dębno Królewskie – wieś w Polsce położona w województwie wielkopolskim, w powiecie kolskim, w gminie Babiak.
Wieś królewska "Dębna" należąca do starostwa kolskiego, pod koniec XVI wieku leżała w powiecie konińskim województwa kaliskiego. W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 13 km na północ od Koła przy lokalnej drodze z Wrzący Wielkiej do Babiaka. We wsi znajduje się szkoła podstawowa i cmentarz parafialny z pobliskiego Dębna Poproboszczowskiego.

</doc>
<doc id="354723" url="https://pl.wikipedia.org/wiki?curid=354723" title="Dębno Polskie">
Dębno Polskie

Dębno Polskie – wieś w Polsce położona w województwie wielkopolskim, w powiecie rawickim, w gminie Rawicz.
W okresie Wielkiego Księstwa Poznańskiego (1815-1848) miejscowość wzmiankowana jako Polskie Dębno należała do wsi większych w ówczesnym pruskim powiecie Kröben (krobskim) w rejencji poznańskiej. Polskie Dębno należało do okręgu sarnowskiego tego powiatu i stanowiło część majątku Sierakowo, którego właścicielem był wówczas (1846) von Motz. Według spisu urzędowego z 1837 roku Polskie Dębno liczyło 599 mieszkańców, którzy zamieszkiwali 103 dymy (domostwa).
W latach 1975–1998 miejscowość administracyjnie należała do województwa leszczyńskiego.
W miejscowości znajdują się:

</doc>
<doc id="354724" url="https://pl.wikipedia.org/wiki?curid=354724" title="Dębno Poproboszczowskie">
Dębno Poproboszczowskie

Dębno Poproboszczowskie – wieś w Polsce położona w województwie wielkopolskim, w powiecie kolskim, w gminie Babiak.
W latach 1975–1998 miejscowość administracyjnie należała do województwa konińskiego.
Informacje ogólne.
Wieś położona 14 km na północ od Koła przy lokalnej drodze z Wrzącej Wielkiej do Babiaka.
Kościół.
W południowej części wsi drewniany kościół św.Michała Archanioła, konstrukcji zrębowej, został wzniesiony prawdopodobnie w 1766 r. Jest budynkiem jednonawowym, z węższym i nieco niższym prezbiterium zamkniętym wielobocznie. Dachy kryte gontem, ponad nimi wznosi się strop płaski. Na belce tęczowej ustawiony jest krucyfiks barokowy. Ołtarz główny pochodzi z drugiej połowy XVIII wieku, w nim - przemalowany obraz patrona kościoła - św.Michała Archanioła. Ciekawym wyrobem osiemnastowiecznego rzemiosła jest kuty żyrandol żelazny z 1799 roku. Odpust parafialny obchodzony jest 29 września. Parafia Dębno administracyjnie należy do dekanatu izbickiego (diecezja włocławska).

</doc>
<doc id="354725" url="https://pl.wikipedia.org/wiki?curid=354725" title="Dębogard">
Dębogard

Dębogard – wieś sołecka w Polsce położona w województwie zachodniopomorskim, w powiecie kołobrzeskim, w gminie Dygowo.
Według danych z 1 stycznia 2011 r. wieś miała 138 mieszkańców.

</doc>
<doc id="354726" url="https://pl.wikipedia.org/wiki?curid=354726" title="Dębogórski Młyn">
Dębogórski Młyn

Dębogórski Młyn – część wsi Sipiory w Polsce położona w województwie kujawsko-pomorskim, w powiecie nakielskim, w gminie Kcynia.
Do 31.12.2008 Dębogórski Młyn był wsią.
W latach 1975–1998 Dębogórski Młyn administracyjnie należał do województwa bydgoskiego.

</doc>
<doc id="354727" url="https://pl.wikipedia.org/wiki?curid=354727" title="Dębogóry">
Dębogóry

Dębogóry (dodatkowa nazwa w j. kaszub. Dãbògórë; niem. "Eichenberg") – wieś kaszubska w Polsce położona na Pojezierzu Kaszubskim w województwie pomorskim, w powiecie kościerskim, w gminie Kościerzyna.
W latach 1975–1998 miejscowość administracyjnie należała do województwa gdańskiego. Sołectwo ma powierzchnię 267,32 ha.
Inne miejscowości z prefiksem Dębogór: Dębogóra, Dębogórze, Dębowa Góra
Nazwy źródłowe miejscowości.
kaszb. "Dãbògóra", "Dãbòwô Góra", niem. "Dembogurry" (do 1904), "Eichenberg" (od 1905), dawniej "Dembogury"
Historia.
W 1905 Niemcy podczas akcji germanizacyjnej zmienili nazwę historyczną "Dembogurry" na "Eichenberg". Kaplica ku czci mężczyzn, zamordowanych przez Niemców w listopadzie 1939 r. W pobliżu wsi (skrzyżowanie z DW214 Kościerzyna-Warlubie) nagrobek siedmiu Żydówek, które zginęły w czasie marszu ewakuacyjnego "Marszu śmierci" w lutym 1945 r.

</doc>
<doc id="354728" url="https://pl.wikipedia.org/wiki?curid=354728" title="Dębogórze (wieś)">
Dębogórze (wieś)

Dębogórze (kaszb. "Dãbògòrzé") – wieś kaszubska w Polsce położona w województwie pomorskim, w powiecie puckim, w gminie Kosakowo. Wieś założona w 1224 roku.
Około 2 km na południowy zachód od głównej części wsi leży jej część Dębogórze-Wybudowanie.
W Dębogórzu urodził się Jan Radtke.
Wieś Opactwa Cystersów w Oliwie w powiecie puckim województwa pomorskiego w II połowie XVI wieku. W latach 1975–1998 miejscowość administracyjnie należała do województwa gdańskiego.
Nazwa miejscowości.
Do 1867 roku jako "Dembogorsz" i "Dębowa Góra". W 1868 pruska administracja dokonała zniemczenia nazwy wprowadzając formę sztuczną ahistoryczną niem. "Eichenberg", choć jeszcze na początku XX wieku na mapach znaleźć można było także nazwę w wersjach "Dembogorze" czy "Dembogorsch" (w istocie dotyczyła ona Suchego Dworu). Tę drugą formę w czasie niemieckiej okupacji hitlerowskiej zastąpiono nazwą "Gotenhof", czyli "Dziedziniec Gotów".

</doc>
<doc id="354729" url="https://pl.wikipedia.org/wiki?curid=354729" title="Dębogórze-Wybudowanie">
Dębogórze-Wybudowanie

Dębogórze-Wybudowanie – część wsi Dębogórze w województwie pomorskim, w powiecie puckim, w gminie Kosakowo.
Na obszarze Dębogórza-Wybudowania znajdują się: duża oczyszczalnia ścieków (dla Gdyni, Rumi, Redy i Wejherowa) i baza paliw "Naftobazy". Obecnie realizowana jest inwestycja pod nazwą „Podziemne Magazyny Gazu Kosakowo”.
Miejscowość skomunikowana jest z Rumią komunikacją miejską (linia nr 86).

</doc>
<doc id="354730" url="https://pl.wikipedia.org/wiki?curid=354730" title="Popowice (województwo łódzkie)">
Popowice (województwo łódzkie)

Popowice – wieś w Polsce położona w województwie łódzkim, w powiecie wieluńskim, w gminie Pątnów. Znajduje się w odległości 6 km od Wielunia w kierunku południowym.
W latach 1975–1998 miejscowość położona była w województwie sieradzkim.
Historia.
Miejscowość historycznie należy do ziemi wieluńskiej oraz pierwotnie związana była z Wielkopolską. Ma metrykę średniowieczną i istnieje co najmniej od XIII wieku. Wymieniona pierwszy raz w dokumencie zapisanym po łacinie w latach 1236-49 jako "villa filiorum Splotovic et Woyslaus", a później w 1459 jako "Popowycze".
Miejscowość została odnotowana w historycznych dokumentach własnościowych, prawnych i podatkowych. W latach 1236-46 Jan, prepozyt z Rudy, nadał kościołowi św. Wojciecha w Rudzie wieś utożsamianą z Popowicami, którą kupił od synów Splotovica i Wojsława. W 1459 jeden z dokumentów wymienia imiennie sołtysa Popowic Bartłomieja. W 1477 arcybiskup zatwierdził ugodę sołtysów w Popowicach. W latach 1511-1518 wieś liczyła 13 łanów i znajdowała się w powiecie wieluńskim. W 1520 przynależała do parafii Kadłub. Sołtys popowicki płacił plebanowi 1,5 grzywny w ramach dziesięciny. W tym okresie była wsią kanonii kolegiaty wieluńskiej zwaną popowicką, miała 13 kmieci, siedzących na jednym lub dwóch łanach, którzy płacili z każdego łanu po 1,5 grzywny i 9 groszy, co w sumie dawało 21 grzywien. W miejscowości byli także zagrodnicy i chałupnicy. W 1552 wieś była własnością kanoników wieluńskich i gospodarowało w niej 14 kmieci, a 1,5 łana należało do sołtysa. W 1553 miejscowość liczyła 7 łany. 
W średniowieczu należała do kolegiaty rudzko-wieluńskiej. Pierwsze pisane wzmianki o niej pochodzą z XIII wieku.
Na cmentarzu przykościelnym pochowany został jeden z bohaterów powieści Gąsiorowskiego "Huragan" – Maciej Żubr. Mogiła nie zachowała się do dzisiejszych czasów. Akt zgonu znajduje się w księgach parafii Kadłub.
Podczas II wojny światowej Popowice zostały spalone przez żołnierzy niemieckich.
Zabytki.
Pośrodku wsi stoi drewniany kościółek filialny typu wieluńskiego pw. Wszystkich Świętych, zbudowany około 1520. 
Przyroda.
Obok kościoła rosną drzewa tak stare jak kościół: lipy o obw. 495 cm i 419 cm oraz wiąz o obw. 350 cm

</doc>
<doc id="354731" url="https://pl.wikipedia.org/wiki?curid=354731" title="Dęborzeczka (gmina Poświętne)">
Dęborzeczka (gmina Poświętne)

Dęborzeczka – wieś w Polsce położona w województwie łódzkim, w powiecie opoczyńskim, w gminie Poświętne. 
Wierni kościoła rzymskokatolickiego należą do parafii św. Wojciecha w Kraśnicy.
Historia.
Pierwszy raz o wsi dowiadujemy się z dokumentu, sporządzonego 12 maja 1390 roku w Wilnie, na mocy którego król Władysław Jagiełło oddaje Warcisławowi z Kraszkowa wieś królewską „Dambowa rzeczka”, z młynem na rzece Krępie, w zastawie sumy 50 grzywien. W Kaliszu, 26 sierpnia 1425 roku, Wojciech syn Adama z Dęborzeczki (Dambarzeczka), sporządził testament jednej z mieszczanek z Kalisza.
Wieś jest też wzmiankowania w XV wieku przez Jana Długosza. Wspomina on (okres 1440–1470), że wieś królewska Dęba (Dambya) należąca do parafii w Kraśnicy (Cranszniczya), ma 6 łanów kmiecych, z których dziesięcinę odprowadza do kancelarii łęczyckiej, posiada karczmę oraz folwark. Od pola folwarcznego płaci dziesięcinę snopową dla kościoła parafialnego w Inowłodzu.
II RP.
Kampania wrześniowa.
Dęborzeczka znana jest jako miejsce udanej akcji żołnierzy polskich podczas kampanii wrześniowej, w trakcie której został zastrzelony niemiecki generał-major Ordnungspolizei Wilhelm Fritz von Roettig (pośmiertnie awansowany również na SS-Brigadeführera). 
Po ciężkich walkach pod Piotrkowem i Tomaszowem Mazowieckim (6-7 września 1939) ocalałe polskie oddziały, głównie z 19 Dywizji Piechoty ze składu Armii Odwodowej „Prusy”, zebrały się w lasach na prawym brzegu Pilicy, w okolicach wsi Dęborzeczka. Dowództwo nad tym liczącym około 7 tys. żołnierzy zgrupowaniem objął ppłk dypl. Jan Kruk-Śmigla (nominalnie d-ca 85 pp). Wykorzystując fakt, że jego siły znalazły się na tyłach Niemców, postanowił on zadać nieprzyjacielowi jak największe straty, atakując jego linie zaopatrzeniowe.
9 września zgrupowanie przeszło w rejon lasów pod Inowłodzem, wystawiając przy okolicznych drogach liczne posterunki bojowe. 10 września 1939 około godz. 14 w zasadzkę jednego z nich, ulokowanego w Dęborzece, na drodze z Rawy Mazowieckiej do Opoczna (, obecnie to "DW726") i obsadzonego przez 1. kompanię ckm z 77 pp, wpadł samochód osobowy, którym poruszało się czterech Niemców. Według relacji polskiego żołnierza Leonarda Sawonia, jeden Niemiec zdołał uciec, ale pozostałych trzech − kierowca i dwóch oficerów − zostało w wyniku krótkiej wymiany ognia zabitych. Jednym z nich był gen. Wilhelm Roettig (pierwszy poległy podczas II wojny światowej niemiecki generał). Polacy stracili jednego zabitego – dowodzącego akcją pchor. Władysława Dawgierta (pośmiertnie odznaczony Krzyżem Walecznych).
Na cmentarzu w Kraśnicy (wioska w sąsiedztwie Dęborzeczki) spoczywają polegli w okolicy polscy żołnierze.
Po 1945.
W latach 1975–1998 miejscowość należała administracyjnie do województwa piotrkowskiego.
W Dęborzeczce znajduje się sklep spożywczy, młyn, zakład stolarski. Przez wieś biegnie trasa łącząca Inowłódz z Opocznem. Przez miejscowość wiedzie szlak turystyczno-historyczny związany z majorem „Hubalem”.

</doc>
<doc id="354732" url="https://pl.wikipedia.org/wiki?curid=354732" title="Dęborzyce">
Dęborzyce

Dęborzyce – wieś sołecka w Polsce położona w województwie wielkopolskim, w powiecie szamotulskim, w gminie Pniewy.
Miejscowość znajduje się w odległości 45 km na zachód od Poznania i 15 km na południowy zachód od Szamotuł, przy trasie drogi wojewódzkiej nr 187. Wieś liczy 184 mieszkańców. Pod względem liczby ludności miejscowość zajmuje 13. miejsce w gminie.
W latach 1934-1954 miejscowość należała do gminy Otorowo. W latach 1975–1998 wieś administracyjnie należała do województwa poznańskiego.
Odległości z Dęborzyc do poszczególnych miejscowości podane w km:
Liczbę ludności miejscowości w poszczególnych latach przedstawia poniższa tabela.

</doc>
<doc id="354733" url="https://pl.wikipedia.org/wiki?curid=354733" title="Dęborzyn">
Dęborzyn

Dęborzyn – wieś w Polsce położona w województwie podkarpackim, w powiecie dębickim, w gminie Jodłowa.
Był wsią w województwie sandomierskim w 1629 roku. W latach 1975–1998 miejscowość administracyjnie należała do województwa tarnowskiego.
Dęborzyn leży w dolinie potoku Jodłówka i jego dopływu Wolanki, w pobliżu ich ujścia do Wisłoki. Graniczy z Jodłową, Zagórzem, Dzwonową, Bielowami, Jaworzem Górnym i Kamienicą Dolną.
Dęborzyn ("Doborin") był wzmiankowany, jako wieś należąca do posiadłości opactwa benedyktynów w Tyńcu, w dokumentach legata papieskiego Idziego z Tuskulum powstałych około 1125 roku.
W 1770 w okolicy wsi, na północno-wschodnim stoku pobliskiego wzgórza Dąbrowa (336 m n.p.m.), miała miejsce bitwa oddziału konfederatów barskich z oddziałem wojsk rosyjskich.
W 1846 czasie rzezi galicyjskiej dwór w Dęborzynie zaatakowali chłopi.
Pamiątką po walkach toczonych w okolicy w czasie I wojny światowej (głównie w 1915 roku), jest cmentarz wojenny nr 230, na którym pochowanych jest 70 żołnierzy obu walczących stron.
Ponadto w Dęborzynie znajduje się dwór z początku XIX wieku oraz dąb, będący pomnikiem przyrody.

</doc>
<doc id="354734" url="https://pl.wikipedia.org/wiki?curid=354734" title="Dębostrów">
Dębostrów

Dębostrów (do 1945 niem. "Damuster") – wieś w Polsce położona w województwie zachodniopomorskim, w powiecie polickim, w gminie Police przy granicy miasta Police, ok. 29 km na północ od centrum Szczecina. Miejscowość jest usytuowana na Równinie Polickiej na skraju Puszczy Wkrzańskiej. Przez wieś przebiega droga wojewódzka nr 114.
Historia.
Wieś powstała w 1784 r. jako kolonia rolnicza pobliskiej Jasienicy. Po kongresie wiedeńskim, gdy została zarządzona reorganizacja podziału administracyjnego Król. Prus. Dębostrów znalazł się w powiecie Randow przy samej granicy z powiatem Ueckermünde.
W trakcie II wojny światowej wieś nie ucierpiała, została zajęta 27 kwietnia 1945 r. przez wojska radzieckie (2 Front Białoruski – 2 Armia Uderzeniowa) a we wrześniu 1946 r. została przekazana administracji polskiej po likwidacji tzw. Enklawy Polickiej. Na terenie tej miejscowości są także trzy cmentarze w tym jeden poniemiecki.
Geografia i turystyka.
Nazwa wsi pochodzi najpewniej od istniejącego tu w średniowieczu dębowego mostu (Dębomost), położonego na podmokłych terenach przy dębowym gaju
Wieś w formie ulicówki.
Dojazd ze Szczecina autobusami miejskimi ZDiTM Szczecin z przesiadką na Linię Samorządową na pl. Chrobrego w Policach, z Polic SPPK (linia autobusowa LS – Linia Samorządowa).
Przez wieś prowadzi Szlak „Puszcza Wkrzańska”.

</doc>
<doc id="354735" url="https://pl.wikipedia.org/wiki?curid=354735" title="Dębowa Góra-Kolonia">
Dębowa Góra-Kolonia

Dębowa Góra-Kolonia – wieś w Polsce położona w województwie łódzkim, w powiecie piotrkowskim, w gminie Aleksandrów.
W latach 1975–1998 miejscowość administracyjnie należała do województwa piotrkowskiego.
Wierni Kościoła rzymskokatolickiego należą do parafii św. Apostołów Piotra i Pawła w Dąbrowie nad Czarną.

</doc>
<doc id="354736" url="https://pl.wikipedia.org/wiki?curid=354736" title="Dębowa Kłoda">
Dębowa Kłoda

Dębowa Kłoda – wieś w Polsce położona w województwie lubelskim, w powiecie parczewskim, w gminie Dębowa Kłoda.
Wieś królewska w starostwie parczewskim województwa lubelskiego w 1786 roku.
W latach 1954–1972 wieś należała i była siedzibą władz gromady Dębowa Kłoda. W latach 1975–1998 miejscowość administracyjnie należała do województwa bialskopodlaskiego.
Miejscowość jest siedzibą gminy Dębowa Kłoda.
We wsi znajduje się prywatne lądowisko Dębowa Kłoda.
Historia.
Wieś została założona 16 X 1530 roku przez Macieja Grocholę. Początkowo występowała pod nazwą Wargoszów. Nazwa ta jednak nie przyjęła się i już w 1565 r. zaczęto używać nazwy Dembowa Kłoda, która wiązała się z ówczesnymi warunkami komunikacyjnymi na terenie wsi. Prawdopodobnie wiódł tędy trakt kupiecki. Był on trudno przejezdny ze względu na bardzo błotnistą drogę. Jedynym sposobem na pokonanie go było rzucanie na bagnistą drogę kłód dębowych. Zapewne z powodu charakterystycznej drogi zaczęto zwyczajowo nazywać miejscowość Dębową Kłodą, a później wieś ta otrzymała taką nazwę urzędowo. W 1565 r. wieś zamieszkiwało 35 rodzin kmieckich na 12 łanach ziemi. W tym okresie były tu trzy karczmy. Przez stulecia mieszkańcy Dębowej Kłody byli narażani na wyzysk ze strony zarządców, jak i rabowanie przez stacjonujące tu wojska królewskie oraz litewskie. W końcu XVIII wieku wieś była największą osadą w okolicy – liczyła 234 osoby. W 1795 r. przeszła pod panowanie austriackie, a od 1837 r. była własnością Kruzenszternów. Już w połowie XIX wieku stała się siedzibą gminy liczyła wtedy 51 domów i 278 mieszkańców. W 1928 r. powstała tu pierwsza szkoła czteroklasowa. W czasie drugiej wojny światowej nie doznała większych zniszczeń.
Sport.
We wsi działa powstały w 1997 roku klub piłkarski Gminny Ludowy Zespół Sportowy Dąb Dębowa Kłoda, który w sezonie 2020/21 występuje w bialskiej klasie A.

</doc>
<doc id="354738" url="https://pl.wikipedia.org/wiki?curid=354738" title="Dębowa Łęka">
Dębowa Łęka

Dębowa Łęka (niem. "Geyersdorf") – wieś w Polsce położona w województwie lubuskim, w powiecie wschowskim, w gminie Wschowa.
W 2011 roku sołectwo zamieszkiwało 635 mieszkańców. Wieś leży przy drodze krajowej nr 12 z Głogowa do Leszna.
Historia.
Wieś była znana już w 1424 roku. Z miejscowości wywodzili się Dębołęccy herbu Prawdzic. Kościół parafialny został wybudowany w XV wieku. Dnia 13 lutego 1706 roku, podczas III wojny północnej między Dębową Łęką a Osową Sienią liczące 12 tys. żołnierzy wojska szwedzkie, zwyciężyły liczące 18 tys. żołnierzy połączone wojska sasko-rosyjskie.
Wieś po traktacie wersalskim przypadła Polsce, jednak w wyniku ingerencji miejscowego właściciela majątku i polskiej ludności Komisja Międzysojusznicza włączyła w 1920 Dębową Łękę do Niemiec w zamian za Wijewo i 4 inne wsie.
W latach 1975–1998 miejscowość administracyjnie należała do województwa leszczyńskiego.
Zabytki.
Do wojewódzkiego rejestru zabytków wpisane są:

</doc>
<doc id="354739" url="https://pl.wikipedia.org/wiki?curid=354739" title="Dębowce">
Dębowce

Dębowce – wieś w Polsce położona w województwie mazowieckim, w powiecie mińskim, w gminie Mrozy.
Wieś szlachecka Dębowiec położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii św. Wojciecha w Jeruzalu.

</doc>
<doc id="354740" url="https://pl.wikipedia.org/wiki?curid=354740" title="Dębowe Pole">
Dębowe Pole

Dębowe Pole – wieś w Polsce, położona w województwie mazowieckim, w powiecie lipskim, w gminie Sienno.
W latach 1975–1998 miejscowość administracyjnie należała do województwa radomskiego.
17 października 1943 żandarmeria niemiecka zabiła dwie osoby i spaliła jedno gospodarstwo. Wcześniej ten sam oddział spacyfikował wsie Zawały i Mołdawa.
28 sierpnia 1944 do wsi przybyło około 60 własowców. Gwałcili kobiety, rabowali dobytek i palili wieś. Na pomoc mieszkańcom ruszył oddział AK pod dowództwem „Gorliwego”. Zabito kilku własowców. Na odgłos walki do wsi przybyły jednostki niemieckie. Niemcy zamordowali 7 osób i spalili ponad 20 gospodarstw.
Wierni Kościoła rzymskokatolickiego należą do parafii św. Mikołaja w Grabowcu lub do parafii św. Zygmunta w Siennie.

</doc>
<doc id="354741" url="https://pl.wikipedia.org/wiki?curid=354741" title="Dębowica">
Dębowica

Dębowica – wieś w Polsce położona w województwie lubelskim, w powiecie łukowskim, w gminie Trzebieszów.
Wierni Kościoła rzymskokatolickiego należą do parafii Najświętszej Maryi Panny Matki Kościoła w Łukowie.
W latach 1975–1998 miejscowość administracyjnie należała do województwa siedleckiego.
System TERYT wyróżnia następujące integralne części miejscowości: Dębowica Kolonia.

</doc>
<doc id="354742" url="https://pl.wikipedia.org/wiki?curid=354742" title="Dębowiczki">
Dębowiczki

Dębowiczki – wieś w Polsce położona w województwie wielkopolskim, w powiecie kolskim, w gminie Olszówka.
Wieś szlachecka położona była w drugiej połowie XVI wieku w powiecie łęczyckim województwa łęczyckiego. W latach 1975–1998 miejscowość administracyjnie należała do województwa konińskiego.

</doc>
<doc id="354743" url="https://pl.wikipedia.org/wiki?curid=354743" title="Dębowiec Mały">
Dębowiec Mały

Dębowiec Mały – wieś w Polsce położona w województwie łódzkim, w powiecie pajęczańskim, w gminie Strzelce Wielkie.
W latach 1975–1998 miejscowość administracyjnie należała do województwa częstochowskiego.

</doc>
<doc id="354744" url="https://pl.wikipedia.org/wiki?curid=354744" title="Dębowiec Wielki">
Dębowiec Wielki

Dębowiec Wielki – wieś w Polsce, położona w województwie łódzkim, w powiecie pajęczańskim, w gminie Strzelce Wielkie.
W latach 1975–1998 miejscowość administracyjnie należała do województwa częstochowskiego.

</doc>
<doc id="354745" url="https://pl.wikipedia.org/wiki?curid=354745" title="Dębowierzchy">
Dębowierzchy

Dębowierzchy – wieś w Polsce, położona w województwie lubelskim, w powiecie łukowskim, w gminie Trzebieszów.
Wierni Kościoła rzymskokatolickiego należą do parafii Dziesięciu Tysięcy Rycerzy Męczenników w Trzebieszowie.
Wieś królewska w starostwie kąkolewnickim w ziemi łukowskiej województwa lubelskiego w 1786 roku. W latach 1975–1998 miejscowość administracyjnie należała do województwa siedleckiego.
W Dębowierzchach urodził się biskup Julian Pękala, zwierzchnik Kościoła Polskokatolickiego w latach 1951–1959 i 1965–1975.

</doc>
<doc id="354747" url="https://pl.wikipedia.org/wiki?curid=354747" title="Dębowina">
Dębowina

Dębowina (do 1945 r. niem. nazwa "Eichau") – wieś w Polsce położona w województwie dolnośląskim, w powiecie ząbkowickim, w gminie Bardo.
Położenie.
Mała wieś o rozproszonej zabudowie leżąca w Grzbiecie Wschodnim Gór Bardzkich, po obu stronach drogi nr 8 będącej częścią międzynarodowej drogi E67, na wysokości około 380–460 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsze wiarygodne zapiski o wsi znajdują się w ziębickich księgach ziemskich z około XIV wieku, w których wzmiankowana jest wieś "Eyche". Nazwa wsi Dębowina nawiązuje do nazwy niemieckiej "Eichau", która oznaczała teren porośnięty lasem dębowym. W 1406 r. wieś była własnością Wenkego Heringa, właściciela Opolnicy. W 1426 było tu wolne sędziostwo. Na początku XVI w. istniały tutaj dwie wioski: Dębowina Dolna i Górna, które były własnością cesarskiej administracji skarbowej. W 1569 r. zostały sprzedane za kwotę około ćwierć tysiąca talarów, cystersom z Kamieńca Ząbkowickiego. Własnością cystersów wieś była aż do 1810 r. Potem Dębowina należała do Marianny Orańskiej z Kamieńca, żony Albrechta Pruskiego Hohenzollerna, najmłodszego syna króla Prus Fryderyka Wilhelma III, a po jej śmierci aż do 1945 r. był własnością Hohenzollernów osiadłych na zamku w Kamieńcu Ząbkowickim.
Dębowina posiada tradycje górnicze. Już w XV wieku prowadzone były tutaj poszukiwania złota i srebra. Była tutaj nawet niewielka kopalnia, ale po niedługim czasie zaniechano eksploatacji z powodu nieopłacalności. Przez teren wsi, od połowy XIV w. przechodziła granica między Śląskiem a Czechami, a ściślej między księstwem ziębickim i hrabstwem kłodzkim.
Demografia.
Według Narodowego Spisu Powszechnego (III 2011 r.) liczyła 93 mieszkańców. Jest najmniejszą miejscowością gminy Bardo.

</doc>
<doc id="354748" url="https://pl.wikipedia.org/wiki?curid=354748" title="Dębowola">
Dębowola

Dębowola też Dębowa wola– wieś w Polsce położona w województwie mazowieckim, w powiecie kozienickim, w gminie Magnuszew.
Wieś szlachecka Dębowa Wola położona była w drugiej połowie XVI wieku w powiecie wareckim ziemi czerskiej województwa mazowieckiego. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Jana Chrzciciela w Magnuszewie.

</doc>
<doc id="354749" url="https://pl.wikipedia.org/wiki?curid=354749" title="Dębowy Gaj">
Dębowy Gaj

Dębowy Gaj (niem. "Siebeneichen") – wieś sołecka w Polsce, położona w województwie dolnośląskim, w powiecie lwóweckim, w gminie Lwówek Śląski.
W latach 1975–1998 wieś administracyjnie należała do województwa jeleniogórskiego.
Nazwa.
W kronice łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Sebyneyche". W źródłach występują jeszcze inne formy nazwy: "Sebineychen" (1371), "Siebenaichen" (1613), "Siebenaiche" (1677), "Siebeneichen" (1687), "Sieben Eiche" (1726) i "Siebeneiche" (1765). W 1945 roku wieś uzyskała nazwę "Dębice", którą zmieniono w 1947 r. na "Dębowy Gaj".
Położenie.
Wieś leży na lewym brzegu kanału Bobru - Młynówki, na wschodnim krańcu Pogórza Izerskiego. Dębowy Gaj (oprócz Zadola) znajduje się na terenie Parku Krajobrazowego Doliny Bobru. Przez wieś przebiega linia kolejowa łącząca Jelenią Górę z Lwówkiem Śląskim oraz droga łącząca Sobotę z Pławną Dolną. Trasa rowerowa "ER-6" łączy Dębowy Gaj z Sobotą i Mojeszem, a żółty szlak turystyczny z Marczowem i Lwówkiem Śląskim.
Historia.
Na terenie Dębowego Gaju znajdowano ślady dawnego osadnictwa. Na południe od wsi, na wzgórzu Łopata, zachowały się ślady grodziska Babi Gródek datowanego na okres kultury łużyckiej lub epoki żelaza. Na terenie wsi znaleziono siekierkę z brązu charakterystyczną dla kultury łużyckiej oraz ślady osady średniowiecznej. Współczesną wieś założono przed 1300 r. Od XV wieku Dębowy Gaj był własnością rodu Zedlitz, którego członkowie wybudowali tu zamek. Źródła wymieniają w 1475 r. Nicolasa von Zedlitz i w 1560 r. Franza von Zedlitz. W początkach XVII wieku zamek został przebudowany na późnorenesansowy pałac. W XVII w. właścicielem Dębowego Gaju został przez małżeństwo baron Heinrich von Reichenbach. W 1682 r. przegrał on spór prawny z radą Lwówka Śląskiego i został skazany na karę grzywny za nielegalne warzenie piwa w Dębowym Gaju, leżącym w obrębie miejskiej mili piwnej. 
W roku 1813 miały tu miejsce walki V korpusu wojsk napoleońskich z rosyjskim korpusem Langerona.
Zabytki.
Do wojewódzkiego rejestru zabytków wpisane są:
Demografia.
Największą liczbę ludności (569 osób) Dębowy Gaj osiągnął w 1871 r. Pod koniec XX w. wieś liczyła około 200 mieszkańców. Według Narodowego Spisu Powszechnego (III 2011 r.) zamieszkiwało ją 190 osób. Wykres liczby ludności Dębowego Gaju od 1786 r.

</doc>
<doc id="354750" url="https://pl.wikipedia.org/wiki?curid=354750" title="Dębówiec (powiat koniński)">
Dębówiec (powiat koniński)

Dębówiec – wieś w Polsce, położona w województwie wielkopolskim, w powiecie konińskim, w gminie Wilczyn.
W latach 1975–1998 wieś administracyjnie należała do województwa konińskiego.

</doc>
<doc id="354751" url="https://pl.wikipedia.org/wiki?curid=354751" title="Dębówko Nowe">
Dębówko Nowe

Dębówko Nowe – wieś w Polsce położona w województwie wielkopolskim, w powiecie pilskim, w gminie Białośliwie.
W latach 1975–1998 miejscowość administracyjnie należała do województwa pilskiego.
Zobacz też: Dębówko, Dębówko Stare

</doc>
<doc id="354752" url="https://pl.wikipedia.org/wiki?curid=354752" title="Dębówko Stare">
Dębówko Stare

Dębówko Stare – wieś w Polsce położona w województwie wielkopolskim, w powiecie pilskim, w gminie Białośliwie.
W latach 1975–1998 miejscowość administracyjnie należała do województwa pilskiego.
Zobacz też: Dębówko, Dębówko Nowe

</doc>
<doc id="354753" url="https://pl.wikipedia.org/wiki?curid=354753" title="Dębska Kuźnia">
Dębska Kuźnia

Dębska Kuźnia (dodatkowa nazwa w j. niem. Dembiohammer) – wieś w Polsce, położona w województwie opolskim, w powiecie opolskim, w gminie Chrząstowice.
Historia.
Do głosowania podczas plebiscytu uprawnionych było w Dębskiej Kuźni 576 osób, z czego 485, ok. 84,2%, stanowili mieszkańcy (w tym 477, ok. 82,8% całości, mieszkańcy urodzeni w miejscowości). Oddano 562 głosy (ok. 97,6% uprawnionych), w tym 562 (100%) ważnych; za Niemcami głosowało 356 osób (ok. 61,8%), a za Polską 206 osób (ok. 35,8%). 19 maja 1936 r. w miejsce nazwy Dembiohammer wprowadzono nazwę Eichhammer. 12 listopada 1946 r. nadano miejscowości polską nazwę Dębska Kuźnia.

</doc>
<doc id="354754" url="https://pl.wikipedia.org/wiki?curid=354754" title="Dębska Wola">
Dębska Wola

Dębska Wola – wieś w Polsce położona w województwie świętokrzyskim, w powiecie kieleckim, w gminie Morawica.
W latach 1954–1972 wieś należała i była siedzibą władz gromady Dębska Wola. W latach 1975–1998 miejscowość administracyjnie należała do województwa kieleckiego.
Miejscowość położona jest przy drodze wojewódzkiej 766.

</doc>
<doc id="354755" url="https://pl.wikipedia.org/wiki?curid=354755" title="Dębszczyzna">
Dębszczyzna

Dębszczyzna – wieś w Polsce położona w województwie lubelskim, w powiecie lubelskim, w gminie Strzyżewice.
W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Strzyżewice. Według Narodowego Spisu Powszechnego z roku 2011 wieś liczyła 104 mieszkańców.
Historia.
Miejscowość występuje po raz pierwszy w roku 1899, następnie w spisie powszechnym z roku 1921 jako Dębszczyzna. Pochodzenie nazwy K.Rymut wywodzi od nazwy osobowej Dębski z sufiksem -izna.
W sąsiedztwie wsi w czasie I wojny światowej odbywały się zacięte walki wojsk austriackich i niemieckich z rosyjskimi. Pozostałości są leżące w bezpośrednim otoczeniu wsi dwa cmentarze wojenne:

</doc>
<doc id="354756" url="https://pl.wikipedia.org/wiki?curid=354756" title="Miraż dolny">
Miraż dolny



</doc>
<doc id="354757" url="https://pl.wikipedia.org/wiki?curid=354757" title="Dęby Janiszewskie">
Dęby Janiszewskie

Dęby Janiszewskie – wieś w Polsce położona w województwie kujawsko-pomorskim, w powiecie włocławskim, w gminie Lubraniec.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 74 mieszkańców. Jest 38. co do wielkości miejscowością gminy Lubraniec.
Przypisy.
Niegdyś nosiła nazwę Janiszewek

</doc>
<doc id="354758" url="https://pl.wikipedia.org/wiki?curid=354758" title="Hainan (ujednoznacznienie)">
Hainan (ujednoznacznienie)



</doc>
<doc id="354759" url="https://pl.wikipedia.org/wiki?curid=354759" title="Dęby Szlacheckie">
Dęby Szlacheckie

Dęby Szlacheckie – wieś w Polsce położona w województwie wielkopolskim, w powiecie kolskim, w gminie Osiek Mały, na Pojezierzu Kujawskim.
W latach 1954–1959 wieś należała i była siedzibą władz gromady Dęby Szlacheckie, po jej zniesieniu w gromadzie Osiek Mały. W latach 1975–1998 miejscowość administracyjnie należała do województwa konińskiego.
W gminie Osiek Mały jest także kolonia o nazwie Dęby Szlacheckie.
Historia.
Wieś wzmiankowana po raz pierwszy w roku 1415 – była wówczas własnością szlachecką. W 1827 roku wieś liczyła 187 mieszkańców w 18 domach. W latach międzywojennych rozpoczęto w tutejszym majątku uprawę ziół leczniczych i wyrób olejków eterycznych. Kontynuatorem upraw zioł był Zielarski Zakład Doświadczalny „Herbapol“ (zamknięty w 1990r.), w którym, na powierzchni ponad 500 ha, uprawiano rośliny wykorzystywane przez przemysł farmaceutyczny. W rejonie wsi udokumentowano złoże piasków kwarcowych, przydatnych do produkcji betonów komórkowych.
Kościół.
We wsi stoi drewniany kościół Wniebowzięcia NMP, zbudowany w 1756 r. z fundacji Stanisława Zakrzewskiego, właściciela wsi. Mocno zniszczony w czasie II wojny światowej. Częściowo odrestaurowany w latach 1945-1948. Orientowany. Jednonawowy z dwiema analogicznymi czworobocznymi kaplicami od północy i południa, tworzącymi rodzaj transeptu. Prezbiterium nieco niższe i węższe, od nawy zamknięte prosto. Do nawy od zachodu przylega kruchta. Przy kaplicy południowej dwie przybudówki mieszczące składzik i zakrystię. Strop płaski. Belka tęczowa profilowana z napisem dewocyjnym. Dach dwuspadowy, na zakrystii i kruchcie jednospadowy, kryty blachą. Na nawie wieżyczka na sygnaturkę. Na wschodniej ścianie prezbiterium barokowy krucyfiks. W 2006 r. parafia obchodziła 250-lecie kościoła. W związku z tym 17 lipca 2006 roku odbyła się bezpośrednia transmisja mszy w Telewizji Trwam przy udziale m.in. ks. Tadeusza Rydzyka. Parafia Dęby Szlacheckie administracyjnie należy do dekanatu sompoleńskiego (diecezja włocławska).

</doc>
<doc id="354760" url="https://pl.wikipedia.org/wiki?curid=354760" title="Dęby Wolskie">
Dęby Wolskie

Dęby Wolskie – wieś w Polsce położona w województwie łódzkim, w powiecie bełchatowskim, w gminie Rusiec.
W latach 1975–1998 miejscowość administracyjnie należała do województwa sieradzkiego.

</doc>
<doc id="354761" url="https://pl.wikipedia.org/wiki?curid=354761" title="Długa (województwo warmińsko-mazurskie)">
Długa (województwo warmińsko-mazurskie)

Długa (niem. "Langendorf") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol. W latach 1975–1998 miejscowość administracyjnie należała do województwa olsztyńskiego.
Historia.
Wieś powstała w XIV, liczyła 70 włók i należała do miasta Sępopol. W 1935 r. w tutejszej szkole pracowało dwóch nauczycieli i uczyło się 84 uczniów. W 1939 r. mieszkało tu 618 osób.
Po 1945 r. organizatorką szkoły i pierwszą kierowniczką była Janina Sienkiewicz. W 1960 część wsi przyłączono do Sępopola. W 1983 r. we wsi było 40 budynków i 216 mieszkańców. W tym czasie było tu 47 indywidualnych gospodarstw rolnych, obejmujących łącznie obszar 379 ha i hodujących 270 sztuk bydła (w tym 141 krów), 391 świń, 23 konie i jedną owce, We wsi działał punkt biblioteczny a ulice miały elektryczne oświetlenie.

</doc>
<doc id="354762" url="https://pl.wikipedia.org/wiki?curid=354762" title="Długa Brzezina">
Długa Brzezina

Długa Brzezina – wieś w Polsce położona w województwie mazowieckim, w powiecie przysuskim, w gminie Przysucha.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego. W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Teresy od Dzieciątka Jezus w Ruskim Brodzie.

</doc>
<doc id="354763" url="https://pl.wikipedia.org/wiki?curid=354763" title="Długa Goślina">
Długa Goślina

Długa Goślina – wieś w Polsce położona w województwie wielkopolskim, w powiecie poznańskim, w gminie Murowana Goślina.
Wieś szlachecka Goślina Długa należała w 1580 roku do powiatu poznańskiego województwa poznańskiego. W latach 1975–1998 miejscowość administracyjnie należała do województwa poznańskiego.
Położona 7 km na północ od Murowanej Gośliny. Długa Goślina we wczesnym średniowieczu stanowiła rycerską własność ziemską. W 1932 r. odkopano tu osadę wczesnośredniowieczną, w której odnaleziono srebrny skarb, ceramikę i kości zwierząt domowych, a także złote monety zwane staterami. Dziś w Długiej Goślinie, poza licznymi gospodarstwami rolnymi, znajduje się kilkanaście zakładów rzemieślniczych. Wieś posiada własną jednostkę OSP.

</doc>
<doc id="354764" url="https://pl.wikipedia.org/wiki?curid=354764" title="Długa Kościelna">
Długa Kościelna

Długa Kościelna – wieś w Polsce, w województwie mazowieckim, w powiecie mińskim, w gminie Halinów. Położona jest na Mazowszu, w zachodniej części Równiny Wołomińskiej, nad rzeką Długą. Graniczy z miastem Halinów.
Wieś duchowna Długa położona była w 1580 roku w powiecie warszawskim ziemi warszawskiej województwa mazowieckiego, dobra wspólne kapituły kolegiackiej św. Jana Chrzciciela w Warszawie.
Historia.
Miejscowość o rodowodzie średniowiecznym. Założona w XV wieku w układzie urbanistycznym ulicówki. W 1445 we wsi została erygowana parafia rzymskokatolicka św. Anny należąca wówczas do diecezji poznańskiej. Od tego czasu dobra ziemskie we wsi były własnością kościelną. Sekularyzowano je pod koniec XVIII wieku w dobie zaborów.
Od III rozbioru Rzeczypospolitej wieś zmieniała kilkakrotnie przynależność państwową. Początkowo leżała w zaborze austriackim, po 1809 w Księstwie Warszawskim, od 1815 w Królestwie Polskim. Na przełomie XIX i XX wieku znajdował się tutaj silny ośrodek ruchu mariawickiego. Powstała parafia tego wyznania, która wyodrębniła się z parafii rzymskokatolickiej św. Anny.
W 2000 r. spłonął barokowy drewniany kościół rzymskokatolicki. W latach następnych wybudowano nową, murowaną świątynię katolicką, która nawiązuje architektonicznie do poprzedniej.
Okolice Długiej Kościelnej zamieszkuje niewielka społeczność wiernych Kościoła Katolickiego Mariawitów. We wsi znajduje się siedziba parafii mariawickiej Przenajświętszego Sakramentu i jedyny w Polsce czynny wolnostojący kościół tego wyznania (pozostałe parafie użytkują niewielkie kaplice domowe).
W roku 1922 powstała Ochotnicza Straż Pożarna w Długiej Kościelnej.
Zabytki.
Pod opieką konserwatorską znajdują się:
Do rejestru zabytków wpisane są:

</doc>
<doc id="354765" url="https://pl.wikipedia.org/wiki?curid=354765" title="Długa Szlachecka">
Długa Szlachecka

Długa Szlachecka – wieś w Polsce położona w województwie mazowieckim, w powiecie mińskim, w gminie Halinów.
Historia.
W latach 1867–1939 w gminie Okuniew w powiecie warszawskim. 20 października 1933 utworzono gromadę Długa Szlachecka w granicach gminy Okuniew.
Podczas II wojny światowej w Generalnym Gubernatorstwie, w dystrykcie warszawskim. W 1943 Długa Szlachecka liczyła 670 mieszkańców.
Po wojnie ponownie w Polsce. 1 lipca 1952 weszła w skład nowo utworzonej gminy Sulejówek w powiecie warszawskim. Tego samego dnia, w następstwie likwidacji powiatu warszawskiego, gminę Sulejówek przeniesiono do nowo utworzonego powiatu miejsko-uzdrowiskowego Otwock, gdzie została przekształcona w jedną z jego ośmiu jednostek składowych – dzielnicę Sulejówek. Dzielnica Sulejówek przetrwała do końca 1957 roku, czyli do chwili zniesienia powiatu miejsko-uzdrowiskowego Otwock i przekształceniu go w powiat otwocki. 1 stycznia 1958 dzielnicy Sulejówek nadano status osiedla, a prawa miejskie osiedle Sulejówek otrzymało 18 lipca 1962. Tak więc w latach 1952–1958 Długa Szlachecka była integralną częścią miasta Otwocka, 1958–1962 osiedla Sulejówka, a 1962–1972 miasta Sulejówka.
1 stycznia 1973, związku z kolejną reformą administracyjną, Długa Szlachecka usamodzielniła się ponownie, wchodząc w skład nowo utworzonej gminy Halinów w powiecie mińskim. Po niecałym roku, 9 grudnia 1973, zachodnią cześć Długiej Szlacheckiej odłączono od gminy Halinów i włączono ją ponownie do miasta Sulejówka w powiecie otwockim.
W latach 1975–1998 miejscowość administracyjnie należała do województwa warszawskiego.

</doc>
<doc id="354766" url="https://pl.wikipedia.org/wiki?curid=354766" title="Długa Wieś Druga">
Długa Wieś Druga

 
Długa Wieś Druga – wieś w Polsce, w Kaliskiem, w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="354767" url="https://pl.wikipedia.org/wiki?curid=354767" title="Długa Wieś Pierwsza">
Długa Wieś Pierwsza

Długa Wieś Pierwsza – wieś w Polsce, w Kaliskiem, w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="354768" url="https://pl.wikipedia.org/wiki?curid=354768" title="Góry Kapuas Hulu">
Góry Kapuas Hulu

Góry Kapuas Hulu () – góry na granicy Indonezji i Malezji na wyspie Borneo.
Długość pasma około 220 km; najwyższy szczyt Lawit (1767 m n.p.m.); porośnięte wiecznie zielonymi lasami górskimi. Źródła wielu rzek, m.in. Mahakam, Kapuas, Baleh. 

</doc>
<doc id="354769" url="https://pl.wikipedia.org/wiki?curid=354769" title="Długa Wieś Trzecia">
Długa Wieś Trzecia

 
Długa Wieś Trzecia – wieś w Polsce, w Kaliskiem, w województwie wielkopolskim, w powiecie kaliskim, w gminie Stawiszyn.
W latach 1975–1998 miejscowość administracyjnie należała do województwa kaliskiego.

</doc>
<doc id="354770" url="https://pl.wikipedia.org/wiki?curid=354770" title="Długi Borek">
Długi Borek

Długi Borek (niem. "Langenwalde") – wieś w Polsce położona w województwie warmińsko-mazurskim, w powiecie szczycieńskim, w gminie Świętajno.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354771" url="https://pl.wikipedia.org/wiki?curid=354771" title="Długie Grodzieckie">
Długie Grodzieckie

Długie Grodzieckie – wieś w Polsce, położona w województwie mazowieckim, w powiecie sokołowskim, w gminie Ceranów.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii Niepokalanego Poczęcia NMP w Ceranowie.
Wieś leży w obszarze Natura 2000 w strefie ciszy, w Nadbużańskim Parku Krajobrazowym. Wieś leży nad starorzeczem rzeki Bug, zwanym czasem Jeziorem Grodzieckim, o długości ok. 2 km oddzielonym od Bugu wałem przeciwpowodziowym. Wieś ma charakter rolniczo-turystyczny. Nad jeziorem większość domów to domy letniskowe.

</doc>
<doc id="354772" url="https://pl.wikipedia.org/wiki?curid=354772" title="Długie Grzymki">
Długie Grzymki

Długie Grzymki – wieś w Polsce położona w województwie mazowieckim, w powiecie sokołowskim, w gminie Ceranów.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii Niepokalanego Poczęcia NMP w Ceranowie.

</doc>
<doc id="354774" url="https://pl.wikipedia.org/wiki?curid=354774" title="Długie Nowe">
Długie Nowe

Długie Nowe – wieś w Polsce położona w województwie wielkopolskim, w powiecie leszczyńskim, w gminie Święciechowa.
W okresie międzywojennym w miejscowości stacjonowała placówka 17 batalionu celnego, a potem placówka Straży Granicznej I linii „Długie Nowe”.
W latach 1975–1998 miejscowość administracyjnie należała do województwa leszczyńskiego.

</doc>
<doc id="354775" url="https://pl.wikipedia.org/wiki?curid=354775" title="Długie Stare">
Długie Stare

Długie Stare – wieś w Polsce położona w województwie wielkopolskim, w powiecie leszczyńskim, w gminie Święciechowa. 
Opis.
Przez osadę Długie Stare przebiegała granica między tą częścią Wielkopolski, która należała do Królestwa Polskiego, a pozostałą. 
W 1921 roku stacjonowała tu placówka 17 Batalionu Celnego. 
W latach 1975–1998 miejscowość administracyjnie należała do województwa leszczyńskiego.
We wsi działa klub piłkarski Iskra Długie Stare.

</doc>
<doc id="354776" url="https://pl.wikipedia.org/wiki?curid=354776" title="Długi Kierz">
Długi Kierz

Długi Kierz (dodatkowa nazwa w j. kaszub. Dłudżi Czerz) – wieś w Polsce, położona w województwie pomorskim, w powiecie kartuskim, w gminie Sierakowice.
Wieś kaszubska położona na Pojezierzu Kaszubskim. Wieś jest siedzibą sołectwa Długi Kierz, w którego skład wchodzą Lisie Jamy.
W latach 1975–1998 miejscowość administracyjnie należała do województwa gdańskiego.

</doc>
<doc id="354778" url="https://pl.wikipedia.org/wiki?curid=354778" title="Długobór">
Długobór

Długobór (niem. "Langewalde") – wieś w Polsce położona w województwie warmińsko-mazurskim, w powiecie braniewskim, w gminie Płoskinia. W latach 1975–1998 miejscowość administracyjnie należała do województwa elbląskiego. 
Wieś znajduje się w historycznym regionie Warmia.
Historia.
Wieś wymieniana w dokumentach już w latach 1314 i 1315 r., lokowana 3 października 1318 r. przez kapitułę warmińską. Później wielokrotnie zniszczona w czasie wojen polsko-krzyżackich. Kościół wybudowano już w XIV w. W 1660 wieś obejmowała 60 włók. W 1783 r. we wsi odnotowano 32 domy i młyn. W 1818 r. we wsi mieszkało 361 osób.
W XIX w. założono cmentarz wiejski, a w 1930 - drugi. W 1939 r. było tu 588 mieszkańców. Po 1945 r. Długobór był wsią sołecką ze szkoła. W 1959 r. zlikwidowano gromadę Pakosze a wieś Długobór włączono do gromady Płoskinia. W wykazie z 1973 r. wieś i tutejszy PGR należały administracyjnie do gromady Płoskinia, poczta Pakosze i powiat braniewski. W tym okresie we wsi był punkt felczerski.
W 1999 r. we wsi mieszkało 221 osób.
W 2006 radnym gminy Płoskinia został proboszcz Długobora, werbista o. Tadeusz Burzyca. Zrezygnował z mandatu po dwóch tygodniach, ze względu na negatywne stanowisko Prowincjała Zakonu Werbistów w Pieniężnie o. Ireneusza Piskorka i Rady Prowincjalnej.
Zabytki.
Kościół gotycki, murowany z cegły, orientowany, salowy, wybudowany na rzucie wydłużonego prostokąta. Kwadratowa wieża od zachodniej strony, zakrystia i skarbczyk od strony północnej, kruchta od strony południowej. We wschodniej części, pod kościołem znajduje się krypta. Wnętrze z niska pozorna kolebką z 1725 r. Wystrój wnętrza mieszany: gotycki, późnorenesansowy i barokowy. Ołtarze boczne klasycystyczne z ok. 1800 r., wykonane w warsztacie "Chrystiana Beniamina Schultza" z Lidzbarka Warmińskiego.
Zobacz też: Długobórz Drugi, Długobórz Pierwszy

</doc>
<doc id="354780" url="https://pl.wikipedia.org/wiki?curid=354780" title="Długobórz Pierwszy">
Długobórz Pierwszy

Długobórz Pierwszy – zniesiona nazwa wsi w Polsce położonej w województwie podlaskim, w powiecie zambrowskim, w gminie Zambrów
Dawniej Długobórz Szlachecki.
Nazwy "Długobórz Drugi" oraz "Długobórz Pierwszy" zniesiono 1 stycznia 2018 roku, tworząc jednocześnie nazwę Długobórz obejmującą poprzednie miejscowości.
Historia.
Wieś szlachecka położona była w drugiej połowie XVI wieku w powiecie zambrowskim ziemi łomżyńskiej. W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwały 164 osoby w 25 budynkach mieszkalnych. Miejscowość należała do parafii rzymskokatolickiej w Zambrowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="354781" url="https://pl.wikipedia.org/wiki?curid=354781" title="Długochorzele">
Długochorzele

Długochorzele (niem. "Dlugochorellen", 1897–1945: "Langsee") – wieś w Polsce położona w województwie warmińsko-mazurskim, w powiecie ełckim, w gminie Prostki.
W latach 1975–1998 miejscowość administracyjnie należała do województwa suwalskiego.

</doc>
<doc id="354782" url="https://pl.wikipedia.org/wiki?curid=354782" title="Długołęka-Koski">
Długołęka-Koski

Długołęka-Koski – wieś w Polsce położona w województwie mazowieckim, w powiecie makowskim, w gminie Młynarze.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Sieluniu.

</doc>
<doc id="354783" url="https://pl.wikipedia.org/wiki?curid=354783" title="Długołęka-Świerkla">
Długołęka-Świerkla

Długołęka-Świerkla (niem. "Langendorf-Tannendorf") – wieś w Polsce położona w województwie małopolskim, w powiecie nowosądeckim, w gminie Podegrodzie.
Położenie.
Wieś położona jest w południowo-wschodniej części Beskidu Wyspowego, na wysokości 380–550 m n.p.m., Zajmuje 6,49 km² (10% powierzchni gminy). Przez Długołękę przepływa potok Gostwiczanka, przyjmujący w górnym biegu, na wysokości wsi, nazwę „Gajduszowiec”. Wokół wioski znajdują się zalesione wzgórza: Piekło (652 m n.p.m.), Zagórów (580 m n.p.m.) i Chełmek (483 m n.p.m.). Graniczy z: Mokrą Wsią, Gostwicą, Brzezną, Stroniem, Przyszową, Siekierczyną, Kaniną oraz Wysokim.
Toponimika nazwy.
Pierwotna nazwa Długołęki to "Długa Łąka", najstarszy jej zapis pochodzi z dokumentu z 1335. Pojawia się w nim także łacińskie tłumaczenie: "de Longo prato". Kolejna wzmianka "Dluga Lanka" pochodzi z 1357. W rejestrze poborowym z 1581 znaleźć można także nazwę "Długa Łąka". Nazwa pochodzi od obszaru na którym znajdowały się rozległe łąki.
Najstarszy zapis nazwy Świerkla pochodzi z 1357: "inter Swierklam". Jan Długosz w „"Liber beneficiorum dioecesis Cracoviensis"” podaje nazwę " Swyrkla". Inne zapisy nazwy wsi można znaleźć w rejestrach poborowych z 1538: "Swirklia" i z 1629: "Swierkla". Nazwa pochodzi od wyrazu "świerk".
Historia.
Pierwsze wzmianki o istnieniu wsi oraz parafii długołęckiej pochodzą z lat 1325–1327. W 1356 ksieni zakonu klarysek w Starym Sączu, Konstancja, nadała sołectwo Janowi i Wiecisławowi. Długołękę zamieszkiwali rycerze, natomiast Świerkla była osadą klasztorną. W następnych stuleciach obydwie wsie należały do parafii w Podegrodziu, a następnie do parafii w Przyszowej.
Wsie duchowne "Długa Łąka" i "Świrkla", własność klasztoru klarysek w Starym Sączu, położone były w drugiej połowie XVI wieku w powiecie sądeckim województwa krakowskiego. Na przełomie XVI i XVII wieku Długołęka została opuszczona, a w jej rejonie poszukiwano złota. W 1527 istniała we wsi parafia, w okresie późniejszym zlikwidowana.
W czasie akcji kolonizacyjnej przeprowadzonej przez cesarza Józefa II w Długołęce i Świerkli (wtedy były osobnymi wsiami) mieszkali osadnicy niemieccy.
Po II wojnie światowej, w 1972 powstała jednostka OSP, w latach 1982–1988 wybudowano nowy kościół, a Długołęka-Świerkla została ponownie parafią. W 2010 roku został utworzony zbór Świadków Jehowy (w 2012 roku został zreorganizowany do sąsiednich zborów Limanowa i Nowy Sącz-Południe).
Wierni Kościoła rzymskokatolickiego należą do miejscowej parafii Nawiedzenia NMP. Kilkakrotnie Świerkla była odłączana i przyłączana do Długołęki.
W latach 1975–1998 miejscowość administracyjnie należała do województwa nowosądeckiego.
Orkiestra dęta.
Od stycznia 2005 we wsi działa orkiestra dęta, założona przez ks. Krzysztofa Bajorka. W ramach jej działalności prowadzone są próby dla muzyków oraz bezpłatne nauki dla dzieci. Orkiestra uświetnia wiele okolicznościowych imprez, uroczystości kościelnych, strażackich i szkolnych.
OSP Długołęka-Świerkla.
Historia.
Jednostka Ochotniczej Straży Pożarnej w Długołęce-Świerkli powstała w 1979.
Wyposażenie.
Jednostka posiada na wyposażeniu: samochód Iveco, motopompę M8/8, radiotelefon oraz podstawowy sprzęt ratowniczy i gaśniczy.

</doc>
<doc id="354784" url="https://pl.wikipedia.org/wiki?curid=354784" title="Długołęka Wielka">
Długołęka Wielka

Długołęka Wielka – wieś w Polsce położona w województwie mazowieckim, w powiecie makowskim, w gminie Młynarze.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława w Sieluniu.

</doc>
<doc id="354785" url="https://pl.wikipedia.org/wiki?curid=354785" title="Długomiłowice">
Długomiłowice

Długomiłowice (dodatkowa nazwa w j. niem. Langlieben) – wieś w Polsce położona w województwie opolskim, w powiecie kędzierzyńsko-kozielskim, w gminie Reńska Wieś.
Częściami wsi są: Pierzchowice i Żabnik.
W latach 1954–1968 wieś należała i była siedzibą władz gromady Długomiłowice, po jej zniesieniu w gromadzie Reńska Wieś.
Nazwa.
Nazwa jest prawdopodobnie nazwą patronimiczną i wywodzi się od staropolskiego imienia męskiego "„Długomiła”" złożonego z członów Długo- („długi – rozciągnięty w przestrzeni”) oraz -mił („miły”) oznaczającego „miły ludziom wszędzie na dużym obszarze”.
Według niemieckiego geografa oraz językoznawcy Heinricha Adamy’ego pierwotna była polska nazwa, która później została zgermanizowana. W swoim dziele o nazwach miejscowości na Śląsku wydanym w 1888 roku we Wrocławiu Adamy wymienia jako najstarszą zanotowaną nazwę miejscowości "Dlugo milowice", podając jej znaczenie "„wurde übersetzt in Langlieben”", czyli po polsku "„zostało przetłumaczone na Langlieben”".
Podobny wywód prezentuje śląski pisarz Konstanty Damrot w swojej pracy o śląskim nazewnictwie z 1896 roku wydanej w Bytomiu. Wymienia on dwie nazwy - obecnie funkcjonującą, polską "„Długomiłowice”" oraz niemiecką "„Langliebau”". W dokumencie z 1217 roku wydanym przez biskupa wrocławskiego Lorenza wymieniona jest w zlatynizowanej staropolskiej formie "Dlugomilovici".
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="354786" url="https://pl.wikipedia.org/wiki?curid=354786" title="Długopole Dolne">
Długopole Dolne

Długopole Dolne (niem. "Nieder-Langenau") – wieś w Polsce położona w województwie dolnośląskim, w powiecie kłodzkim, w gminie Bystrzyca Kłodzka.
Położenie.
Długopole Dolne to luźno zabudowana wieś łańcuchowa o długości około 3 km, leżąca nad Nysą Kłodzką, w Obniżeniu Bystrzycy Kłodzkiej, pomiędzy Bystrzycą Kłodzką na północy i Długopolem-Zdrój na południu, na wysokości około 340-360 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Długopole Dolne powstało w XIII wieku i należy do najstarszych osad w tym rejonie. Początkowo wieś wchodziła w skład dóbr międzyleskich, następnie należała między innymi do hrabiego Herbersteina, właściciela Gorzanowa. W 1840 roku w miejscowości był kościół, szkoła katolicka, 2 młyny wodne, cegielnia, 3 piece produkujące smołę, oraz 15 warsztatów tkackich.
Zabytki.
Do wojewódzkiego rejestru zabytków wpisany jest obiekt:
Inne zabytki:

</doc>
<doc id="354787" url="https://pl.wikipedia.org/wiki?curid=354787" title="Długopole Górne">
Długopole Górne

Długopole Górne () – wieś w Polsce położona w województwie dolnośląskim, w powiecie kłodzkim, w gminie Międzylesie.
Położenie.
Długopole Górne to luźno zabudowana wieś łańcuchowa o długości około 3 km, leżąca nad Nysą Kłodzką, w Obniżeniu Bystrzycy Kłodzkiej, pomiędzy Długopolem-Zdrój na północy i Domaszkowem na południu, na wysokości około 360–390 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Osadnictwo w rejonie Długopola Górnego sięga przełomu X i XI wieku o czym świadczy istniejące tu do dzisiaj grodzisko. Jest to jedyne znane grodzisko wczesnośredniowieczne w Kotlinie Kłodzkiej. We wczesnym średniowieczu istniała tu parafia, jedna z najstarszych na ziemi kłodzkiej. Jako oddzielna wieś Długopole Górne było wzmiankowane po raz pierwszy w roku 1346 w związku z przekazaniem tutejszego sołectwa Glubosom z Zamku Szczerba. Położenie wsi przy głównym szlaku handlowym zaowocowało jej szybkim rozwojem. W 1840 roku w miejscowości było 119 budynków, w tym: kościół, szkoła katolicka, 2 młyny wodne, olejarnia, tartak, bielnik i 32 warsztaty tkackie.
Zabytki.
Do wojewódzkiego rejestru zabytków wpisane są obiekty:
Inne zabytki:

</doc>
<doc id="354788" url="https://pl.wikipedia.org/wiki?curid=354788" title="Długosielce">
Długosielce

Długosielce – wieś w Polsce położona w województwie podlaskim, w powiecie sokólskim, w gminie Kuźnica.
W 1921 roku wieś liczyła 15 domów i 121 mieszkańców (60 kobiet i 61 mężczyzn), wszyscy mieszkańcy wsi byli wówczas wyznania prawosławnego.
W latach 1975–1998 miejscowość administracyjnie należała do województwa białostockiego.
W strukturze Kościoła Prawosławnego wieś podlega parafii pw. Podwyższenia Krzyża Pańskiego w niedalekiej Kuźnicy Białostockiej.

</doc>
<doc id="354789" url="https://pl.wikipedia.org/wiki?curid=354789" title="Długosiodło">
Długosiodło

Długosiodło – wieś w Polsce położona w województwie mazowieckim, w powiecie wyszkowskim, w gminie Długosiodło.
Leży nad rzeką Wymakracz.
Miejscowość jest siedzibą gminy Długosiodło.
Historia.
Dnia 5 sierpnia 1262 pod Długosiodłem miała miejsce przegrana bitwa mazowieckiego rycerstwa ze sprzymierzonymi siłami Litwinów, Rusinów i Jaćwingów dowodzonymi przez Mendoga i Szwarna.
Prywatna wieś duchowna położona była w drugiej połowie XVI wieku w powiecie kamienieckim ziemi nurskiej województwa mazowieckiego.
W latach 1921–1931 wieś leżała w województwie białostockim, w powiecie ostrołęckim, w gminie Długosiodło.
Według Powszechnego Spisu Ludności z 1921 roku wieś zamieszkiwało 1744 osoby, 942 było wyznania rzymskokatolickiego, 1 ewangelickiego a 801 mojżeszowego. Jednocześnie 987 mieszkańców zadeklarowało polską przynależność narodową a 757 żydowską. Było tu 260 budynków mieszkalnych. Miejscowość należała do parafii rzymskokatolickiej w Długosiodle. Podlegała pod Sąd Grodzki w Ostrowie i Okręgowy w Łomży; właściwy urząd pocztowy mieścił się w Długosiodle.
W wyniku agresji III Rzeszy na Polskę we wrześniu 1939 wieś znalazła się pod okupacją niemiecką i do wyzwolenia weszła w skład dystryktu warszawskiego Generalnego Gubernatorstwa.
W latach 1975–1998 miejscowość należała administracyjnie do województwa ostrołęckiego.
W miejscowości znajduje się kościół, który jest siedzibą parafii św. Rocha, ufundowanej w 1481 roku.
Od 2003 r. w Długosiodle odbywają się organizowane przez gminę i nadleśnictwo Wyszków Mistrzostwa Polski Dziennikarzy i Aktorów w grzybobraniu.
Opodal kościoła rośnie okazały dąb szypułkowy Jan, o obwodzie pnia 710 cm i wysokości 25,5 m. Jego wiek to około 534 lat (miał zostać posadzony podczas budowy pierwszej kaplicy w parafii)

</doc>
<doc id="354790" url="https://pl.wikipedia.org/wiki?curid=354790" title="Długosze">
Długosze

Długosze (niem. "Dlugossen", 1938–1945 "Langheide") – wieś w Polsce położona w województwie warmińsko-mazurskim, w powiecie ełckim, w gminie Prostki. W Długoszach działa Ochotnicza Straż Pożarna
W latach 1975–1998 miejscowość administracyjnie należała do województwa suwalskiego.

</doc>
<doc id="354791" url="https://pl.wikipedia.org/wiki?curid=354791" title="Długoszyn (województwo lubuskie)">
Długoszyn (województwo lubuskie)

Długoszyn – wieś w Polsce położona w województwie lubuskim, w powiecie sulęcińskim, w gminie Sulęcin.
W latach 1975–1998 miejscowość administracyjnie należała do województwa gorzowskiego.
Historia.
Przedwojenna nazwa niemiecka: "Langenfeld". Gospodarstwa rolne przeciętnie miały 150 ha. Przed wojną we wsi funkcjonowała kopalnia podziemna węgla brunatnego "Eduard", po wojnie uległa jednak zapaleniu i wejścia zostały zasypane. W okresie II wojny we wsi mieścił się obóz pracy robotników francuskich. W dwupiętrowym magazynie położonym przy szosie mieścił się szpital wojskowy, a zmarli żołnierze chowani byli bezpośrednio przy budynku. W latach 50. XX wieku we wsi powstał PGR o pow. 1050 ha. Po 1989 r. przestał on istnieć i został oddany w dzierżawę. Obecnie majątek rozdzielony jest na kilka mniejszych.
Powojenna ludność wsi jest całkowicie napływowa – z terenów Kresów Wschodnich oraz częściowo z centralnej Polski.
Zabytki.
Na terenie wsi znajduje się kościół parafialny pw. Matki Bożej Różańcowej.
Sport.
We wsi swoją siedzibę ma piłkarski Klub Sportowy „Orkan” Długoszyn, który występuje w B-klasie.

</doc>
<doc id="354792" url="https://pl.wikipedia.org/wiki?curid=354792" title="Długowizna">
Długowizna

Długowizna – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="354793" url="https://pl.wikipedia.org/wiki?curid=354793" title="Długowola Pierwsza">
Długowola Pierwsza

Długowola Pierwsza – wieś w Polsce położona w województwie mazowieckim, w powiecie lipskim, w gminie Lipsko.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Teresy od Dzieciątka Jezus w Aleksandrowie.

</doc>
<doc id="354794" url="https://pl.wikipedia.org/wiki?curid=354794" title="Dłusk">
Dłusk

Dłusk – wieś w Polsce położona w województwie wielkopolskim, w powiecie wrzesińskim, w gminie Pyzdry.
Geografia.
Wieś położona nad rzeką Wartą. Około 220 mieszkańców. Na rzece znajduje się prom górnolinowy.
Odbywają się cykliczne imprezy sportowo-rekreacyjne.
Wieś królewska "Dłusko" należała do starostwa pyzdrskiego, pod koniec XVI wieku do powiatu pyzdrskiego województwa kaliskiego. Do 1954 roku siedziba gminy Dłusk. W latach 1975–1998 miejscowość administracyjnie należała do województwa konińskiego.
Historia.
Miejscowość w zlatynizowanej formie "Dlusk" wymieniona jest w łacińskim dokumencie z 1282 roku wydanym w Dłusku i sygnowanym przez króla polskiego Przemysła II.

</doc>
<doc id="354795" url="https://pl.wikipedia.org/wiki?curid=354795" title="Dłuska Wola">
Dłuska Wola

Dłuska Wola – wieś w Polsce położona w województwie mazowieckim, w powiecie przysuskim, w gminie Potworów.
Miejscowość wchodzi w skład sołectwa Długie.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Doroty w Potworowie.
K.S. Dłuska Wola.
W latach 1978-2008 w miejscowości funkcjonował lokalny zespół sportowy zrzeszający mieszkańców w ramach rywalizacji w okręgowych amatorskich ligach futbolowych. Największe sukcesy przyszły na początku lat 90., kiedy to zespół wywalczył awans do klasy B. Klub zakończył działalność w 2008.

</doc>
<doc id="354796" url="https://pl.wikipedia.org/wiki?curid=354796" title="Dłusko (powiat łobeski)">
Dłusko (powiat łobeski)

Dłusko (niem. "Blankenhagen") – wieś w północno-zachodniej Polsce, położona w województwie zachodniopomorskim, w powiecie łobeskim, w gminie Węgorzyno, nad północną częścią jeziora Dłusko.
Według danych z 1 stycznia 2011 roku wieś liczyła 66 mieszkańców. 
W latach 1946–1998 miejscowość administracyjnie należała do województwa szczecińskiego.

</doc>
<doc id="354797" url="https://pl.wikipedia.org/wiki?curid=354797" title="Dłusko Gryfińskie">
Dłusko Gryfińskie

Dłusko Gryfińskie (do 1945 niem. "Linde") – wieś w Polsce położona w województwie zachodniopomorskim, w powiecie gryfińskim, w gminie Banie.
W 2003 r. wieś miała 318 mieszkańców.
Dłusko Gryfińskie zostało założone w średniowieczu. W drugiej połowie XIII w. wybudowany został kościół NMP Królowej Polski. Z zachowanej murowanej zabudowy wsi do czasów współczesnych zachowały się budynki ryglowe z końca XIX i początku XX w., stodoła z XIX w. oraz budynki mieszkalne z oryginalną stolarką okienną i drzwiową, a także z zachowaną elewacją.
Kościół wybudowany został z granitowej kostki w XIII w., przebudowano go w XVIII i na początku XIX w. W 1974 r. uległ zniszczeniu wskutek pożaru, odbudowany został rok później. Teren kościelny otacza kamienny mur. Na terenie byłego przykościelnego cmentarza, na wprost jednej z trzech bram, stoi na trzech kamiennych schodkach dawny pomnik poległych w I wojnie światowej. Na wszystkich ścianach widoczne ślady po mocowaniu tablic z nazwiskami. U stóp pomnika od strony kościoła leży jego głowica.
W latach 1975–1998 miejscowość administracyjnie należała do województwa szczecińskiego.

</doc>
<doc id="354798" url="https://pl.wikipedia.org/wiki?curid=354798" title="Dłutkowo">
Dłutkowo

Dłutkowo – wieś w Polsce położona w województwie mazowieckim, w powiecie makowskim, w gminie Płoniawy-Bramura.
W latach 1975–1998 miejscowość administracyjnie należała do województwa ostrołęckiego.
Wierni kościoła rzymskokatolickiego należą do parafii św. Stanisława Kostki w Jaciążku.

</doc>
<doc id="354799" url="https://pl.wikipedia.org/wiki?curid=354799" title="Dłutówek">
Dłutówek

Dłutówek – wieś w Polsce położona w województwie łódzkim, w powiecie pabianickim, w gminie Dłutów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354800" url="https://pl.wikipedia.org/wiki?curid=354800" title="Dłużec Mały">
Dłużec Mały

Dłużec Mały (niem. "Klein Langwalde") – osada w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354801" url="https://pl.wikipedia.org/wiki?curid=354801" title="Dłużec Wielki">
Dłużec Wielki

Dłużec Wielki (niem. "Groß Langwalde") – wieś w Polsce położona w województwie warmińsko-mazurskim, w powiecie kętrzyńskim, w gminie Korsze.
W latach 1975–1998 miejscowość administracyjnie należała do województwa olsztyńskiego. Wieś jest siedzibą sołectwa, w skład którego oprócz Dłużca Wielkiego wchodzą jeszcze: Głowbity, Krzemity i Sarkajmy.
Zobacz też.
Dłużec, Dłużec Mały

</doc>
<doc id="354802" url="https://pl.wikipedia.org/wiki?curid=354802" title="Dłużew">
Dłużew

Dłużew – wieś w Polsce położona w województwie mazowieckim, w powiecie mińskim, w gminie Siennica.
Wieś szlachecka Dłużewo położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Historia Majątku Dłużew.
Od XVI w. majątek Dłużew należał do rodziny Dłużewskich herbu Pobóg. Do końca XIX w. Dłużewscy mieszkali w starym, drewnianym dworze bez wygód. Młody spadkobierca Stanisław Dłużewski postanowił wybudować nową, wygodną siedzibę i, zafascynowany zakopiańskim stylem architektonicznym, złożył zamówienie na projekt swojskiego, polskiego dworu u Stanisława Witkiewicza (zachowała się korespondencja dotycząca ustaleń szczegółów projektu - na planie wydłużonego prostokąta, na wysokiej kamiennej podmurówce, parterowy i częściowo piętrowy, pokryty wysokim podhalańskim dachem z ozdobnymi kominami). Budowa nie doszła do skutku, ponieważ pożar w folwarku strawił zabudowania gospodarcze i materiał zgromadzony na budowę domu. Stanisław Dłużewski podjął decyzję o budowie murowanego dworu i, w latach 1901–1902, wybudował dwór w "stylu dworkowym", według projektu młodego, początkującego architekta Jana Heuricha, który zaproponował zupełnie odmienną od Wyspiańskiego koncepcję. Dwór nawiązywał do architektury klasycystycznej przełomu XVIII i XIX wieku. Projekt budynku zyskał uznanie w oczach wielu uczestników wystawy „Dwór polski”, która miała miejsce w 1904 r. w Salonie Krywulta w Warszawie, a sam Jan Heurich - wyróżnienie. W opinii wielu znawców sztuki dwór w Dłużewie zapoczątkował styl polski w architekturze siedzib ziemiańskich na terenie zaboru rosyjskiego.
Majątek w Dłużewie pod koniec lat dwudziestych XX w. liczył 42 hektary. W 1935 r., po śmierci Stanisława otrzymały go w spadku, w równych częściach córki: Wanda Maria Rzewuska i majorowa Zofia Kańska. Zofia Kańska spłaciła siostrę i w 1938 r. w księgach hipotecznych widniała jako jedyna właścicielka. Konieczność podreperowania finansów rodziny skłoniła Zofię Kańską do przeznaczenia części dworu na letni pensjonat, który prowadziła do wybuchu II wojny światowej. Wojna zastała w pensjonacie piętnaście harcerek, które później pomagały w opiece nad trzydzieściorgiem dzieci rodzin, które w majątku znalazły schronienie uciekając przed wojną. Zofia Kańska dokładała wszelkich starań by gospodarstwo mogło funkcjonować i wykarmić wszystkich, którzy tu trafiali w poszukiwaniu pomocy i chronienia. 1 X 1939 r. trafiła tu Zofia Nałkowska i spędziła tu cztery dni. Po zakończeniu wojny, w 1946 r., na mocy reformy rolnej z 1944 r. państwo polskie zabrało Zofii Kańskiej majątek w Dłużewie, który przeszedł na własność skarbu państwa. We dworze ulokowano szkołę podstawową, a w 1978 r., decyzją wojewody siedleckiego, dwór wraz z parkiem przekazano Akademii Sztuk Pięknych w Warszawie na dom pracy twórczej i ośrodek plenerowy. Po gruntownej renowacji dworu i rewaloryzacji parku ta dawna siedziba ziemiańska znów jaśnieje dawnym blaskiem.
W 1934 r. Mieczysław Krawicz nakręcił tu sceny do swojego filmu Śluby ułańskie.
Przez wieś przepływa rzeka Świder. Tutaj też znajduje się granica rezerwatu Świder.
W Dłużewie co roku odbywa się plener Akademii Sztuk Pięknych w Warszawie.

</doc>
<doc id="354803" url="https://pl.wikipedia.org/wiki?curid=354803" title="Dłużka">
Dłużka

Dłużka – wieś w Polsce położona w województwie mazowieckim, w powiecie mińskim, w gminie Mińsk Mazowiecki. Leży w północnej części gminy.
Niewielka wieś na północ od Wólki Mińskiej, położona nad rzeką Długą.
Wieś szlachecka Dłuska położona była w drugiej połowie XVI wieku w powiecie garwolińskim ziemi czerskiej województwa mazowieckiego. W latach 1975–1998 miejscowość administracyjnie należała do województwa siedleckiego.
Na terenie miejscowości znajduje się pomnik przyrody. Jest nim Dąb szypułkowy położony na roli J. Jędrasik ok. 20 metrów na północ od drogi Dłużka - Brzóze (podstawa prawna: Orzeczenie UW z Siedlcach z 21.12.1976 r. RLS-OP-IX-7140/18/76, nr Rejestru Wojewódzkiego: 156). Ma 300 cm obwodu pnia i wysokość 25 m.

</doc>
<doc id="354804" url="https://pl.wikipedia.org/wiki?curid=354804" title="Dłużki">
Dłużki

Dłużki (niem. "Dlusken", 1938–1945 "Seebude") – wieś w Polsce położona w województwie warmińsko-mazurskim, w powiecie olsztyńskim, w gminie Gietrzwałd.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354805" url="https://pl.wikipedia.org/wiki?curid=354805" title="Dłużniewice">
Dłużniewice

Dłużniewice – wieś w Polsce położona w województwie łódzkim, w powiecie opoczyńskim, w gminie Żarnów.
Prywatna wieś szlachecka "Dłużniowice", położona była w drugiej połowie XVI wieku w powiecie opoczyńskim województwa sandomierskiego. W latach 1954–1959 wieś należała i była siedzibą władz gromady Dłużniewice, po jej zniesieniu w gromadzie Żarnów. W latach 1975–1998 miejscowość administracyjnie należała do województwa piotrkowskiego.
18 marca 1799 roku w Dłużniewicach urodził się Józef Święcicki – ostatni dowódca 4. Pułku Piechoty Liniowej ("czwartaków").
Wierni Kościoła rzymskokatolickiego należą do parafii Miłosierdzia Bożego w Chełstach.

</doc>
<doc id="354806" url="https://pl.wikipedia.org/wiki?curid=354806" title="Dłużniewo Duże">
Dłużniewo Duże

Dłużniewo Duże – wieś w Polsce położona w województwie mazowieckim, w powiecie płockim, w gminie Staroźreby.
W latach 1975–1998 miejscowość administracyjnie należała do województwa płockiego.

</doc>
<doc id="354807" url="https://pl.wikipedia.org/wiki?curid=354807" title="Dłużniów">
Dłużniów

Dłużniów – wieś w Polsce położona w województwie lubelskim, w powiecie hrubieszowskim, w gminie Dołhobyczów. W miejscowości znajduje się zabytkowa dawna cerkiew greckokatolicka Podniesienia Krzyża Świętego.
Położenie geograficzne.
Dłużniów leży na obszarze Grzędy Sokalskiej na Wyżynie Wołyńskiej, w obniżeniu lewobrzeżnego dopływu rzeki Warężanki, w południowo-wschodniej części województwa lubelskiego. W latach 1975–1998 miejscowość administracyjnie należała do województwa zamojskiego. Według Narodowego Spisu Powszechnego (III 2011 r.) liczyła 58 mieszkańców i była 28. co do wielkości miejscowością gminy Dołhobyczów.
Historia.
Wieś wzmiankowana w 1423, kiedy to jej właścicielem był Mikołaj Łaźniewski i który później przyjął nazwisko Dłużniewski. W rękach Dłużniewskich pozostawała do drugiej połowy XVI wieku. W latach 1693–1698 właścicielem Dłużniowa był Adam Bełżecki, stolnik bełski. Przed 1817 była już w posiadaniu Ludwika Ścibora-Rylskiego i w rodzinie tej pozostała do przełomu XIX i XX wieku. 
Od końca XIX wieku do około 1904 właścicielem dóbr tabularnych był Eustachy Rylski. Około 1905 właścicielką była Izabela Rylska.
W latach 1945–47 większość mieszkańców wsi wysiedlono.

</doc>
<doc id="354808" url="https://pl.wikipedia.org/wiki?curid=354808" title="Miraż górny">
Miraż górny



</doc>
<doc id="354809" url="https://pl.wikipedia.org/wiki?curid=354809" title="Dłużyce">
Dłużyce

Dłużyce (niem. "Großendorf") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "villa Grozanovo".
Zabytki.
Do wojewódzkiego rejestru zabytków wpisane są:

</doc>
<doc id="354810" url="https://pl.wikipedia.org/wiki?curid=354810" title="Dłużyna Dolna">
Dłużyna Dolna

Dłużyna Dolna (niem. "Nieder Langenau") – wieś w Polsce położona w województwie dolnośląskim, w powiecie zgorzeleckim, w gminie Pieńsk.
Podział administracyjny.
W latach 1945–1954 siedziba gminy Dłużyna Dolna. W latach 1954–1961 wieś należała i była siedzibą władz gromady Dłużyna Dolna, po jej zniesieniu w gromadzie Pieńsk. W latach 1975–1998 miejscowość administracyjnie należała do województwa jeleniogórskiego.
Historia.
Dłużyna Dolna leży we wschodniej części Górnych Łużyc, choć w pierwszej połowie XIV w. i od 1815 związana ściślej z Dolnym Śląskiem. Założona (wraz z Dłużyną Górną jako jedna wieś) przypuszczalnie w pierwszych dziesięcioleciach XIII w., w wyniku kolonizacji Górnych Łużyc podjętej przez królów czeskich. Przez wiele stuleci była jedną z największych wsi puszczańskich rady miejskiej Zgorzelca.
Pierwotnie obydwie części wsi, tj. Dłużyna Dolna i Dłużyna Górna, należały do Penzigów z Pieńska. Jednak już w drugiej połowie XIII w. Dłużyna Górna znalazła się w rękach rodziny szlacheckiej, która przybrała sobie nazwisko von Langenau. Dłużynę Dolną Penzigowie trzymali znacznie dłużej, ale i ta część wymykała się im stopniowo z rąk. Od 1319 wraz z pobliskim Pieńskiem wieś stanowiła część piastowskiego księstwa jaworskiego, jednego z polskich księstw dzielnicowych na Dolnym Śląsku, po czym jeszcze w XIV wieku przypadła Czechom (z przerwą na panowanie Węgier w latach 1469-1490). W 1382 r. rodzina von Penzig przekazała 8 gospodarstw w Dłużynie Dolnej swemu wierzycielowi, kanonikowi Janowi Punzelowi. Ten z kolei jeszcze w tym samym roku ofiarował wspomniane gospodarstwa pieńskiemu kościołowi św. Krzyża. Chłopów zamieszkujących tę niewielką, kościelną część Dłużyny aż po wiek XIX nazywano "ołtarzowymi ludźmi". W 1491 r. wykupiła ich rada miejska Zgorzelca razem z "państwem pieńskim". Pod koniec pierwszej połowy XV w. Penzigowie wyzbyli się innego fragmentu "Dolnej Wsi". Początkowo jego właścicielem był Hieronim Proffen ze Zgorzelca. Jednak już w 1452 r. kupił go Kacper von Nostitz, pan zamku Czocha i Rózborka (Rothenburga). Nostitzowie rozporządzali tym majątkiem do 1510 r., czyli do momentu wykupu owej części Dłużyny Dolnej przez Hansa Frenzla. W 1583 r. sukcesja Frenzlów znalazła się we władaniu zgorzeleckiej rady miejskiej. Pozostaje jeszcze do omówienia inny fragment Dłużyny Dolnej, który prawdopodobnie już na początku lat 70. XV wieku dostał się zięciowi Mikołaja von Penziga, Krzysztofowi von Talkenberg. W 1494 r. Talkenberg odstąpił go radzie miejskiej ze Zgorzelca. U schyłku XV w. we wsi znajdowały się co najmniej 3 młyny, karczma i 8 stawów hodowlanych.
W okresie przynależności miejscowości do magistratu zgorzeleckiego Dłużyna rozrastała się i stawała się coraz ludniejszą wsią, lecz spadały na nią też rozmaite klęski. W latach 1640-1641 (czas wojny trzydziestoletniej) zanotowano w Dłużynie wizytę szwedzkiego pułkownika Wanke, który zażądał od mieszkańców wsi wysokiej kontrybucji. W styczniu 1757 r., a więc już na samym początku wojny siedmioletniej, we wsi pojawili się Prusacy. 10 września tegoż roku przemaszerował przez Dłużynę silny oddział pruski. Tylko tego jednego dnia wyciągnięto od mieszkańców wsi 6346 talarów. Działania wojenne w 1813 r. przyniosły miejscowości może jeszcze większe straty materialne. Już 22 lutego 1813 pokazały się we wsi oddziały kozackie. Po bitwie budziszyńskiej (22-28 maja 1813) Dłużynę splądrowali wpierw Rosjanie z Prusakami, a następnie żołnierze francuscy i włoscy. Ludność wsi wraz z inwentarzem musiała chować się po lasach puszczańskich. Obliczono, że w latach 1813-1815 w Dłużynie stacjonowało blisko 31 tys. żołnierzy różnych armii. W 1817 r. wymieniane są 2 szkoły, 2 składnice drewna, 1 tartak oraz 4 bielniki. Z kolei w 1845 r. podaje się tutaj 3 młyny wodne, 1 olejarnię, 1 browar, 1 tartak, 2 cegielnie, 3 bielniki, 28 rzemieślników i 14 handlarzy.
Niemałych zniszczeń dokonano również w 1945 r., gdyż od lutego do maja miejscowość znajdowała się na linii frontu.
Współczesność.
W Dłużynie Dolnej znajduje się jedna szkoła podstawowa im. Jana Brzechwy.
Zabytki.
Do wojewódzkiego rejestru zabytków wpisany jest:
inne zabytki:
Nazwa miejscowości.
Po II wojnie światowej wieś nosiła początkowo kilka nazw: "Długojów, Długojewo, Dłużyce".
Demografia.
Według Narodowego Spisu Powszechnego (III 2011 r.) liczyła 857 mieszkańców.

</doc>
<doc id="354811" url="https://pl.wikipedia.org/wiki?curid=354811" title="Dłużyna Górna">
Dłużyna Górna

Dłużyna Górna – wieś w Polsce położona w województwie dolnośląskim, w powiecie zgorzeleckim, w gminie Pieńsk.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Nazwa miejscowości.
Po II wojnie światowej wieś nosiła początkowo kilka nazw: "Długojów, Długojewo, Dłużyce".
Historia.
Dłużyna Górna leży we wschodniej części Górnych Łużyc, choć w pierwszej połowie XIV w. i od 1815 związana ściślej z Dolnym Śląskiem. Założona (wraz z Dłużyną Dolną jako jedna wieś) przypuszczalnie w pierwszych dziesięcioleciach XIII w. w wyniku kolonizacji Górnych Łużyc podjętej przez królów czeskich. Przez wiele stuleci była jedną z największych wsi puszczańskich rady miejskiej Zgorzelca.
Od 1319 wraz z pobliskim Pieńskiem wieś stanowiła część piastowskiego księstwa jaworskiego, jednego z polskich księstw dzielnicowych na Dolnym Śląsku, po czym jeszcze w XIV wieku przypadła Koronie Czeskiej, w której granicach leżała do 1635. Pierwotnie obydwie części wsi, tj. Dłużyna Dolna i Dłużyna Górna, należały do Penzigów z Pieńska. Jednak już w drugiej połowie XIII w. Dłużyna Górna znalazła się w rękach rodziny szlacheckiej, która przybrała sobie nazwisko von Langenau. W 1276 r. wymieniany jest na "Górnej Wsi" Hozerus de Langenowe, który był sędzią rozjemczym w sporze biskupa miśnieńskiego z Henrykiem von Baruth. Przed rokiem 1281 Dłużyna Górna przechodzi na własność Gersdorfów ze Sławnikowic. Ostatnim przedstawicielem tej linii był Czasław von Gersdorf, pełniący od 1449 r. urząd starosty zgorzeleckiego. Z osobą Czasława wiąże się uruchomienie około roku 1445 kuźnicy żelaza. Pierwszym jej dzierżawcą był mistrz Hans Specht. Po raz ostatni Czasław von Gersdorf wymieniany jest w dokumentach w 1458 r. Niebawem po śmierci wdowy po Czasławie (1481 r.) wieś przejmują "gwałtem" Gotsche i Krzysztof Gersdorfowie z Baruth i Reichenbach. Zajęcie przez nich Dłużyny Górnej odbiło się szerokim echem, głos w tej sprawie zabrał także król Węgier Maciej Korwin (w latach 1469–1490 wieś leżała w granicach Węgier). Dokumentem datowanym 1 listopada 1485 w Wiedniu Korwin "zganił" dalekich krewniaków Czasława, lecz tylko na tym się skończyło. Gersdorfowie z Baruth spokojnie sobie siedzieli na "Górnej Wsi" do 1493 r., kiedy sprzedali ją Hieronimowi Proffenowi ze Zgorzelca. Kuźnicę w Dłużynie Górnej Gotsche von Gersdorf sprzedał Szymonowi Asmannowi już w 1489 r. W XVI w. właścicielami Dłużyny Górnej byli bogaci mieszczanie zgorzeleccy, Frenzlowie. Ostatecznie w 1583 r. "Górną Wieś" wraz ze Strzelnem wykupiła rada miejska Zgorzelca.
W okresie przynależności miejscowości do magistratu zgorzeleckiego Dłużyna rozrastała się i stawała się coraz ludniejszą wsią, lecz spadały na nią też rozmaite klęski. W latach 1640-1641 (czas wojny trzydziestoletniej) zanotowano w Dłużynie wizytę szwedzkiego pułkownika Wanke, który zażądał od mieszkańców wsi wysokiej kontrybucji. W styczniu 1757 r., a więc już na samym początku wojny siedmioletniej, we wsi pojawili się Prusacy. 10 września tegoż roku przemaszerował przez Dłużynę silny oddział pruski. Tylko tego jednego dnia wyciągnięto od mieszkańców wsi 6346 talarów. Działania wojenne w 1813 r. przyniosły miejscowości może jeszcze większe straty materialne. Już 22 lutego 1813 r. pokazały się we wsi oddziały kozackie. Po bitwie budziszyńskiej (22-28 maja 1813 r.) Dłużynę splądrowali wpierw Rosjanie z Prusakami, a następnie żołnierze francuscy i włoscy. Ludność wsi wraz z inwentarzem musiała chować się po lasach puszczańskich. Obliczono, że w latach 1813-1815 w Dłużynie stacjonowało blisko 31 tysięcy żołnierzy różnych armii. Niemałych zniszczeń dokonano również w 1945 r., gdyż od lutego do maja miejscowość znajdowała się na linii frontu.
U schyłku XV w. we wsi znajdowały się co najmniej 3 młyny, 1 karczma i 8 stawów hodowlanych. W 1817 r. wymieniane są 2 szkoły, 2 składnice drewna, 1 tartak oraz 4 bielniki. Z kolei w 1845 r. podaje się tutaj 3 młyny wodne, 1 olejarnię, 1 browar, 1 tartak, 2 cegielnie, 3 bielniki, 28 rzemieślników i 14 handlarzy.
Zabytki.
Do wojewódzkiego rejestru zabytków wpisany jest:
Liczba ludności.
Jest czwartą co do wielkości miejscowością gminy Pieńsk.

</doc>
<doc id="354812" url="https://pl.wikipedia.org/wiki?curid=354812" title="Dólsk">
Dólsk

Dólsk – wieś w Polsce położona w województwie kujawsko-pomorskim, w powiecie świeckim, w gminie Drzycim.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 238 mieszkańców. Jest szóstą co do wielkości miejscowością gminy Drzycim.

</doc>
<doc id="354813" url="https://pl.wikipedia.org/wiki?curid=354813" title="Dół">
Dół

Dół – wieś w Polsce położona w województwie warmińsko-mazurskim, w powiecie iławskim, w gminie Iława nad jeziorem Iławskim. Jest siedzibą sołectwa.
Historia.
Miejscowość powstała po 1525 roku. Założona pod nazwą "Daulen Dorf" przez grafa o nazwisku von Finckenstein. Pierwszymi osadnikami były również osoby o polskich nazwiskach. W 1830 roku powstała w Dole szkoła. W XIX wieku we wsi była czynna cegielnia. Przed II wojną światową w miejscowości znajdowało się 16 gospodarstw, a 2 dalsze położone były przy drodze do miejscowości Ławice.
W latach 1975–1998 miejscowość administracyjnie należała do województwa olsztyńskiego.

</doc>
<doc id="354814" url="https://pl.wikipedia.org/wiki?curid=354814" title="Dramin">
Dramin

Dramin – wieś w Polsce położona w województwie mazowieckim, w powiecie płońskim, w gminie Baboszewo.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354815" url="https://pl.wikipedia.org/wiki?curid=354815" title="Drożyna">
Drożyna

Drożyna – wieś w Polsce położona w województwie dolnośląskim, w powiecie polkowickim, w gminie Radwanice.
Położenie.
Przez wieś przepływa kanał Kłobka, który wpływa następnie do Szprotawicy.

</doc>
<doc id="354816" url="https://pl.wikipedia.org/wiki?curid=354816" title="Dział (województwo małopolskie)">
Dział (województwo małopolskie)

Dział – wieś w Polsce, położona w województwie małopolskim, w powiecie nowotarskim, w gminie Czarny Dunajec.
Wieś królewska, położona w drugiej połowie XVI wieku w powiecie sądeckim województwa krakowskiego, należała do tenuty nowotarskiej. W latach 1975–1998 miejscowość administracyjnie należała do województwa nowosądeckiego.

</doc>
<doc id="354817" url="https://pl.wikipedia.org/wiki?curid=354817" title="Dzianisz">
Dzianisz

Dzianisz – wieś podhalańska w Polsce położona w województwie małopolskim, w powiecie tatrzańskim, w gminie Kościelisko.
Miejscowość została lokowana na prawie wołoskim przez starostę nowotarskiego Stanisława Witowskiego.
W latach 1954–1961 wieś należała i była siedzibą władz gromady Dzianisz, po jej zniesieniu w gromadzie Witów. W latach 1975–1998 administracyjnie należała do województwa nowosądeckiego.
Położenie.
Dzianisz znajduje się na Pogórzu Spisko Gubałowskim, u północnych podnóży Palenicy Kościeliskiej (1183 m). Zabudowania i pola uprawne rozłożone są w dolinie Dzianiskiego Potoku, rejonie jego ujściu do Czarnego Dunajca, oraz na zboczach wznoszących się po obydwu stronach doliny Dzianiskiego Potoku: Iwański Wierch, Gruszków Wierch (1030 m), Tominów Wierch (1019 m), Ostrysz (1023 m).
Części wsi.
Integralne części wsi Dzianisz: Brzuchacze, Bugaj, Dziadularze, Gawrony, Gole, Gruszki, Kije, Klejki, Knupiarze, Kukulaki, Malce, Orawculin Brzeg, Pindele, Rąbanisko, Roje, Staszele, Styrczule, Świdronie, Tylki, Waconie, Zagrody Dolne, Zagrody Górne, Zwolenie, Żakówka
Opis miejscowości.
W Dzianiszu znajduje się drewniany kościół pw. Matki Boskiej Częstochowskiej, zbudowany w 1932 roku, ale zachowujący styl tradycyjnych kościołów podhalańskich oraz kamienna figura św. Barbary z 1772 roku.

</doc>
<doc id="354818" url="https://pl.wikipedia.org/wiki?curid=354818" title="Dziećmarów">
Dziećmarów

Dziećmarów (dawniej "Dziećmarowy", cz. "Dětmárov", niem. "Dittmerau") – wieś w Polsce położona w województwie opolskim, w powiecie głubczyckim, w gminie Baborów.
Dziećmarów jest najwyżej położonym miejscem w gminie. Powierzchnia miejscowości wynosi 9,7 km², z czego większą część stanowią użytki rolne, a na terenie sołectwa eksploatowane jest ujęcie wody, z którego zaopatrywana jest większa część gminy.
Nazwa.
Nazwa dzierżawcza Dziećmarów wywodzi się od niemieckiego imienia Ditmar, prawdopodobnie zasadźcy wsi.
Heinrich Adamy w swoim spisie nazw miejscowych na Śląsku wydanym w 1888 r. we Wrocławiu wywodzi nazwę Dziećmarowa od pierwotnej staropolskiej nazwy, mającej swój źródłosłów w połączeniu słów „dziecko” oraz „moru”. Adamy jako najstarszą nazwę wymienia Dzieczmorów, podając jej znaczenie "Kindersterbe" (pol. "umieranie dzieci"). Nazwa nawiązuje być może do historycznego wydarzenia związanego z zarazą moru, w wyniku której śmierć poniosły dzieci. Została ona później fonetycznie zgermanizowana na Dittmerau i wywodzona przez Niemców od imienia Ditmar lub Dziećmar.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Dzieczmorow" oraz nazwą zgermanizowaną "Dittmerau".
Historia.
Miejscowość i kościół po raz pierwszy wzmiankowanoa w 1307 roku jako "Ditmari villa". Miejscowość ta należała później do księstwa kozielskiego. W 1311 poprzez kupno od ówczesnego posiadacza Jana Czesnitza stała się własnością Joannitów z Grobnik. W Dziećmarowie nie istniał majątek. Prawdopodobnie była to miejscowość oczynszowana. 
Do 1660 miejscowy kościół był filią parafii Babice w diecezji ołomunieckiej. W 1668 erygowano własną parafię, która należała później do diecezji wrocławskiej. Jej grunty wynosiły 25 ha. Po wojnach śląskich znalazła się w granicach Prus. W 1818 przyłączono ją do powiatu głubczyckiego. W wyniku pożaru w 1785 spłonęła część miejscowości wraz z kościołem.
W 1723 w miejscowości był sołtys, 24 chłopów, 24 chałupników. Struktura mieszkańców Dziećmarowa uległa zmianie i w 1783 miejscowość zamieszkiwało: 26 chłopów, 29 małorolnych, 46 chałupników. W 1910: 22 chłopów, 76 małorolnych, 32 chałupników. Grunty rolne wynosiły 846 ha. Liczba mieszkańców Dziećmarowa wynosiła: 1783 rok – 646; 1845 – 718; 1880 – 857; 1910 – 979. Mieszkańcy posługiwali się polsko-śląskim dialektem sułkowskim, w przeciwieństwie do pobliskiego laskojęzycznego Baborowa, np. w 1910 stanowili oni 75% mieszkańców.
W 1880 doszło do komasacji pól. Od 1895 miejscowość posiadała kasę oszczędnościowo-pożyczkową, a od 1889 funkcjonował Związek Kombatantów. Na pieczęci Dziećmarowa widnieje bogini sprawiedliwości z wagą i mieczem. Kaplica św. Jana istnieje w miejscowości od czasu pożaru jaki miał miejsce w 1780. Szkoła w Dziećmarowicach istniała najprawdopodobniej od czasu, kiedy Babice stały się samodzielną parafią. W 1833 zniesiono starą drewnianą szkołę, budując w jej miejsce nową – dwuklasową. Obszar gruntów szkolnych wynosił 6,44 ha. W 1910 założono wiejską szkołę dokształcającą. W 1898 przy drodze w stronę Grobnik założono nowy 1,25-hektarowy cmentarz. Na miejscu starego cmentarza w 1900 zbudowano kaplicę Góry Oliwnej. W 1938 postawiono wieżę ciśnień, a w 1923 zelektryzowano Dziećmarów. W 1924 na wieży kościelnej założono nowe dzwony, które wcześniej usunięto i wykorzystano na potrzeby I wojny światowej. W wyniku działań wojennych w marcu 1945 wieś została zniszczona w 50%.
Na frontach I wojny światowej poległo 37 mężczyzn z Dziećmarowa. Po I wojnie światowej liczba mieszkańców wynosiła 731. Do głosowania podczas plebiscytu na Górnym Śląsku uprawnionych było w Dziećmarowie 579 osób, z czego 449, ok. 77,5%, stanowili mieszkańcy (w tym 447, ok. 77,2% całości, mieszkańcy urodzeni w miejscowości). Oddano 569 głosów (ok. 98,3% uprawnionych), w tym 569 (100%) ważnych; za Niemcami głosowało 559 osób (ok. 98,2%), a za Polską 10 osób (ok. 1,8%).
W 1942 w miejscowości mieszkało 719 mieszkańców. W granicach Polski od końca II wojny światowej. W latach 1975–1998 administracyjnie należała do województwa opolskiego.
Zabytki.
Do wojewódzkiego rejestru zabytków wpisane są:
Postaci.
Z Dziećmarowa pochodził ks. Anastazy Sedlag (1787–1856), od 1833 bp chełmiński.
Dane demograficzne.
Wieś Dziećmarów ma 249 mieszkańców, z czego 50,6% stanowią kobiety, a 49,4% mężczyźni. W latach 1998-2011 liczba mieszkańców zmalała o 20,7%. Współczynnik feminizacji we wsi wynosi 102 i jest nieznacznie mniejszy od współczynnika feminizacji dla województwa opolskiego oraz nieznacznie mniejszy od współczynnika dla całej Polski.
65,9% mieszkańców wsi Dziećmarów jest w wieku produkcyjnym, 16,5% w wieku przedprodukcyjnym, a 17,7% mieszkańców jest w wieku poprodukcyjnym. Na 100 osób w wieku produkcyjnym przypada we wsi Dziećmarów 51,8 osób w wieku nieprodukcyjnym. Ten wskaźnik obciążenia demograficznego jest więc znacznie mniejszy od wskaźnika dla województwa opolskiego oraz znacznie mniejszy od wskażnika obciążenia demograficznego dla całej Polski.

</doc>
<doc id="354819" url="https://pl.wikipedia.org/wiki?curid=354819" title="Dziećmiarki">
Dziećmiarki

Dziećmiarki – wieś w Polsce położona w województwie wielkopolskim, w powiecie gnieźnieńskim, w gminie Kłecko.
W latach 1975–1998 miejscowość administracyjnie należała do województwa poznańskiego.
Zaludnienie na rok 2014 wynosi 168 osób. Wieś położona na dwoma jeziorami: Linie oraz Dziećmiarki.

</doc>
<doc id="354820" url="https://pl.wikipedia.org/wiki?curid=354820" title="Dziećmiarowice">
Dziećmiarowice

Dziećmiarowice – wieś w Polsce położona w województwie lubuskim, w powiecie żagańskim, w gminie Szprotawa.
W latach 1975–1998 miejscowość administracyjnie należała do województwa zielonogórskiego.
Miejscowość ta położona jest w południowej części gminy Szprotawa, na trasie Szprotawa – Bolesławiec – Jelenia Góra. Ogólna powierzchnia wsi wynosi 450,33 ha tj. 4,50 km2, zamieszkała przez 261 mieszkańców (2009 rok), przy gęstości zaludnienia wynoszącej 58 osób/km2.
Wieś Dziećmiarowice posiada prawie pełne wyposażenie infrastrukturalne takie jak: oświetlenie uliczne, wodociąg, kanalizację oraz stosunkowo dobre drogi komunikacyjne. W przyszłości rozważa się możliwość gazyfikacji wsi.
Wieś położona na prawym brzegu pradoliny rzeki Bóbr, granicząca z Borami Dolnośląskimi, łąki zalewowe i wyżłobienia, zniszczony poniemiecki jaz na rzece Bóbr. W roku 2006 wydano decyzję o środowiskowych uwarunkowaniach przedsięwzięcia polegającego na wykonaniu Małej Elektrowni Wodnej na stopniu hydroenergetycznym Dziećmiarowice w km 103 + 050 rzeki Bóbr, Gmina Szprotawa - już ukończona.
Dziećmiarowice graniczą z Wiechlicami, gdzie znajduje się stare nieczynne lotnisko wojskowe (najpierw niemieckie do 1945 roku, potem radzieckie od 1945 do 1992 roku).
Dziećmiarowice, wcześniejsza niemiecka nazwa wsi do roku 1945 to "Dittersdorf" ("Schlesien", "Kreis" "Sprottau"); w 1939 roku 277 mieszkańców.

</doc>
<doc id="354821" url="https://pl.wikipedia.org/wiki?curid=354821" title="Dziećmierowo">
Dziećmierowo

Dziećmierowo – wieś w Polsce położona w województwie wielkopolskim, w powiecie poznańskim, w gminie Kórnik przy drodze wojewódzkiej nr 434.
W latach 1975–1998 miejscowość administracyjnie należała do województwa poznańskiego.

</doc>
<doc id="354822" url="https://pl.wikipedia.org/wiki?curid=354822" title="Dziećmorowice">
Dziećmorowice

Dziećmorowice (niem. "Dittmannsdorf") – wieś w Polsce położona w województwie dolnośląskim, w powiecie wałbrzyskim, w gminie Walim.
Częścią miejscowości jest Stary Julianów.
Historia.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Ditmansdorffium".
W latach 1954-1970 wieś należała i była siedzibą gromady Dziećmorowice. W 1970 r. przeniesiono siedzibę gromady do Wałbrzycha, zmieniając jej nazwę na Wałbrzych. W latach 1975–1998 miejscowość administracyjnie należała do województwa wałbrzyskiego.
Demografia.
Jest drugą co do wielkości po Walimiu wsią w gminie Walim. Według Narodowego Spisu Powszechnego (III 2011 r.) liczyła 1374 mieszkańców.
Sport.
Od 1950 r. na terenie Dziećmorowic funkcjonuje klub piłkarski LZS Sudety Dziećmorowice. Założycielem klubu sportowego w Dziećmorowicach w gminie Walim był Mieczysław Janczy. Od ponad 30 lat prezesem Sudetów Dziećmorowice jest Mieczysław Osiecki.
Straż Pożarna.
Na terenie Dziećmorowic funkcjonuje również Ochotnicza Straż Pożarna, której początki sięgają 1900 r.
Komunikacja publiczna.
Do Dziećmorowic kursują autobusy komunikacji miejskiej z Wałbrzycha.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="354823" url="https://pl.wikipedia.org/wiki?curid=354823" title="Dziedzinek">
Dziedzinek

Dziedzinek – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 159 mieszkańców.

</doc>
<doc id="354824" url="https://pl.wikipedia.org/wiki?curid=354824" title="Dziedziule (województwo podlaskie)">
Dziedziule (województwo podlaskie)

Dziedziule (dodatkowa nazwa w j. litewskim Didžiuliai) – wieś w Polsce położona w województwie podlaskim, w powiecie sejneńskim, w gminie Puńsk.
W latach 1975–1998 miejscowość administracyjnie należała do województwa suwalskiego.

</doc>
<doc id="354825" url="https://pl.wikipedia.org/wiki?curid=354825" title="Dziegciarnia">
Dziegciarnia

Dziegciarnia – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1975–1998 miejscowość administracyjnie należała do województwa pilskiego.

</doc>
<doc id="354826" url="https://pl.wikipedia.org/wiki?curid=354826" title="Dziegietnia">
Dziegietnia

Dziegietnia – wieś w Polsce położona w województwie mazowieckim, w powiecie sokołowskim, w gminie Sokołów Podlaski. Leży nad Starą Rzeką.
Wieś duchowna Dzięgietnia położona była w 1795 roku w ziemi drohickiej województwa podlaskiego. W latach 1975–1998 miejscowość administracyjnie należała do województwa siedleckiego.
Wierni kościoła rzymskokatolickiego należą do parafii Niepokalanego Serca Najświętszej Maryi Panny w Sokołowie Podlaskim

</doc>
<doc id="354827" url="https://pl.wikipedia.org/wiki?curid=354827" title="Dziekanów">
Dziekanów

Dziekanów – wieś w Polsce położona w województwie lubelskim, w powiecie hrubieszowskim, w gminie Hrubieszów.
Demografia i administracja.
W 1578 r. wzmiankowana jako Diakonów, nast. Dyakonów. Wieś starostwa hrubieszowskiego położona była w XVIII wieku w województwie bełskim. W latach 1918–1936 miejscowość była siedzibą gminy Dziekanów. W latach 1954–1972 wieś należała i była siedzibą władz gromady Dziekanów. W latach 1975–1998 miejscowość administracyjnie należała do województwa zamojskiego. Wieś stanowi sołectwo gminy Hrubieszów. Według Narodowego Spisu Powszechnego (III 2011 r.) liczyła 548 mieszkańców i była trzecią co do wielkości miejscowością gminy Hrubieszów.
Historia.
Dziekanów był stolicą Towarzystwa Rolniczego Hrubieszowskiego, fundacji o charakterze spółdzielczym założonej w 1816 roku przez Stanisława Staszica na ziemiach powiatu hrubieszowskiego. Własnością TRH były m.in. młyn i staw w Dziekanowie. Do dzisiejszych czasów we wsi zachowały się m.in. drewniany budynek – tak zwana zarządcówka, murowana kuźnia oraz grobowiec pierwszego prezesa Towarzystwa Rolniczego Hrubieszowskiego. 
W Dziekanowie najpóźniej od XVIII w. znajdowała się cerkiew unicka Opieki Matki Bożej, w 1875 przemianowana na prawosławną, zaś w 1938 zburzona podczas akcji rewindykacyjno-polonizacyjnej. Na miejscu świątyni znajduje się obecnie biblioteka. Przy cerkwi znajdował się cmentarz, z którego przetrwał jedyny nagrobek. Ponadto we wsi znajduje się nekropolia użytkowana dawniej przez unitów, następnie prawosławnych, obecnie w rękach parafii rzymskokatolickiej. Kościół Matki Boskiej Anielskiej we wsi jest świątynią filialną parafii Najświętszej Maryi Panny Nieustającej Pomocy w Hrubieszowie.
Urodził się tu Włodzimierz Zygmunt Miszewski – polski inżynier, działacz Polskiej Partii Socjalistycznej, jeden z dowódców Gwardii Ludowej WRN. Poległ w powstaniu warszawskim.

</doc>
<doc id="354828" url="https://pl.wikipedia.org/wiki?curid=354828" title="Dziekanów Leśny">
Dziekanów Leśny

Dziekanów Leśny (dawniej "Dziekanów Niemiecki, niem. Deutsch Dziekanow") – wieś w Polsce położona w województwie mazowieckim, w powiecie warszawskim zachodnim, w gminie Łomianki.
W latach 1975–1998 miejscowość administracyjnie należała do województwa warszawskiego.
Położenie.
Wieś zlokalizowana przy drodze krajowej nr 7 Warszawa – Gdańsk, na południe od Wisły, na północnym skraju Puszczy Kampinoskiej i zarazem Kampinoskiego Parku Narodowego, od zachodu graniczy z Dziekanowem Polskim, od wschodu z Kiełpinem, od południa z Puszczą Kampinoską.
Sołectwa.
Na terenie miejscowości utworzono 2 sołectwa "Dziekanów Leśny" i "Dziekanów Bajkowy", ulica Kolejowa, którą przebiega DK7, jest granicą między sołectwami na terenie wsi. 
Według staniu na dzień 31 grudnia 2008 sołectwo Dziekanów Leśny ma powierzchnię 339 ha i 1466 mieszkańców, a Dziekanów Bajkowy ma powierzchnię 80,3 ha i 720 mieszkańców.
Stanowiący odrębne sołectwo Dziekanów Bajkowy zabudowany jest przez domy jednorodzinne. Swoją nazwę wywodzi od nazw ulic w tym rejonie – większość z nich poświęconych jest polskim autorom utworów dla dzieci (Marii Kownackiej, Janowi Brzechwie, Henrykowi Sienkiewiczowi i postaciom z bajek (ulice Złotej Rybki, Siedmiu Krasnoludków, Kaczki Dziwaczki itp.). Granice sołectwa przebiegają:
Historia.
Wieś założona w XIX wieku jako kolonia na zasadach osadnictwa mennonickiego na terenach wsi Dziekanowo, należącej wcześniej do dziekanów kapituły płockiej. W związku z osadnictwem niemieckim i holenderskim nazywana Dziekanowem Niemieckiem. Do 1945 we wsi dominowała protestancka ludność niemieckojęzyczna. W okresie międzywojennym (1927) zbudowano tu linię kolejową łączącą Palmiry z Warszawą, miejscowość zyskała pewne znaczenie jako podmiejskie letnisko. W czasie II wojny światowej 6 lipca 1943 miała tu miejsce akcja oddziału AK na niemiecką mleczarnię. 18 września 1944 rozbił się tu amerykański bombowiec B-17G "Do zobaczenia" por. Francisa Akinsa, niosący pomoc powstańcom w Warszawie; 8 osób z załogi zginęło, 2 wzięto do niewoli.
Jeszcze przed wojną zaczęto wznosić tu budynki z przeznaczeniem dla Wojskowej Szkoły Przeciwgazowej. Niedokończone budynki służyły w czasie wojny Niemcom, m.in. jako magazyny i warsztaty. Po wojnie powstał tu szpital, obecnie pediatryczny, do 1967 sanatorium przeciwgruźlicze dla młodzieży, gdzie po raz pierwszy w Polsce połączono naukę szkolną z leczeniem. W pobliżu mieści się Centrum Badań Ekologicznych PAN oraz Multidyscyplinarne Centrum Badawcze Uniwersytetu Kardynała Stefana Wyszyńskiego w Warszawie.
Przy szpitalu zlokalizowane są: pętla autobusowa, miejsce po dawnej stacji kolejowej, nasyp kolejowy, miejsce wyjścia na puszczańskie szlaki turystyczne. 14 października 2006 na końcu alei brzozowej umieszczono głaz upamiętniający himalaistę i taternika, prezesa Mazowieckiego Klubu Górskiego Matragona, pomysłodawcy i organizatora maratonów pieszych w Puszczy Kampinoskiej, Andrzeja Zboińskiego.
We wsi znajduje się cmentarz ewangelicki, założony w połowie XIX wieku. Został zdewastowany i rozkradziony po wyjeździe osadników pochodzenia niemieckiego w drugiej połowie 1944. Na jego terenie zachowały się nieliczne nagrobki. W 2013 cmentarz został zinwentaryzowany i uporządkowany staraniem Stowarzyszenia Nasze Łomianki we współpracy z administracją Kampinoskiego Parku Narodowego. Efektem przeprowadzonej inwentaryzacji było stwierdzenie istnienia tu kilkudziesięciu grobów oraz odnalezienie kilkunastu tablic nagrobkowych. 12 czerwca 2014 nekropolia została oficjalnie otwarta dla zwiedzających.
W 2006 powstała tu nowa parafia rzymskokatolicka a w latach 2009-12 wzniesiono kościół w południowej części miejscowości, przy granicy z Dziekanowem Polskim.

</doc>
<doc id="354829" url="https://pl.wikipedia.org/wiki?curid=354829" title="Dziekanów Polski">
Dziekanów Polski

Dziekanów Polski – wieś w Polsce położone w województwie mazowieckim, w powiecie warszawskim zachodnim, w gminie Łomianki.
W latach 1975–1998 miejscowość administracyjnie należała do województwa warszawskiego.
Według staniu na dzień 2019-12-31 roku sołectwo zamieszkuje 1076 mieszkańców.
Sołectwo.
Obszarem sołectwa Dziekanów Polski jest obszar ograniczony:
Historia.
Wieś na skraju tarasu zalewowego Wisły, około 1,5 km od Dziekanowa Leśnego. Pierwsze wzmianki w XII wieku, do XVIII wieku własność biskupów płockich. W XVIII wieku własność Trębickich i powstaje tu jedno z pierwszych w Polsce gospodarstwo płodozmianiowe. We wrześniu 1939 w Jeziorze Dziekanowskim polscy żołnierze gen. Bołtucia zatopili broń, którą później wykorzystali partyzanci z Grupy AK Kampinos. Obecnie nad jeziorem znajduje się ośrodek wędkarski, a sama miejscowość zyskuje charakter miejscowości z jednorodzinną zabudową podmiejską.
Nazwa.
Nazwa "Dziekanów" pochodzi od dziekana, czyli kościelnego zwierzchnika kilku parafii (Kiełpin). Określenie "Polski" przyjęło się dla odróżnienia wsi od sąsiedniego "Dziekanowa Niemieckiego", zamieszkanego do 1945 r. przez niemieckojęzycznych mennonitów (obecnie Dziekanów Leśny).

</doc>
<doc id="354830" url="https://pl.wikipedia.org/wiki?curid=354830" title="Dziekaństwo">
Dziekaństwo

Dziekaństwo (dodatkowa nazwa w j. niem. Dziekanstwo) – wieś w Polsce położona w województwie opolskim, w powiecie opolskim, w gminie Komprachcice.
Nazwa.
Nazwa wsi ma polskie pochodzenie i wskazuje, że była ona własnością dziekana katedry opolskiej. Wcześniejsze znane formy to Dikkanowitz lub Dziekanowice (analogicznie dzierżawczą formę mają nazwy okolicznych miejscowości: Komprachcice, Chmielowice, Żerkowice, Szczepanowice, Boguszyce). Spis geograficzno-topograficzny miejscowości leżących w Prusach z 1835 roku, którego autorem jest J.E. Muller, notuje obecnie używaną, polską nazwę miejscowości "Dziekaństwo".
Historia.
Pierwszy zapis o wsi pochodzi z 1531 – działał w niej młyn, należący do wspomnianego dziekana. W 1811 roku, w efekcie przeprowadzonej w Królestwie Prus sekularyzacji dóbr kościelnych, dwunastu kmieci odkupiło od państwa grunty i podzieliło je między siebie. W 1845 w Dziekaństwie mieszkało 139, a w 1980 - 179 osób. Młyn wodny funkcjonował we wsi jeszcze w XIX wieku, nie jest jednak znana data zakończenia jego działalności.
Podczas plebiscytu w 1921 mieszkańcy Dziekaństwa wykazali najmniej "proniemiecką" postawę ze wszystkich miejscowości dzisiejszej gminy Komprachcice – za Niemcami padły 52 głosy, za Polską - 51.
Według spisu powszechnego z lat 20. XX wieku we wsi mieszkało już 212 osób – wszyscy byli katolikami. W latach 1936-1945 miejscowość nosiła nazwę "Dechantsdorf". Po II wojnie światowej, kiedy wieś znalazła się w granicach Polski, nie zmienił się jej charakter – nadal pozostaje najmniejszą miejscowością gminy Komprachcice – zamieszkują ją 223 osoby.
Obiektem o charakterze zabytkowym jest kapliczka – dzwonnica z 1868 (niektóre źródła mówią o 1889, jednak na kapliczce widnieje data wcześniejsza; remont w latach 70. XX wieku), w której znajdują się obrazy z przełomu XIX i XX wieku – m.in. św. Tekli i św. Józefa. 
Symbol wsi.
Dziekaństwo używa obecnie herbu gminy Komprachcice, w przeszłości w użyciu była samodzielna pieczęć gminna – herbem wsi był rozpędzony koń. 

</doc>
<doc id="354832" url="https://pl.wikipedia.org/wiki?curid=354832" title="Dzielawy">
Dzielawy

Dzielawy (dodatkowa nazwa w j. niem. Dzielau) – wieś w Polsce położona w województwie opolskim, w powiecie kędzierzyńsko-kozielskim, w gminie Polska Cerekiew.
Nazwa.
Według niemieckiego językoznawcy Heinricha Adamy’ego nazwa wywodzi się od polskiego określenia "dzielić". W swoim dziele o nazwach miejscowych na Śląsku wydanym w 1888 roku we Wrocławiu jako najstarszą nazwę wymienia "Dzielów" podając jej znaczenie "Teilstuck" czyli w języku polskim "fragment". Nazwa została później fonetycznie zgermanizowana na "Dzielau" i utraciła swoje pierwotne znaczenie.
Komunikacja.
Przez Dzielawy przechodzi ważna droga wojewódzka:
421.

</doc>
<doc id="354833" url="https://pl.wikipedia.org/wiki?curid=354833" title="Dzielce">
Dzielce

Dzielce – wieś w Polsce położona w województwie lubelskim, w powiecie zamojskim, w gminie Radecznica na Roztoczu Zachodnim, nad rzeką Gorajec. W latach 1975–1998 miejscowość administracyjnie należała do województwa zamojskiego.
Powierzchnię obszaru wsi pokrywają pola uprawne, łąki, las i znikome użytki rolne. Fizjograficznie obszar wsi dzieli się na następujące jednostki: Góra, Nowiny, Paluchowiec, Wilczy Dół, Osłonie, Debrza, Opacz, Wygon, łąki, Panina Droga. Dzielce leżą w otoczeniu wsi Gorajec Zagroble Kolonia, Gorajec Stara Wieś, Podborcze i Zaburze.
Zabudowania wiejskie, usytuowane są u podnóża wysokiego wzniesienia należącego do Subroztocza szczebrzeszyńskiego. Patrząc w kierunku zachodu ogląda się piękny krajobraz Subroztocza gorajskiego.
Wieś stanowi sołectwo gminy Radecznica.
Historia.
Powstanie wsi Dzielce określa się na rok 1792, która została utworzona na ziemiach Ordynacji Zamoyskich, położonych na północno-wschodnich krańcach wsi Gorajec, graniczących z gruntami wsi Zaburze, a na wschodzie z ziemiami Błonia i Kawęczyna, gminy Szczebrzeszyn. Obszar leżący pomiędzy tymi granicami był przyczyną sporów i waśni sąsiadujących ze sobą wiosek. W roku 1883 była to wieś włościańska w powiecie zamojskim, gminie Radecznica, parafii Mokrelipie. Według notki słownika geograficznego Królestwa Polskiego położona na zachód od Zamościa w odległości o 33 wiorst, posiada 235 mórg ziemi ornej, urodzajnej, położonej na jednolitej równinie; liczyła wówczas 8 domów i 93 mieszkańców wyłącznie katolików.
Według Barbary Czopek nazwa pochodzi od słowa „dělЬcЬ” co się tłumaczy kawałek, cząstka przedstawiona w liczbie mnogiej.
Aby zakończyć spór między sąsiadami, hrabina Gryzelda Zamoyska sprawująca nadzór nad tymi ziemiami postanowiła osiedlić na nich osiem rodzin, które wzięła ze swojego folwarku w Gorajcu.Przekazując im te grunty powiedziała „podzielcie to między siebie”.
To słowo „podzielcie” dało początek nazwie wsi Dzielce. Nazwa została zapisana w księgach ordynacji Zamoyskich. Sama nazwa Dzielce była zniekształcana przez gwarę ludności wiejskiej, nadającej wsi miano „Dzilec”, gdyż gwarowo na wsi mówiono „podzilta się” zamiast „podzielcie się”. Brzmienie nazwy „Dzilce” można usłyszeć jeszcze dziś wśród starszego pokolenia.

</doc>
<doc id="354834" url="https://pl.wikipedia.org/wiki?curid=354834" title="Dzielec (województwo podkarpackie)">
Dzielec (województwo podkarpackie)

Dzielec – wieś w Polsce położona w województwie podkarpackim, w powiecie jasielskim, w gminie Dębowiec.
Wierni Kościoła rzymskokatolickiego należą do parafii Świętego Michała Archanioła w Cieklinie.
Nazwa Dzielec pochodzi od ukształtowania topograficznego wioski. Położony jest w dolinie strumienia Bednarka. Od strony południowej Dzielec graniczy z Cieklinem i Bednarką, od strony wschodniej z Duląbką i Radością oraz Pagórkiem ze strony północnej. W przeszłości wioska Dzielec posiadała tych samych właścicieli co Cieklin.
W centrum miejscowości znajduje się kapliczka poświęcona Najświętszemu Sercu Jezusowemu, zbudowana z kamienia. Na cokole znajduje się napis: 1897 r. Obecnie otynkowana i pobielona. Nad kapliczką, w formie baldachimu na czterech drewnianych słupach, wzniesiono w niedługim czasie wieżyczkę, nakrytą czterospadowym dachem. W wieżyczce znajduje się niewielki dzwon. Biciem dzwonu informowano mieszkańców o niezwykłym lub nagłym wydarzeniu (pożar, zgon, modlitwa Anioł Pański). Każdy z mieszkańców miał wyznaczony dzień dzwonienia.
Cmentarz choleryczny w Dzielcu pochodzi z 1873 roku z pojedynczym krzyżem, umiejscowiony w pobliżu strumienia Bednarka. Według relacji najstarszych mieszkańców, w wiosce Dzielec znajdowały się stawy i tartak wodny. Pozostałością po stawach jest charakterystyczny, płaski teren, sztuczny kanał wodny i wał ziemny, ciągnący się od głównej drogi aż do brzegów strumienia Bednarka.
W Dzielcu znajduje się budynek starej szkoły podstawowej, zamkniętej w czerwcu 2001 roku. Pierwsze lekcje odbyły się w roku szkolnym 1911/12. Posadę nauczyciela objął absolwent kolegium nauczycielskiego w Krakowie Stanisław August Januszewski.
W latach 1975–1998 miejscowość administracyjnie należała do województwa krośnieńskiego.

</doc>
<doc id="354835" url="https://pl.wikipedia.org/wiki?curid=354835" title="Dzielice">
Dzielice

Dzielice – wieś w Polsce położona w województwie wielkopolskim, w powiecie krotoszyńskim, w gminie Rozdrażew.
Miejscowość leżała w obrębie księstwa krotoszyńskiego (1819-1927), którym władali książęta rodu Thurn und Taxis. W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Dzielice należały do okręgu krotoszyńskiego tego powiatu i stanowiły część majątku Rozdrażewo, którego właścicielem był wówczas książę Maximilian Karl von Thurn und Taxis. Według spisu urzędowego z 1837 roku wieś liczyła 297 mieszkańców, którzy zamieszkiwali 29 dymów (domostw).
W latach 1975–1998 miejscowość administracyjnie należała do województwa kaliskiego. We wsi znajdował się przystanek rozebranego odcinka Krotoszyn - Pleszew Krotoszyńskiej Kolei Dojazdowej. Pociąg zakończył bieg 12 stycznia 1986 r.

</doc>
<doc id="354836" url="https://pl.wikipedia.org/wiki?curid=354836" title="Dzielin">
Dzielin

Dzielin – wieś w Polsce, położona w województwie mazowieckim, w powiecie przasnyskim, w gminie Czernice Borowe.
W latach 1975–1998 wieś administracyjnie należała do województwa ciechanowskiego.
Wierni Kościoła rzymskokatolickiego należą do parafii św. Stanisława BM w Czernicach Borowych.

</doc>
<doc id="354837" url="https://pl.wikipedia.org/wiki?curid=354837" title="Dzielów">
Dzielów

Dzielów (niem. "Eiglau", ) – wieś w Polsce położona w województwie opolskim, w powiecie głubczyckim, w gminie Baborów, na prawym, południowym brzegu Psiny. Dzielów graniczy z Rakowem i Baborowem. Znajduje się w nim m.in. świetlica wiejska.
Nazwa.
Pierwsze wzmianki o miejscowości w formach "Dgehilhau", "Dghehilob" i "Dzengilow" pochodzą z 1340 roku. Nazwa była później notowana także w formach "Dehilau", "Dehylaw" (1358), "Dziehylow" (1467), z "Dielaw" (1493), "Egglau" (1743), "Eiglau", "Dzielow" (1784), "Eiglau" (1814), "Eiglau", "Dzielow" (1845), "Dziełów" (1896), "Dzielów" (mor. "Diehylow") – "Eiglau" (1939), "Eiglau" – "Dzielów", -"owa", "dzielowski" (1947).
Pierwotnie nazwa brzmiała "Dzięgilów". Została ona utworzona od nazwy osobowej "Dzięgil" przez dodanie przyrostka -"ów". Nazwa osobowa pochodziła od wyrazu pospolitego "dzięgiel" (stp. "dzięgil", stczes. "děhyl") oznaczającego roślinę zielną, rosnącą w wilgotnych zaroślach i na bagnistych łąkach. Od XVIII wieku występowała oboczna nazwa niemiecka "Egglau" lub "Eiglau", która powstała od nazwy osobowej "Eggle", "Eigl" z sufiksem -"au".
W wymowie gwarowej: "ʒ́elůf".
Historia.
Historycznie miejscowość leży na obszarze dawnej diecezji ołomunieckiej. Początkowo należała do pierwotnie morawskiego księstwa opawskiego, którego terytorium co najmniej od końca XV wieku było już uważane za część Górnego Śląska. W 1340 wzmiankowana po raz pierwszy miejscowość została zakupiona wraz z Baborowem przez Ofkę raciborską
Po wojnach śląskich znalazła się w granicach Prus i powiatu głubczyckiego. Językowo miejscowość była wymieszana i zarówno pod wpływem polsko-śląskiego dialektu sułkowskiego jak i pobliskiego laskojęzycznego Baborowa, np. w 1910 po polsku mówiło 46% a po czesku 34% mieszkańców. Pomimo tego identyfikowali się oni w większości jako Morawcy. Do głosowania podczas plebiscytu na Górnym Śląsku uprawnionych było w Dzielowie 366 osób, z czego 274, ok. 74,9%, stanowili mieszkańcy (w tym 268, ok. 73,2% całości, mieszkańcy urodzeni w miejscowości). Oddano 360 głosów (ok. 98,4% uprawnionych), w tym 358 (ok. 99,4%) ważnych; za Niemcami głosowało 349 osób (ok. 96,9%), a za Polską 9 osób (ok. 2,5%). W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.
W latach 1975–1998 miejscowość administracyjnie należała do ówczesnego województwa opolskiego.
Zabytki.
Do wojewódzkiego rejestru zabytków wpisane są:
Religia.
Na terenie wsi działalność religijną prowadzi Kościół Rzymskokatolicki.

</doc>
<doc id="354838" url="https://pl.wikipedia.org/wiki?curid=354838" title="Dziembakowo">
Dziembakowo

Dziembakowo – wieś w Polsce położona w województwie mazowieckim, w powiecie sierpeckim, w gminie Sierpc.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa płockiego.

</doc>
<doc id="354841" url="https://pl.wikipedia.org/wiki?curid=354841" title="Dziemięrzyce">
Dziemięrzyce

Dziemięrzyce (do 31.12.2012 Dziemierzyce) – wieś w Polsce położona w województwie małopolskim, w powiecie miechowskim, w gminie Racławice.
W latach 1975–1998 miejscowość administracyjnie należała do województwa kieleckiego.
Zabytki.
Obiekty wpisane do rejestru zabytków nieruchomych województwa małopolskiego:

</doc>
<doc id="354842" url="https://pl.wikipedia.org/wiki?curid=354842" title="Dziemionna">
Dziemionna

Dziemionna – wieś w Polsce położona w województwie kujawsko-pomorskim, w powiecie bydgoskim, w gminie Nowa Wieś Wielka.
W latach 1950–1998 miejscowość administracyjnie należała do województwa bydgoskiego.
Położenie.
Dziemionna usytuowana jest na południowy wschód od Nowej Wsi Wielkiej na wschodnim skraju dawnych mokradeł zwanych Dziemionna (niem. "Dzimiona Bruch"). Od wschodu do miejscowości przylega pas lasu, przez który przebiega droga krajowa nr 25 Bydgoszcz-Inowrocław oraz linia kolejowa nr 131. Miejscowość sąsiaduje od wschodu z Nową Wsią Wielką i Tarkowem Dolnym. Wieś leży w obrębie dużego obniżenia dolinnego odwadnianego na zachodzie przez Noteć (dorzecze Odry) i Zieloną Strugę na wschodzie (dorzecze Wisły). Na południu, już na morenowej Wysoczyźnie Kujawskiej (wzniesionej ok. 10 m wyżej) sąsiaduje wieś Krążkowo.
Pod względem fizycznogeograficznym leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Dziemionna to wieś sołecka usytuowana w południowej części gminy Nowa Wieś Wielka. Zabudowa rozciąga się wzdłuż drogi Nowa Wieś Wielka – Dziemionna – Krążkowo – Pęchowo. Łącznie w sołectwie Dziemionna jest 63 ha gruntów ornych (w tym tylko 4 ha IV klasy bonitacyjnej, pozostałe to V i VI klasa), 175 ha łąk, 8 ha pastwisk, brak lasów. We wsi znajduje się kilka budynków ujętych w ewidencji zabytków, tj. domy mieszkalne przy ul. Polnej (nr 66, 76, 94) i ul. Malinowej (nr 8).
W Dziemionnie istnieje komunalna oczyszczalnia ścieków (mechaniczno–biologiczna) dla gminy Nowa Wieś Wielka. Odbiornikiem wód jest rów melioracji podstawowej w Kolankowie uchodzący do Nowego Kanału Noteckiego.
Na terenie wsi zlokalizowane są dwa nieczynne cmentarze ewangelickie.
Historia.
Historia osadnictwa wsi Dziemionna sięga XIX wieku i związana jest z charakterystycznym dla tego terenu planowym osadnictwem niemieckim. Wsi nie oznaczono na mapie topograficznej Friedricha von Schröttera (1798-1802), która dokumentuje stan w momencie przejścia okolic pod kuratelę Królestwa Prus. W II połowie XIX wieku wieś zwano "Minutsdorf".
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Otrzymała polską nazwę Dziemionna, która nawiazywała do nazewnictwa sąsiedniego mokradła z czasów staropolskich. Wieś nadal znajdowała się (do 1954) w powiecie inowrocławskim. W 1934 r. w wyniku reformy administracyjnej włączono ją w skład gminy wiejskiej Złotniki Kujawskie. We wsi istniała czteroklasowa szkoła elementarna z niemieckim językiem wykładowym.
Po wojnie zamordowani Polacy ze wsi: Dziemionna, Jakubowo, Januszkowo, Krążkowo, Prądocin i Tarkowo zostali po ekshumacji pochowani na cmentarzu w Lisewie Kościelnym, gdzie w 1965 r. wystawiono im pomnik.
W latach 1945–1954 Dziemionna była gromadą wiejską wchodząc w skład gminy Złotniki Kujawskie. W 1948 r. posiadała powierzchnię 186 ha i zaludnienie 278 osób. W 1947 roku w dyskusjach na temat nowego podziału administracyjnego przedstawiciele wsi opowiadali się za pozostawieniem ich w granicach terytorialnych gminy Złotniki Kujawskie, co motywowane było związkami gospodarczymi i rzeczowym traktowaniem mieszkańców przez władze gminne. Gminna Rada Narodowa w Złotnikach Kujawskich podjęła jednak uchwałę, aby odstąpić Dziemionnę nowo tworzonej gminie Nowa Wieś Wielka podobnie jak kilka innych wsi. Po reformie administracyjnej z 25 września 1954 r. miejscowość znalazła się jako jedno z 16 sołectw w gromadzie Nowawieś Wielka.
W 1946 roku we wsi istniała jednoklasowa szkoła powszechna z mieszkaniem służbowym dla nauczyciela. Do 1961 r. była to szkoła pełna, realizująca program 7 klas, po czym placówkę zlikwidowano, a dzieci ze wsi skierowano do obwodu szkolnego w Nowej Wsi Wielkiej.
13 lutego 1974 r. mocą uchwały Gminnej Rady Narodowej przejściowo zlikwidowano sołectwo Dziemionna i włączono do sołectwa Nowa Wieś Wielka. Stan poprzedni przywrócono 9 grudnia 1987 r. reaktywując sołectwo Dziemionna.
W latach 1958–1961 wieś została zelektryfikowana. W 1964 r. w ramach czynu społecznego utwardzono drogę do Nowej Wsi Wielkiej, a w 1966 roku wprowadzono oświetlenie uliczne. W 1978 r. rozpoczęto budowę wodociągu, a rok później pokryto asfaltem drogę Dziemionna – Nowa Wieś Wielka.
W 1993 r. oddano do użytku gminną oczyszczalnię ścieków w Dziemionnie, a w latach 2001–2002 wieś została skanalizowana.
Statystyka.
Poniżej podano wybrane informacje statystyczne dotyczące wsi Dziemionna na podstawie Banku Danych Lokalnych GUS.
Narodowy Spis Powszechny 2002 wykazał, że we wsi Dziemionna mieszkało 428 osób w 145 gospodarstwach domowych. Wykształcenie wyższe lub średnie posiadało 24% populacji. We wsi znajdowało się 100 budynków z 128 mieszkaniami. 31% mieszkań zostało wzniesionych przed 1945 rokiem, a 43% w latach 1989–2002.
Narodowy Spis Powszechny 2011 odnotował 611 mieszkańców Dziemionny. W 2013 r. działalność gospodarczą prowadziło 63 podmiotów, w tym 3 spółki handlowe (1 z udziałem kapitału zagranicznego). Tylko jedna firma zatrudniała ponad 10 osób. W latach 2008–2013 oddano do użytku 51 mieszkań – wszystkie w budownictwie indywidualnym. Stanowiło to 13% nowych mieszkań wzniesionych w tym czasie w całej gminie Nowa Wieś Wielka.

</doc>
<doc id="354843" url="https://pl.wikipedia.org/wiki?curid=354843" title="Dziemiony">
Dziemiony

Dziemiony – wieś w Polsce położona w województwie kujawsko-pomorskim, w powiecie toruńskim, w gminie Chełmża.
W latach 1975–1998 miejscowość administracyjnie należała do województwa toruńskiego. Według Narodowego Spisu Powszechnego (III 2011 r.) liczyła 211 mieszkańców. Wraz z 3 innymi wsiami (każdą zamieszkuje 211 osób), jest piętnastą co do wielkości miejscowością gminy Chełmża.
Miejscowość w średniowieczu przeszła na własność prokuratora papowskiego (z Papowa Biskupiego).
W 2009 roku ustanowiono pomnikiem przyrody lipową aleję przydrożną składającą się z 74 sztuk lip drobnolistnych o obwodach od 149 do 269 cm. Drzewa rosną wzdłuż drogi powiatowej nr 2023.

</doc>
<doc id="354844" url="https://pl.wikipedia.org/wiki?curid=354844" title="Dziepółć">
Dziepółć

Dziepółć (dawniej "Dziepułć") – wieś w Polsce położona w województwie łódzkim, w powiecie radomszczańskim, w gminie Radomsko.
Za Królestwa Polskiego istniała gmina Dziepułć.
W 1938 urodziła się tu poetka i pisarka Liliana Rydzyńska (zm. 2005).
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
inne:

</doc>
<doc id="354845" url="https://pl.wikipedia.org/wiki?curid=354845" title="Dzierzązna Szlachecka">
Dzierzązna Szlachecka

Dzierzązna Szlachecka – wieś w Polsce położona w województwie łódzkim, w powiecie poddębickim, w gminie Zadzim.
W skład sołectwa wchodzą także wsie Budy Jeżewskie, Dąbrówka Szadkowska, Nowy Świat oraz przysiółek Sikory.
W latach 1975–1998 miejscowość administracyjnie należała do województwa sieradzkiego.

</doc>
<doc id="354846" url="https://pl.wikipedia.org/wiki?curid=354846" title="Dzierzążenko">
Dzierzążenko

Dzierzążenko – wieś krajeńska w Polsce położona w województwie wielkopolskim, w powiecie złotowskim, w gminie Złotów.
W latach 1975–1998 miejscowość administracyjnie należała do województwa pilskiego.

</doc>
<doc id="354847" url="https://pl.wikipedia.org/wiki?curid=354847" title="Dzierzążna (powiat sulęciński)">
Dzierzążna (powiat sulęciński)

Dzierzążna (niem. "Brenkenhofsfleiss") – wieś w Polsce, w województwie lubuskim, w powiecie sulęcińskim, w gminie Krzeszyce, położona przy drodze wojewódzkiej nr 131, ok. 25 km na wschód od Kostrzyna nad Odrą i ok. 20 km na południowy zachód od Gorzowa Wielkopolskiego.
W latach 1975–1998 miejscowość należała administracyjnie do województwa gorzowskiego.
W 1958 roku liczyła ponad 180 mieszkańców, w 2019 roku 105 osób.
Nazwa.
Nazwa wsi wywodzi się od nazwiska niemieckiego rządcy Brenkenhofa. 12 lutego 1948 r. ustalono urzędową polską nazwę miejscowości – Dzierzążna, określając drugi przypadek jako Dzierzążnej, a przymiotnik – dzierzążeński.

</doc>
<doc id="354848" url="https://pl.wikipedia.org/wiki?curid=354848" title="Dzierzążnia">
Dzierzążnia

Dzierzążnia (niem. "Güntersruhm") – wieś w Polsce położona w województwie mazowieckim, w powiecie płońskim, w gminie Dzierzążnia. Leży w obrębie rzeki Dzierzążnicy i Płonki.
Do 1954 roku siedziba wiejskiej gminy Sarnowo. W latach 1954–1972 wieś należała i była siedzibą władz gromady Dzierzążnia. W latach 1975–1998 miejscowość administracyjnie należała do województwa ciechanowskiego.
Miejscowość jest siedzibą gminy Dzierzążnia.
We wsi działają:
Organizacje.
Od 2005 roku na terenie gminy Dzierzążnia działa Stowarzyszenie na Rzecz Gminy Dzierzążnia, a od 2012 roku Stowarzyszenie "Amicus" Gminy Dzierzążnia.

</doc>
<doc id="354849" url="https://pl.wikipedia.org/wiki?curid=354849" title="Dzierzążno">
Dzierzążno

Dzierzążno – wieś w Polsce, położona w województwie kujawsko-pomorskim, w powiecie mogileńskim, w gminie Mogilno.
Wieś królewska położona w II połowie XVI wieku w powiecie kruszwickim województwa brzeskokujawskiego, należała do starostwa kruszwickiego. W latach 1975–1998 wieś administracyjnie należała do województwa bydgoskiego.
Według Narodowego Spisu Powszechnego (III 2011 r.) liczyła 350 mieszkańców.

</doc>
<doc id="354850" url="https://pl.wikipedia.org/wiki?curid=354850" title="Dzierzęga-Nadbory">
Dzierzęga-Nadbory

Dzierzęga-Nadbory – wieś w Polsce położona w województwie mazowieckim, w powiecie przasnyskim, w gminie Chorzele.
W latach 1975–1998 miejscowość administracyjnie należała do województwa ostrołęckiego.
W roku 2014 zamieszkiwana przez ok. 78 mieszkańców w 22 gospodarstwach.

</doc>
<doc id="354851" url="https://pl.wikipedia.org/wiki?curid=354851" title="Dzierzgi">
Dzierzgi

Dzierzgi – wieś w Polsce położona w województwie podlaskim, w powiecie łomżyńskim, w gminie Nowogród.
Wierni kościoła rzymskokatolickiego należą do parafii Narodzenia Najświętszej Maryi Panny w Nowogrodzie.
Historia.
Wieś szlachecka położona była w drugiej połowie XVI wieku w powiecie łomżyńskim ziemi łomżyńskiej. W latach 1921 – 1939 wieś leżała w województwie białostockim, w powiecie łomżyńskim, w gminie Miastkowo.
Według Powszechnego Spisu Ludności z 1921 roku osadę zamieszkiwały 94 osoby w 14 budynkach mieszkalnych. Miejscowość należała do parafii rzymskokatolickiej w Nowogrodzie. Podlegała pod Sąd Grodzki i Okręgowy w Łomży; właściwy urząd pocztowy mieścił się w m. Miastkowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 do 1945 włączona w skład Landkreis Lomscha, Bezirk Bialystok III Rzeszy.
W latach 1975–1998 miejscowość administracyjnie należała do województwa łomżyńskiego.

</doc>
<doc id="354852" url="https://pl.wikipedia.org/wiki?curid=354852" title="Dzierzkowice-Góry">
Dzierzkowice-Góry

Dzierzkowice-Góry – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1975–1998 miejscowość położona była w województwie lubelskim.
Miejscowość należy do Parafii pod wezwaniem św. Stanisława i św. Marii Magdaleny w Dzierzkowicach.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 427 mieszkańców.

</doc>
<doc id="354853" url="https://pl.wikipedia.org/wiki?curid=354853" title="Dzierzkowice-Podwody">
Dzierzkowice-Podwody

Dzierzkowice-Podwody – wieś w Polsce położona w województwie lubelskim, w powiecie kraśnickim, w gminie Dzierzkowice.
W latach 1975–1998 miejscowość administracyjnie należała do ówczesnego województwa lubelskiego.
Miejscowość należy do Parafii pod wezwaniem św. Stanisława i św. Marii Magdaleny w Dzierzkowicach.
Wieś stanowi sołectwo gminy Dzierzkowice. Według Narodowego Spisu Powszechnego (III 2011 r.) wieś liczyła 522 mieszkańców.

</doc>
<doc id="354854" url="https://pl.wikipedia.org/wiki?curid=354854" title="Dzierzno">
Dzierzno

Dzierzno – wieś w Polsce położona w województwie kujawsko-pomorskim, w powiecie brodnickim, w gminie Świedziebnia.
Podział administracyjny.
W okresie II RP istniała gmina Dzierzno. W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) liczyło 229 mieszkańców. Jest ósmą co do wielkości miejscowością gminy Świedziebnia.

</doc>
<doc id="354855" url="https://pl.wikipedia.org/wiki?curid=354855" title="Dzierżaniny">
Dzierżaniny

Dzierżaniny – wieś w Polsce położona w województwie małopolskim, w powiecie tarnowskim, w gminie Zakliczyn.
Wieś lokowana na surowym korzeniu przez króla Kazimierza III Wielkiego w 1351 roku. W latach 1975–1998 miejscowość administracyjnie należała do województwa tarnowskiego.
Na terenie wsi znajduje się kościół parafialny pw. Matki Boskiej Częstochowskiej.

</doc>
<doc id="354856" url="https://pl.wikipedia.org/wiki?curid=354856" title="Dzierżanów (województwo wielkopolskie)">
Dzierżanów (województwo wielkopolskie)

Dzierżanów – wieś w Polsce położona w województwie wielkopolskim, w powiecie krotoszyńskim, w gminie Krotoszyn.
W okresie Wielkiego Księstwa Poznańskiego (1815-1848) miejscowość należała do większych wsi w ówczesnym pruskim powiecie Krotoszyn w rejencji poznańskiej. Dzierżanów należał do okręgu kobylińskiego tego powiatu i stanowił odrębny majątek, którego właścicielem był wówczas Stanisław Karczewski. Według spisu urzędowego z 1837 roku wieś liczyła 202 mieszkańców, którzy zamieszkiwali 28 domostw.
W latach 1975–1998 miejscowość administracyjnie należała do województwa kaliskiego.
Katoliccy mieszkańcy Dzierżanowa należą do parafii pw. Świętej Trójcy w Lutogniewie.

</doc>
<doc id="354858" url="https://pl.wikipedia.org/wiki?curid=354858" title="Dzierżążno Małe">
Dzierżążno Małe

Dzierżążno Małe – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń.
W latach 1975–1998 miejscowość administracyjnie należała do województwa pilskiego. We wsi drewniany kościół z 1600 roku.

</doc>
<doc id="354859" url="https://pl.wikipedia.org/wiki?curid=354859" title="Dzierżążno Wielkie">
Dzierżążno Wielkie

Dzierżążno Wielkie – wieś w Polsce położona w województwie wielkopolskim, w powiecie czarnkowsko-trzcianeckim, w gminie Wieleń.
W latach 1945-54 siedziba gminy Dzierzążno Wielkie.
W latach 1975–1998 miejscowość administracyjnie należała do województwa pilskiego.
Wieś została założona w 1593 r. przez ówczesnego właściciela dóbr wieleńskich Piotra Czarnkowskiego. Dwa lata później powstał kościół ewangelicki, obecnie kościół rzymskokatolicki pod wezwaniem Matki Boskiej Różańcowej. Na wieży kościoła znajduje się dzwon z 1608 roku wykonany przez stargardzkiego ludwisarza Joahima Karstede. 

</doc>
<doc id="354860" url="https://pl.wikipedia.org/wiki?curid=354860" title="Dzierżenin">
Dzierżenin

Dzierżenin – wieś w Polsce położona w województwie mazowieckim, w powiecie pułtuskim, w gminie Pokrzywnica.
Do 1954 roku siedziba wiejskiej gminy Gzowo. W latach 1954–1972 wieś należała i była siedzibą władz gromady Dzierżenin. W latach 1975–1998 miejscowość administracyjnie należała do województwa ciechanowskiego.
Oświata.
W Dzierżeninie mieści się jedyne w gminie Pokrzywnica Publiczne Gimnazjum z Oddziałami Integracyjnymi. W skład budynku szkolnego wchodzi hala, najnowocześniejsza w powiecie pułtuskim, którą oddano do użytku w 2008 r.
Parafia.
Wieś jest siedzibą rzymskokatolickiej parafii pw. św. Tomasza Apostoła. Została ona erygowana prawdopodobnie w XIII w. Według danych z 1609 r. istniejący wówczas drewniany kościół został konsekrowany w 1464 r. Świątynia przetrwała do początków XVIII w. W 1715 r. bp Ludwik Bartłomiej Załuski zbudował nową świątynię, powiększoną i odnowioną w 1872 r.
W 1910 r. ks. Michał Sawicki rozpoczął prace związane z budową nowego, murowanego kościoła. Budowę dokończono w 1917 r. ks. Jan Dobecki. Nowy kościół został konsekrowany w 1925 r. przez bp Antoniego Juliana Nowowiejskiego. Stary kościół w 1927 r. sprzedano parafii w Porządziu. W 1944 r. świątynia została znacznie uszkodzona. Po wojnie przeprowadzono niezbędne remonty, w 1959 r. pokryto kościół blachą. 21 sierpnia 1964 r. ks. bp Bogdan Marian Sikorski ponownie poświęcił świątynię.
W skład parafii wchodzą następujące miejscowości: Budy Ciepielińskie, Budy Obrębskie, Budy Pobyłkowskie, Dzbanice, Dzierżenin, Gzowo, Karniewek, Klaski, Klusek, Mory, Murowanka, Obręb, Pobyłkowo Duże, Pobyłkowo Małe, Pogorzelec, Strzyże, Świeszewo, Trzepowo, Trzepowo-Parcele, Wierzbica, Zaborze.
Demografia.
Dane za rok 2011:

</doc>
<doc id="354861" url="https://pl.wikipedia.org/wiki?curid=354861" title="Dzierżęcin">
Dzierżęcin

Dzierżęcin (kaszb. "Dzérzãcëno", niem. "Dörsenthin") – wieś w Polsce położona w województwie zachodniopomorskim, w powiecie sławieńskim, w gminie Postomino. We wsi znajduje się maszt telefonii komórkowej. 
W latach 1975–1998 miejscowość administracyjnie należała do województwa słupskiego.

</doc>
<doc id="354862" url="https://pl.wikipedia.org/wiki?curid=354862" title="Dzierżki">
Dzierżki

Dzierżki – wieś w Polsce położona w województwie podlaskim, w powiecie białostockim, w gminie Poświętne.
Wierni kościoła rzymskokatolickiego należą do parafii Przemienienia Pańskiego w Poświętnem.

</doc>
<doc id="354863" url="https://pl.wikipedia.org/wiki?curid=354863" title="Dzierżno (województwo kujawsko-pomorskie)">
Dzierżno (województwo kujawsko-pomorskie)

Dzierżno – wieś w Polsce położona w województwie kujawsko-pomorskim, w powiecie brodnickim, w gminie Brodnica.
W latach 1975–1998 miejscowość należała administracyjnie do województwa toruńskiego.
Demografia.
Według Narodowego Spisu Powszechnego (III 2011 r.) liczyło 148 mieszkańców. Jest piętnastą co do wielkości miejscowością gminy Brodnica.

</doc>
<doc id="354864" url="https://pl.wikipedia.org/wiki?curid=354864" title="Dzierżów">
Dzierżów

Dzierżów – wieś w Polsce położona w województwie lubuskim, w powiecie gorzowskim, w gminie Deszczno.
W latach 1975–1998 miejscowość administracyjnie należała do województwa gorzowskiego.
Historia.
Wieś została założona w 1770 roku. Kolonia składała się z 25 podwójnych budynków, w których osadzono 50 rodzin, dając każdej po 5 mórg ziemi. Po 3 latach wolnizny koloniści mieli płacić czynsz wraz z odsetkami.
Niemiecka nazwa wsi Derschau pochodzi od nazwiska ministra von Derschau.
W 1784 roku wieś liczyła tylko 49 rodzin i 221 mieszkańców. Według zachowanych ksiąg kościelnych z lat 1812–17 większość mieszkańców nosiła nazwiska pochodzenia polskiego jak Bellke, Grabiell, Daniecke Gohlicke,Gramuschke, Geschke, Jannecke, Kottke, Lieske, Malitz, Sackylawsky, Wilke, Zeysernik i wiele innych. Dowodzi to, iż koloniści przybyli z Polski. Mimo klęski pożaru w 1856 r. wieś liczyła w 1861 roku już 358 mieszkańców w 40 budynkach. W 1925 roku we wsi mieszkało 581 osób, a w 1933 roku 618. Grunta wsi liczyły wtedy 556 ha. 1.01.1931 roku ze wsi Dzierżów, Stężyca, Prądocin utworzono jedną gminę. Po wyzwoleniu Dzierżów był wsią gromadzką w gminie Zieleniec. Od 1954 roku podlegał GRN w Ulimiu. W 1958 roku liczył 340 mieszkańców, obecnie składa się z 80 gospodarstw. Aktualnie w Dzierżowie zamieszkują 404 osoby, powierzchnia wsi to 333 ha.
Zabytki.
Do wojewódzkiego rejestru zabytków wpisany jest:
inne zabytki:
Sport.
Miejscowość jest siedzibą klubu piłkarskiego GKP II Galaktica Dzierżów, którego zawodnicy obecnie grają w Klasie Okręgowej.

</doc>
<doc id="354865" url="https://pl.wikipedia.org/wiki?curid=354865" title="Dzierżysławice">
Dzierżysławice

Dzierżysławice (dodatkowa nazwa w j. niem. Dirschelwitz, ) – wieś w Polsce położona w województwie opolskim, w powiecie prudnickim, w gminie Głogówek. Historycznie leży na Górnym Śląsku, na ziemi prudnickiej. Położona jest na terenie Wysoczyzny Bialskiej, będącej częścią Niziny Śląskiej. Przepływa przez nią rzeka Osobłoga.
W latach 1975–1998 miejscowość należała administracyjnie do ówczesnego województwa opolskiego.
Według danych na 2011 wieś była zamieszkana przez 376 osób.
Nieoficjalną częścią wsi jest Kolonia.
Geografia.
Położenie.
Wieś jest położona w południowo-zachodniej Polsce, w województwie opolskim, około 7 km od granicy z Czechami, na Wysoczyźnie Bialskiej, tuż przy granicy powiatu prudnickiego z powiatem głubczyckim (gmina Głubczyce). Należy do Euroregionu Pradziad. Leży na terenie Nadleśnictwa Prudnik (obręb Prudnik). Przez granice administracyjne wsi przepływa rzeka Osobłoga.
Środowisko naturalne.
W Dzierżysławicach panuje klimat umiarkowany ciepły. Średnia temperatura roczna wynosi +8,4 °C. Duże zróżnicowanie dotyczy termicznych pór roku. Średnie roczne opady atmosferyczne w rejonie Dzierżysławic wynoszą 623 mm. Dominują wiatry zachodnie.
Nazwa.
Nazwa miejscowości wywodzi się od staropolskiego imienia Dzierżysław złożonego z dwóch członów Dzierży- („trzymać”) i -sław („sława”). Oznaczało ono – „tego, który posiada sławę” i należało prawdopodobnie do zasadźcy lub pierwszego właściciela miejscowości. Topograficzny opis Górnego Śląska z 1865 roku notuje wieś pod niemiecką nazwą "Dirschelwitz", a także wymienia historyczne polskie nazwy we fragmencie: "„Dirschelwitz (1321 Dirislawicz, 1531 Dzierzyslawitze, 1534 Dirschlawitz, polnisch Dirslowice)”".
Historia.
Ślady pobytu człowieka na terenie obecnej wsi Dzierżysławice, potwierdzone badaniami archeologicznymi, sięgają epoki neolitu. Znaleziska z epoki brązu wskazują, że istniała tu osada od okresu przedplemiennego. W czasie prac archeologicznych odkryte zostało cmentarzysko ciałopalne.
Pierwsza wzmianka o wsi pochodzi z 4 stycznia 1321 z dokumentu wydanego w Głogówku. Pierwsza wzmianka o wsi pochodzi z 1321. 20 lipca 1390 książę Władysław Opolczyk nakazał jej sołtysowi płacenie grzywny regularnie w dwóch ratach pod karą klątwy kościelnej, którą miał rzucić biskup wrocławski Wacław II legnicki.
Przez długi czas składała się z dwóch części: "Gräflich Dirschelwitz" i "Freiherrlich Dirschelwitz". W 1784 "Gräflich Dirschelwitz", które należało do zarządców Głogówka, miało 25 rolników, dwa młyny, 23 ogrodników, 5 chałupników i 300 mieszkańców. "Freiherrlich Dirschelwitz", którego właścicielem był baron von Gruttschreiber, miał barbakan, 11 ogrodników i 87 mieszkańców.
W połowie XIX wieku w miejscu dawnego kościoła wzniesiona została kapliczka.
Według spisu ludności z 1 grudnia 1910, na 791 mieszkańców Dzierżysławic 47 posługiwało się językiem niemieckim, 677 językiem polskim, a 67 było dwujęzycznych. W 1921 w zasięgu plebiscytu na Górnym Śląsku znalazła się tylko część powiatu prudnickiego. Dzierżysławice znalazły się po stronie wschodniej, w obszarze objętym plebiscytem. Do głosowania uprawnione były w Dzierżysławicach 553 osoby, z czego 423, ok. 76,5%, stanowili mieszkańcy (w tym 533, ok. 96,3% całości, mieszkańcy urodzeni w miejscowości). Oddano 539 głosy (ok. 97,2% uprawnionych), w tym 538 (99,8%) ważne; za Niemcami głosowało 467 osób (ok. 86,8%), a za Polską 71 osób (ok. 13,2%).
Orkiestra dęta z Dzierżysławic występowała podczas pobytu papieża Jana Pawła II w Częstochowie 15 czerwca 1979 i na Górze Świętej Anny 21 czerwca 1983. Wieś ucierpiała podczas powodzi w lipcu 1997.
Mieszkańcy.
Miejscowość zamieszkiwana jest przez mniejszość niemiecką oraz Ślązaków. Mieszkańcy wsi posługują się gwarą prudnicką, będącą odmianą dialektu śląskiego. Należą do podgrupy gwarowej nazywanej "Kapuściołrzy".
Zabytki.
Zgodnie z gminną ewidencją zabytków w Dzierżysławicach chronione są:
Kultura.
W Dzierżysławicach działa Niemieckie Koło Przyjaźni (Deutscher Freundeskreis) – oddział terenowy Towarzystwa Społeczno-Kulturalnego Niemców na Śląsku Opolskim.

</doc>
<doc id="354866" url="https://pl.wikipedia.org/wiki?curid=354866" title="Dzieszkowo">
Dzieszkowo

Dzieszkowo – (niem. "Neu Dischenhagen") wieś w Polsce położona w województwie zachodniopomorskim, w powiecie goleniowskim, w gminie Przybiernów.
W latach 1975–1998 miejscowość administracyjnie należała do województwa szczecińskiego.

</doc>
<doc id="354868" url="https://pl.wikipedia.org/wiki?curid=354868" title="Dzietrzkowice">
Dzietrzkowice

Dzietrzkowice – wieś w Polsce położona w województwie łódzkim, w powiecie wieruszowskim, w gminie Łubnice.
Historia.
Miejscowość historycznie należy do ziemi wieluńskiej i istnieje co najmniej od XIII wieku. Pierwotnie związana była z Wielkopolską oraz ze Śląskiem. Pierwsza wzmianka pojawiła się w dokumentach zapisanych po łacinie w 1253 gdzie odnotowano ją jako „Lubnicz Theodrici” (pol. Łubnice Teodoryka, czyli Dzietrzyka), w 1273 „villa Theodrici” (pol. wieś Teodoryka), a w 1397 „Dzierzchowice, Dzietrzichowicze”.
Wieś została odnotowana w historycznych dokumentach prawnych i podatkowych. Była początkowo wsią duchowną, własnością klasztoru cysterek w Ołoboku. W 1253 nadano ją jako uposażenie tego klasztoru. W 1238 księżna Wiola, żona Kazimierza I opolskiego nadała Łubnicom prawo średzkie (łac. „ad omnia iura rusticorum”), które w 1239 potwierdził Mieszko opolski. W 1356 wieś otrzymała 10 lat wolnizny. W 1397 królowa polska Jadwiga Andegaweńska zwróciła klasztorowi ołobockiemu młyn w Dzietrzkowicach zabrany mu przez Władysława Opolczyka. Od 1459 miejscowość wymieniana jako siedziba parafii Dzietrzkowice.
W 1511 leżała w powiecie wieluńskim i miała 13 łanów. W 1518 liczyła 24 łany. W 1520 odnotowano 2 łany plebana, a także 3 zagrodników. W 1541 źródła odnotowują sprzedaż młyna zwanego Mykwiesz przez Tomasza Bezulę na rzecz Wojciecha Łukasika. Młyn ten ponownie wzmiankowany w 1583. W 1552 była wsią klasztorną i gospodarowało w niej 33 kmieci, 8 łanów należało do sołtysa lub była wolna. We wsi stała także karczma oraz młyn. W 1553 miejscowość liczyła 17 łanów kmiecych, 8 łanów sołtysich oraz wolnych.
Wieś położona była w końcu XVI wieku w powiecie wieluńskim ziemi wieluńskiej należącej do województwa sieradzkiego w Rzeczypospolitej Obojga Narodów.
W okresie międzywojennym stacjonował w miejscowości komisariat Straży Granicznej, oraz placówka SG I linii Dzietrzkowice
Do 1953 roku istniała gmina Dzietrzkowice. W latach 1954–1972 wieś należała i była siedzibą władz gromady Dzietrzkowice. W latach 1975–1998 miejscowość należała administracyjnie do województwa kaliskiego.
Por. Dzietrzyk – imię męskie.

</doc>
<doc id="354869" url="https://pl.wikipedia.org/wiki?curid=354869" title="Dzietrzychowice">
Dzietrzychowice

Dzietrzychowice (niem. "Dittersbach") – wieś w Polsce położona w województwie lubuskim, w powiecie żagańskim, w gminie Żagań.
W latach 1945-54 siedziba gminy Dzietrzychowice. W latach 1954–1972 wieś należała i była siedzibą władz gromady Dzietrzychowice. W latach 1975–1998 miejscowość administracyjnie należała do województwa zielonogórskiego.
Historia.
Wczesnośredniowieczna ulicówka, przekształcona w XIII w. w łańcuchówkę. Pierwszy raz wzmiankowana w 1238 roku, w związku z nadaniem wsi żagańskiemu klasztorowi augustianów. Od średniowiecza istniały tutaj trzy folwarki, z których środkowy należał do żagańskiego szpitala św. Ducha, a pozostałe do klasztoru. 
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="354870" url="https://pl.wikipedia.org/wiki?curid=354870" title="Dzietrzychowo">
Dzietrzychowo

Dzietrzychowo (niem. "Dietrichsdorf") – wieś w Polsce położona w województwie warmińsko-mazurskim, w powiecie bartoszyckim, w gminie Sępopol.
W latach 1954–1971 wieś należała i była siedzibą władz gromady Dzietrzychowo, po jej zniesieniu w gromadzie Sępopol. W latach 1975–1998 miejscowość administracyjnie należała do województwa olsztyńskiego. 
Przez wieś przepływa struga Mamlak.
Nazwa wsi pochodzi od Dytryka Skomanda, potomka wodza Jaćwingów, który otrzymał starą wieś pruską w 1366 r. od wielkiego mistrza Winrycha von Kniprode. 
Historia.
W 1366 roku wieś była majątkiem szlacheckim. W XVI wieku wybudowano tu kościół, a przy kościele powstała szkoła parafialna. W czasach reformacji kościół był w posiadaniu ewangelików. W 1737 szkoła przeszła pod nadzór państwowy.
Na początku XIX Dzietrzychowo było wsią królewską i została uwłaszczona.
W 1935 r. w szkole pracował jeden nauczyciel oraz uczyło się 53 uczniów. W 1939 r. we wsi było 280 mieszkańców. Pod koniec drugiej wojny światowej kościół spłonął. Dopiero w latach 1973–76 został odbudowany i przywrócony katolikom (filia parafii we Lwowcu).
W 1954 r. Dzietrzychowo zostało siedzibą gromady i Gromadzkiej Rady Narodowej. Nowy budynek szkolny wybudowano w latach 60. XX wieku. W 1978 r. we wsi było 16 indywidualnych gospodarstw rolnych, gospodarujących na łącznej powierzchni 115 ha. W tym czasie we wsi funkcjonowała ośmioklasowa szkoła podstawowa, boisko sportowe, klub, biblioteka, sala kinowa na 60 miejsc, urząd pocztowy, leśnictwo, sklep wielobranżowy. W 1983 r. we wsi było 26 domów w zwartej zabudowie oraz 430 mieszkańców.
Zabytki.
Miejscowy kościół pw. Matki Boskiej Wspomożenia Wiernych pochodzi z XIV wieku (wzmiankowany w dokumentach w 1398 r.), górna drewniana część wieży z 1793. Zachowały się gotyckie malowidła ścienne z postaciami świętych z 2 ćwierci XV wieku., natomiast barokowe wyposażenie wnętrza uległo zniszczeniu po II wojnie światowej, gdy kościół był pozbawiony opieki.
Jest to mała budowla salowa z zakrystią od północnej strony, ściana północna bez okien, ściana wschodnia z bardzo ładnym szczytem schodkowym, zapewne o sto lat późniejsza. Wieża w dolnej części murowana, górna drewniana. Interesujące są polichromie wnętrza kościoła z drugiej ćwierci XV: fryz z wici palmetowej, Hortus conclusus, fragment Sądu Ostatecznego, postacie Apostołów. Gotyckie sakrarium znajduje się w ścianie wschodniej, jest zabezpieczone kutą kratą. Manierystyczna ambona pochodzi z początku XVII w, polichromowana. Dzwon z giserni Marcina (Mertensa) Kaysera w Gdańsku z roku 1549 r.

</doc>
<doc id="354871" url="https://pl.wikipedia.org/wiki?curid=354871" title="Dziewa">
Dziewa

Dziewa – wieś w Polsce położona w województwie kujawsko-pomorskim, w powiecie inowrocławskim, w gminie Dąbrowa Biskupia.
Historia.
Pierwsza wzmianka o wsi pochodzi z 1252 r. - W średniowieczu we wsi znajdowała się kaplica, do której przyjeżdżali odprawiać msze kanoni­cy kolegiaty Św. Wita w Kruszwicy. Uposażenie tej ka­plicy zwane było prebendą i przejęło nazwę od wsi, w której się znajdowało. Prebenda Dziewa jest wzmiankowana w najstarszym spisie świętopietrza z lat 1325-1327. Należała wtedy do kanoników kolegiaty Św. Piotra w Kruszwicy, którzy stopniowo przejmowa­li uposażenie kanoników od Św. Wita. Prawo patrona­tu nad prebendą przysługiwało królowi. W 1488 roku król Kazimierz Jagiellończyk podarował prebendę sta­roście kruszwickiemu Andrzejowi Oporowskiemu her­bu Sulima. W XVI wieku przez niedopatrzenie archi­diakona kruszwickiego Stanisława Mielżyńskiego, łąka należąca do prebendy Dziewa, została włączona do uposażenia probostwa w Pieraniu. W latach 1564-1565 prebendę Dziewa posiadał ksiądz Dąmbski. W latach 1578-1582 biskup włocławski Stanisław Karnkowski przekazał prebendę kapitule włocławskiej.
W 1710 roku posiadał Dziewę kustosz kapituły włocławskiej, kanonik poznański Franciszek Wysoc­ki. W 1770 roku należała do Andrzeja Słubickiego herbu Prus II, miecznika inowrocławskiego. W 1774 roku była w posiadaniu Dąbkowskiego. W 1780 ro­ku Dziewa wraz z karczmą Czajka należała do Danie­la Mittelstaedta, który w tym roku sprzedał ją Alekse­mu Malczewskiemu. W 1796 roku właścicielami wsi byli Maciej i Magdalena Szuwalscy. Ich córka Anna poślubiła Jana Sobeskiego. Sobescy stali się właścicie­lami Dziewy w 1841 roku. W 1865 roku sprzedali majątek Józefie Kapelańskiej. W 1881 roku wieś na­byli Niemcy Rudolf Timm i jego żona Wanda z do­mu Wegner. Wieś pozostawała w ręku rodziny Tim-mów do 1919 roku, kiedy to przeszła na własność Władysława Sucharskiego, po którym w 1927 roku dziedziczyła Pelagia Sucharska. W 1946 roku mają­tek przejął Skarb Państwa Polskiego. 
w 1252 roku między Dziewą a Paprosem istnia­ła komora celna przy przeprawie przez Bachorzę, z której cło pobierał kasztelan kruszwicki. W 1489 r. we wsi znajdowało się 11 łanów ziemi zasiedlo­nej i 1 łan opuszczony. W latach 1510-1511 docho­dy z 7 łanów w Dziewie czerpało staro­stwo inowrocławskie. W 2 poł. XVI w. znaj­dował się tu folwark i 4 łany ziemi chłopskiej. Wieś była wówczas zalewana przez jezioro Gopło wskutek spię­trzenia wód Noteci przez groblę młyńską w Mą­twach. Od XIV do XVIII w. wieś należała do wo­jewództwa inowrocławskiego. W latach 1655-1660 szkody wyrządziła wojna polsko-szwedzka. Zniszcze­nia gospodarcze spowodowane zostały również przez wojnę północną w latach 1700-1721. 
W 1710 r. posiadał Dziewę kustosz kapituły włocławskiej, kanonik poznański Franciszek Wysoc­ki. W 1770 r. należała do Andrzeja Słubickiego herbu Prus II, miecznika inowrocławskiego. W 1774 r. była w posiadaniu Dąbkowskiego. W 1780 r. Dziewa wraz z karczmą Czajka należała do Danie­la Mittelstaedta, który w tym roku sprzedał ją Alekse­mu Malczewskiemu. W 1796 r. właścicielami wsi byli Maciej i Magdalena Szuwalscy. Ich córka Anna poślubiła Jana Sobeskiego. Sobescy stali się właścicie­lami Dziewy w 1841 r. W 1865 r. sprzedali majątek Józefie Kapelańskiej. W 1881 r. wieś na­byli Niemcy Rudolf Timm i jego żona Wanda z do­mu Wegner. Wieś pozostawała w ręku rodziny Timmów do 1919 r., kiedy to przeszła na własność Władysława Sucharskiego, po którym w 1927 r. dziedziczyła Pelagia Sucharska. W 1946 r. mają­tek przejął Skarb Państwa Polskiego.
W wyniku I rozbioru Polski w 1772 r. Dzie­wa przypadła Prusom. W 1780 r. wieś zamieszki­wało 43 chłopów, w tym 3 innowierców. W latach 1807-1815 Dziewa wchodziła w skład Księstwa War­szawskiego. W 1815 r. przeszła ponownie pod pa­nowanie Prus. W połowie XIX w. przeprowadzo­no meliorację gruntów. W latach 80. XIX w. wieś zajmowała obszar 1143 mórg, na którym mieszkało 115 osób, w tym 104 katolików i 11 ewangelików. Wśród mieszkańców było 55 analfabetów. Niedaleko wsi znajdowała się karczma Czajka. Na początku XX w. w Dziewie i Głojkowie został wydzielony przez państwo pruskie okręg łowiecki o powierzchni 625 ha. Wieś zajmowała wówczas obszar 387,21 ha. Zamieszkiwało ją 160 osób. 
W 1919 r. wieś znalazła się w granicach II Rzeczypospolitej. W latach 20. XX w. fol­wark specjalizował się w hodowli owiec. W 1933 r. wieś weszła w skład gminy obwodowej Dąbro­wa Biskupia. W latach 1939-1945 Dziewa znajdowała się pod okupacją hitlerowską. Wieś była miejscem kaźni 12 Polaków o nieustalonych nazwiskach. Niemcy za­mordowali 2 mieszkańców Dziewy, których zwłoki w 1945 roku ekshumowano i pochowano na cmenta­rzu w Pieraniu. Wieś została wyzwolona w styczniu 1945 r.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 54 mieszkańców. Jest 24. co do wielkości miejscowością gminy Dąbrowa Biskupia.
Zabytki.
"Dwór z końca XIX w. -" Dwór opuszczony, w ruinie 
"Park z końca XIX w. -" o pow. około 1,5ha. W jego płd. części znajduje się urokliwy staw. Układ parku jest nieczytelny ze względu na bujnie rozrastające się samosiewy krzewów i drzew liściastych. Wśród cennego starodrzewu dominują dęby szypułkowe, w tym okazy pomnikowe.
Obora i spichlerz. z XIX w.
"Domy kolonii mieszkalnej z końca XIX w".

</doc>
<doc id="354872" url="https://pl.wikipedia.org/wiki?curid=354872" title="Dziewanowo">
Dziewanowo

Dziewanowo – wieś w Polsce położona w województwie mazowieckim, w powiecie płockim, w gminie Drobin.
W latach 1975–1998 miejscowość administracyjnie należała do województwa płockiego.

</doc>
<doc id="354873" url="https://pl.wikipedia.org/wiki?curid=354873" title="Dziewczopólko">
Dziewczopólko

Dziewczopólko – wieś w Polsce położona w województwie wielkopolskim, w powiecie kolskim, w gminie Przedecz.
W latach 1975–1998 miejscowość administracyjnie należała do województwa konińskiego.

</doc>
<doc id="354874" url="https://pl.wikipedia.org/wiki?curid=354874" title="Dziewiątka (województwo wielkopolskie)">
Dziewiątka (województwo wielkopolskie)

Dziewiątka – wieś w Polsce położona w województwie wielkopolskim, w powiecie tureckim, w gminie Kawęczyn.
W latach 1975–1998 miejscowość administracyjnie należała do województwa konińskiego.

</doc>
<doc id="354875" url="https://pl.wikipedia.org/wiki?curid=354875" title="Dziewiątle">
Dziewiątle

Dziewiątle – wieś w Polsce położona w województwie świętokrzyskim, w powiecie opatowskim, w gminie Iwaniska.
W latach 1975–1998 miejscowość administracyjnie należała do województwa tarnobrzeskiego.
Historia.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu iwaniskiego dóbr Zbigniewa Ossolińskiego. W 1629 roku właścicielem wsi położonej w powiecie sandomierskim województwa sandomierskiego był Krzysztof Ossoliński.
W 1827 r. było tu 16 domów i 123 mieszkańców. Według Słownika geograficznego Królestwa Polskiego w latach 80. XIX w. wieś i folwark w gminie Malkowice w parafii Iwaniska. Wieś miała 26 domów, 185 mieszkańców, 249 mórg ziemi dworskiej i 360 mórg włościańskiej. Folwark "Dziewiątle" wyodrębniono w 1871 r. z dóbr "Łopacionek" .

</doc>
<doc id="354877" url="https://pl.wikipedia.org/wiki?curid=354877" title="Dziewięcierz">
Dziewięcierz

Dziewięcierz – wieś w Polsce, położona w województwie podkarpackim, w powiecie lubaczowskim, w gminie Horyniec-Zdrój.
W latach 1975–1998 wieś administracyjnie należała do województwa przemyskiego.
Na terenie miejscowości znajduje się rezerwat przyrody Sołokija.
Historia.
Wieś pierwotnie nazywała się Dziewięciory ("Девятири"). Powstała w latach 1565–1566, lokowana na surowym korzeniu przez starostę lubaczowskiego Andrzeja Myszkowskiego jako wieś królewska. W 1630 r. liczyła 56 domów. Wsią królewską pozostawała do 1778 r., potem była własnością szlachecką, na początku XX w. majątek rozparcelowano.
Przed 1945 r. w skład Dziewięcierza wchodziły przysiółki: Dolina Dunajecka, Popowa Dolina, Czornije, Dąbrówki, Hruszki, Kernycia, Kowale, Łuh, Moczary, Śniegury, Sołotwyna, Srocze Łozy, Trostianka (najdalszy oddalony był 3 km od cerkwi).
W XVII-XVIII w. we wsi rozwinęło się rzemiosło garncarskie i kamieniarskie, dzięki sąsiednim ośrodkom: Potyliczowi, który był ważnym ośrodkiem garncarskim dzięki bogatym zasobom glinki garncarskiej i fajansowej, oraz Brusnu, ośrodkowi kamieniarskiemu ze złożami piaskowca i wapienia. Odpowiedni do obróbki kamień znajdował się także na wschód od Dziewięcierza, w miejscu gdzie w latach 80. XVIII w. w ramach kolonizacji józefińskiej założono niemiecką kolonię Einsingen, której mieszkańcy otworzyli kamieniołom.
W XVII w. funkcjonowało 16 warsztatów garncarskich, a ponadto huta żelaza. We wsi był także młyn i karczmy. Dziewięcierz leżał przy rozgałęzieniu szlaków, na wschód do Potylicza i Rawy Ruskiej oraz na północ do Werchraty.
Zapewne bogactwo miejscowych rzemieślników i dogodne położenie umożliwiły zrealizowanie potężnej inwestycji, którą była budowa monumentalnego założenia cerkiewnego w latach 1749–1750 (data na podstawie napisów na krzyżach na bramie wschodniej i zachodniej muru wokół cerkwi, odczytana 18 sierpnia 2014 r. przez Swiatosława Gala i Szymona Modrzejewskiego). Nazwisko ówczesnego parocha nie jest znane.
Zabytki.
Według rejestru zabytków NID na listę zabytków wpisany jest cmentarz greckokatolicki, obecnie komunalny, z poł. XIX w., nr rej.: A-1281 z 12.09.1990.
We wsi znajdowała się drewniana cerkiew Podwyższenia Krzyża Świętego, zbudowana w latach 1837–1839 na miejscu starszej, zniszczona w czasie II wojny światowej.
Nieopodal cerkwiska znajdują się ruiny plebanii i kapliczka na wodzie z basenem, która była używana przez grekokatolików podczas święta Jordanu.
Na terenie wioski znajduje się również 17 przydrożnych kamiennych krzyży bruśnieńskich, które pochodzą z ludowych warsztatów kamieniarskich w Starym Bruśnie.

</doc>
<doc id="354878" url="https://pl.wikipedia.org/wiki?curid=354878" title="Dziewięcioły">
Dziewięcioły

Dziewięcioły – wieś w Polsce położona w województwie małopolskim, w powiecie miechowskim, w gminie Miechów.
W latach 1975–1998 miejscowość administracyjnie należała do województwa kieleckiego.

</doc>
<doc id="354880" url="https://pl.wikipedia.org/wiki?curid=354880" title="Dziewięczyce">
Dziewięczyce

Dziewięczyce – wieś sołecka w Polsce położona w województwie świętokrzyskim, w powiecie pińczowskim, w gminie Działoszyce.
W latach 1975–1998 miejscowość administracyjnie należała do województwa kieleckiego.
Historia.
Dziewięczyce, w dokumentach z XIII wieku i u Długosza „"Dzyewaczycze"”, wieś w powiecie pińczowskim, parafii Wolica. 
Nadane zostały klasztorowi w Staniakach przed rokiem 1243. W dokumencie z roku 1382 występuje „Jan haeres de Dzewancicze”, (Kod. małop. t.III, s.336).
W roku 1827 było tu 24 domy i 165 mieszkańców. 
Wieś wchodziła w skład dóbr Dziewięczyce.
Według spisu powszechnego z roku 1921 Dziewięczyce posiadały 96 domów i 506 mieszkańców

</doc>
<doc id="354881" url="https://pl.wikipedia.org/wiki?curid=354881" title="Dziewięć Włók (wieś)">
Dziewięć Włók (wieś)

Dziewięć Włók (niem. "Neunhuben") – wieś w Polsce położona w województwie pomorskim, w powiecie gdańskim, w gminie Pruszcz Gdański na obszarze Żuław Gdańskich. Od północy graniczy z Gdańskiem (dzielnica Olszynka), od południa z miejscowością Bystra, a od zachodu Wiśliną. Natomiast od wschodu z Przejazdowem.
Miejscowość charakteryzuje się wysoką klasą bonitacją gleb, która w wielu miejscach wynosi II, co oznacza, iż jest bardzo przydatna do upraw rolnych czy ogrodniczych.
Dojazd do miejscowości możliwy jest drogą wojewódzką nr 226 (Przejazdowo – Pruszcz Gdański).
W latach 1975–1998 miejscowość administracyjnie należała do województwa gdańskiego.
Wieś zamieszkiwana była dawniej przez mennonitów, którzy jedną z miejscowych chałup (dziś nieistniejącą) użytkowali jako kaplicę.
Zabytki.
Według rejestru zabytków NID na listę zabytków wpisany jest drewniano-murowany dom nr 1 (d. 7) z 1829, nr rej.: 674 z 27.10.1973.

</doc>
<doc id="354882" url="https://pl.wikipedia.org/wiki?curid=354882" title="Dziewiętlice">
Dziewiętlice

Dziewiętlice (, ) – wieś w Polsce położona w województwie opolskim, w powiecie nyskim, w gminie Paczków.
Przez wieś przepływa rzeka Świdna mająca swe źródła w Czechach, będąca prawym dopływem Raczyny, która jest prawym dopływem Nysy Kłodzkiej.
Dziewiętlice wraz z czeską wsią Bernarcice ("Bernartice") stanowiły, przed I wojną śląską, jedną miejscowość. Po pierwszej wojnie śląskiej obie części miejscowości należą do różnych państw. Bernarcice są większe niż Dziewiętlice.
W Dziewiętlicach urodził się czeski astronom i astrofyzik Jiří Grygar.
W Dziewiętlicach urodził się (13.03.1948) i mieszkał do 1956 roku Józef Kurzeja, znany później jako piłkarz m.in. Odry Opole, Śląska Wrocław i Górnika Zabrze oraz jako lekarz medycyny. Od 1979 roku zamieszkuje poza granicami kraju, najpierw w Austrii, a od 1988 w RFN, gdzie praktykuje jako specjalista Radioterapii.
W latach 1893–1961 przez Dziewiętlice przebiegała linia kolejowa nr 259 ze stacją Dziewiętlice.
W 2009 r. wieś Dziewiętlice została znacznie zniszczona przez powódź. W latach 2009-2010 wszystkie zniszczenia zostały odbudowane przy pomocy środków publicznych przeznaczonych przez Ministerstwo Spraw Wewnętrznych i Administracji w kwocie ok. 1,5 mln złotych.
W Dziewiętlicach funkcjonuje Zespół Szkolno-Przedszkolny założony przez rodziców i nauczycieli, składający się z publicznego przedszkola i niepublicznej szkoły podstawowej prowadzącej edukację dla klas I - III.

</doc>
<doc id="354883" url="https://pl.wikipedia.org/wiki?curid=354883" title="Dziewiętlin">
Dziewiętlin

Dziewiętlin – wieś w Polsce położona w województwie dolnośląskim, w powiecie milickim, w gminie Krośnice.
Podział administracyjny.
W latach 1975–1998 miejscowość administracyjnie należała do województwa wrocławskiego.

</doc>
<doc id="354884" url="https://pl.wikipedia.org/wiki?curid=354884" title="Dziewiń Duży">
Dziewiń Duży

Dziewiń Duży – wieś w Polsce położona w województwie wielkopolskim, w powiecie pleszewskim, w gminie Gizałki.
W latach 1975–1998 miejscowość administracyjnie należała do województwa kaliskiego.
Zobacz też: Dziewin

</doc>
<doc id="354885" url="https://pl.wikipedia.org/wiki?curid=354885" title="Dziewki">
Dziewki

Dziewki – wieś w Polsce położona w województwie śląskim, w powiecie będzińskim, w gminie Siewierz.
W latach 1975–1998 miejscowość administracyjnie należała do województwa katowickiego.
Nazwa.
Nazwę miejscowości w zlatynizowanej staropolskiej formie "Dzewki" wymienia w latach (1470-1480) Jan Długosz w księdze Liber beneficiorum dioecesis Cracoviensis. Jako właściciela kronikarz podaje Mikołaja Mirzowskiego herbu Gryf.

</doc>
<doc id="354886" url="https://pl.wikipedia.org/wiki?curid=354886" title="Dziewkowice">
Dziewkowice

Dziewkowice (, 1936–1945 "Frauenfeld") – wieś w Polsce położona w województwie opolskim, w powiecie strzeleckim, w gminie Strzelce Opolskie.
W latach 1954–1961 wieś należała i była siedzibą władz gromady Dziewkowice, po jej zniesieniu w gromadzie Strzelce Opolskie. 
Nazwa.
Według niemieckiego geografa Heinricha Adamy’ego pierwotna nazwa miejscowości brzmiała "Szewcowice," wywodząc się od polskiej nazwy zawodu "szewca", Nazwa wsi jego zdaniem ma oznaczać po niemiecku "Schuhmacherdorf" (pol. 'wieś wytwórców butów').
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod polską nazwą "Dziewkowic" oraz zgermanizowaną "Dziewkowitz".
W okresie hitlerowskiego reżimu w latach 1936–1945 administracja III Rzeszy zmieniła nazwę na całkowicie niemiecką "Frauenfeld". Po II wojnie światowej polska administracja zmieniła ponownie nazwę na "Dziewkowice" polonizując wcześniejszą zgermanizowaną nazwę wsi "Schewkowitz". Z powodu historycznych procesów lingwistycznych nazwa ta utraciła pierwotne znaczenie związane z zawodem szewca.
Zabytki.
Do wojewódzkiego rejestru zabytków wpisany jest:
inne obiekty:

</doc>
<doc id="354887" url="https://pl.wikipedia.org/wiki?curid=354887" title="Dziewków">
Dziewków

Dziewków – wieś w Polsce położona w województwie świętokrzyskim, w powiecie sandomierskim, w gminie Klimontów.
Wieś leżąca w powiecie sandomierskim województwa sandomierskiego wchodziła w XVII wieku w skład kompleksu klimontowsko-ossolińskiego dóbr Zbigniewa Ossolińskiego. W latach 1975–1998 miejscowość administracyjnie należała do województwa tarnobrzeskiego.
Historia.
Według spisu powszechnego z roku 1921 kolonia Dziewków posiadała 1 dom i 5 mieszkańców, natomiast wieś 15 domów i 93 mieszkańców Dziewków 

</doc>
<doc id="354888" url="https://pl.wikipedia.org/wiki?curid=354888" title="Dziewoklucz">
Dziewoklucz

Dziewoklucz – wieś w Polsce położona w województwie wielkopolskim, w powiecie chodzieskim, w gminie Budzyń.
W latach 1975–1998 miejscowość administracyjnie należała do województwa pilskiego.
W 1943 okupanci niemieccy wprowadzili dla miejscowości nazwę okupacyjną "Siebenschlößchen". 
Wieś sołecka - zobacz jednostki pomocnicze gminy Budzyń w BIP 

</doc>
<doc id="354889" url="https://pl.wikipedia.org/wiki?curid=354889" title="Dziewule">
Dziewule

Dziewule – wieś w Polsce położona w województwie mazowieckim, w powiecie siedleckim, w gminie Zbuczyn. W miejscowości krzyżują się drogi gminne do Radomyśli, Zbuczyna i Krynki Łukowskiej.
W okresie staropolskim miejscowość należała do powiatu łukowskiego w województwie lubelskim. W 1531 r. odnotowuje się zamieszkałą tu drobną szlachtę o nazwiskach: "Dziecinka", "Górny", "Markowicz" i "Starczowicz". W latach 1975–1998 miejscowość administracyjnie należała do województwa siedleckiego.
Od nazwy wsi (gniazda) swoje nazwisko wywodzi ród Dziewulskich.
W 1994 r. erygowano parafię Matki Bożej Anielskiej należącą do dekanatu Zbuczyn.
W miejscowości działa założona w 1959 roku jednostka Ochotniczej straży pożarnej, która od 2016 roku jest w strukturach krajowego systemu ratowniczo-gaśniczego. Straż posiada średni samochód ratowniczo-gaśniczy GBA 2,7/24/4 Mercedes Atego, przyczepę do łodzi oraz łódź śrubową płaskodenną z silnikiem zaburtowym Honda BF 20. 

</doc>
<doc id="354890" url="https://pl.wikipedia.org/wiki?curid=354890" title="Dziewuliny">
Dziewuliny

Dziewuliny – wieś w Polsce położona w województwie łódzkim, w powiecie piotrkowskim, w gminie Grabica.
Przez wieś przebiega droga asfaltowa, powiatowa nr 01906E.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354891" url="https://pl.wikipedia.org/wiki?curid=354891" title="Dzieżki">
Dzieżki

Dzieżki – wieś w Polsce położona w województwie podlaskim, w powiecie monieckim, w gminie Mońki.
W latach 1975–1998 miejscowość administracyjnie należała do województwa białostockiego.
Według spisu ludności z 30 września 1921 Dzieżki zamieszkiwało ogółem 147 osób z czego mężczyzn - 72, kobiet - 75. Budynków mieszkalnych było 21.
Wierni kościoła rzymskokatolickiego należą do parafii Matki Boskiej Częstochowskiej i św. Kazimierza w Mońkach.

</doc>
<doc id="354892" url="https://pl.wikipedia.org/wiki?curid=354892" title="Dzięciary">
Dzięciary

Dzięciary – wieś w Polsce położona w województwie łódzkim, w powiecie piotrkowskim, w gminie Rozprza.
W latach 1975–1998 miejscowość administracyjnie należała do województwa piotrkowskiego.

</doc>
<doc id="354893" url="https://pl.wikipedia.org/wiki?curid=354893" title="Dzięcielec">
Dzięcielec

Dzięcielec (kaszb. "Dzëcélc") – wieś kaszubska w Polsce położona w województwie pomorskim, w powiecie wejherowskim, w gminie Łęczyce.
Według danych na dzień 23 października 2019 roku wieś zamieszkuje 282 mieszkańców. Sołectwo zajmuje powierzchnię 6,75 km2.
Położenie.
W odległości 2 kilometrów na wschód przebiega linia kolejowa Lębork - Kartuzy (obecnie zawieszona). Najbliżej położonym miastem jest Lębork, wieś znajduje się na południowy wschód od tego miasta.
Historia.
Miejscowość w różnych okresach miała różne nazwy wywodzące się od imienia Dzięcioł: Siencelitz, Dzięczelce, Zinzelitz, Spechtshagen, po 1947 roku Dzięcielec. Pierwsza wzmianka pisana o miejscowości pochodzi z 1400 roku i jest to akt nadania. Poprzez kolejne wieki miejscowość należała od różnych właścicieli w tym do rodu Dzięcielskich. W 1903 roku nastąpiła parcelacja majątku.
Pierwsza kaplica w Dzięcielcu istniała już w XV wieku. Na przełomie XVI i XVII wieku dociera tu protestantyzm, zaś parafię ewangelicką utworzono w Dzięcielcu w 1664 roku. Pod tutejszy zbór ewangelicki podlegała również kaplica ewangelicka w Bożympolu Wielkim. Obecny kościół w Dzięcielcu został wzniesiony w latach 1842-1845. Po 1945 roku ówczesny kościół ewangelicki został przejęty przez katolików i wyświęcony 08.05.1949 roku na kościół filialny parafii w Rozłazinie.
Pomiędzy 1945-1954 miejscowość administracyjnie należała do województwa gdańskiego, powiatu lęborskiego, gminy Rozłazino.
Po zniesieniu gmin i pozostawienie w ich miejscu gromad, w latach 1957-1975 miejscowość administracyjnie należała do województwa gdańskiego, powiatu lęborskiego.
W latach 1975–1998 miejscowość administracyjnie należała do województwa gdańskiego.
Obecnie miejscowość zaliczana jest do ziemi lęborskiej włączonej w skład powiatu wejherowskiego. Przysiółkiem wsi Dzięcielec jest miejscowość o tej samej nazwie.

</doc>
<doc id="354894" url="https://pl.wikipedia.org/wiki?curid=354894" title="Dzięcielin">
Dzięcielin

Dzięcielin – wieś sołecka w Polsce położona w województwie wielkopolskim, w powiecie międzychodzkim, w gminie Międzychód.
Historia.
Miejscowość pierwotnie związana była z Wielkopolską. Ma metrykę średniowieczną i istnieje co najmniej od XV wieku. Wymieniona pierwszy raz w dokumencie zapisanym po łacinie z 1405 jako "Dzanczelino, Dzandzelino", oraz później: w 1449 "Dziaczelino", 1469 "Zanczyelino, Dzaczelyno", 1470 "Dzanczyelino, Dzyaczyelyno", 1475 "Dzyąnczyelino, Dzyanczelino", 1478 "Dziączelino", 1494 "Dzaczelino", 1508 "Dzianczielino", 1563 "Dzienczelino", 1577 "Dzieczelino".
Wieś wspominały historyczne dokumenty prawne, własnościowe i podatkowe. Była własnością szlachecką w dobrach międzychódzkich. W połowie należała do rodu Ostrorogów herbu Nałęcz, a druga część do Skórów Obornickich z Gaju. W 1405 wieś wspomniana w dokumentach procesowych kiedy Jan z Dzięcielina prowadził spór o dwie sztuki bydła z Dobrogostem z Prusimia. W 1449 wieś leżała w powiecie poznańskim Korony Królestwa Polskiego. W latach 1449-64 połowa wsi należała do Stanisława Ostroroga. W 1449 zapisał on swojej żonie Beacie posag i wiano na połowę miasta Międzychód wraz z wsiami, w tym m.in. na połowę Dzięcielin. W 1500 Jan Ostroróg zapisał żonie Dorocie z Wrześni jako wiano pół miasta Międzychód z połowami wsi doń przynależnych, m.in. Dzięcielinem. W 1508 wieś należała do parafii Międzychód..
W latach 1975–1998 miejscowość administracyjnie należała do województwa gorzowskiego.

</doc>
<doc id="354895" url="https://pl.wikipedia.org/wiki?curid=354895" title="Dzięciołówka">
Dzięciołówka

Dzięciołówka – wieś w Polsce położona w województwie podlaskim, w powiecie sokólskim, w gminie Korycin.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="354896" url="https://pl.wikipedia.org/wiki?curid=354896" title="Dzięcioły Bliższe">
Dzięcioły Bliższe

Dzięcioły Bliższe – wieś w Polsce położona w województwie mazowieckim, w powiecie sokołowskim, w gminie Sterdyń. Obok miejscowości przepływa rzeczka Buczynka, dopływ Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.
Historia.
W 1921 r. naliczono tu 46 budynków z przeznaczeniem mieszkalnym i 1 "inny zamieszkały" oraz 274. mieszkańców (134. mężczyzn i 140 kobiet). Narodowość polską zgłosiły 273 osoby, a 1. "inną".

</doc>
<doc id="354897" url="https://pl.wikipedia.org/wiki?curid=354897" title="Góry Müllera">
Góry Müllera

Góry Müllera (indonez. "Pegunungan Müller") – góry w Indonezji w centralnej części wyspy Borneo.
Składają się z wielu masywów oddzielonych dolinami rzecznymi; najwyższe szczyty: Liangpran (2240 m), Kerihun (1960 m) ; zbudowane ze skał metamorficznych przykrytych skałami osadowymi; porośnięte wiecznie zielonymi lasami górskimi. Źródła wielu rzek, m.in. Barito, Kahayan. Rozciągają się na przestrzeni 250 km.

</doc>
<doc id="354898" url="https://pl.wikipedia.org/wiki?curid=354898" title="Dzięcioły Dalsze">
Dzięcioły Dalsze

Dzięcioły Dalsze – wieś w Polsce położona w województwie mazowieckim, w powiecie sokołowskim, w gminie Sterdyń. Obok miejscowości przepływa rzeczka Buczynka, dopływ Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii św. Anny w Sterdyni.
Historia.
W 1921 r. naliczono tu 61 budynków z przeznaczeniem mieszkalnym oraz 389. mieszkańców (180. mężczyzn i 209 kobiet). Narodowość polską zgłosiło 387 osób, a 2. "rusińską".
Urodził się tu Jan Kazimierczak – polski nauczyciel, pedagog, działacz związkowy i społeczno-oświatowy, znawca i miłośnik Warszawy, poseł na Sejm PRL VII kadencji z ramienia ZSL.

</doc>
<doc id="354899" url="https://pl.wikipedia.org/wiki?curid=354899" title="Dzięczyna">
Dzięczyna

Dzięczyna (niem. "Dzientschin") – wieś w Polsce położona w województwie wielkopolskim, w powiecie gostyńskim, w gminie Poniec. Wieś jest siedzibą sołectwa "Dzięczyna" w którego skład wchodzi również miejscowość Dzięczynka.
Historia.
Wieś Dzienczyna położona była w 1580 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako "Dzięczyn" należała do wsi większych w ówczesnym pruskim powiecie Kröben (krobskim) w rejencji poznańskiej. Dzięczyn należał do okręgu bojanowskiego tego powiatu i stanowił odrębny majątek, którego właścicielem był wówczas (1846) H. Unruh. Według spisu urzędowego z 1837 roku wieś liczyła 337 mieszkańców, którzy zamieszkiwali 53 dymy (domostwa).
Wieś rycerska, własność księcia Zygmunta Czartoryskiego, położona była w 1909 roku w powiecie gostyńskim rejencji poznańskiej w Wielkim Księstwie Poznańskim.
W latach 1975–1998 miejscowość administracyjnie należała do województwa leszczyńskiego.

</doc>
<doc id="354900" url="https://pl.wikipedia.org/wiki?curid=354900" title="Dzięgielewo">
Dzięgielewo

Dzięgielewo – wieś w Polsce położona w województwie mazowieckim, w powiecie sierpeckim, w gminie Gozdowo.
W latach 1975–1998 miejscowość administracyjnie należała do województwa płockiego.

</doc>
<doc id="354901" url="https://pl.wikipedia.org/wiki?curid=354901" title="Dzięglewo">
Dzięglewo

Dzięglewo – wieś w Polsce położona w województwie mazowieckim, w powiecie sochaczewskim, w gminie Sochaczew.
Wieś szlachecka "Dzięgielewo" położona była w drugiej połowie XVI wieku w powiecie sochaczewskim ziemi sochaczewskiej województwa rawskiego. W latach 1975–1998 miejscowość administracyjnie należała do województwa skierniewickiego.

</doc>
<doc id="354903" url="https://pl.wikipedia.org/wiki?curid=354903" title="Dziękowizna">
Dziękowizna

Dziękowizna – wieś w Polsce położona w województwie mazowieckim, w powiecie mińskim, w gminie Mińsk Mazowiecki.
W latach 1975–1998 miejscowość administracyjnie należała do województwa siedleckiego.

</doc>
<doc id="354904" url="https://pl.wikipedia.org/wiki?curid=354904" title="Dzigorzew">
Dzigorzew

Dzigorzew – wieś w Polsce, położona w województwie łódzkim, w powiecie sieradzkim, w gminie Sieradz.
W latach 1975–1998 miejscowość administracyjnie należała do województwa sieradzkiego. 
Wieś królewska w starostwie sieradzkim w powiecie sieradzkim województwa sieradzkiego w końcu XVI wieku. 
Wieś nad Wartą, tuż za zachodnimi granicami Sieradza. W 1393 roku (Teki Pstrokońskiego) w dokumentach sprzedaży sołectwa w Brzeźnie notowana jako "Dzwigorzo". W XVI wieku (Jan Łaski) wymienia wieś królewską „Dzwygorzow”. W księdze wieczystej przechowywanej w Sądzie w Sieradzu, pod datą 1844, jest wpis o prawie posiadania wsi wybranieckiej (piechota wybraniecka) Dzigorzew przez Pawła Powałkę, z mocy przywileju Augusta III z 14 grudnia 1746 roku. 
Podczas II wojny światowej, 4 września 1939 roku, wieś została całkowicie spalona przez nacierający Wehrmacht na pododdziały 31 pułku Strzelców Kaniowskich broniącego linii rz. Warty.
Wieś przynależy do parafii Narodzenia NMP w Charłupi Małej, obecnie Sanktuarium Matki Bożej Księżnej Sieradzkiej w Charłupi Małej. Tu w księdze łask M.B. Księżnej Sieradzkiej dał świadectwo jej cudu w 1784 roku między innymi mieszkaniec Dzigorzewa – Bartłomiej Źródlak.
Liczba mieszkańców w 2011 roku wynosiła 399 osób.

</doc>
<doc id="354905" url="https://pl.wikipedia.org/wiki?curid=354905" title="Dziki Bór">
Dziki Bór

Dziki Bór – wieś w Polsce położona w województwie mazowieckim, w powiecie sierpeckim, w gminie Szczutowo.
Przez Dziki Bór przepływają rzeki Skrwa oraz Urszulewka.
Podział administracyjny.
W latach 1975–1998 miejscowość administracyjnie należała do województwa płockiego.
Demografia.
Według spisu powszechnego z 1921 we wsi było 13 budynków i 98 mieszkańców, spośród których wszyscy deklarowali się jako osoby wyznania rzymskokatolickiego.
Według Narodowego Spisu Powszechnego (III 2011 r.) wieś liczyła 72 mieszkańców.

</doc>
<doc id="354906" url="https://pl.wikipedia.org/wiki?curid=354906" title="Dzikie">
Dzikie

Dzikie – wieś w Polsce położona w województwie podlaskim, w powiecie białostockim, w gminie Choroszcz.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii św. Jana Chrzciciela i św. Szczepana w Choroszczy.

</doc>
<doc id="354907" url="https://pl.wikipedia.org/wiki?curid=354907" title="Dzikowa">
Dzikowa

Dzikowa (niem. "Ebersdorf") – wieś w Polsce położona w województwie dolnośląskim, w powiecie wrocławskim, w gminie Mietków.
Podział administracyjny.
W latach 1975–1998 miejscowość administracyjnie należała do województwa wrocławskiego.
Demografia.
Według Narodowego Spisu Powszechnego (III 2011 r.) liczyła 106 mieszkańców. Jest najmniejszą miejscowością gminy Mietków.
Położenie i zabudowa.
Niewielka wieś należąca do Gminy Mietków, położona na niedużym wzniesieniu. Wyróżniają się wielkością trzy gospodarstwa, prawdopodobnie dawne sołectwo dziedziczne i majątki. Zachowany jest zasadniczy układ miejscowości. Zabudowa jest w znacznym stopniu zniszczona, wiele budynków nie istnieje lub znajduje się w ruinie.
Historia.
Dzikowa w roku 1360 nazywała się "Eberhrdi villa". Nazwa pochodzi od imienia Eberhard. W latach 1829–1945 nazwała się "Ebersdorf". Polska nazwa została nadana po roku 1945 i jest tłumaczeniem ostatniej nazwy niemieckiej. Wieś znana już w średniowieczu, notowana w roku 1360, stanowiła własność katedry wrocławskiej, lecz po sekularyzacji dóbr kościelnych przeszła w ręce króla Prus. W 2. połowie XIX i 1. ćwierci XX wieku, dobra te były dzielone i wyprzedawane tak, że w roku 1937 w Dzikowej było 7 różnych majątków i sołectwo dziedziczne, znajdujące się od roku 1770 w posiadaniu rodziny von Barthel.

</doc>
<doc id="354908" url="https://pl.wikipedia.org/wiki?curid=354908" title="Dzikowice">
Dzikowice

Dzikowice () – wieś w Polsce położona w województwie lubuskim, w powiecie żagańskim, w gminie Szprotawa.
W latach 1975–1998 miejscowość administracyjnie należała do województwa zielonogórskiego.
Zabytki.
Do wojewódzkiego rejestru zabytków wpisane są:
Warunki do działalności rolniczej.
Użytki rolne Dzikowic stanowią 1120,27 ha, z czego na:
Niemal 80% gruntów zaliczanych jest do klas od III a – IV b (kompleks pszenny), osiągające "Wskaźnik Waloryzacji Rolniczej Przestrzeni Produkcyjnej Gleb" – 77,4 pkt., przy średniej gminy – 75,4 pkt. Występują tu uprawy rzepaku, pszenicy i roślin strączkowych itp. w systemie intensywnym. W zakresie produkcji zwierzęcej dominuje tucz trzody chlewnej i bydła opasowego. W "strukturze obszarowej gospodarstw" jest 84 rolników, w tym 20 prowadzi gospodarstwa powyżej 20 ha.
Koło Gospodyń Wiejskich, OSP, świetlica.
"Źródło": Gmina Szprotawa
lekki samochód gaśniczy Żuk GLM z motopompą, ciężki wóz bojowy STAR oraz przenośną motopompę PO-5

</doc>
<doc id="354909" url="https://pl.wikipedia.org/wiki?curid=354909" title="Dzikowo Iławeckie">
Dzikowo Iławeckie

Dzikowo Iławeckie (niem. "Wildenhoff") – osada w Polsce położona w województwie warmińsko-mazurskim, w powiecie bartoszyckim, w gminie Górowo Iławeckie. W latach 1975–1998 miejscowość administracyjnie należała do województwa olsztyńskiego.
Obok miejscowości znajduje się Góra Zamkowa (216 m n.p.m.), najwyższy punkt Wzniesień Górowskich. Na południowych stokach Góry Zamkowej bierze początek rzeka Wałsza, natomiast u podnóża Góry Zamkowej znajduje się ścieżka ekologiczna i wiata. Kiedyś na szczycie góry stała wieża widokowa, można było z niej obserwować nawet pobliską Rosję.
Historia.
Dzikowo znajduje się na terenie krainy historycznej Prusy Dolne. W 1414 r. istniała tam wieś pruska pod nazwą "Ampuden". Po wojnie polsko-krzyżackiej Dzikowo było bardzo zniszczone a wieś prawie całkowicie opuszczona. W 1469 r. wieś została oddana pod zastaw. W 1535 r. Dzikowo przeszło na własność rodziny "von Waldburg". Późnej zostało odziedziczona przez rodzinę "von Schwerin". W XVIII w. powstała szkoła we wsi.
W 1889 r. był to majątek ziemski i wraz z folwarkami: Garbniki, Lipinki, Malinowo, Porąbki i Półwiosek zajmował 2847 ha. W posiadaniu von Schwerinów było Dzikowo do 1945 r. W 1935 r. w miejscowej szkole pracowało dwóch nauczycieli i uczyło się 63 dzieci. W 1939 r. we wsi było 333 mieszkańców. W 1945 r. spłonął dwór.
W 1983 r. Dzikowo było PGR-em. We wsi były 24 domy i 281 mieszkańców. W tym czasie funkcjonowało przedszkole z 20 dziećmi, świetlica, klub, kino z 150 miejscami, punkt biblioteczny. We wsi było leśnictwo, sklep spożywczy, zakład remontowo-budowlany, zakład ślusarsko-kowalski.

</doc>
<doc id="354910" url="https://pl.wikipedia.org/wiki?curid=354910" title="Dzikówko">
Dzikówko

Dzikówko – wieś w Polsce położona w województwie zachodniopomorskim, w powiecie myśliborskim, w gminie Barlinek.
W latach 1975–1998 miejscowość administracyjnie należała do województwa gorzowskiego.

</doc>
<doc id="354912" url="https://pl.wikipedia.org/wiki?curid=354912" title="Dzióbin">
Dzióbin

Dzióbin – wieś w Polsce położona w województwie wielkopolskim, w powiecie kolskim, w gminie Kłodawa.

</doc>
<doc id="354913" url="https://pl.wikipedia.org/wiki?curid=354913" title="Dzisna (województwo zachodniopomorskie)">
Dzisna (województwo zachodniopomorskie)

Dzisna – (niem. "Dischenhagen") wieś sołecka w Polsce położona w województwie zachodniopomorskim, w powiecie goleniowskim, w gminie Przybiernów, nad Gowienicą. 
W latach 1975–1998 miejscowość administracyjnie należała do województwa szczecińskiego.
Nazwa.
Nazwa wsi pochodzi od imienia, żyjącego w XIII w., rycerza Zdiseko (Dysko). 
Historia.
Osiedle z okresu państwa Wolinian, jego pozostałością jest grodzisko stożkowe. 
Właścicielami wsi przez bardzo długi czas (aż do 1920) był ród Köllerów. We wsi znajdowała się ich siedziba zwana "starym zamkiem". Budowla ta nie zachowała się do naszych czasów, znana jest tylko z dziewiętnastowiecznych opisów (była już wówczas ruiną). 
Kościół.
We wsi znajduje się jeden z najstarszych na Pomorzu kościołów o konstrukcji ryglowej z cennymi malowidłami o charakterze ludowym (XVII w.).

</doc>
<doc id="354914" url="https://pl.wikipedia.org/wiki?curid=354914" title="Dziśnity">
Dziśnity

Dziśnity (niem. "Dosnitten") – wieś w Polsce położona w województwie warmińsko-mazurskim, w powiecie ostródzkim, w gminie Małdyty.
W latach 1975–1998 miejscowość administracyjnie należała do województwa olsztyńskiego. W latach 1945–1946 miejscowość nosiła nazwę "Dożniewo".
Miejscowość wzmiankowana w dokumentach z roku 1367, jako dwór szlachecki na 15 włókach. Pierwotna nazwa "Dysenithen" najprawdopodobniej wywodzi się od imienia Prusa – "Dysenna". W roku 1782 we wsi odnotowano 16 domów (dymów), natomiast w 1858 w 10 gospodarstwach domowych było 123 mieszkańców. W latach 1937–1939 było 139 mieszkańców. W roku 1973 jako wieś Dziśnity należały do powiatu morąskiego, gmina i poczta Małdyty.
Bukowy Las, Bukowina (niem. "Buchwald") – las leżący na wschód od wsi Dziśnity, przy jeziorze Ruda Woda.
Długa Łąka (niem. "Halber Grund") – łąka leżąca na północ od wsi.

</doc>
<doc id="354915" url="https://pl.wikipedia.org/wiki?curid=354915" title="Dziubiele">
Dziubiele

Dziubiele (niem. "Dziubiellen", 1904–1945 "Zollerndorf") – wieś mazurska w Polsce położona w województwie warmińsko-mazurskim, w powiecie piskim, w gminie Orzysz. W latach 1975–1998 miejscowość administracyjnie należała do województwa suwalskiego.
Wieś położona na północnym brzegu jeziora Śniardwy, 15 km na wschód od Orzysza. Około 1,5 km na północ od wsi wznosi się góra "Dąbrowa" (157 m n.p.m.). We wsi znajduje się stanica węd­karska.
Nazwa.
W dokumentach krzyżackich "Dzienbiellen", "Dsziebellen", "Ziebielovenn", "Ziebielenn".
Na mapie "Districtus Reinensis" (1663) Józefa Naronowicza-Narońskiego - "Dziubele".
Później "Dzinbiellen", "Dziubiellen".
16 lipca 1938 ówczesne niemieckie władze Prus Wschodnich dokonały zmiany historycznej nazwy "Dziubiellen" na "Zollerndorf".
Rozporządzeniem Ministrów: Administracji Publicznej i Ziem Odzyskanych z dnia 1 lipca 1947 r. nadano miejscowości obowiązującą nazwę "Dziubiele".
Historia.
Wieś Dziubiele powstała w 1542 roku, kiedy karczmarz Wicek ("Wietzoff") kupił 5 łanów jako sołectwo wsi czynszowej na pra­wie chełmińskim na 50 łanach położonych nad jeziorem Śniardwy. Mieszkańcy otrzymali 10 lat wolnizny, ale po 5 latach odrabiali ręczny szarwark i płacili połowę dziesięciny. Z czasem szarwark zamieniono na "Freygeld" pozostawiając jednak obowiązek robienia sianokosów w puszczy i zwożenia siana na zamek ryński. Spis z 1564 roku potwierdza wieś Dziubiele na 55 łanach i dwie karczmy. Jednym z wolnych był Marcin "Pole", najpewniej pochodzenia polskiego. Spis z 1599 roku pokazuje, że Dziubiele zmniejszyły się o ponad 5 łanów. Dziubiele należały do parafii w Okartowie, administracyjnie podlegały rewirowi w Dąbrówce. 
W październiku 1656 Tatarzy uprowadzili w jasyr 8 mieszkańców wsi, w tym 4 kobiety. 
Dżuma z 1710 roku ominęła Dziubiele. W 1737 roku założono szkołę. 
Według danych opublikowanych w 1821 roku w Dziubielach mieszkało 181 osób.
W 1857 roku wieś liczyła 440 mieszkańców, nauczycielem był "Jesgart". W 1864 roku Dziubiele liczyły 470 mieszkańców, a w 1867 - 513.
W 1933 roku Dziubiele liczyły 442 mieszkańców. W 1935 roku w miejscowej szkole dwóch nauczycieli uczyło 74 uczniów. Według spisu powszechnego z maja 1939 roku we wsi mieszały 232 osoby.
Zabytki.
Zabytki ujęte w gminnej ewidencji zabytków:
Najstarszy zachowany nagrobek z datą 1942.
Zespół dworsko-folwarczny, w skład którego wchodzą:
Turystyka.
Przez Dziubiele przebiega szlak rowerowy wokół jeziora Śniardwy. 
W okolicy wsi stromy, wysoki brzeg Śniardw (od 5 do 20 metrów), a z niego widok na jezioro.

</doc>
<doc id="354917" url="https://pl.wikipedia.org/wiki?curid=354917" title="Dziunin (województwo mazowieckie)">
Dziunin (województwo mazowieckie)

Dziunin – wieś w Polsce położona w województwie mazowieckim, w powiecie grójeckim, w gminie Mogielnica.
W latach 1975–1998 miejscowość administracyjnie należała do województwa radomskiego.

</doc>
<doc id="354918" url="https://pl.wikipedia.org/wiki?curid=354918" title="Dziuplina">
Dziuplina

Dziuplina (do 1945 r. niem. "Daupe") – wieś w Polsce położona w województwie dolnośląskim, w powiecie oławskim, w gminie Jelcz-Laskowice.
Podział administracyjny.
W latach 1975–1998 miejscowość administracyjnie należała do województwa wrocławskiego.
Historia.
Średniowiecze.
U zarania państwa polskiego w X wieku teren wokół Wrocławia był bardzo podmokły i bagnisty. Dorzecza Widawy, Ślęzy, Bystrzycy i Oławy tworzyły wiele rozlewisk, a szerokość Odry w niektórych miejscach dochodziła nawet do 7 km. Wszystko to powodowało, że klimat tutaj panujący był bardzo wilgotny. Zaś wiszącą w powietrzu wilgoć Słowianie nazywali "ślęgwą" albo "ślągwą". Stąd wzięła się nazwa Śląska (zobacz więcej w artykule Pochodzenie nazwy Śląsk), a plemię tam zamieszkujące nazwano Ślężanami.
Nie wiemy czy w tym okresie istniała w Dziuplinie jakakolwiek osada. Możliwe, że na tych terenach rozpościerały się tylko puszcze i mokradła. W XII wieku tereny wzdłuż prawego brzegu Odry od Oławy po granice Wrocławia należały do możnego rodu Włostowiców z komesem Piotrem na czele (Piotr Włostowic). Ów Piotr był fundatorem wielu kościołów i klasztorów, a jednym z nich był klasztor Benedyktynów pod wezwaniem św. Wincentego utworzony w latach 30. XII wieku na wrocławskim Ołbinie. Uposażony został w kilka wsi, wśród których była także Oława. W 1190 roku Benedyktyni przenieśli się do Poznania, a ich miejsce zajęli Promostrantensi (Norbertanie), a patronem klasztoru pozostał św. Wincenty. W 1241 roku umarł Świętosław syn Leonarda, a wnuk (lub prawnuk) Piotra Włostowica i zapisał w testamencie Dziuplinę (Dupin) i 40 łanów Dębiny zakonowi Promonstrantensów. Fakt ten został następnie potwierdzony w bulli papieskiej z 1253 roku.
Z dokumentów wiemy, że w 1360 roku był już w Dziuplinie kościół. 4 sierpnia 1360 biskup wrocławski Przecław mianował plebanem tegoż kościoła Jana Krenwila. 26 czerwca 1365 stanowisko to objął zaś brat Wawrzyniec z zakonu św. Wincentego. Przy obecnym stanie wiedzy nie można wskazać miejsca, w którym znajdowała się owa świątynia ani do kiedy istniała. Możemy tylko przypuszczać, że została zlikwidowana w okresie reformacji.
Wiek XVI i XVII.
Norbertanie słynęli z gospodarności. Założyli folwark, a na podmokłych terenach położonych na wschód od wsi zbudowali sieć stawów rybnych. Zasilane były one w wodę ze źródeł bijący w okolicach Chwałowic. Doprowadzano ją za pomocą skomplikowanego systemu rowów i bruzd. W dzisiejszych Mościskach jeszcze do XVII wieku istniał most służący do przeprawy przez nie. Hodowla ryb w Dziuplinie, a także w Dębinie prowadzona była na dużą skalę. W roku 1552 powódź, która wystąpiła między Laskowicami a Dziupliną i Dębiną uszkodziła zarówno stawy, jak i system zaopatrywania ich w wodę. W roku 1616 nawiedziła te tereny susza i kolejny raz system ten zawiódł. Dzieło całkowitego zniszczenia stawów dokonane zostało w okresie wojny trzydziestoletniej (1618-1648). Zabrakło ludzi do utrzymania ich w należytym stanie. Tereny te porosły lasem, a w Mościskach wybudowana została leśniczówka. Las został wykarczowany dopiero po roku 1870.
Reformacja była trudnym okresem dla zakonu Promonstrantensów. Był on największym skupiskiem polskich intelektualistów na Dolnym Śląsku. Polacy byli w nim przeorami. Budziło to niechęć niemieckiego patrycjatu, który przeszedł już na luteranizm. Zaczęto rozgłaszać pogłoski o tym, że wkrótce na Wrocław uderzą Turcy, a klasztor na Ołubinie będzie świetnym przyczółkiem do atakowania miasta. 14 października 1529 klasztor ufundowany przez wielkiego palatyna Piotra Włostowica został ograbiony i rozebrany. Zbezczeszczono nawet grób fundatora i jego małżonki.
Idee reformacji wkrótce dotarły także na wieś. Chłopi, przyzwyczajeni od pokoleń do liturgii i obrzędów rzymskokatolickich, początkowo niechętnie przystępowali do nowej wiary. Nic na tym nie zyskali. Opłaty świadczone do tej pory na rzecz katolickiego proboszcza przejął protestancki minister, a liczba dni wolnych od pracy, z okazji różnych świąt, znacznie się zmniejszyła. Z czasem jednak dawni katolicy stali się gorliwymi protestantami. Do zboru przyciągała ich ojczysta mowa. Tutaj słuchali liturgii w języku polskim, nie w obcym i trudnym do zrozumienia języku łacińskim. W księstwie brzeskim największa parafia protestancka obejmowała Jelcz, Laskowice, Piekary, Dziuplinę, Grędzinę, Janików i Brzezinki. Jej siedziba mieściła się w Laskowicach.
W tym czasie Dziuplina należała administracyjnie do księstwa wrocławskiego, gdzie obowiązywało wyznanie katolickie, i była własnością klasztoru św. Wincentego we Wrocławiu. Mieszkańcy w większości byli protestantami i uczęszczali do laskowickiego zboru w księstwie brzeskim, a nawet od lat opłacali się tamtejszemu pastorowi. Sytuacja zmieniła się po wygaśnięciu ostatniej linii Piastów w roku 1675 i wcieleniu księstwa brzeskiego do domen cesarza Leopolda. Opat od św. Wincentego zakazał wówczas wstępu laskowickiemu pastorowi do Dziupliny. W przypadku śmierci któregoś z ewangelików rodzina musiała wyrazić zgodę na katolicki pochówek, lub wozić nieboszczyka do Laskowic.
Pruskie panowanie.
W 1741 roku na należący wówczas do Austrii Śląsk wkroczyła armia pruska. Szybko została opanowana jego większość, a król Fryderyk Wielki stanął kwaterą w Oławie. Rozstrzygająca bitwa stoczona została pod Małujowicami nieopodal Brzegu. Wojska austriackie zostały pokonane i Śląsk na długie lata przeszedł pod panowanie pruskie. W 1761 roku wkroczyły jeszcze na te ziemie wojska rosyjskie pod dowództwem generała Buturlina. Opanowały nawet Dziuplinę i okoliczne wsie. Pomiędzy Laskowicami i Jelczem założono moskiewski obóz. Kozacy wyrządzili wiele krzywd miejscowej ludność, która zmuszona była do ucieczki za Odrę. Wojska te ustąpiły i nastał ciężki czas dla Polaków zamieszkujących te ziemie.
W 1783 roku Dziuplina liczyła 228 mieszkańców mówiących głównie po polsku i wyznających wiarę ewangelicką. Nadal istniał folwark należący do zakonu Promonstrantensów św. Wincentego z Wrocławia, a mieścił on się przy obecnej ulicy Zielonej. Od 1740 roku funkcjonowała we wsi ewangelicka szkoła, w której uczono po Polsku. Język niemiecki zaczęto konsekwentnie wprowadzać około roku 1790. W młodszych klasach uczono nadal jednak w języku polskim. Dopiero w roku 1820 wycofano całkowicie ten język ze szkoły w Dziuplinie i innych okolicznych miejscowości. Ludność miejscowa nadal jednak rozmawiała między sobą po polsku.
W 1806 roku wkroczyły na Śląsk wojska napoleońskie. Wrocław i Głogów poddały się już po miesięcznym oblężeniu. Francuzi dotarli także do Dziupliny. Podobno założyli nawet obóz w okolicach posesji przy ul. Głównej 21. Jeden z huzarów próbował nawet przejechać konno przez bagna znajdujące się na zachód od wsi i poniósł tam śmierć topiąc się w trzęsawisku. Wycofujący się żołnierze napoleońscy zażądali pieniędzy od skarbnika kasy gminnej. Ten odmówił i został rozstrzelany w obejściu przy obecnej ul. Głównej 44. Od tego czasu aż do roku 1945 nastał czas długiego pokoju dla Śląska i Dziupliny. W 1824 roku zarządzeniem władz regencji wrocławskiej ograniczono liczbę polskich nabożeństw w kościele w Laskowicach do jednego lub dwóch w miesiącu. Bardzo to oburzyło miejscową ludność. Przedstawiciele wiosek laskowickiego zboru zebrali się 11 grudnia 1824 w Piekarach. Po naradzie postanowiono napisać petycję do konsystorza ewangelickiego we Wrocławiu. Proszono, aby decyzję o ograniczeniu ilości polskich nabożeństw przesunąć o kilkanaście lat, aż wszyscy dobrze poznają język niemiecki. W imieniu Dziupliny podpisali się Bogumił Reichel i Baltazar Ekert. Decyzję o ograniczeniach częściowo wstrzymano jednak nie na długo. Sprawa wróciła w 1826 roku. Wierni laskowickiego zboru pod przewodnictwem Jerzego Treski z Nowego Dworu napisali kolejny protest. Wymienili nawet ile w poszczególnych wsiach jest gospodarstw niemieckich, a ile polskich. W Dziuplinie było 42 gospodarstwa należące do Polaków i 7 gospodarstw należących do Niemców. Kolejny raz nakazano pastorowi z Laskowic poczynić pewne ustępstwa, ale miał się bardziej skoncentrować na nauce języka niemieckiego w szkołach. Mimo konsekwentnej germanizacji jeszcze w roku 1843 ludność Dziupliny i okolicznych wsi w mowie potocznej nadal używała języka polskiego.
Wiek XIX to okres dynamicznego rozwoju Dziupliny. Od ustąpienia wojsk napoleońskich nastał czas długiego pokoju. W roku 1810 nastąpiła sekularyzacja dóbr zakonu Św. Wincentego i folwark dziupliński także przeszedł na własność państwa pruskiego. Grunty zostały podzielone pomiędzy 65 ówczesnych rolników. Budynek, w którym miał siedzibę zarządca majątku, został adaptowany na leśniczówkę. Podmokłe tereny po dawnych stawach rybnych były porośnięte lasem i nadal stanowiły własność państwa. Dopiero po roku 1871 grunty te zostały rozparcelowane. Wykopano rów zwany dzisiaj potocznie Mleczarką dzięki, któremu osuszono te pola. Każdy z właścicieli musiał wykarczować rosnący las i powstały tam łąki, pastwiska, a także pola uprawne.
W 1819 roku Dziuplina liczyła 426 mieszkańców w tym było tylko 47 katolików. W roku 1845 wioskę zamieszkiwało już 500 osób. Istniała nadal szkoła, w której uczono już tylko po niemiecku. Przy wjeździe od Miłoszyc wybudowany został wiatrak, w którym mielono zboże. Mieszkańcy na coraz większa skalę uprawiali len. Prawie w każdym domu znajdowały się krosna, co było dodatkowym dochodem dla gospodarstw. Było to o tyle ważne, że gleby nie należały tutaj do najlepszych. Liczba mieszkańców przyrastała bardzo szybko. Częściowo za sprawą nowo pobudowanych domów przy obecnej ulicy Leśnej i Głównej. W roku 1871 Dziuplina liczyła już 621 mieszkańców, a w 1895 roku 625. Od tego roku liczba ludności wsi zaczęła systematycznie spadać. Powodem tej sytuacji była migracja do miast, a głównym jej kierunkiem był Wrocław.
Pod koniec XIX wieku mieszkańcy Dziupliny nadal trudnili się głównie uprawą roli. Częściowo zaczęło zanikać tkactwo, czego powodem było coraz szersze stosowanie maszyn tkalniczych. Rosła za to kultura rolna. W roku 1895 sprowadzono do wsi pierwszą młockarnię, a w 1900 roku zastosowano po raz pierwszy nawóz sztuczny. Pierwsza kosiarka do trawy pojawiła się w 1910 roku. Funkcjonował nawet niewielki browar w domu przy obecnej ul. Leśnej 2. W 1912 roku podciągnięto linie telefoniczną, a w roku 1913 obsadzono ulice drzewami lipowymi.
Lata 1914-1945.
W 1914 roku wybuchła I wojna światowa. Na wielu jej frontach walczyli w armii pruskiej także mieszkańcy Dziupliny. W okresie działań wojennych straciło życie 42 żołnierzy. Jest to wielka liczba zwłaszcza, że w 1905 roku w miejscowości zamieszkiwało 554 mieszkańców. Po wojnie postawiono im pomnik, na którym wyryto nazwiska poległych i daty ich śmierci. Obelisk ten znajduje się obecnie na Placu Świetlicowym.
Na początku XX wieku język polski znały już tylko nieliczne starsze osoby. Używały go jednak w rozmowach między sobą. Znali go także częściowo ludzie urodzeni w latach 50. XIX stulecia. Znaczy to, że w domach jeszcze w drugiej połowie XIX wieku rozmawiano po polsku. Władzom pruskim bardzo się to nie podobało. Język polski zdołano wyrugować, ale nadal pozostały polskie nazwiska. W 1935 roku mieszkało w Dziuplinie 25 rodzin o nazwisku Wieczorek, 7 o nazwisku Stanek (z pisownią: Staneck, Stanek, Stannek), a poza tym Skotnik, Glufke, Fendesack, Froncek i jeszcze wiele innych o polskim brzmieniu.
Okres międzywojenny to dalszy odpływ ludności do miast. W 1935 roku Dziuplina liczyła 526 mieszkańców, ale już w 1939 roku 486. W 1919 roku zelektryfikowano wieś, co wpłynęło na dalszy jej rozwój. Budowano wiele nowych domów i budynków gospodarczych. Stare konstrukcje szachulcowo-ryglowe wypełniane gliną były zastępowane murami z cegieł. Pojawiało się coraz więcej maszyn rolniczych. Osuszone pastwiska wokół wsi stawały się coraz bardziej wydajne, co pozwalało rozwijać hodowlę bydła. Wszystko to jednak zostało przerwane. 1 września 1939 Niemcy napadły na Polskę, co było początkiem II wojny światowej.
Pierwsze lata wojny to fala sukcesów III Rzeszy. Nie trwało to jednak wiecznie. Klęska pod Stalingradem zatrzymała ten triumfalny pochód. Kolejne przegrane bitwy zaczęły przesądzać o losach tej wojny. Wojska radzieckie oraz polskie posuwały się naprzód i zaczęły się zbliżać do przedwojennych granic Niemiec. W nocy z 19 na 20 stycznia 1945 ogłoszono w Dziuplinie ewakuację mieszkańców. Wojska radzieckie były w tym czasie już pod Bierutowem. Mieszkańcy pakowali tylko niezbędne rzeczy na furmanki i w pośpiechu uciekali przed zbliżającym się frontem. Droga wiodła przez Oławę, Kłodzko, Pragę i dalej do Niemiec. Nie wszystkim udało się uciec. Pozostały osoby starsze, a także ci, którzy nie zdążyli. Żołnierze radzieccy 78. Korpusu pod dowództwem generała-lejtnanta A. Akimowa będącego częścią 52. Armii wkroczyli do Dziupliny 23 stycznia 1945. Jakieś punkty oporu niemieckiego musiał się tutaj znajdować. Świadczyły o tym okopy na posesji przy ul. Leśnej 2 i ul. Głównej 17c. Przy wjeździe od strony Miłoszyc po lewej stronie znajdowały się także dwa groby wojenne. Okoliczności wkroczenia Rosjan jak i śmierci tych ludzi nie są znane. Bardzo duże były zniszczenia w zabudowaniach. Wiele domów było spalonych. Trudno powiedzieć, co było tego przyczyną. Są różne opinie na ten temat. Według relacji jednych zniszczeń miały dokonać wycofujące się jednostki niemieckie, a innych podpaleń dokonywały wojska radzieckie.
Okres powojenny.
Zaraz po ustaniu działań wojennych w odległym o około 800 km od Dziupliny w Wiśniowczyku i okolicznych wsiach ludność polska przygotowywała się do opuszczenia tych zniszczonych wojną terenów. Zapakowali na furmanki swój dobytek i ruszyli do Trembowli (Trembowla), aby tam na stacji załadować się na pociągi. Byli przekonani, że wyjeżdżają na rok, dwa, może trzy i powrócą. Mieli w tym pewne doświadczenie. W okresie I wojny światowej na czas działań wojennych mieszkańców Wiśniowczyka ewakuowano w głąb Austrii do Karyntii. Po nastaniu pokoju wrócili zaś do swoich gospodarstw. W 1945 roku wyjeżdżając myślano, że będzie podobnie. Miało być jednak inaczej.
Transport jechał przez wiele tygodni, by pod koniec czerwca 1945 dotrzeć do Laskowic. Stamtąd przemieszczono go do Miłoszyc, a następnie do Minkowic. W Minkowicach oświadczono, że to już koniec podróży. 29 czerwca 1945 roku podstawiono furmanki i kazano się rozładowywać. Ludzie jednak zaprotestowali motywując to tym, że w święto Piotra i Pawła nie będą pracować. Rozładunek rozpoczęto dopiero w następne dni. Nie wiadomo co było powodem wybrania właśnie Dziupliny na osiedlenie się. Ludzie z transportu starali się trzymać razem. Przez pierwsze miesiące zamieszkiwali po kilka rodzin w jednym domu. W ten sposób było bezpieczniej i łatwiej było pilnować dobytku. Dziuplinę zaczęli zasiedlać kolejni osadnicy. Dużą grupę stanowił transport przybyły początkiem listopada z Podhajec (Podhajce) i okolic. Wyruszył on we wrześniu 1945 ze stacji Kozowo.
Pozostali w Dziuplinie Niemcy mieszkali do lata 1946 roku. Nowo przybyła społeczność żyła w przekonaniu, że jest to sytuacja przejściowa i jeszcze trzeba będzie wracać na Kresy. Nie przeszkadzało to jednak w organizowaniu się społeczności. Pierwszym sołtysem został Marian Popiel. W roku 1946 postawiono drewniany krzyż upamiętniający przybycie do Dziupliny. W tymże roku powstała także szkoła, której pierwszym nauczycielem był Kazimierz Smyk. Podjęto inicjatywę budowy świetlicy wiejskiej. Na początek przywieziono drewniany barak w elementach i złożono go na dzisiejszym Placu Świetlicowym (stąd wziął swoją nazwę). Organizowano tam zabawy oraz inne imprezy. Sztandarowy był karnawałowy "Wspólny Opłatek", na zabawie tej bawiła się cała wieś.
Drewniana konstrukcja ścian świetlicy uległa zniszczeniu i wynikła potrzeba budowy nowej świetlicy. Będące w ruinie zabudowania przy ul. Głównej 4 w pierwotnym planie miały być podwaliną kaplicy. W latach 50. XX wieku nie było mowy o uzyskaniu pozwolenia na taką adaptację. Postanowiono, więc wybudować tam świetlicę wiejską. Rozbierano i czyszczono cegły, z których wzniesiono ściany. Do pokrycia dachu wykorzystano więźbę z baraku pełniącego funkcję wcześniejszej świetlicy. Aby zebrać fundusze na budowę obiektu istniała nawet grupa teatralna jeżdżąca z występami po całej okolicy. Przedsięwzięcie powiodło się i świetlica została wzniesiona i wykończona.
Lata 50. to także czas kolektywizacji wsi, która objęła także Dziuplinę. Powstał Rolniczy Zespół Spółdzielczy "Pokój" potocznie zwanym kołchozem, do którego pod silną presją agitacyjną przystąpiło większość miejscowych rolników. Tylko kilku gospodarzy oparło się temu procesowi. Żywot Spółdzielni był jednak krótki i w roku 1956 została rozwiązana. Wszyscy wrócili na swoje dawne grunty i gospodarzyli indywidualnie.
W 1952 roku w Jelczu powstały zakłady samochodowe. Na początku wykorzystano dawne hale produkcyjne zakładów Kruppa. Mieszkańcy Dziupliny coraz częściej znajdowali tam zatrudnienie. Wiele osób migrowało do pobliskich miast Wrocławia i Oławy, a także będących jeszcze wsią Laskowic. Życie na wsi zaczęło się zmieniać. Już w latach 70. XX wieku tak popularne do zbioru zboża snopowiązałki zaczęto zastępować kombajnami. Pojawiało się coraz więcej ciągników rolniczych. Impulsem do zwiększenia pogłowia krów było powstanie w Laskowicach spółdzielni mleczarskiej. Mleko było odbierane codziennie rano i przewożone do zakładu przetwórczego. Prawie w każdym domu była co najmniej jedna krowa.
Charakter Dziupliny nadal się zmienia. W gospodarstwach rolnych pracuje coraz mniej ludzi. Coraz mniej jest także hodowanych krów. Łąki i pastwiska będące niegdyś w wysokiej kulturze rolnej dziczeją i porastają krzakami. Nie konserwowane rowy przestają pełnić swoją rolę i tereny na powrót stają się podmokłe. Odnotowuje się jednak coraz większe zainteresowanie działkami budowlanymi. Bliskość Wrocławia powoduje, że wielu ludzi postanawia zamieszkać na wsi mimo tego, że nadal pracują w mieście. Proces ten w ostatnich latach przybiera na sile i trzeba się liczyć z tym, że liczba domostw w Dziuplinie będzie ciągle rosła.
Teraźniejszość.
Dziuplina mimo tego, że liczy około 350 mieszkańców jest bardzo dobrze zorganizowaną wsią. Już na przełomie lat 70. i 80. w gminnym konkursie folklorystycznym "Kolorowe Wsie" reprezentacja wsi zajmowała zawsze czołowe miejsca. W organizacji przedstawień angażowała się większość mieszkańców. W dużej mierze przyczynił się do tego ówczesny sołtys Czesław Gocoł. Wieś posiada świetlicę wiejską. Odbywają się w niej zabawy taneczne, wesela, a także służy mieszkańcom do organizacji uroczystości rodzinnych. Tam także koncentruje się życie kulturalne miejscowości. Kilka razy do roku przyjeżdżają z występami dla dzieci grupy teatralne.
Spektakle te cieszą się dużym zainteresowaniem i przyjeżdżają na nie także dzieci z okolicznych miejscowości. Organizowane są uroczystości z okazji Dnia Matki, Dnia Babci i Dziadka. Tam także odbywają się koncerty muzyczne.
W lipcu i sierpniu w świetlicy prowadzone są zajęcia wakacyjne dla dzieci. Stało się już tradycją, że kolejny sołtys i kolejna rada sołecka oddaje świetlicę w lepszym stanie niż go przejęła. Szczególnie duży postęp nastąpił za kadencji sołtysowskiej Józefa Bienia. Wymieniono podłogę, dobudowano pomieszczenie z toaletami, a co najważniejsze doprowadzono sieć wodociągową. Kupiono także naczynia stołowe. Za kadencji sołtysa Grzegorza Telatyńskiego wyremontowano kuchnię i zakupiono profesjonalny sprzęt kuchenny. Sala wzbogaciła się także o kominek, którego projektantem i wykonawcą był Andrzej Chmiel. W dziedzinie aktywnego wypoczynku też się sporo w Dziuplinie dzieje. We wsi działa piłkarski klub sportowy "Tramp Dziuplina", w którym gra miejscowa młodzież. Został on reaktywowany w 1998 roku po prawie 20-letniej przerwie. Obecnie grają w klasie C, ale awans jest bardzo bliski.
Tradycją miejscowości jest coroczna organizacja spływów kajakowych. Odbywają się one na okolicznych rzekach Smortawie, Oławie czy Widawie. Bierze w nich udział około 50 osób i są to całe rodziny. W okresie zimowym zaś organizowane są wyjazdy na nary i sanki do Zieleńca. Do stałego kalendarza weszły coroczne festyny wiejskie. Odbywają się one na przełomie czerwca i lipca. Każdy z nich ma inny charakter i musi mieć swój temat. Były uroczystości związane z 60. rocznicą przybycia do Dziupliny z Kresów Wschodnich. W kolejnym roku nawiązano do początków wsi i impreza odbywała się pod hasłem "Najdawniejsze dzieje osady dziuplińskiej". W roku 2007 tematem festynu była "Noc Kupały" i o północy były skoki przez ognisko, a także poszukiwano kwiatu paproci. W 2008 roku odbył się "Western piknik" i imprezą zawładnęli Indianie i kowboje. Kolejna impreza związana była z odsłonięciem obelisku upamiętniającym były niemiecki cmentarz. Goszczono 19-osobową delegację z Niemiec, byłych mieszkańców Dziupliny.
W polowej Mszy Świętej brał udział także duchowny ewangelicki co nadało jej charakter ekumeniczny. Tematem część rozrywkowej tego festynu było wesele. Była para młodych, przyśpiewki weselne i inne zwyczaje z tym związane. W roku 2010 ta cykliczna impreza odbyła się 3 i 4 lipca pod hasłem "Dziuplina Lipami Pachnąca i Miodem Płynąca". Było wiele atrakcji związanych z pszczelarstwem i wyrobami z miodu.

</doc>
<doc id="354919" url="https://pl.wikipedia.org/wiki?curid=354919" title="Dziurdziewo">
Dziurdziewo

Dziurdziewo – wieś w Polsce położona w województwie warmińsko-mazurskim, w powiecie nidzickim, w gminie Kozłowo.
W latach 1954-1971 wieś należała i była siedzibą gromady Dziurdziewo. W latach 1975–1998 miejscowość administracyjnie należała do województwa olsztyńskiego.

</doc>
<doc id="354920" url="https://pl.wikipedia.org/wiki?curid=354920" title="Dziurdzioły">
Dziurdzioły

Dziurdzioły – wieś w Polsce położona w województwie łódzkim, w powiecie rawskim, w gminie Rawa Mazowiecka.
Wieś szlachecka "Dziurdziołów" położona była w drugiej połowie XVI wieku w powiecie rawskim ziemi rawskiej województwa rawskiego. W latach 1954–1968 wieś należała i była siedzibą władz gromady Dziurdzioły, po jej zniesieniu w gromadzie Boguszyce. W latach 1975–1998 miejscowość administracyjnie należała do województwa skierniewickiego.

</doc>
<doc id="354921" url="https://pl.wikipedia.org/wiki?curid=354921" title="Dziurdziów">
Dziurdziów

Dziurdziów – wieś w Polsce położona w województwie podkarpackim, w powiecie leskim, w gminie Lesko.
Historia.
Nazwa miejscowości pochodzi z języka wołoskiego, zapewne od imienia zasadźcy (por. rum. "Giurgiu" - "Jerzy").
19 grudnia 1480 r. trzej bracia Balowie: dokonali podziału dóbr po zmarłym ojcu Janie Balu. Starszym braciom Maciejowi i ks. Piotrowi zapisano wsie: Dziurdziów, Hoczew, Terpiczów (Bachlawę), drugi Terpiczow (Średnią wieś), Berezkę, Wołkowyję Wielką, Terkę, dwie wsie, Bereźnicę Wyżną i Żernicę z lasami należącymi do tych wsi.
W połowie XIX wieku właścicielem posiadłości tabularnej w Dziurdziowie był Emilian Rylski&lt;. W 1893 właścicielem posiadłości tabularnej w Dziurdziowie był Franciszek Gostwicki.
W czasie Spisu Powszechnego w 1921 odnotowano, iż w 78 domach zamieszkiwało w Dziurdziowie 445 mieszkańców (375 grekokatolików, 63 rzymskich katolików, 7 żydów). 15 września 1944 wieś została zajęta przez wojska radzieckie. Po II wojnie światowej część greckokatolickich mieszkańców wysiedlono, a ich miejsce zajęli osadnicy z Podhala.
W latach 1975–1998 miejscowość administracyjnie należała do województwa krośnieńskiego.

</doc>
<doc id="354922" url="https://pl.wikipedia.org/wiki?curid=354922" title="Dziurków">
Dziurków

Dziurków – wieś w Polsce, położona w województwie mazowieckim, w powiecie lipskim, w gminie Solec nad Wisłą.
Wieś królewska, położona była w drugiej połowie XVI wieku w powiecie radomskim województwa sandomierskiego. Do 1954 roku istniała gmina Dziurków. W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Wniebowzięcia Najświętszej Maryi Panny w Solcu nad Wisłą.
Historia.
Wieś znana w wieku XV, wymienia ją Długosz (Liber Beneficiorum II 573) jako dającą dziesięcinę w wysokości 15 grzywien kościołowi w Solcu..
W wieku XIX do roku 1954 jest Dziurków siedzibą gminy.
Urodził się tu Juliusz Grzegorz Gerung – polski działacz powojennego podziemia antykomunistycznego, działacz kombatancki w okresie III Rzeczypospolitej, prezes Zarządu Głównego Związku Młodocianych Więźniów Politycznych lat 1944–1956 „Jaworzniacy”.

</doc>
<doc id="354923" url="https://pl.wikipedia.org/wiki?curid=354923" title="Dziwie">
Dziwie

Dziwie – wieś w Polsce położona w województwie wielkopolskim, w powiecie kolskim, w gminie Przedecz.
Wieś królewska położona w II połowie XVI wieku w powiecie przedeckim województwa brzeskokujawskiego, należała do starostwa przedeckiego. W latach 1954–1959 wieś należała i była siedzibą władz gromady Dziwie, po jej zniesieniu w gromadzie Przedecz. W latach 1975–1998 miejscowość administracyjnie należała do województwa konińskiego.

</doc>
<doc id="354924" url="https://pl.wikipedia.org/wiki?curid=354924" title="Dziwigórz">
Dziwigórz

Dziwigórz (niem. "Diesdorf" ) – wieś w Polsce położona w województwie dolnośląskim, w powiecie średzkim, w gminie Udanin.
Podział administracyjny.
W latach 1975–1998 miejscowość administracyjnie należała do województwa legnickiego.
Demografia.
Według Narodowego Spisu Powszechnego (III 2011 r.) liczył 64 mieszkańców. Jest najmniejszą miejscowością gminy Udanin.

</doc>
<doc id="354925" url="https://pl.wikipedia.org/wiki?curid=354925" title="Dziwle">
Dziwle

Dziwle – wieś w Polsce położona w województwie łódzkim, w powiecie piotrkowskim, w gminie Grabica.
W latach 1975–1998 miejscowość administracyjnie należała do województwa piotrkowskiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="354926" url="https://pl.wikipedia.org/wiki?curid=354926" title="Dziwy">
Dziwy

Dziwy – wieś w Polsce położona w województwie mazowieckim, w powiecie żuromińskim, w gminie Lubowidz. Leży nad rzeką Wkrą.
Wierni Kościoła rzymskokatolickiego należą do parafii św. Andrzeja Apostoła w Lubowidzu.
Prywatna wieś szlachecka położona była w drugiej połowie XVI wieku w powiecie sierpeckim województwa płockiego. W latach 1975–1998 miejscowość administracyjnie należała do województwa ciechanowskiego.

</doc>
<doc id="354927" url="https://pl.wikipedia.org/wiki?curid=354927" title="Dzwola">
Dzwola

Dzwola – wieś sołecka w Polsce położona w województwie lubelskim, w powiecie janowskim, w gminie Dzwola.
Według Narodowego Spisu Powszechnego (III 2011 r.) liczyła 897 mieszkańców.
Obiekty sakralne.
W Dzwoli znajduje się kościół pw. Matki Boskiej Częstochowskiej zbudowany w latach 1924-1927 według projektu Ignacego Kędzierskiego. Zasługi dla budowy świątyni położył ordynat Maurycy Zamoyski. Dzwola leży na trasie Janów Lubelski-Frampol przy drodze krajowej nr 74.
Historia miejscowości.
Pierwsza wzmianka historyczna o miejscowości Dzwola pochodzi z kroniki halicko-wołyńskiej z 1245 roku. W 1377 roku trafiła w ręce Dymitra z Goraja, a na początku XV w. – w ręce Szamotulskich. W 1595 roku wieś stała się własnością Jana Zamoyskiego, by później wejść w skład ordynacji zamojskiej. W połowie XVI w. rozpoczęto wydobywanie w okolicy rud żelaza oraz wytapianie ich w dymarkach i obrabianie w miejscowej kuźnicy (produkcja podstawowych narzędzi rolniczych). W XVII w. w Dzwoli założono folwark ordynacki, w którym działały: młyn, gorzelnia i karczma. W połowie XIX w. powstał browar. Podczas I wojny światowej na tym terenie miały miejsce walki rosyjsko-austriackie, w wyniku których spłonęła część zabudowań. W okresie międzywojennym powstała tu parafia rzymskokatolicka (1920 r.), straż pożarna (1926 r.) oraz Związek Strzelecki. Podczas II wojny światowej 29 września 1939 r. oddział polski pod dowództwem płk. Władysława Płonki zaatakował niemiecki dywizjon stacjonujący we wsi, co zmusiło Niemców do kapitulacji. 
W latach 1954–1961 wieś należała i była siedzibą władz gromady Dzwola, po jej zniesieniu w gromadzie Krzemień. W 1973 r. utworzono gminę Dzwola. W latach 1975–1998 miejscowość administracyjnie należała do województwa tarnobrzeskiego.

</doc>
<doc id="354928" url="https://pl.wikipedia.org/wiki?curid=354928" title="Dzwonkowice">
Dzwonkowice

Dzwonkowice – wieś w Polsce położona w województwie łódzkim, w powiecie skierniewickim, w gminie Nowy Kawęczyn.
W latach 1975–1998 miejscowość administracyjnie należała do województwa skierniewickiego.
Na terenie wsi Dzwonkowice, ok. 1,3 kilometra na wschód od kościoła w Starej Rawie znajdują się pozostałości wczesnośredniowiecznego grodziska. Grodzisko to leży na wschodnim (prawym) brzegu rzeki Rawki.

</doc>
<doc id="354930" url="https://pl.wikipedia.org/wiki?curid=354930" title="Dzwonowa">
Dzwonowa

Dzwonowa – wieś w Polsce położona w województwie podkarpackim, w powiecie dębickim, w gminie Jodłowa.
W latach 1975–1998 miejscowość administracyjnie należała do województwa tarnowskiego. Dzwonowa leży na terenie Pogórza Ciężkowickiego w dolinie potoku Wolanka. Jej powierzchnia wynosi 3,74 km2. Wieś, stanowiąca sołectwo w składzie gminy Jodłowa, graniczy z Zagórzem, Dęborzynem, Jodłową i Lubczą.
Dzwonowa była lokowana w 1357 roku jako wieś królewska na podstawie przywileju króla Kazimierza Wielkiego, wydanego dla zasadźców Tilkona i Mikołaja. Określał on powierzchnię wsi na 40 łanów. W okresie lokacji wieś wchodziła w skład powiatu bieckiego. Po utworzeniu w połowie XV wieku powiatu pilźnieńskiego, włączono do niego także Dzwonową.
W 1564 roku w Dzwonowej istniało sołectwo należące do Mateusza Gogolińskiego, karczma i młyn. W wyniku rozbiorów wieś znalazła się w zaborze austriackim, przechodząc na własność monarchii habsburskiej, a następnie została sprzedana w ręce prywatne.
W okresie dwudziestolecia międzywojennego w Dzwonowej istniała szkoła podstawowa, reaktywowana pod koniec lat 50. XX wieku, zamknięta w 2004 roku z powodu małej ilości uczących się dzieci. Od 1982 roku we wsi funkcjonuje jednostka Ochotniczej Straży Pożarnej.

</doc>
<doc id="354931" url="https://pl.wikipedia.org/wiki?curid=354931" title="Dzwonowice">
Dzwonowice

Dzwonowice – wieś w Polsce położona w województwie śląskim, w powiecie zawierciańskim, w gminie Pilica, przy drodze wojewódzkiej nr 794.
W latach 1975–1998 miejscowość administracyjnie należała do województwa katowickiego.

</doc>
<doc id="354932" url="https://pl.wikipedia.org/wiki?curid=354932" title="Dźwierszno Małe">
Dźwierszno Małe

Dźwierszno Małe – wieś w Polsce położona w województwie wielkopolskim, w powiecie pilskim, w gminie Łobżenica.
Dźwierżno uzyskało lokację miejską przed 1487 rokiem, zdegradowane po 1572 roku. W latach 1954–1972 wieś należała i była siedzibą władz gromady Dźwierszno Małe. W latach 1975–1998 miejscowość administracyjnie należała do województwa pilskiego.

</doc>
<doc id="354933" url="https://pl.wikipedia.org/wiki?curid=354933" title="Dźwierszno Wielkie">
Dźwierszno Wielkie

Dźwierszno Wielkie – wieś w Polsce położona w województwie wielkopolskim, w powiecie pilskim, w gminie Łobżenica.
W latach 1954–1957 wieś należała i była siedzibą władz gromady Dźwierszno Wielkie, po jej zniesieniu w gromadzie Dźwierszno Małe. W latach 1975–1998 miejscowość administracyjnie należała do województwa pilskiego.
Wieś jest siedzibą rzymskokatolickiej parafii św. Mikołaja.
Zobacz też: Dźwierszno Małe

</doc>
<doc id="354934" url="https://pl.wikipedia.org/wiki?curid=354934" title="Dźwiersztyny">
Dźwiersztyny

Dźwiersztyny (dawniej "Schwirgstein") – wieś w Polsce położona w województwie warmińsko-mazurskim, w powiecie szczycieńskim, w gminie Pasym. W latach 1975–1998 miejscowość administracyjnie należała do województwa olsztyńskiego.
W układzie przestrzennym wieś jest ulicówka, z brukowana droga oraz murowanymi z czerwonej cegły domami.
Wieś lokowana pod koniec XIV w. Przywilej lokacyjny odnawiano w roku 1429 oraz 1474. W XIX w. wieś powiększono o grunty Lasów Napiwodzkich. Murowaną szkołę zbudowano w 1886 r. Obecnie szkoła jest nieczynna.

</doc>
<doc id="354935" url="https://pl.wikipedia.org/wiki?curid=354935" title="Dźwierzchno">
Dźwierzchno

Dźwierzchno – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.
Dawna nazwa.
W czasie zaborów miejscowość ta nosiła nazwę "Kaisertreu". W roku 1920 dekretem ministra W. Seydy z 30 stycznia 1920 r. nastąpiła zmiana nazwy na Dźwierzchno.
Historia.
Dźwierzchno to jedna z najstarszych wsi w Polsce, wspominana jest w dokumentach kościelnych z X wieku.
Źródła historyczne podają nazwę wsi w formach Dźwierzhno alias "Dzwierzno", "Dzvirstino", "Drwisna"; w roku 1390 pisano także "Dzwirdzino". W XIX wieku wieś położona była w powiecie inowrocławskim.
Według katalogu biskupów kujawskich pierwszy biskup kruszwicki, "Lucidus", założył tu kościół i przy nim został pochowany. Datę śmierci podaje katalog na rok 993.
Również i następcy jego: "Laurentius" (zmarły 1014) i "Marcellinus" (zmarły 1033) tu mają spoczywać (Mon. Pol. IV, 25).
W dokumentach z roku 1250 własność kościoła inowrocławskiego. W roku 1268 otrzymuje wieś drogą zamiany Ziemomysł, książę kujawski, wraz z młynem, jeziorem i winnicą. Kaplica kościelna pozostanie własnością prepozytury kruszwickiej (wieś posiada wówczas 17 łanów chłopskich Dok. 187, 13 i 213, 38). Wieś wspominana jest także w dokumentach z roku 1390 (K. W., n. 1894).
Wieś pierwotnie znajdowała się tam, gdzie dziś jest cmentarz - kilkaset metrów od dzisiejszego kościoła pw. Św. Katarzyny. Miejsce pierwotnego kościoła (pod tym samym wezwaniem) oznaczone jest drewnianym krzyżem. Znajduje się tam też tablica informacyjna mówiąca o istnieniu w tym miejscu grodu, drewnianego kościoła - miejsca rezydowania i pochowania wspomnianych powyżej biskupów kujawskich.
W wieku XIX wieś posiadała 8 domów, 80 mieszkańców w tym 60 ewangelików, 20 katolików. Analfabetów było 22. Kościół parafialny należał do dekanatu inowrocławskiego i administrowany był wspólnie z kościołem w Tucznie. Ówczesna stacja pocztowa i kolei żelaznych w Złotnikach (Guldenhof) była odległa o 7 kilometrów.
Współczesny kościół pw. Św. Katarzyny jest w stylu gotyckim, wg tablicy informacyjnej wewnątrz został ufundowany sumptem króla pruskiego w 1905r., wyświęcony 24.07.1907r. Odbudowany w 1978r. po pożarze z 13.10.1975 r.
W wieku XIX prowadzono na terenie wsi wykopaliska archeologiczne – pod wsią na roli gospodarza Michalskiego odkopano grób kamienny a w nim urnę czarną.

</doc>
<doc id="354937" url="https://pl.wikipedia.org/wiki?curid=354937" title="Dźwiniacz Dolny">
Dźwiniacz Dolny

Dźwiniacz Dolny – wieś w Polsce położona w województwie podkarpackim, w powiecie bieszczadzkim, w gminie Ustrzyki Dolne.
W latach 1975–1998 miejscowość administracyjnie należała do województwa krośnieńskiego.
Przez wieś przepływa potok Dźwiniacz, który w dolnym biegu w Łodynie przyjmuje nazwę Łodynka i w Brzegach Dolnych uchodzi do Strwiąża.
Dnia 12 maja 1946 roku wszystkich mieszkańców wsi Dźwiniacz Dolny w liczbie około 760 osób, podobnie jak z wielu okolicznych miejscowości wysiedlono w ramach Akcji „Wisła”. Po wsi Dźwiniacz Dolny, gdzie według spisu z 1939 roku znajdowało się 119 domów, pozostały tylko pola oraz opuszczona cerkiew. Dopiero 15 lutego 1951 roku na mocy umowy dwustronnej pomiędzy PRL a ZSRR przeprowadzono wymianę terenów przygranicznych odzyskując Bieszczady. Dźwiniacz Dolny odbudował się dopiero po 1959 roku.
Od roku 2000 w Dźwiniaczu Dolnym odbywa się co roku w sierpniu festyn folklorystyczny pn. Święto Chleba. Główną atrakcją imprezy są wypieki chleba na liściach chrzanu i kapusty w piecu chlebowym na wolnym powietrzu. Imprezie towarzyszą występy zespołów folklorystycznych z Polski i Słowacji.

</doc>
<doc id="354938" url="https://pl.wikipedia.org/wiki?curid=354938" title="Dźwiniacz Górny">
Dźwiniacz Górny

Dźwiniacz Górny – nieistniejąca wieś w Polsce położona w województwie podkarpackim, w powiecie bieszczadzkim, w gminie Lutowiska, obecnie jest to tzw. "obszar geodezyjny". Mimo to miejscowość figuruje jako osada w rejestrze TERYT. Podlega sołectwu Stuposiany.
8 km na północny wschód od wsi znajduje się źródło Dniestru.
Historia.
W XIX wieku większa własność ziemska (szlachecka) w Dźwiniaczu Górnym należała do rodu Łodyńskich herbu Sas. W 1804 właścicielem był Jan Łodyński. W latach 50. właścicielem tych dóbr był Hilary Treter, syn Aleksandra i Konstancji z domu Łodyńskiej herbu Sas. Potem Celina i Mieczysław Treterowie odziedziczyli po Aleksandrze Treterze części wsi Dźwiniacz Górny (w 1865 dobra nabył Herman Frenkiel).
Do 1934 Dźwiniacz Górny był odrębną gminą jednostkową, a w latach 1934–1945 gromadą w zbiorowej gminie Tarnawa Niżna, należącej do powiatu turczańskiego w woj. lwowskim (do 1931 woj. stanisławowskie). W latach 1945–1951 w obrębie powiatu leskiego w woj. rzeszowskim, w 1952–1972 powiatu ustrzyckiego, a w 1972–1975 powiatu bieszczadzkiego w tymże województwie (1952–1954 i od 1973 w gminie Lutowiska (Szewczenko)). W latach 1975–1998 w województwie krośnieńskim.
Wieś istniała do roku 1946. W roku 1880 mieszkało w niej 90 Żydów, a w roku 1921 już 171. Żydzi należeli do gminy wyznaniowej w Lutowiskach i posiadali we wsi drewniany dom modlitwy. Wieś obecnie nie istnieje, a jej teren został w roku 1946 podzielony między Polskę a sowiecką Ukrainę.

</doc>
<doc id="354939" url="https://pl.wikipedia.org/wiki?curid=354939" title="Dźwirzyno">
Dźwirzyno

Dźwirzyno (niem. "Kolberger Deep") – wieś sołecka w północno-zachodniej Polsce, w województwie zachodniopomorskim, w powiecie kołobrzeskim, w gminie Kołobrzeg. Miejscowość położona jest nad Morzem Bałtyckim, na Pobrzeżu Szczecińskim, nad jeziorem Resko Przymorskie.
Dźwirzyno to miejscowość wypoczynkowa z portem morskim, letnim kąpieliskiem i rozbudowaną bazą wypoczynkowo-turystyczną.
Położenie.
Dźwirzyno leży w środkowej części wybrzeża woj. zachodniopomorskiego, w północno-zachodniej części powiatu kołobrzeskiego. Miejscowość położona jest nad Morzem Bałtyckim, na północno-wschodnim brzegu jeziora Resko Przymorskie. Dźwirzyno leży nad rzeką Starą Błotnicą, na Wybrzeżu Trzebiatowskim – jednym z mezoregionów Pobrzeża Szczecińskiego. Wieś jest położona ok. 10 km na zachód od Kołobrzegu.
Dźwirzyno leży na Pomorzu Zachodnim. W latach 1975–1998 miejscowość administracyjnie należała do województwa koszalińskiego.
Od wschodu i zachodu, a także od rzeki Błotnicy i brzegu jeziora, miejscowość jest otoczona przez obszary programu Natura 2000, tj. Trzebiatowsko-Kołobrzeski Pas Nadmorski oraz w zbliżonych granicach obszar specjalnej ochrony ptaków „Wybrzeże Trzebiatowskie”.
Środowisko naturalne.
Wzdłuż szerokiej plaży ciągnie się na wydmach nieduży las sosnowy.
Przy ul. Wyzwolenia 8 rośnie 16 dębów szypułkowych będących pomnikami przyrody. Ich wysokość wynosi od 18 do 20 m; obwód 125–250 cm.
Pomiędzy plażą a obszarem zabudowanym występuje pas wydm nadmorskich o zróżnicowanej budowie i kształcie. Pola wydmowe w Dźwirzynie mają szerokość do 0,5 km i maksymalną wysokość do 15,2 m n.p.m. W zachodniej części miejscowości wydma zanika na szerokość kilkudziesięciu metrów.
Obszar Dźwirzyna na północ od ul. Wyzwolenia został objęty obszarem chronionego krajobrazu Koszaliński Pas Nadmorski. Tereny wokół Dźwirzyna zostały objęte Trzebiatowsko-Kołobrzeskim Pasem Nadmorskim.
Infrastruktura.
W Dźwirzynie znajduje się port rybacki na przetoce łączącej jezioro z morzem. Nad Reskiem Przymorskim znajduje się przystań żeglarsko-kajakowa, a także stanica wodna.
W miejscowości znajduje się placówka pocztowa, apteka, posterunek policji, a także kościół pw. Matki Bożej Uzdrowienia Chorych wybudowany w latach 1982–1999.
W Dźwirzynie zostało wyznaczone letnie kąpielisko morskie o obejmujące 730 m linii brzegowej, z 4 odcinkami plaży strzeżonej po 100 m każdy. W sezonie 2013 r. sezon kąpielowy określono na okres od 22 czerwca do 9 września. W 2012 r. kąpielisko Dźwirzyno spełniało obowiązkowe wymogi jakościowe dla wody w kąpielisku Unii Europejskiej.
Kultura i turystyka.
Położenie nad morzem i jeziorze Resko Przymorskie sprawia, że oprócz wypoczynku na plaży istnieje możliwość wędkowania i uprawiania sportów wodnych.
Dźwirzyno jest letniskiem z rozbudowaną bazą wypoczynkowo-turystyczną. Znajduje się tutaj szereg ośrodków wypoczynkowych, kwater prywatnych, kempingów, 5- i 4-gwiazdkowy hotel.
Od 1996 roku corocznie w lipcu odbywa się Ogólnopolski Bieg „Ku Słońcu” o Puchar Wójta Gminy Kołobrzeg. Zawody odbywają się na trasie Dźwirzyno–Grzybowo–Dźwirzyno o dystansie 10 km i przebiegają plażą, duktem leśnym, drogą asfaltową i drogą betonową do mety.
Przez miejscowość biegnie międzynarodowy Szlak Rowerowy Wokół Bałtyku (R-10), będący częścią sieci EuroVelo (EV10). W 2018 dla jego potrzeb wybudowano specjalną kładkę przebiegającą przez wędrujące wydmy wraz z tarasem widokowym. Przez miejscowość przechodzi pieszy Szlak Nadmorski. W miejscowościach wypoczynkowych wzdłuż wybrzeża ma przechodzić nadmorska międzynarodowa trasa rowerowa.
Planowana jest budowa Centrum Sportów Wodnych nad jez. Resko Przymorskie (koszt: 11 mln zł).
Obiekty sportowe.
Gminne Centrum Sportu i Rekreacji w Dźwirzynie:
Pływalnie:
Inne:
Oświata i społeczność.
W Dźwirzynie znajduje się Szkoła Podstawowa im. Jana Pawła II. Do obwodu szkoły podstawowej w Dźwirzynie należą tylko uczniowie z Dźwirzyna. Jednakże zapewniony jest także dojazd uczniów z Kołobrzegu i Grzybowa. Najbliższe szkoły ponadgimnazjalne mieszczą się w Kołobrzegu.
We wsi mieści się Gminne Centrum Sportu i Rekreacji w Dźwirzynie, w którym znajduje się: sala sportowa, siłownia, salka fitness, zewnętrzny kort tenisowy, boisko do koszykówki zewnętrzne, boisko do siatkówki zewnętrzne, boisko do badmintona, pole minigolfa
Gmina Kołobrzeg utworzyła jednostkę pomocniczą – sołectwo „Dźwirzyno”, obejmujące wieś Dźwirzyno oraz niezamieszkaną osadę Wólka. Mieszkańcy wybierają na zebraniu wiejskim sołtysa oraz radę sołecką. Do 15-osobowej Rady Gminy Kołobrzeg, mieszkańcy sołectwa wybierają jednego radnego.
Komunikacja.
Przez miejscowość przechodzi modernizowana droga powiatowa nr 3152Z (Kołobrzeg–Mrzeżyno), która ciągnie się dalej wzdłuż wybrzeża do drogi wojewódzkiej nr 109.
Układ komunikacyjny stanowi ulica Wyzwolenia, biegnąca w niewielkiej odległości od morza. Od głównej ulicy odchodzą mniejsze, których większość zostało wyłożonych kostką brukową. Przejazd przez miejscowość w sezonie letnim jest utrudniony ze względu na charakter ulicy przelotowej oraz niepoprawnie zaparkowane na niej samochody.
Najbliższy przystanek kolejowy znajduje się Starym Borku, a najbliższy dworzec w Kołobrzegu (10 km).
Historia.
Obszar ten w XIII wieku należał do klasztoru premonstratensów w Białobokach koło Trzebiatowa. Jednak pretensje do niego wysunął rycerz Przybysław, książęcy podkomorzy. Klasztor odkupił prawa do spornego obszaru za 300 marek. W 1305 roku wybuchł spór pomiędzy Kołobrzegiem a opatem białobockim w kwestii przebiegu zachodniej granicy posiadłości miejskich. Wówczas to po raz pierwszy pojawia się nazwa wsi (która wcześniej była wymieniana jedynie bezimiennie) – "Rega". Jej dokładna lokalizacja nie jest do końca pewna. Przypuszcza się, że znajdowała się bliżej obecnego Dźwirzyna. Dogodne położenie osady spowodowało, że dość szybko zainteresował się nią Trzebiatów. W 1287 roku po raz pierwszy wymieniono w źródłach pisanych port "Rega" ("Regoujście"). Wówczas to książę Bogusław IV oraz opat białobocki Tidbald nadali Trzebiatowowi lubeckie prawa miejskie, a mieszczanie zaś otrzymali przywilej swobodnego korzystania z portu. Przez całą 1. połowę XIV wieku książęta pomorscy kolejnymi przywilejami przyczyniali się do szybkiego rozwoju osady. W 1457 roku zaczęto budować nowy port. Biskup Henning i kapituła katedralna w Kamieniu zadecydowali o ufundowaniu nowego portu z myślą o jego późniejszym nadaniu Trzebiatowowi. Od połowy XVI wieku osadę tę zaczęto nazywać „Treptowschen Tip” (później Treptower Deep), określenie Regoujścuie (Regamünde) wyszło zaś z użycia. Na podstawie źródeł pisanych ustalono, iż Regoujście w swych dziejach miało trzy lokalizacje: pierwsza to wieś Stara Rega, która leżeć musiała bliżej obecnego Dźwirzyna. Poświadczają ją dokumenty z okresu pomiędzy 1250a 1329 rokiem. Pomiędzy drugą z dat a 1457 rokiem port Regoujście przeniesiono na dogodniejsze miejsce – dalej na wschód, bliżej obecnego Mrzeżyna. Pomiędzy 1445 a 1449 rokiem zniszczyli go mieszkańcy Kołobrzegu i Gryfic, a Trzebiatów wraz z klasztorem białobockim rozpoczął kolejną budowę – na miejscu obecnego Mrzeżyna.
W 1959 r. stałe połowy w Dźwirzynie rozpoczęli pierwsi rybacy – Zygmunt Bąk z pomocnikiem Henrykiem Gołuńskim, a wkrótce potem brat Zygmunta – Ryszard.
W 1966 r. wieś miała 80 stałych mieszkańców, w tym kilka rodzin rybaków. Według stanu z 15 grudnia 1997 r. liczba mieszkańców zameldowanych w Dźwirzynie na pobyt stały wynosiła 652, a na pobyt czasowy – 120.
W latach 1974–2005 Dźwirzyno było uznane przez rząd za miejscowość posiadającą warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa. W oparciu o warunki naturalne ustalono dla Dźwirzyna pierwszoplanowe kierunki leczenia: choroby narządów ruchu, choroby układu oddechowego wieku dziecięcego i choroby układu wydzielania wewnętrznego i przemiany materii wieku dziecięcego. Ponadto ustalono drugoplanowy kierunek klimatyczno-usprawniający.
W 1983 roku podczas prac archeologicznych około 500 metrów na wschód od kanału portowego łączącego Bałtyk z jeziorem Resko odkryto ślady latarni morskiej i niewielkiej przystani, funkcjonującej tutaj pod koniec średniowiecza i w okresie nowożytnym (XV-XVI wiek).
W 2005 r. zbudowano nowy basen portowy ograniczony pirsem.
W 2010 r. wybudowano nowy most nad Kanałem Resko (oddany do użytkowania w styczniu 2011 r.). Zastąpił on stary wojskowy most, który był postawiony jako budowla tymczasowa, tuż po wojnie. W 2011 r. nadano szkole podstawowej imię Jana Pawła II.
Toponimia.
Nazwa miejscowości pojawia się w poszczególnych latach: "Deruiante" 1228, "Duirin", "Dwyrin" 1270, "Duverinensia" 1305, "Old Dep" 1618, "Colbergsche Deep" 1780, "Colbergsche Deep" 1789, "Deep" 1819, "Colberger Deep" 1835.
Podejrzewa się, że pierwotną nazwą było "*Dŕstьno" lub "*Dvьr-ino". Nazwa miałaby pochodzić od prasłowiańskiego słowa "*dŕsty", "-ьve" (pol. piasek, żwir) lub pochodnego przymiotnika "*dźwirstny".
Późniejsza niemiecka nazwa pochodzi od średnio-wysoko-niemieckiego słowa "dêp" o znaczeniu kanał, głębia. W następnych wiekach utrwalił się przymiotnik "Colbergsche", "Colberger", "Kolberger" („kołobrzeski”), który dodawano dla odróżnienia od drugiej, pobliskiej miejscowości o tej samej nazwie. Tę określano z kolei jako "Treptower Deep" („trzebiatowski”, dziś Mrzeżyno).
Nazwa słowiańska została odtworzona przez władze polskie po 1945 r. W 1947 r. urzędowo wprowadzono nazwę "Dźwirzyno".

</doc>
<doc id="354940" url="https://pl.wikipedia.org/wiki?curid=354940" title="Dąbczyn">
Dąbczyn

Dąbczyn – wieś w Polsce położona w województwie podlaskim, w powiecie wysokomazowieckim, w gminie Ciechanowiec. Część wsi włączono do Ciechanowca.
W latach 1975–1998 miejscowość administracyjnie należała do województwa łomżyńskiego.
Wierni kościoła rzymskokatolickiego należą do parafii Trójcy Przenajświętszej w Ciechanowcu.
Historia.
W roku 1921 w "kolonii Dąbczyn" naliczono 4 budynki z przeznaczeniem mieszkalnym oraz 28. mieszkańców (14. mężczyzn i 14 kobiet). Wszyscy zadeklarowali narodowość polską i wyznanie rzymskokatolickie.
Współcześnie.
Na jej terenie odnaleziono złoża iłków mułkowatych i mułków ilastych

</doc>
<doc id="354941" url="https://pl.wikipedia.org/wiki?curid=354941" title="G.729">
G.729

G.729 – standard kodowania (kodek) mowy stosowany w telefonii VoIP. Algorytm jego oparty jest na kodowaniu próbek o długości 10 milisekund i generuje przepływność 8 kbit/s. Istnieją też jego odmiany generujące przepływność 6,4 i 11,8 kbit/s, dające odpowiednio nieznacznie gorszą lub lepszą jakość dźwięku. G.729 używa kodowania CS-ACELP.
Bardzo popularna jest wersja G.729a kodeka, która jest oczywiście kompatybilna z G.729, wymaga ona nieco mniejszej mocy obliczeniowej przy kompresji, jednak kosztem nieznacznego obniżenia jakości połączenia. Istnieje także wersja G.729b, w której wykrywane są momenty ciszy, będące następnie odpowiednio kompresowane. Kodek G.729 został również rozbudowany o obsługę szerokopasmowego kodowania mowy i dźwięków – zakres przenoszonych częstotliwości w tym przypadku rozszerzony jest do przedziału 50 Hz – 7 kHz. To rozszerzenie standardu jest nazywane G.729.1.
Początkowo G.729 obwarowany był ograniczeniami patentowymi i z tego powodu przy zastosowaniach komercyjnych należało wykupić licencję – właścicielem jej był The G.729 Consortium. W styczniu 2017 r. patenty na ten kodek wygasły i nie są już pobierane za niego tantiema.

</doc>
<doc id="354942" url="https://pl.wikipedia.org/wiki?curid=354942" title="Dąb Mały">
Dąb Mały

Dąb Mały – wieś w Polsce położona w województwie kujawsko-pomorskim, w powiecie włocławskim, w gminie Włocławek.
W latach 1975–1998 miejscowość administracyjnie należała do województwa włocławskiego. Według Narodowego Spisu Powszechnego (III 2011 r.) liczyła 113 mieszkańców. Jest 21. co do wielkości miejscowością gminy Włocławek.

</doc>
<doc id="354943" url="https://pl.wikipedia.org/wiki?curid=354943" title="Dąbrowa Godowska">
Dąbrowa Godowska

Dąbrowa Godowska (dawn. "Dąbrowa Puścińska") – wieś w Polsce położona w województwie lubelskim, w powiecie opolskim, w gminie Opole Lubelskie.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Opole Lubelskie.

</doc>
<doc id="354944" url="https://pl.wikipedia.org/wiki?curid=354944" title="Dąbrowa Mała (województwo kujawsko-pomorskie)">
Dąbrowa Mała (województwo kujawsko-pomorskie)

Dąbrowa Mała – wieś w Polsce położona w województwie kujawsko-pomorskim, w powiecie inowrocławskim, w gminie Rojewo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) wieś liczyła 10 mieszkańców. Jest zdecydowanie najmniejszą miejscowością gminy Rojewo (druga spośród najmniejszych wsi, Jurancice, liczą 42 mieszkańców).
Położenie.
Dąbrowa Mała to wieś niesołecka usytuowana na południowym skraju Puszczy Bydgoskiej, na północno-zachodnim skraju gminy Rojewo w powiecie inowrocławskim. Od zachodu graniczy z Chrośną (gmina Solec Kujawski, od wschodu z Osiekiem Wielkim i Zawiszynem (gmina Rojewo), a od południa poprzez pas lasu z Dąbrową Wielką (gmina Nowa Wieś Wielka).
Pod względem "fizyczno-geograficznym" leży w obrębie Pradoliny Toruńsko-Eberswaldzkiej w mezoregionie Kotlina Toruńska.
Charakterystyka.
Dąbrowa Mała to niewielka wieś, położona w enklawie pośród Puszczy Bydgoskiej. Znajduje się w obrębie ostańców erozyjnych kęp morenowych w obrębie Kotliny Toruńskiej, które ciągną z zachodu na wschód od Dobromierza, poprzez Dębinkę, Leszyce i Chrośnę. W związku z tym notuje się tu lepsze gleby, niż typowe dla Puszczy Bydgoskiej piaski wydmowe. Zajmowane przez wieś obniżenie odwadnia Kanał Chrośniański uchodzący do Zielonej Strugi. Bór sosnowy na północ i południe od wsi porasta pas wydm śródlądowych o wysokości względnej dochodzącej do 15 m.
Historia.
Wiek XVIII.
Wieś Dąbrowa Mała, należąca do starostwa bydgoskiego, powstała w 1752 roku, kiedy otrzymała kontrakt osadniczy olęderski na 50 lat nadany przez wójta bydgoskiego Maurycego Brühla. Wieś w 1753 r. zamieszkiwało 4 gospodarzy, który uprawiali 3 włóki ziemi uprawnej. Osadnicy oprócz opłaty podatków (czynsz, pogłówne, hiberna, gajowe, młynowe), obowiązani byli wozić drewno do dworu oraz zaopatrywać się w piwo i gorzałkę z karczmy zamkowej. Wieś wzięła nazwę od pobliskiej, starszej wsi olęderskiej Dąbrowa (założonej około 1690 r.), którą odtąd nazywano Dąbrową Wielką. Inwentarz wójtostwa bydgoskiego z 1766 r. podaje, że we wsi znajdował się folwark, na którym mieszkało 2 gospodarzy (Paweł Rezon, Michał Bollke), oczynszowany rocznie na 278 złotych polskich. Ponadto za osobnym przywilejem wójta Maurycego Brühla z 1756 r. we wsi osadzono kolejnych 5 olędrów, którzy zobowiązani byli płacić rocznie 211 złotych. Nowi gospodarze posiadali 4 i ½ włók ziemi uprawnej. Z mapy topograficznej Friedricha von Schröttera (1798-1802) wynika, że wieś zajmowała wykarczowaną polanę w Puszczy Bydgoskiej na południe od Chrośnej i na zachód od Leszyc.
Wiek XIX.
Wieś rozrosła się wskutek napływu kolonistów niemieckich. Spis miejscowości rejencji bydgoskiej z 1833 r. podaje, że we wsi Dąbrowa Mała (niem. "Klein Dombrowo") w powiecie bydgoskim mieszkało 149 osób (wszyscy ewangelicy) w 19 domach. Według opisu Jana Nepomucena Bobrowicza z 1846 r. wieś i folwark Dąbrowa Mała należały do rządowej domeny bydgoskiej. Kolejny spis z 1860 r. podaje, że we wsi mieszkało 144 osób (143 ewangelików, 1 katolik) w 23 domach. We wsi istniała szkoła elementarna. Pod koniec XIX wieku nazwę miejscowości zniemczono na "Mittenwalde". Słownik geograficzny Królestwa Polskiego dla roku 1884 podaje, że Dąbrowa Mała (niem. "Elsendorf") była wsią położoną na południowo-wschodnim krańcu powiatu bydgoskiego. Mieszkało tu 192 osób (190 ewangelików, 2 katolików) w 22 domach. Jak wynika z podziału wyznaniowego, przytłaczającą większość mieszkańców stanowili Niemcy.
Wiek XX.
W styczniu 1920 roku na mocy traktatu wersalskiego miejscowość znalazła się w granicach odrodzonej Polski. Przywrócono wówczas polską nazwę miejscowości "Dąbrowa Mała". W okresie międzywojennym miejscowość wchodziła w skład powiatu bydgoskiego. Spis ludności z dnia 30 września 1921 r. wykazał, że wieś Dąbrowa Mała liczyła 164 mieszkańców (2 Polaków, 162 Niemców), którzy zamieszkiwali 34 domy. Była to obok Chrośny i Dąbrowy Wielkiej wieś o największym udziale Niemców w populacji. Do 1934 r. była gminą wiejską o powierzchni 247 ha. Istniało tu 24 gospodarstwa należące do mniejszości niemieckiej, które obejmowały łącznie 83% powierzchni wsi. Od 1934 r. wchodziła w skład gromady Chrośna w gminie Solec Kujawski.
Podczas okupacji niemieckiej wieś wchodziła w skład nowo utworzonej gminy Nowa Wieś Wielka, do czasu gdy gminę tą rozwiązano i wcielono do gminy Solec Kujawski. W 1941 r. miejscowość liczyła 148 mieszkańców.
W latach 1945-1954 wieś podobnie jak w latach 30. XX wieku wchodziła w skład gromady wiejskiej Chrośna, w gminie Solec Kujawski. Po reformie administracyjnej z 25 września 1954 r. miejscowość włączono do powiatu inowrocławskiego do nowo utworzonej gromady Rojewice. Od 1 stycznia 1973 r. wieś znajduje się w gminie Rojewo.

</doc>
<doc id="354945" url="https://pl.wikipedia.org/wiki?curid=354945" title="Dąbrowa nad Czarną">
Dąbrowa nad Czarną

Dąbrowa nad Czarną (do 1961 "Dąbrowa II") – wieś w Polsce położona w województwie łódzkim, w powiecie piotrkowskim, w gminie Aleksandrów.
W latach 1975–1998 miejscowość administracyjnie należała do województwa piotrkowskiego.
Była wsią klasztoru cystersów sulejowskich w województwie sandomierskim w ostatniej ćwierci XVI wieku. 
Miejscowość ta służyła jako plener dla licznych filmów i seriali, takich jak: "Wierna rzeka" (1983) – reż. Tadeusz Chmielewski, "Ucieczka z miejsc ukochanych" (1989) – reż. Julian Dziedzina, "Janka" (1989) – reż. Janusz Łęski i Adam Iwiński, "Urwisy z Doliny Młynów" (1985) – reż. Janusz Łęski, "Przygrywka" (1983) – reż. Janusz Łęski, "Klementynka i Klemens – gęsi z Doliny Młynów" (1986) – reż. Janusz Łęski, "Stary człowiek i pies" (2008) – reż. Witold Leszczyński i Andrzej Kostenko.
W 1886 r. w Dąbrowie nad Czarną urodził się Kazimierz Kosiński, polski poeta, historyk literatury, pedagog, członek Towarzystwa Naukowego Warszawskiego. 27 lutego 1918 r. przyszedł tu na świat gen. Aleksander Arkuszyński ps. „Maj”, kawaler orderu Virtuti Militari, odznaczony dwukrotnie Krzyżem Walecznych. Autor książki "Przeciw dwóm wrogom" (pierwsze wydanie 1995 r.), opisującej dzieje AK i ROAK na terenie swego rejonu, współautor książki "Dzieje 25pp Armii Krajowej" (wyd. 2001).
Wieś jest siedzibą rzymskokatolickiej parafii św. Apostołów Piotra i Pawła.

</doc>
<doc id="354946" url="https://pl.wikipedia.org/wiki?curid=354946" title="Dąbrówka Dolna">
Dąbrówka Dolna

Dąbrówka Dolna () – wieś w Polsce położona w województwie opolskim, w powiecie namysłowskim, w gminie Pokój.
Przysiółkiem wsi jest Szubienik.
W okresie hitlerowskiego reżimu w latach 1932–1945 miejscowość nosiła nazwę "Eichendorf".
W latach 1954–1972 wieś należała i była siedzibą władz gromady Dąbrówka Dolna.
Wspólnoty wyznaniowe

</doc>
<doc id="354947" url="https://pl.wikipedia.org/wiki?curid=354947" title="Dąbrówka Królewska">
Dąbrówka Królewska

Dąbrówka Królewska – wieś w Polsce położona w województwie kujawsko-pomorskim, w powiecie grudziądzkim, w gminie Gruta.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 642 mieszkańców. Jest trzecią co do wielkości miejscowością gminy Gruta.
Historia i zabytki.
Wieś wzmiankowana w 1291 roku – lokowana na prawie chełmińskim. W Dąbrówce Królewskiej znajduje się kościół parafialny pw. św. Jakuba wzniesiony około 1300 r. W XVI wieku przejęty przez protestantów, od roku 1626 ponownie katolicki. Wybudowany w stylu gotyckim, orientowany, murowany z kamienia narzutowego uzupełnianego cegłą, górne części z cegły. Wyposażenie wnętrza głównie barokowe z przełomu XVII/XVIII wieku.
Kościół wpisany jest do rejestru zabytków NID pod nr A/360 z 13.07.1936.
II wojna światowa.
Na miejscowym cmentarzu znajduje się pomnik poświęcony pamięci około 80 żołnierzy 16 Pomorskiej Dywizji Piechoty, poległych w walce z wojskami niemieckimi 2 września 1939. Na cmentarzu znajduje się również grób poległych żołnierzy, w tym ich dowódcy, majora Ryszarda Kremky.

</doc>
<doc id="354948" url="https://pl.wikipedia.org/wiki?curid=354948" title="Dąbrówka-Niwka">
Dąbrówka-Niwka

Dąbrówka-Niwka – wieś w Polsce położona w województwie mazowieckim, w powiecie siedleckim, w gminie Skórzec.
W latach 1954–1961 wieś należała i była siedzibą władz gromady Dąbrówka-Niwka, po jej zniesieniu w gromadzie Skórzec. W latach 1975–1998 miejscowość administracyjnie należała do województwa siedleckiego.

</doc>
<doc id="354949" url="https://pl.wikipedia.org/wiki?curid=354949" title="Dąbrówka Pruska">
Dąbrówka Pruska

Dąbrówka Pruska – wieś w Polsce położona w województwie pomorskim, w powiecie sztumskim, w gminie Mikołajki Pomorskie.
Wieś królewska położona była w II połowie XVI wieku w województwie malborskim. W latach 1975–1998 miejscowość administracyjnie należała do województwa elbląskiego.

</doc>
<doc id="354950" url="https://pl.wikipedia.org/wiki?curid=354950" title="Dąbrówka Szczepanowska">
Dąbrówka Szczepanowska

Dąbrówka Szczepanowska – wieś w Polsce, położona w województwie małopolskim, w powiecie tarnowskim, w gminie Pleśna.
W latach 1975–1998 wieś administracyjnie należała do województwa tarnowskiego.
Turystyka.
Na początku grudnia 2018 otwarto we wsi 16-metrową, drewnianą wieżę widokową. Stanęła ona na wzgórzu zwanym Golgota (395 m n.p.m.) tuż obok szkoły podstawowej i boiska. Budowę sfinansowano dzięki wsparciu środków Unii Europejskiej w ramach projektu Tarnowskiej Organizacji Turystycznej. Koszt całej inwestycji to około 900 tysięcy złotych. Z pięciu kondygnacji (najwyższa 10,8 m nad ziemią) rozpościera się widok na Tarnów, Wojnicz, dolinę i zakole Dunajca, wzgórza Beskidu Wyspowego, a nawet odległe Tatry. Wieża jest oświetlona nocą.
Na przełomie 2022 i 2023 pracownikowi Instytutu Botaniki PAN Łukaszowi Wilkowi i jego bratu udało się odnaleźć na terenie miejscowości najwyższe liściaste drzewo w Polsce. Jest to buk mierzący 48,6 m wysokości."Tym samym buk z Dąbrówki Szczepanowskiej okazał się najwyższym znanym drzewem liściastym w Polsce, ustępującym w obrębie gatunku wysokością jedynie trzem z pomierzonych okazów na świecie!" - jak podają odkrywcy.

</doc>
<doc id="354951" url="https://pl.wikipedia.org/wiki?curid=354951" title="Dąbrówka Warszawska">
Dąbrówka Warszawska

Dąbrówka Warszawska – wieś w Polsce położona w województwie mazowieckim, w powiecie radomskim, w gminie Wierzbica. Przez miejscowość przebiega droga wojewódzka nr 744.
Nazwa wsi pochodzi od nazwiska właściciela. W XVI wieku występuje pod nazwą Dąbrówka Warsch.
Prywatna wieś szlachecka "Dąbrówka-Warsz", położona była w drugiej połowie XVI wieku w powiecie radomskim województwa sandomierskiego.
Wieś jest siedzibą rzymskokatolickiej parafii św. Judy Tadeusza.

</doc>
<doc id="354952" url="https://pl.wikipedia.org/wiki?curid=354952" title="Dębiczek">
Dębiczek

Dębiczek – wieś w Polsce położona w województwie wielkopolskim, w powiecie średzkim, w gminie Środa Wielkopolska.
W latach 1975–1998 miejscowość administracyjnie należała do województwa poznańskiego.

</doc>
<doc id="354953" url="https://pl.wikipedia.org/wiki?curid=354953" title="Dębna">
Dębna

Dębna – wieś w Polsce położona w województwie podkarpackim, w powiecie sanockim, w gminie Sanok. Leży nad rzeką San.
Pod koniec XIX właścicielem dóbr w Dębnej był Adolf Raszowski. Na przełomie XIX/XX wieku właścicielem posiadłości tabularnej w Dębnej był Stanisław Nowak, który w 1905 posiadał we wsi obszar leśny 351 ha, a w 1911 posiadał 342 ha.
W latach 1975–1998 miejscowość administracyjnie należała do województwa krośnieńskiego.

</doc>
<doc id="354954" url="https://pl.wikipedia.org/wiki?curid=354954" title="Dębniałki (gmina Blizanów)">
Dębniałki (gmina Blizanów)

Dębniałki – wieś w Polsce położona w województwie wielkopolskim, w powiecie kaliskim, w gminie Blizanów.
W latach 1975–1998 miejscowość administracyjnie należała do województwa kaliskiego.
Przypisy.
Zobacz też: Dębniałki Kaliskie

</doc>
<doc id="354955" url="https://pl.wikipedia.org/wiki?curid=354955" title="Dębokierz">
Dębokierz

Dębokierz – wieś w Polsce położona w województwie lubuskim, w powiecie sulęcińskim, w gminie Krzeszyce.
W latach 1975–1998 miejscowość administracyjnie należała do województwa gorzowskiego. 
Według Narodowego Spisu Powszechnego Ludności i Mieszkań z 2011 roku liczba ludności we wsi Dębokierz to 60, z czego 45,0% mieszkańców stanowią kobiety, a 55,0% ludności to mężczyźni. Miejscowość zamieszkuje 1,3% mieszkańców gminy.

</doc>
<doc id="354956" url="https://pl.wikipedia.org/wiki?curid=354956" title="Dębowa Łąka">
Dębowa Łąka

Dębowa Łąka (niem. "Dembowalonka"; 1907–1919 "Wittenburg") – wieś w Polsce położona w województwie kujawsko-pomorskim, w powiecie wąbrzeskim, w gminie Dębowa Łąka.
W latach 1954–1972 wieś należała i była siedzibą władz gromady Dębowa Łąka. W latach 1975–1998 miejscowość administracyjnie należała do województwa toruńskiego. Miejscowość jest obecnie siedzibą władz gminy Dębowa Łąka. Według Narodowego Spisu Powszechnego (III 2011 r.) liczyła 777 mieszkańców. Jest największą miejscowością gminy Dębowa Łąka. 
We wsi znajduje się parafia św. Apostołów Piotra i Pawła.
Zabytki.
Według rejestru zabytków NID na listę zabytków wpisane są:
Pałac w Dębowej Łące.
Pałac w obecnej formie wybudowany został w 1849 r. przez Karola i Fryderyka Hennigów. W 1892 roku majątek wykupiła od nich Pruska Komisja Kolonizacyjna. Od 1895 r. w pałacu miał swoją siedzibę zakon oraz seminarium duchowne Ojców Ewangelistów. Ojcowie wybudowali w 1901 roku na północnym skraju parku kościół w stylu neogotyckim na potrzeby licznej gminy ewangelickiej. Jest to okres wzmożonego osadnictwa niemieckiego. Wówczas to zmieniono nazwę miejscowości na Wittenburg in Prussen. 
W okresie międzywojennym, w latach 1920-1924, w dostosowanym do potrzeb szkoleniowo-wychowawczych budynku, Siostry Służebniczki Niepokalanego Poczęcia Najświętszej Maryi Panny prowadziły zakład wychowawczy dla panien. W 1924 roku Ojcowie Zgromadzenia Ducha Św. zorganizowali szkołę dla chłopców, a w latach 1925-1930 w pałacu mieściła się Średnia Szkoła Rolnicza. W roku 1932, pozostający bez administratora zrujnowany pałac, wydzierżawiły siostry Zgromadzenia Pasterek od Opatrzności Bożej, organizując w nim nowicjat. 
We wrześniu 1939 r. Niemcy urządzili w pałacu więzienie dla księży z powiatu wąbrzeskiego. Po wojnie, w erygowanym ponownie domu Sióstr Zgromadzenia Pasterek od Opatrzności Bożej, opiekę znalazły dzieci i osoby starsze. W 1958 roku Siostry opuściły pałac i zlikwidowany przez władze świeckie ośrodek. Po 6 latach generalnego remontu – od roku 1965 – w pałacu znajdował się Państwowy Dom Dziecka. Od 1984 r. w budynku mieszczą się szkoły i internat Specjalnego Ośrodka Szkolno-Wychowawczego w Dębowej Łące. 
Pałac to monumentalny gmach częściowo 2- i częściowo 3-kondygnacyjny, wzniesiony na planie prostokąta o wymiarach 35 x 26 m z niewielkim dziedzińcem pośrodku. Od północnego zachodu 6-kondygnacyjna wieża widokowa zwieńczona belwederem. W najwyższej kondygnacji wieży okna parzyste zamknięte półkoliście oraz wydatny gzyms drewniany na konsolach. Przy narożniku północnym kryty taras z kanelowanymi kolumnami. Elewację pałacu ożywiają boniowania i profilowane gzymsy. Okna częściowo w obramieniach uszatych. Najciekawsza jest pięcioosiowa elewacja frontowa budynku z północno-wschodniej strony, z trójosiowym ryzalitem w głównym skrzydle, zwieńczonym trójkątnym frontonem. Okna na piętrze ryzalitu zamknięte półkoliście, ponad nimi rozety. Od strony ogrodowej przylega portyk zwieńczony tarasem, do którego prowadzą okazałe schody. 
Ochrona przyrody.
W 2011 roku po odwołaniu jednego z sześciu modrzewi europejskich pozostałe pięć ponownie ustanowiono pomnikami przyrody. Drzewa posiadają obwody: 270, 272, 280, 283 i 320 cm.

</doc>
<doc id="354957" url="https://pl.wikipedia.org/wiki?curid=354957" title="Długi Bród (województwo podlaskie)">
Długi Bród (województwo podlaskie)

Długi Bród – wieś w Polsce położona w województwie podlaskim, w powiecie hajnowskim, w gminie Dubicze Cerkiewne.
Historia.
Według Pierwszego Powszechnego Spisu Ludności, przeprowadzonego w 1921 roku, wieś Długi Bród liczyła 11 domów i zamieszkiwało ją 67 osób (35 kobiet i 32 mężczyzn). Wszyscy mieszkańcy miejscowości zadeklarowali wówczas białoruską przynależność narodową oraz wyznanie prawosławne. W owym czasie wieś znajdowała się w gminie Białowieża.
W latach 1975–1998 miejscowość administracyjnie należała do województwa białostockiego.
Inne.
Prawosławni mieszkańcy wsi należą do parafii Podwyższenia Krzyża Pańskiego w Werstoku, a wierni kościoła rzymskokatolickiego do parafii św. Zygmunta w Kleszczelach.
Wieś w 2011 roku zamieszkiwało 55 osób.

</doc>
<doc id="354958" url="https://pl.wikipedia.org/wiki?curid=354958" title="Długie Kamieńskie">
Długie Kamieńskie

Długie Kamieńskie – wieś w Polsce położona w województwie mazowieckim, w powiecie sokołowskim, w gminie Ceranów. Leży na lewym brzegu Bugu.
W latach 1975–1998 miejscowość administracyjnie należała do województwa siedleckiego.
Mieszkańcy wyznania rzymskokatolickiego należą do parafii Niepokalanego Poczęcia NMP w Ceranowie.
Przypisy.
Wierni wyznania Rzymskokatolickiego zamieszkali we wsi należą do parafii Ceranów

</doc>
<doc id="354959" url="https://pl.wikipedia.org/wiki?curid=354959" title="Długie Pole">
Długie Pole

Długie Pole (niem. "Langfelde") – wieś w Polsce, położona w województwie pomorskim, w powiecie gdańskim, w gminie Cedry Wielkie, na obszarze Żuław Gdańskich.
Wieś należąca do Żuław Steblewskich terytorium miasta Gdańska położona była w drugiej połowie XVI wieku w województwie pomorskim. W latach 1975–1998 miejscowość administracyjnie należała do województwa gdańskiego.
Siedziba klubu sportowego "Wisła Długie Pole".

</doc>
<doc id="354960" url="https://pl.wikipedia.org/wiki?curid=354960" title="Długi Ług">
Długi Ług

Długi Ług – wieś w Polsce położona w województwie podlaskim, w powiecie sokólskim, w gminie Korycin.
Wieś królewska ekonomii grodzieńskiej położona była w końcu XVIII wieku w powiecie grodzieńskim województwa trockiego. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Znalezienia i Podwyższenia Krzyża Świętego w Korycinie.

</doc>
<doc id="354961" url="https://pl.wikipedia.org/wiki?curid=354961" title="Długobórz Drugi">
Długobórz Drugi

Długobórz Drugi – zniesiona nazwa wsi w Polsce położona w województwie podlaskim, w powiecie zambrowskim, w gminie Zambrów
Dawniej Długobórz Chłopski.
Nazwy "Długobórz Drugi" oraz "Długobórz Pierwszy" zniesiono 1 stycznia 2018 roku, tworząc jednocześnie nazwę Długobórz obejmującą poprzednie miejscowości.
Historia.
Wieś szlachecka położona była w drugiej połowie XVI wieku w powiecie zambrowskim ziemi łomżyńskiej. W latach 1921–1939 wieś leżała w województwie białostockim, w powiecie łomżyńskim, w gminie Długobórz.
Według Powszechnego Spisu Ludności z 1921 roku wieś zamieszkiwało 97 osób w 22 budynkach mieszkalnych. Miejscowość należała do parafii rzymskokatolickiej w Zambrowie. Podlegała pod Sąd Grodzki w Zambrowie i Okręgowy w Łomży; właściwy urząd pocztowy mieścił się w Zambrowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. Od czerwca 1941 roku pod okupacją niemiecką. Od 22 lipca 1941 r. do wyzwolenia włączona w skład okręgu białostockiego III Rzeszy.
W latach 1954–1972 wieś należała i była siedzibą władz gromady Długobórz Drugi. W latach 1975–1998 miejscowość administracyjnie należała do województwa łomżyńskiego.

</doc>
<doc id="354962" url="https://pl.wikipedia.org/wiki?curid=354962" title="Długojów">
Długojów

Długojów – wieś w Polsce położona w województwie świętokrzyskim, w powiecie kieleckim, w gminie Zagnańsk.
W latach 1975–1998 miejscowość administracyjnie należała do województwa kieleckiego.
Przez wieś przechodzi żółty szlak turystyczny z Końskich do Serbinowa oraz zielony szlak rowerowy z Sielpii Wielkiej do Błotnicy.
W 1827 r. miejscowość liczyła 10 domów i 67 mieszkańców, obecnie liczba ta zwiększyła się niemal dwukrotnie.

</doc>
<doc id="354963" url="https://pl.wikipedia.org/wiki?curid=354963" title="Dłutowo">
Dłutowo

Dłutowo – wieś w Polsce, położona w województwie mazowieckim, w powiecie płońskim, w gminie Naruszewo.
W latach 1975–1998 miejscowość należała administracyjnie do województwa ciechanowskiego.

</doc>
<doc id="354964" url="https://pl.wikipedia.org/wiki?curid=354964" title="Dłutówka">
Dłutówka

Dłutówka – wieś w Polsce położona w województwie mazowieckim, w powiecie ostrołęckim, w gminie Baranowo.
W latach 1975–1998 miejscowość administracyjnie należała do województwa ostrołęckiego.
Odległość od Ostrołęki ok. 27 km – w ciągu dnia kursuje kilka bezpośrednich autobusów PKS. Odległość od Warszawy ok. 140 km w kierunku północno-wschodnim (codziennie rano jeździ autobus – linia prywatna – z Baranowa przez Dłutówkę do Warszawy Zachodniej; wraca do Baranowa wieczorem).
Wierni kościoła rzymskokatolickiego należą do parafii Świętego Bartłomieja Apostoła w Baranowie. W latach 80. dzięki wysiłkowi mieszkańców Dłutówki i okolicznych wsi został wybudowany kościół, który jest filią parafii Baranowo. Dojeżdżający ksiądz odprawia jedną mszę świętą w niedziele i inne ważne uroczystości kościelne.
Obrzeżami wsi biegnie linia kolejowa Ostrołęka – Szczytno wybudowana przez Niemców w sierpniu 1915 roku. Obecnie linia ta jest nieaktywna. Ostatni pociąg przejechał po niej w 2002 roku.

</doc>
<doc id="354965" url="https://pl.wikipedia.org/wiki?curid=354965" title="Dziektarzewo">
Dziektarzewo

Dziektarzewo – wieś w Polsce położona w województwie mazowieckim, w powiecie płońskim, w gminie Baboszewo.
Za Królestwa Polskiego istniała gmina Dziektarzewo. W latach 1954–1972 wieś należała i była siedzibą władz gromady Dziektarzewo. W latach 1975–1998 miejscowość administracyjnie należała do województwa ciechanowskiego.
W pobliżu wsi odnaleziono ślady osadnictwa z początków naszej ery.
We wsi wznosi się gotycki, murowany kościół z II połowy XV w., przebudowany. Wyposażenie wnętrza częściowo barokowe. Na południowej ścianie zegar słoneczny z 1842 r. autorstwa W.B. Jastrzębowskiego. Dzwonnica murowana z XIX wieku. Na cmentarzu kościelnym piękne stare drzewa. W pobliżu wsi, idąc w górę rzeki Wkry, rozciąga się na obszarze 6 ha 170-letni las uznany za rezerwat przyrody. 
Niedaleko kościoła znajdował się dwór z II połowy XIX wieku. Po wojnie jedna połowa została rozebrana, a w 2016 roku pozostałości dworu zostały rozebrane.

</doc>
<doc id="354967" url="https://pl.wikipedia.org/wiki?curid=354967" title="Dzierżawy">
Dzierżawy

Dzierżawy – wieś w Polsce, położona w województwie łódzkim, w powiecie poddębickim, w gminie Wartkowice.
Historia.
W 1553 wieś należała do powiatu szadkowskiego w województwie łęczyckim. W roku tym odnotowuje się dziewięć nazwisk drobnej szlachty, zamieszkującej zaścianek: Berzen, Lelieczek, Panek, Paysko, Radziński, Skora, Tuzinek, Wilk, Zaleski.
W latach 1975–1998 miejscowość administracyjnie należała do województwa sieradzkiego.
W Dzierżawach znajduje się parafia Miłosierdzia Bożego. Była ona erygowana w roku 1958, a kościół parafialny konsekrowano 25 maja 1988 r. Oryginalny budulec, z którego wzniesiono świątynię, jest marglem kredowym wydobywanym w kamieniołomach we wsi Różniatowice koło Dąbia nad Nerem.

</doc>
<doc id="354968" url="https://pl.wikipedia.org/wiki?curid=354968" title="Dziewierzewo">
Dziewierzewo

Dziewierzewo (od 1907 niem. "Lindenbrück") – wieś pałucka w Polsce położona w województwie kujawsko-pomorskim, w powiecie nakielskim, w gminie Kcynia.
Położenie.
Wieś położona 6,5 km na południe od Kcyni.
Historia.
Dziewierzewo w XIV wieku była własnością Nałęczów. Zachował się tu murowany dwór z XIX wieku – obecnie mieści się w nim szkoła – oraz poewangelicki kościół neoromański z lat 1908–1909. Wyposażenie kościoła jest wcześniejsze, pochodzi bowiem z XVIII i XIX wieku. Na uwagę zasługuje ołtarz główny z 1861 roku, pochodzi on z poznańskiego kościoła Najświętszej Marii Panny, koło Katedry. We wsi zachowały się także resztki dawnego kościoła, rozebranego przez hitlerowców w 1940 roku.
Podział administracyjny.
W latach 1954–1971 wieś należała i była siedzibą władz gromady Dziewierzewo, po jej zniesieniu w gromadzie Gorzyce. W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 684 mieszkańców. Jest największą miejscowością gminy Kcynia.
Znane osoby.
Z Dziewierzewa pochodził ppor. Marek Uleryk, funkcjonariusz BOR-u zmarły tragicznie podczas katastrofy polskiego Tu-154 w Smoleńsku 10 kwietnia 2010.

</doc>
<doc id="354970" url="https://pl.wikipedia.org/wiki?curid=354970" title="Dzimierz">
Dzimierz

Dzimierz (niem. "Dreilinden, do 1908 Dzimierz") – wieś w Polsce położona w województwie śląskim, w powiecie rybnickim, w gminie Lyski.
W latach 1975–1998 miejscowość administracyjnie należała do województwa katowickiego.
Przez miejscowość przepływa niewielka struga Sumina, dopływ Rudy.
Historia nazwy wsi.
Prawdopodobnie pochodzi od staropolskiego imienia Zdzimierz, Zdzimir.
Nazewnictwo wsi Dzimierz w poszczególnych wiekach na podstawie książek:
„Toponomastyka” autorstwa mgr Wiesława Sienkiewicz i „Wśród Śląskich Nazw” autorstwa prof. Henryka Borka:
Po 1922 wrócono do nazwy Dzimierz.

</doc>
<doc id="354971" url="https://pl.wikipedia.org/wiki?curid=354971" title="Dzwono-Sierbowice">
Dzwono-Sierbowice

Dzwono-Sierbowice – wieś w Polsce położona w województwie śląskim, w powiecie zawierciańskim, w gminie Pilica. Przez wieś przebiega droga wojewódzka nr 794. 
W latach 1975–1998 miejscowość administracyjnie należała do województwa katowickiego.

</doc>
<doc id="354972" url="https://pl.wikipedia.org/wiki?curid=354972" title="Dźwierznia">
Dźwierznia

Dźwierznia – wieś w Polsce położona w województwie warmińsko-mazurskim, w powiecie działdowskim, w gminie Iłowo-Osada. 
Została założona w I poł. XV w. W 1820 roku składała się z 11 gospodarstw zamieszkanych przez 58 osób. W połowie XIX stulecia określana jako wieś szlachecka należąca do dóbr białuckich, zamieszkana przez 136 osób (z tego aż 122 katolików, reszta ewangelicy), posługujących się językami polskim i niemieckim. W 1861 roku wieś liczyła ponad 700 mórg ziemi, 17 zagród chłopskich i blisko 150 mieszkańców, wciąż w większości katolików, ale jeśli chodzi o język mieszkańców dokumenty wymieniają tylko polski.
W Słowniku geograficznym Królestwa Polskiego z 1881 roku występuje jako "Dżwierzna, wś, pow. niborski, st. poczt. Iłowo".
Obecnie siedziba jednego z sołectw gminy Iłowo-Osada, w powiecie działdowskim, w województwie warmińsko-mazurskim.
W latach 1975–1998 miejscowość administracyjnie należała do województwa ciechanowskiego.

</doc>
<doc id="354973" url="https://pl.wikipedia.org/wiki?curid=354973" title="Dziembówko">
Dziembówko

Dziembówko – wieś w Polsce położona w województwie wielkopolskim, w powiecie pilskim, w gminie Kaczory. Znajduje się tam stacja kolejowa Dziembówko.
W latach 1975–1998 miejscowość administracyjnie należała do województwa pilskiego.
Zobacz też: Dziembowo

</doc>
<doc id="354974" url="https://pl.wikipedia.org/wiki?curid=354974" title="Dziękonie">
Dziękonie

Dziękonie – wieś w Polsce położona w województwie podlaskim, w powiecie monieckim, w gminie Mońki. 
W latach 1954–1971 wieś należała i była siedzibą władz gromady Dziękonie, po jej zniesieniu w gromadzie Mońki. W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Matki Boskiej Częstochowskiej i św. Kazimierza w Mońkach.

</doc>
<doc id="354975" url="https://pl.wikipedia.org/wiki?curid=354975" title="Sancja Szymkowiak">
Sancja Szymkowiak

Maria Sancja (Janina Ludwika) Szymkowiak (ur. 10 lipca 1910 w Możdżanowie, zm. 29 sierpnia 1942 w Poznaniu) – polska serafitka (CMBB), błogosławiona Kościoła katolickiego.
Życiorys.
Była najmłodszą i jedyną dziewczynką z pięciorga dzieci Augustyna i Marianny z Duchalskich. Po trzech latach nauki w niemieckiej szkole elementarnej w pobliskiej Szklarce, w 1919 rozpoczęła naukę w Żeńskim Liceum i Gimnazjum Humanistycznym w Ostrowie Wielkopolskim. W 1921 rodzice zakupili dom w Ostrowie Wielkopolskim i tam się przeprowadzili.
W maju 1928 zdała egzamin dojrzałości i w 1929 rozpoczęła studia na Uniwersytecie Poznańskim, na filologii romańskiej. Jako studentka brała czynny udział w pracach Sodalicji Mariańskiej: w zebraniach, konferencjach, rekolekcjach zamkniętych apostołując dyskretnie i skutecznie. Znali ją też dobrze różni nędzarze w najbardziej zaniedbanej dzielnicy Poznania w tzw. „Wesołym Miasteczku”, których wspomagała w miarę własnych sił i możliwości.
W 1934 roku korzystając z zaproszenia sióstr oblatek Serca Jezusowego wyjechała do Francji do Montluçon celem nabycia większej wprawy w języku francuskim, by w ten sposób lepiej przygotować się do egzaminu magisterskiego. Przebywając we Francji wzięła udział w pielgrzymce do Lourdes i jak sama pisze: "zadecydowała ona o całej mej przyszłości i nie wracając już do domu rodzinnego rozpoczęłam postulanturę w Zgromadzeniu Sióstr Oblatek".
Matka wysłała ją do brata, ks. Eryka Szymkowiaka, proboszcza w Drobninie, w nadziei, że odwiedzie ją od tego zamiaru wstąpienia do klasztoru. Brat rozumiał swoją siostrę i skontaktował ją z siostrami serafitkami, które pracowały w jego parafii. 27 czerwca 1936 poprosiła o przyjęcie w domu prowincjonalnym w Poznaniu przy ul. św. Rocha 13. Przy obłóczynach, które odbyły się 29 lipca 1937 otrzymała nowe imię: Maria Sancja.
W Zgromadzeniu spełniała różne prace. Była wychowawczynią, nauczycielką, tłumaczką, furtianką, refektarką. Siostry strapione, załamane, cierpiące, znajdowały u niej zawsze pociechę, światło i duchowe wsparcie. Dla każdego miała dobre słowo i uśmiech, toteż w czasie okupacji jeńcy francuscy i angielscy, którym s. Sancja służyła jako tłumacz nazywali ją "Aniołem dobroci", a po śmierci całowali jej martwą rękę i mówili: „Święta Sancja”.
W okresie trwania II wojny światowej wiele sióstr udało się do swoich rodzin. Siostra Sancja pozostała w zakonnej wspólnocie, chociaż życie tej wspólnoty z dnia na dzień stawało się trudniejsze.
Ciężkie przeżycia, zimno, głód, podcięły jej wątłe siły, zapadła na gruźlicę gardła. Śluby wieczyste złożyła już na łożu śmierci 6 lipca 1942. Były one dla niej pewnego rodzaju mistycznym przygotowaniem do zbliżającej się śmierci.
29 sierpnia 1942 wcześnie rano wezwała przełożoną i prosząc o komunię św. powiedziała jej, że tego dnia umrze i rzeczywiście umarła. Zgromadzone siostry prosiła o przebaczenie wszystkich win, a gdy przełożona zwróciła się do niej z prośbą o modlitwę u Boga odpowiedziała, że ma jej rozkazywać, a nie prosić, bo pragnie być posłuszną i po śmierci, dodając:
Były to jej ostatnie słowa.
Kult.
Zgromadzenie Sióstr Serafitek podjęło starania o wszczęcie procesu beatyfikacyjnego. Diecezjalny proces informacyjny przeprowadzono w Poznaniu w latach 1970–1979. Akta procesu informacyjnego złożono w Kongregacji Spraw Świętych w 1984 roku. Pozycja o życiu i cnotach Służebnicy Bożej została przedstawiona Kongregacji w maju 1992. W roku 2000 odbyła się dyskusja teologów i kardynałów nad heroicznością jej cnót z pomyślnym rezultatem. 18 grudnia tego samego roku ogłoszony został dekret o heroiczności jej cnót.
18 sierpnia 2002 w Krakowie Jan Paweł II zaliczył ją w poczet błogosławionych.
Jej wspomnienie liturgiczne obchodzone jest 18 sierpnia.
Jest patronką polskich romanistów.

</doc>
<doc id="354978" url="https://pl.wikipedia.org/wiki?curid=354978" title="W imię ojca">
W imię ojca

W imię ojca (ang. "In the Name of the Father") – irlandzko-brytyjski dramat filmowy z 1993 roku w reżyserii Jima Sheridana. Scenariusz filmu oparto na autobiograficznej książce Gerry’ego Conlona.
Niektóre ze scen filmu zostały zrealizowanie w dublińskim więzieniu Kilmainham Gaol.
Obsada.
i inni. 
Fabuła.
Lata 70. XX wieku, trwa konflikt w Irlandii Północnej. W Londynie wybuchają kolejne bomby podkładane przez IRA. Po jednym z zamachów policja aresztuje dwóch mieszkających w hipisowskiej komunie dwudziestolatków. Chłopcy do stolicy Zjednoczonego Królestwa przyjechali z Belfastu, co w oczach śledczych staje się okolicznością obciążającą. W czasie brutalnego śledztwa obydwaj przyznają się do winy i – mimo istniejących dowodów niewinności – zostają skazani na kary wieloletniego pozbawienia wolności. Co gorsza, do więzienia trafiają także, oskarżeni o pomoc w zorganizowaniu zamachu, członkowie ich rodzin, w tym ojciec Gerry’ego Conlona – Giuseppe, który za kratami umrze.
Film ma kilka warstw. Pierwszą tworzy długoletnia, heroiczna walka o uniewinnienie, ale także o zachowanie swej osobowości. Druga to atak na skostniały system policyjno-sądowniczy (i często kierujący się przesłankami politycznymi), w którym ważniejszy od człowieka staje się sukces dochodzenia. Ostatnią i najważniejszą warstwę stanowi próba (udana) ukazania powikłanego związku syna z ojcem, dopiero w więzieniu próbujących się nawzajem zrozumieć.

</doc>
<doc id="354979" url="https://pl.wikipedia.org/wiki?curid=354979" title="Serock Pomorski">
Serock Pomorski



</doc>
<doc id="354981" url="https://pl.wikipedia.org/wiki?curid=354981" title="Serock (województwo kujawsko-pomorskie)">
Serock (województwo kujawsko-pomorskie)

Serock – wieś w Polsce położona w województwie kujawsko-pomorskim, w powiecie świeckim, w gminie Pruszcz, oddalona o 26 km koleją, a 30 km szosą na północ od Bydgoszczy. Położona w otoczeniu pól uprawnych i lasów stanowiących skraj Borów Tucholskich nad jeziorem Księże, a w pobliżu jeziora Świętego i Pluszno wchodzących w skład jezior Świekatowskich. Wieś obejmuje sześć integralnych części miejscowości: Wątrobowo, Kurpiszewo, Szukaj, Pod Brzeźno, Pod Lipiny i Pod Piaseczno. W obrębie administracyjnym Serocka wyodrębnione są cztery przysiółki: Wątrobowo, Szukaj, Kurpiszewo i Chrusty. Według spisu powszechnego z 31 marca 2011 roku wieś liczyła 1360 mieszkańców.
W latach 1934–1954 i 1973–1976 miejscowość była siedzibą gminy Serock. W latach 1954-1972 była siedzibą Gromady Serock (powiat bydgoski) wraz z GRN. W latach 1975–1998 miejscowość położona była w województwie bydgoskim.
Historia.
Pierwszy zapis pochodzi z 1288 r. XI wiek i dotyczy małej kasztelanii ("comes Naslaus castellaneus de Sroska"). Nasław z Serocka był także jej ostatnim kasztelanem (1294 r.) Wieś zwana także Sroczko, Sroczk, Schroczke, Syroczek, Sieroczko. W 1349 wieś graniczna między ziemią kujawską a pomorską. Ówczesny Serock usytuowany był w pobliżu ruin zamku w Nowym Jasińcu.
Masakra pod Serockiem.
4 września 1939 roku w Serocku wojska niemieckie zamordowali 66 polskich jeńców wojennych. Na okolicznym polu rozlokowano kilka tysięcy polskich żołnierzy, wziętych do niewoli w trakcie walk, w środku nocy teren oświetlono reflektorami i pod pretekstem iż jeńcy chcieli dokonać ucieczki (żołnierzy fałszywie poinformowano iż zbliża się czołg, w wyniku czego część z nich zaczęła się kryć w okolicznych stogach siana, wtedy padł strzał który był hasłem do rozpoczęcia masakry) zastrzelono kilkadziesiąt osób. Ofiary pochowano następnego dnia w mogile zbiorowej, w 1947 dokonano ekshumacji.
Zabytki.
Zabytkowy kościół pw. Niepokalanego Poczęcia NMP zbudowany w l. 1791-92 na wzniesieniu nad jeziorem Księże o cechach klasycystycznych z ołtarzem w tradycjach barokowych z ok. 1800. Drugi neogotycki kościół pw. Przemienienia Pańskiego (poewangelicki) zbudowany w 1873 r. z elementami barokowego wyposażenia, chrzcielnica z końca XVIII w. i organy z XVIII w. 
Do rejestru zabytków wpisana jest także wieża ciśnień znajduje się tuż przy dworcu kolejowym. Obiekt powstał na początku lat 30. XX wieku. Konstrukcja ma kształt ośmioboku z charakterystycznie wysunięta głowicą wieży. W czasach kolei parowej służyła do napełnienia wodą parowozów oraz zaopatrywała w wodę pobliskie budynki. 
13 grudnia 2013 roku decyzją Wojewódzkiego Konserwatora Zabytków w Toruniu (znak: WUOZ.T.WRD.5140.1260.2013.TK) wpisano strażacką pompę ręczną, tzw. sikawkę pożarniczą, wyprodukowaną w 1887 roku przez G.A Jauck z Lipska do księgi rejestru zabytków ruchomych Województwa Kujawsko-Pomorskiego pod nr B/339. Pompa ta jest własnością Ochotniczej Straży Pożarnej w Serocku i jest namacalnym dowodem tego, że już w roku 1887 w Serocku istniała Straż Pożarna. Sikawkę pożarniczą w latach 2015-2016 przy wsparciu finansowym Urzędu Marszałkowskiego Województwa Kujawsko-Pomorskiego w Toruniu, Wojewódzkiego Konserwatora Zabytków w Toruniu, Urzędu Gminy w Pruszczu, Sołectwa Serock oraz druhów OSP Serock odrestaurowano i przywrócono całkowitą sprawność techniczną. 
Ochrona przyrody.
Jeden z głazów narzutowych o obwodzie 630 cm uznano w 1991 roku za pomnik przyrody. Drugi pomnik przyrody to dąb szypułkowy o obwodzie 340 cm uznany w 2004 roku.
Osobliwością przyrodniczą jest także rozłożysty dąb rosnący przy ulicy Wyzwolenia i stare wierzby nad jeziorem Księże. 
Pobliskie lasy o bogatym runie i podszycie zamieszkują dziki, jelenie, daniele, sarny, borsuki, jenoty, lisy. Z ptaków spotkamy tutaj bociana białego, żurawia, łabędzia niemego, łyskę, perkoza dwuczubego, remiza, świerszczaka, przepiórkę i dzierlatkę.
Płazy reprezentowane są m.in. przez rzekotkę drzewną, a gady przez jaszczurkę żyworodną.
Transport kolejowy.
Przez miejscowość przebiega linia kolejowa o znaczeniu państwowym:
Instytucje użyteczności publicznej.
W Serocku działają stowarzyszenia i organizacje pozarządowe:
Statutowym celem stowarzyszenia jest działalność na rzecz dzieci i młodzieży zamieszkujących wieś Serock i jej okolice oraz wszelka działalność na rzecz poprawy jakości życia jej mieszkańców.

</doc>
<doc id="354991" url="https://pl.wikipedia.org/wiki?curid=354991" title="Sankcje w prawie międzynarodowym">
Sankcje w prawie międzynarodowym

Sankcje w prawie międzynarodowym – negatywna reakcja społeczności międzynarodowej wobec państwa naruszającego normy prawa międzynarodowego. Zasadniczym kryterium klasyfikacji sankcji jest ich stopień zorganizowania.
Sankcje zorganizowane.
Sankcje zorganizowane są wyraźnie przewidziane w zawieranych umowach międzynarodowych. Stosuje się je w razie niewywiązywania się stron umów z podjętych zobowiązań. Wyróżnia się:
Sankcje niezorganizowane.
Sankcje niezorganizowane nie są przewidziane umowami międzynarodowymi, jednak strony liczą się z ich występowaniem. Wyróżnia się:
Kontrowersje.
W nauce prawa międzynarodowego istnieją spory dotyczące kwestii wpływu sankcji na stosunki wewnątrz społeczności międzynarodowej. Część szkół wręcz podważało samo istnienie sankcji w prawie międzynarodowym. Do najbardziej znanych negatorów zalicza się m.in. G.W.F. Hegla oraz J. Austina.

</doc>
<doc id="354998" url="https://pl.wikipedia.org/wiki?curid=354998" title="Barnim (ujednoznacznienie)">
Barnim (ujednoznacznienie)

Imiona książąt Pomorza:
Nazwy geograficzne:
Inne
Zobacz też: 

</doc>
<doc id="354999" url="https://pl.wikipedia.org/wiki?curid=354999" title="Barnim (województwo zachodniopomorskie)">
Barnim (województwo zachodniopomorskie)

Barnim (niem. "Barnimskunow", nazwa przejściowa – "Kunowo, Bartniki, Liptów") – wieś w Polsce położona w województwie zachodniopomorskim, w powiecie pyrzyckim, w gminie Warnice, przy drodze wojewódzkiej nr 106 Rzewnowo - Stargard - Pyrzyce.
W latach 1975–1998 miejscowość administracyjnie należała do województwa szczecińskiego.
Barnim to duża wieś, po raz pierwszy wzmiankowana w 1240 r., gdy należała do dóbr biskupów kamieńskich. Pośrodku wsi późnogotycki kościół kamienno-ceglany z 1531 r. z masywną wieżą zwieńczoną obronnymi blankami i ośmiobocznym hełmem. W 1903 r. całkowitemu spaleniu uległa nawa, odbudowano ją w 1904 r.
W południowo-zachodniej części wsi, w sąsiedztwie kościoła zespół pofolwarczny z końca XIX w. z ciekawym gołębnikiem i parkiem podworskim (2 ha) o charakterze krajobrazowym. W północno-wschodniej części wsi drugi zespół pofolwarczny z końca XIX w., z parkiem podworskim (2 ha) obecnie gęsto zarośnięty. Poza wsią ok. 1 km na południowy wschód dawny zespół dworsko-folwarczny z przełomu XIX i XX w., z parterowym dworem - willą z około 1870, o cechach eklektycznych, z czworokątną wieżą umieszczoną centralnie i małym parkiem (1 ha).

</doc>
<doc id="355000" url="https://pl.wikipedia.org/wiki?curid=355000" title="Bednarka (wieś)">
Bednarka (wieś)

Bednarka (łemkow. Боднарка) – wieś w Polsce położona w województwie małopolskim, w powiecie gorlickim, w gminie Lipinki.
Wieś królewska starostwa bieckiego w powiecie bieckim województwa krakowskiego w końcu XVI wieku. W latach 1975–1998 miejscowość administracyjnie należała do województwa krośnieńskiego. Integralną częścią miejscowości jest przysiółek Bednarskie.
Toponimika nazwy.
Bednarka, pol. Bednarka – miejscowość bednarzy – robiących beczki, lub taśma stalowa na beczki, łem.– Боднарка (czyt. Bodnarka), nazwa przeniesiona z gwar na Słowacji, w Polsce nazwa od XV, ta od śr.-w.-niem. bodener: bode "mały domek, barak", a więc bodener (bodnar), 'ktoś mieszkający w małym domku', również adaptowana z jęz. nm. granicząca z Bednarką miejscowość Kryg oraz Szymbark, wieś położona przy drodze Gorlice-Dukla, która wraz z pobliskim Rozdzielem i Wolą Cieklińską do 1947 była najbardziej na północ wysuniętą wsią z grupką łemkowską w Beskidzie Niskim.
Historia wsi.
Wieś lokowana w XIV wieku na . Bednarka – wzmiankowana po raz pierwszy w 1401 – była wsią na prawie niemieckim, której sołtysem był Polak Przecław. Przypuszczalnie był też zasadźcą tej miejscowości powstałej po 1377. On to sprzedał w 1401 Polakowi Wojtkowi zwanemu Gładysz (Wojciechowi Gładyszowi) młyn z Jodłowej i sołectwo w Bednarce. Od 1420 obowiązywało tam już prawo wołoskie. Zapisano też nazwisko pierwszego kniazia był nim niejaki "Laczlaus Walachus". Warto zaznaczyć, że lokowanie wsi w Beskidzie Niskim na tym prawie było procesem społecznym, a nie etnicznym. Osady tego typu lokowano na terenach górzystych i trudnych w uprawie, było to więc miejsca gdzie ze względu na warunki terenowe i adaptacyjne nie sprawdziły się wcześniejsze lokacje wsi na prawie niemieckim. Osadnictwo polegało tu na przejmowaniu pasterskich form prawnych i gospodarczych (mieszkańcy tego typu wsi płacili czynsz w naturze, oddając panu między innymi po jednej owcy z każdej hodowanej dwudziestki, istniała też większa wolność w przemieszczaniu się i zmiany osady). Terminem Wołoch w tamtych czasach określano w Polsce i na Węgrzech pasterzy przybyłych z Półwyspu Bałkańskiego. Warto tylko w tym miejscu zaznaczyć, że osadzanie wsi na prawie wołoskim było charakterystyczne dla całej południowej Małopolski w jej górzystych i podgórskich pasmach. Np. w okolicach Sambora na prawie wołoskim lokowano ponad 90 wsi.
W 1785 we wsi mieszkało 493 grekokatolików (najczęstsze nazwiska: Ciupka, Kohut, Popowczak, Prońko i Szczerba), 82 rzymskich katolików (Bednarskie) i 5 Żydów a w 1899 grekokatolików było już 858, w tym 128 emigrantów w USA i Węgier. W 1936 we wsi mieszkało 771 grekokatolików, 250 rzymskich katolików (Bednarskie), 11 Żydów i 52 baptystów. Ci ostatni mieli swój dom modlitewny w pobliskim Wapiennym.
Etnografia.
Zdaniem Romana Reinfussa mieszkańców Bodnarki jeszcze w okresie międzywojennym inni Łemkowie nazywali „Pupkaramy” lub „Cycakamy”. przezwisko miało się wziąć od kroju kołnierza czuhy (chuhani), charakterystycznego dla Łemków szerokiego płaszcza z brązowego samodziału, narzucanego na ramiona jak peleryna. Czuha posiadała duży, spadający na plecy kołnierz, który w razie słoty lub zawiei można było zarzucić na głowę i zawiązać jak kaptur. Kołnierze czuh noszonych w Bodnarce były obszyte białym sznurkiem układanym w pętelki, zwane „pupky” lub „cycaky”.
W ramach Akcji „Wisła” w czerwcu 1947 wysiedlono z Bednarki 433 Łemków (we wsi pozostało 64 Polaków). Po 1956 do Bodnarki chciało wrócić wielu wysiedlonych Łemków. Pisałem prośbę do województwa rzeszowskiego o powrót do swej rodzinnej wsi Bodnarki. Otrzymałem odpowiedź, że moją prośbę skierowali do rozpatrzenia do Powiatu Gorlickiego. Minął już miesiąc i nie mam żadnej odpowiedzi - pisał w 1956 do Zarządu Głównego Ukraińskiego Towarzystwa Społeczno-Kulturalnego Seman Sokacz z Rogoźnika koło Legnicy. - Bardzo bym chciał tam powrócić i tam złożyć swoją głowę, a dzieci moje żeby były szczęśliwe i żyły w szczęściu dla dobra naszego narodu.
Z tą samą prośbą zwracał się inny wysiedleniec.
„Ja niżej podpisany Iwan Juszczak, syn Dymitra, zostałem przesiedlony w Akcji „Wisła” dnia 27 czerwca 1947 ze wsi Bodnarka, powiat Gorlice, woj. Rzeszów, ze swego własnego domu i gospodarki, tylko za to, że jestem narodowości ukraińskiej...Uważam, że z rodzinnej chaty i gospodarki wysiedlono mnie w sposób barbarzyński i bezpodstawny i zrobiono mi w ten sposób wielką krzywdę, z którą nigdy się nie pogodzę. Proszę przekazać moją sprawę odpowiednim władzom w celu rozpatrzenia i zezwolenia mi na powrót...”
Wrócić udało się jednak ledwie kilku rodzinom. Obecnie wieś liczy około 172 mieszkańców, w tym kilkunastu Łemków. Grekokatolicy razem z wiernymi z Wapiennego i Rozdziela (około 20 rodzin) modlą się w byłej cerkwi greckokatolickiej w Rozdzielu.
Zabytki.
Obiekty wpisane do rejestru zabytków nieruchomych województwa małopolskiego
Inne zabytki.
We wsi zachowało się kilka krzyży przydrożnych.
Przy głównej drodze dwie kapliczki, murowana i drewniana (tzw czasownie). Na przycerkiewnym cmentarzu kilka starych krzyży i kamiennych cokołów.
Religia.
We wsi stoi dobrze zachowana, orientowana, murowana cerkiew pod wezwaniem Opieki Najświętszej Maryi Panny z 1900. Wzniesiono ją głównie dzięki pomocy emigrantów ( w 1909 na 860 mieszkańców wsi, 360 pracowało w Ameryce). W odróżnieniu od tradycyjnej, trójdzielnej cerkwi łemkowskiej, nie ma babińca (tylko nawę i prezbiterium). Zamiast niego, podobnie jak na słowackiej, południowej Łemkowszczyźnie, zbudowano dwie wieże. W środku zachowany częściowo stary ikonostas. Jego górna część jest nowa, namalowana kilka lat temu przez malarzy z Ukrainy. Oryginalne są natomiast cztery ikony „namiestne”, umieszczone na dole ikonostasu. Obrazują one (od lewej): św. Mikołaja, Matkę Bożą z Dzieciątkiem, Chrystusa Nauczającego i Archanioła Michała. Wśród ikon namiestnych zawsze po prawej stronie umieszczano ikonę chramową, czyli obrazującą patrona świątyni. Ale w Bodnarce nietypowo w tym miejscu znajduje się ikona Archanioła Michała. Góra ikonostasu też nie zachowuje tradycji łemkowskiej, która nad ikonami namiestnymi lokowała 12 tzw. prazdnyczek (ikony przedstawiające najważniejsze święta kalendarza liturgicznego), a nad nimi 6 dużych ikon z apostołami. W Bodnarce tymczasem jest ich tylko 6. W cerkwi warto zwrócić uwagę na malowidło przedstawiające procesję wiernych oraz carskie wrota i złocone wrota diakońskie. Obok cerkwi drewniany krzyż wzniesiony na pamiątkę 950-lecia chrztu Rusi Kijowskiej. Dziś cerkiew pełni funkcję kościoła rzymskokatolickiego pod wezwaniem "Matki Boskiej Nieustającej Pomocy", będącego filią parafii Wniebowzięcia NMP w Lipinkach, należącej do dekanatu Biecz, diecezji rzeszowskiej.

</doc>
<doc id="355002" url="https://pl.wikipedia.org/wiki?curid=355002" title="Bekiesza">
Bekiesza

Bekiesza – wieś w Polsce położona w województwie lubelskim, w powiecie łęczyńskim, w gminie Cyców.
W latach 1975–1998 miejscowość administracyjnie należała do województwa chełmskiego.
Wieś stanowi sołectwo gminy Cyców. Według Narodowego Spisu Powszechnego z roku 2011 wieś liczyła 372 mieszkańców.
Historia.
W spisie z roku 1827 odnotowano Bekieszę jako osadę prywatną posiadającą jeden dom i 7 mieszkańców, natomiast Słownik geograficzny Królestwa Polskiego wymienia Bekieszę w roku 1880 jako osadę leśną w gminie i parafii Olchowiec.

</doc>
<doc id="355005" url="https://pl.wikipedia.org/wiki?curid=355005" title="Belfort (województwo pomorskie)">
Belfort (województwo pomorskie)

Belfort (dodatkowa nazwa w j. ) – osada w Polsce położona w województwie pomorskim, w powiecie kościerskim, w gminie Dziemiany. 
Niewielka osada kaszubska położona na obszarze Wdzydzkiego Parku Krajobrazowego, wchodząca w skład sołectwa Schodno.
W latach 1975–1998 miejscowość administracyjnie należała do województwa gdańskiego.

</doc>
<doc id="355017" url="https://pl.wikipedia.org/wiki?curid=355017" title="Gąsienicowa Turnia">
Gąsienicowa Turnia

Gąsienicowa Turnia (, , ) – niewybitne, skaliste wzniesienie we wschodniej grani Świnicy w Tatrach Wysokich. Ma cztery wierzchołki o wysokościach w kierunku od zachodu na wschód: 2266 m, 2279 m, 2279 m, 2276 m ("Wielka encyklopedia tatrzańska" podaje 2280 m). Od sąsiedniej Niebieskiej Turni oddziela je Niebieska Przełączka Wyżnia (2253 m), a od Świnicy Gąsienicowa Przełączka (2260 m), Świnicka Kopa (2298 m) i Świnicka Szczerbina Wyżnia (2295 m).
Nazwa pochodzi od Doliny Gąsienicowej, nad którą się wznosi. Północne stoki Gąsienicowej Turni opadają do Mylnej Kotlinki w najwyższym piętrze tej doliny, zaś południowe do polodowcowego kotła Dolinki pod Kołem (górne piętro Doliny Pięciu Stawów Polskich). Górna część tych stoków, zarówno z południowej, jak i północnej strony, to strome ściany, w których znajdują się drogi wspinaczkowe. Stokami południowymi, sporo poniżej wierzchołków, prowadzi czerwony szlak turystyczny z Kasprowego Wierchu na Zawrat. Powyżej szlaku, w pobliżu wierzchołków, znajdują się dwie niewielkie jaskinie: Świnicka Koleba i Świnicka Koleba Niżnia.
Latem pierwszymi znanymi zdobywcami byli Stefania Wieniewska (później Klemensiewiczowa) z Zygmuntem Klemensiewiczem i Romanem Kordysem 1 sierpnia 1907 roku. Zimą pierwszego wejścia dokonali Mariusz Zaruski, Henryk Bednarski, Jerzy Cybulski, Józef Lesiecki, Stefan Mazurkiewicz i Stanisław Zdyb 3 marca 1910 roku.
Z rzadkich roślin na Gąsienicowej Turni występuje ukwap karpacki – gatunek w Polsce występujący tylko w Tatrach i to na niewielu stanowiskach.

</doc>
<doc id="355018" url="https://pl.wikipedia.org/wiki?curid=355018" title="Itala (miasto)">
Itala (miasto)

Itala – miejscowość i gmina we Włoszech, w regionie Sycylia, w prowincji Mesyna.
Według danych na rok 2004 gminę zamieszkiwały 1692 osoby, 169,2 os./km².

</doc>
<doc id="355020" url="https://pl.wikipedia.org/wiki?curid=355020" title="Itala (przekład Biblii)">
Itala (przekład Biblii)



</doc>
<doc id="355021" url="https://pl.wikipedia.org/wiki?curid=355021" title="Afra (przekład Biblii)">
Afra (przekład Biblii)



</doc>
<doc id="355023" url="https://pl.wikipedia.org/wiki?curid=355023" title="Varro">
Varro



</doc>
<doc id="355032" url="https://pl.wikipedia.org/wiki?curid=355032" title="Laut">
Laut

Laut – wyspa na Cieśninie Makasarskiej w Indonezji u południowo-wschodniego wybrzeża Borneo; powierzchnia 2062 km², ok. 80 tys. mieszkańców. 
Od Borneo oddzielona cieśniną Laut. Południowa część wyspy nizinna, północna górzysta (wysokość do 725 m n.p.m.). Uprawa pieprzu i kauczukowca, rybołówstwo; główne miasto Kota Baru.
Administracyjnie należy do prowincji Borneo Południowe; stanowi część dystryktu Kota Baru.

</doc>
<doc id="355033" url="https://pl.wikipedia.org/wiki?curid=355033" title="Rokitnik zwyczajny">
Rokitnik zwyczajny

Rokitnik zwyczajny, rokitnik pospolity ("Hippophae rhamnoides" L.) – gatunek rośliny z rodziny oliwnikowatych ("Elaeagnaceae"). Występuje w Europie i Azji. Jest światłolubnym gatunkiem pionierskim rosnącym na górskich stokach, w dolinach rzek i wzdłuż wybrzeży morskich. W Polsce naturalne jego stanowiska znajdują się tylko na wybrzeżu Bałtyku. Gatunek często jest uprawiany jako roślina ozdobna, rośnie też jego popularność jako rośliny sadowniczej. Ze względu na małe wymagania i tworzenie odrostów korzeniowych obsadzane są nim skarpy, hałdy i wydmy w celu ich umocnienia i ochrony przed erozją. Owoce i przetwory z nich, z powodu znacznego udziału substancji biologicznie aktywnych, uznawane są za żywność funkcjonalną, są też one i inne części tych roślin używane jako lecznicze i do wyrobu kosmetyków. Gatunek odgrywa istotną rolę biocenotyczną – związane są z nim liczne grzyby, bezkręgowce; stanowi miejsce lęgów, odpoczynku i żerowania wielu ptaków. Jego siedliska na wybrzeżach w Unii Europejskiej wymagają ochrony w sieci Natura 2000. W Polsce na stanowiskach naturalnych rokitnik objęty jest także ochroną gatunkową.
Rozmieszczenie geograficzne.
Gatunek występuje w Europie i Azji. W Europie zachodniej i północnej związany jest z brzegami morskimi. Rośnie na wybrzeżach atlantyckich i Morza Północnego na Wyspach Brytyjskich od północnej Francji, poprzez Belgię, Niemcy, Danię po Norwegię. Na północy dociera niemal do 68 stopnia szerokości geograficznej. Nad Bałtykiem rośnie wzdłuż południowych jego brzegów po Kaliningrad na wschodzie (dalej też, ale jako gatunek sadzony), a poza tym nad Zatoką Botnicką i Wyspach Alandzkich. W południowej Europie rośnie głównie na obszarach górskich od Pirenejów, poprzez Alpy, Apeniny, góry Półwyspu Bałkańskiego, Azji Mniejszej i Kaukaz. Tam też schodzi miejscami na północne wybrzeża Morza Śródziemnego i Morza Czarnego. W Azji zasięg ciągnie się wzdłuż obszarów górskich Iranu po Himalaje i południowe Chiny oraz wzdłuż gór Azji Środkowej po Mongolię, rejon Jeziora Bajkał i północne Chiny. W obrębie zasięgu i jego sąsiedztwie gatunek często jest sadzony zarówno wzdłuż wybrzeży, jak i w głębi lądów. Południowa granica zasięgu wyznaczana jest przez izotermę stycznia wynoszącą 10 °C. Dzieje się tak, ponieważ nasiona do skiełkowania wymagają przechłodzenia. Jest to też powód, dla którego w południowej części zasięgu gatunek ten rośnie głównie w górach.
W Polsce rokitnik obecny jest wzdłuż całego wybrzeża morskiego, przy czym zazwyczaj nie sposób rozstrzygnąć, które stanowiska są naturalne, a które są wynikiem celowych nasadzeń wykonywanych w celu stabilizacji wydm.
Gatunek jako użytkowy jest szeroko rozprzestrzeniany poza obszarami naturalnego występowania, gdzie często łatwo dziczeje. Tak jest m.in. w Ameryce Północnej, w Irlandii i w Polsce poza wybrzeżem.
Systematyka, zmienność i pochodzenie.
Rokitnik zwyczajny jest gatunkiem typowym rodzaju rokitnik "Hippophae". Pierwotnie był zresztą jedynym gatunkiem zaliczanym do tego rodzaju. W 1908 wyróżniano w obrębie gatunku trzy podgatunki – euroazjatycki subsp. "rhamnoides" i azjatyckie: subsp. "salicifolia" o pędach dłuższych i mniej ciernistych i liściach dłuższych i węższych, od spodu szarych oraz subsp. "tibetana", osiągający tylko 0,6 m wysokości o liściach do 2 cm długości. W 1952 rokitniki rosnące w Europie podzielono na podgatunek nadmorski subsp. "maritima" i śródlądowy górski subsp. "fluviatilis". Pierwszy odróżniał się morfologicznie bardziej ciernistymi, krótkimi i sztywnymi pędami oraz bardziej gęstymi kwiatostanami. W 1971 taksonomia gatunku i rodzaju zrewidowana została przez fińskiego botanika Arne Rousiego – dotychczasowe podgatunki azjatyckie podniesione zostały do rangi osobnych gatunków, a w obrębie gatunku "H. rhamnoides" wyróżnionych zostało szereg nowych podgatunków. Rozstrzygnięcia taksonomiczne Rousiego potwierdzone zostały później w badaniach molekularnych i z niewielkimi zmianami pozostają aktualne. "H. rhamnoides" jest jednym z 6–7 gatunków w obrębie rodzaju i dzielony jest na 9 podgatunków.
Rośliny europejskie z wybrzeży zalicza się do nominatywnego podgatunku – subsp. "rhamnoides" (dawniej pod nazwą subsp. "maritima"). W Europie rosną poza tym trzy inne podgatunki: subsp. "fluviatilis" , "carpatica" oraz "caucasica" (występujący na Kaukazie, w Iranie, Azji Mniejszej i Bułgarii). W obrębie azjatyckiego zasięgu gatunku wyróżnianych jest pięć podgatunków: subsp. "mongolica" , "turkestanica" , "wolongensis" , "yunnanensis" i "sinensis" (ten ostatni w bazie "Plants of the World" wyodrębniany jest jako osobny gatunek "H. sinensis", jednak analizy molekularne wskazują na jego zagnieżdżenie w obrębie "H. rhamnoides"). 
Gatunek pochodzi z wyżyn Tybetu i Qinghai w środkowej Azji, który to region jest ośrodkiem zróżnicowania całego rodzaju rokitnik "Hippophae" – w nim i na terenach przyległych rośnie pozostałych 6 gatunków tego rodzaju. Tu też i w bezpośrednim sąsiedztwie występują trzy podgatunki w obrębie gatunku – "yunnanensis", "wolongensis" i "sinensis", przy czym ten ostatni rozprzestrzenił się w kierunku północno-wschodnim, sięgając po północne Chiny. Obecność genów "H. neurocarpa" w genomie podgatunku "yunnanensis" wskazuje na dawne krzyżowanie się tych taksonów. Za wynik krzyżowania "H. rhamnoides" z "H. neurocarpa" uznawane bywają także homoploidalne gatunki (o niepewnym statusie taksonomicznym) – "H. goniocarpa" i "H. litangensis" występujące w rejonie Tybetu. Z Tybetu w kierunku północno-zachodnim rozprzestrzenił się klad, którego współcześni przedstawiciele zasiedlają m.in. Azję Środkową jako podgatunek "turkestanica". Między jego współczesnym obszarem występowania a zasięgiem podgatunku "sinensis" (tj. w rejonie Syberii i Mongolii) występuje podgatunek "mongolica", który jest wynikiem skrzyżowania ww. podgatunków. Do tego samego kladu co podgatunek "turkestanica" należą występujące dalej na zachodzie podgatunki – "caucasica" oraz europejskie "carpatica", "fluviatilis" i "rhamnoides". Początek różnicowania kladów w obrębie gatunku datowany jest molekularnie na pliocen. Odpowiada to okresowi wypiętrzania Wyżyny Tybetańskiej co sprzyjało fragmentacji i różnicowaniu występujących na tym obszarze populacji. Rośliny rozprzestrzeniające się w kierunku zachodnim były podczas plejstocenu dzielone i izolowane w czasie zlodowaceń w różnych refugiach, co spowodowało ich zróżnicowanie odzwierciedlone podziałem na podgatunki. Rokitnik jako gatunek pionierski zasiedlał tereny uwalniane spod zlodowaceń i miał istotny udział w ich pokrywie roślinnej przed powrotem gatunków drzewiastych i rozwojem lasów. Na ziemiach współczesnej Polski pojawił się w późnym glacjale między 14 i 13,5 tys. lat temu. Do 12 tys. lat temu rozprzestrzenił się szeroko w północnej i środkowej Polsce osiągając wówczas optimum występowania. Później do 8 tys. lat temu zmniejszał zasięg i częstość występowania, a po rozwoju pokrywy leśnej zepchnięty został do wąskiego pasa siedlisk inicjalnych wzdłuż brzegu morskiego.
Podgatunki europejskie:
Podgatunki azjatyckie:
Nazewnictwo.
Naukowa nazwa rodzajowa gatunku pochodzi z greckiego ("híppos" – koń, "pháo" – błyszczę). W jej zakończeniu nie występuje dyftong "ae" wymawiany [e], lecz dwie oddzielne samogłoski, co może być uwzględniane w pisowni poprzez umieszczenie nad "e" znaku dierezy: "Hippophaë". Zgodnie z artykułem 60.7 Międzynarodowego kodeksu nomenklatury botanicznej w takich sytuacjach znaki diakrytyczne są wyjątkowo możliwe do stosowania w nazwach naukowych. Nazwa pochodzi z czasów starożytnej Grecji, kiedy określano tak kolczastą roślinę, którą karmiono konie dla poprawy kondycji ich sierści. Zarejestrowana została przez Dioskurydesa i przeniesiona została na rokitnik przez Karola Linneusza, przy czym według niektórych źródeł nie ma pewności, że w istocie Dioskurydes pisał o rokitniku, a nie o innej roślinie (np. "Euphorbia spinosa"). Epitet gatunkowy "rhamnoides" oznacza „podobny do szakłaka” "Rhamnus".
Polskie nazwy zwyczajowe udokumentowane w piśmiennictwie z XIX wieku to „bodlak” (tożsame z nazwą czeską zarejestrowaną już w 1562), „bodzieniec”, „rozmarynowiec”, „drzewo rozmarynowe”, „cierń morska”, „oliwa leśna”, „szakłakowiec” i „rokitnik”, przy czym najczęściej używano nazw „bodlak” i „rokitnik”. Od pierwszego wydania "Roślin polskich" z 1924 roku ustalona została nazwa „rokitnik zwyczajny”.
Biologia.
Rozwój.
Roślina wieloletnia, nanofanerofit. Poszczególne pędy nadziemne dożywają co najmniej ok. 40 lat. Kwiaty pojawiają się na roślinach co najmniej dwu- lub trzyletnich i w ok. 80% rozwijają się na gałązkach dwuletnich. Kwitnienie zaczyna się ok. tydzień do dwóch tygodni przed rozwojem liści – od marca do maja (pąki kwiatowe formują się w sierpniu–wrześniu wcześniejszego roku). Pyłek z kwiatów męskich uwalniany jest, gdy temperatura powietrza przekroczy 6–10 °C. Roślina jest wiatropylna, ale kwiaty (nie wydzielające nektaru) odwiedzane bywają przez muchówki i pszczoły. Poszczególne kwiaty żeńskie pozostają otwarte i gotowe na zapylenie przez 10 dni. 
Miąższ owoców powstaje z kielicha kwiatu, rozrastającego się po zapyleniu kwiatów od maja, na początku sierpnia nabierając pomarańczowego koloru. Liście opadają w październiku–listopadzie, zwykle po pierwszych mrozach. Owoce utrzymują się na roślinie przez całą zimę, aż do wiosny. Zarodki rozwijają się tylko w owocach roślin, w pobliżu których rosną okazy męskie rokitnika. Na stanowiskach tworzonych przez izolowane krzewy żeńskie powstają owoce płonne. Nasiona rozsiewane są przez ptaki zjadające owoce. W warunkach eksperymentalnych kiełkuje od 95 do 100% nasion (w takim samym stopniu kiełkują nasiona po przejściu przez przewód pokarmowy ptaków), przy czym do skiełkowania nasion niezbędne jest wcześniejsze ich schłodzenie w temperaturze minimum 2–5 °C. 
Kiełkowanie jest epigeiczne i następuje w ciągu 4 tygodni od wysiania nasion. Liścienie są mięsiste, nagie i zielone. Pierwsze liście właściwe (pokryte już gwiazdkowatymi włoskami) wyrastają najpierw w 6–8 parach naprzeciwlegle, dopiero kolejne są skrętoległe. Po dwóch miesiącach siewka ma zwykle 10–12 liści i wówczas na korzeniach rozwijają się pierwsze brodawki korzeniowe. Bardzo szybko rozrasta się system korzeniowy. Po pierwszym roku siewki osiągają 0,5–0,7 m wysokości. Odrosty korzeniowe tworzyć mogą już trzyletnie rośliny.
W skali lokalnej rokitnik rozprzestrzenia się głównie wegetatywnie, za pomocą odrostów korzeniowych. W obrębie zarośli rzadko rozwijają się siewki. Rozmnażanie za pomocą nasion jest jednak kluczowe dla rozprzestrzeniania się gatunku na większe odległości.
Wzrost pędów rokitnika jest szybki, zarejestrowano przyrosty roczne sięgające 70 cm, przy czym średnie przyrosty wynoszą 47 cm w miejscach osłoniętych, a w przypadku trudniejszych warunków wzrostu, np. na grzbiecie wydm – przyrosty roczne pędów wynoszą od 20 do 30 cm. Roślina łatwo odrasta z korzeni, np. po ścięciu lub spaleniu pędów nadziemnych. Krzewy zgryzane (co zdarza się rzadko z powodu cierni i gorzkiego smaku liści zawierających dużo tanin) silnie się zagęszczają tworząc liczne ciernie. Z powodu tworzenia odrostów korzeniowych rokitnik zwykle formuje rozrastające się płaty zarośli, rzadko rośnie w formie pojedynczych krzewów.
Cechy fizyko-chemiczne.
Skład chemiczny owoców rokitnika jest mocno zmienny w zależności od podgatunku, odmiany uprawnej, stopnia dojrzałości, warunków klimatycznych, sposobu ich przechowywania i przetwarzania. Owoce są soczyste i aromatyczne (aczkolwiek przez niektórych ich zapach uważany jest za nieprzyjemny), o charakterystycznym, gorzkawym smaku, po przymrozkach przyjemnym, kwaskowatym i słodkim. Są bogate w witaminy i mikroelementy, przy czym wyróżniają się zwłaszcza wysoką zawartością witaminy C, której zawartość w owocach dziko rosnących jest jednak bardzo zmienna – wynosi od 120 do 900 mg/100 g (w przypadku podgatunku "sinensis" nawet do 2500 mg/100 g). W owocach nie występuje askorbinaza i witamina C dobrze zachowuje się w nich po zbiorze, wysuszeniu i przetworzeniu. Owoce zawierają mało cukru (u odmian uprawnych więcej), a poza tym: witaminę A (z karotenoidów głównie β-karoten – do 60 mg%, ale liczne są też likopen, luteina i zeaksantyna), E (do 145 mg%), B1, B2, B6, F, K i P, kwas foliowy i D, antocyjany, flawonoidy (w ilości od 120 do 1000 mg/100 g, głównie: kwercetyna, kemferol, mirycetyna i izoramnetyna), fosfolipidy, garbniki, nienasycone kwasy tłuszczowe, kwasy organiczne (do 2,6%, głównie jabłkowy i winowy), oraz makro i mikroelementy, m.in. potas (300–380 mg/100 g), mangan (0,28–0,32 mg/100 g), miedź (0,1 mg/100 g), żelazo, bor (w sumie 24 minerały). Z węglowodanów obecne są: glukoza (2/3 cukrów), fruktoza i ksyloza (sacharozy brak). W owocach zarejestrowano albuminy, globuliny i w sumie 18 aminokwasów. Fitosteroli w owocach jest 340–520 mg/kg, przy czym dominuje wśród nich β-sitosterol z udziałem 57–83%. Sok pozyskany z owoców, ze względu na wysoką zawartość kwasów organicznych ma pH 2,7. 
W skórce owoców oraz w korze występuje rzadko spotykana w roślinach serotonina.
Owoce zawierają w miąższu 4–13% olejów, a nasiona 8–20%. Olej rokitnikowy pozyskiwany z owoców i nasion lub tylko z nasion jest gęstą cieczą o barwie czerwonopomarańczowej i charakterystycznym smaku i zapachu. Zawiera glicerydy kwasu linolowego (30–40%) i α-linolenowego (20–35%), poza tym kwasu oleinowego, wakcenowego, palmitynowego i stearynowego, a także m.in.: tokoferole (100–300 mg%), karoten i karotenoidy (100–500 mg%), sterole, flawonoidy. Za charakterystyczny zapach owoców odpowiada co najmniej 36 związków, głównie estrów, podczas gdy terpeny i związki aromatyczne występują w niskich stężeniach.
Liście rokitnika cechują się znaczną zawartością białek (ok. 20% suchej masy), a także dużym udziałem składników bioaktywnych. Zawierają β-karoten (w sumie karotenoidów jest 26,3 mg/100 g), witaminę E, flawonoidy, triterpeny, katechiny, kwas elagowy i foliowy. Chlorofili zawierają 98,8 mg/100 g, tj. podobnie co w zielonych warzywach. Liczne są związki mineralne (wszystkie ilości w μg/100 g): sód 3000, wapń 780, potas 620, magnez 117, żelazo 38, krzem 6, glin 5, mangan 8, chrom 1.
W całej roślinie obficie występują garbniki, najwięcej jest ich w pędach – do 10% i korze, w liściach także jest ich do 8–10%. W korze stwierdzono alkaloid – hippofeinę, a w gałązkach i liściach – harmalol.
Genetyka.
Liczba chromosomów 2n = 24. Zarejestrowano występowanie także roślin poliploidalnych. W obrębie poszczególnych podgatunków (przynajmniej w obrębie europejskiego subsp. "rhamnoides" i azjatyckiego "sinensis") zróżnicowanie genetycznie nie jest duże, co tłumaczone jest rozprzestrzenianiem nasion na duże odległości przez ptaki i przenoszeniem pyłku przez wiatr – co nie sprzyja izolacji i różnicowaniu się populacji. 
Ekologia.
Siedlisko.
Rokitnik zwyczajny to gatunek pionierski zasiedlający odsłoniętą, nagą glebę. Na wybrzeżach Europy Zachodniej Północnej i Środkowej gatunek rośnie na wydmach i klifach. Lepiej rozwija się w miejscach osłoniętych od wiatru, w zagłębieniach międzywydmowych i na stokach wydm dalszych od brzegu morskiego. Nie toleruje ocienienia i jako roślina światłolubna zanika w przypadku rozwoju roślinności leśnej, nie kolonizuje też lasów z wyjątkiem ich skrajów, luk i przydroży śródleśnych (obumiera, gdy zacienienie przekroczy 50%). Na wybrzeżach bałtyckich ustępuje lasom sosnowym i bukowym rozwijającym się w wyniku sukcesji leśnej na wydmach, w zachodniej Europie także ustępuje w wyniku ekspansji sosen i jawora. Zarośla rokitnika tworzą etap sukcesji między murawami typowymi dla wydm nadmorskich i inicjalną roślinnością leśną – w warunkach wybrzeży południowego Bałtyku głównie boru bażynowego. Zdarza się, że na terenie upraw leśnych rokitnik utrudnia odnowienie lasu.
Poza wybrzeżem rokitnik rośnie na brzegach rzek i na terasach nadrzecznych, także w wyschniętych korytach, na terenach podmokłych, nierzadko tworząc rozległe, niedostępne – cierniste zarośla, poza tym na skrajach lasów, w miejscach skalistych, na odłogach, w górach rośnie na żwirowiskach i odsypach wzdłuż górskich potoków, na stokach, w wyższych położeniach w murawach alpejskich. W Azji osiąga wysokość 4200 m n.p.m., w strefie klimatu umiarkowanego rośnie do 2500 m n.p.m. w Kaukazie, 1900 m w Alpach i 1800 m w azjatyckiej części Rosji.
Gatunek jest w dużym stopniu odporny na ekspozycję na aerozol morski, ale w przypadku wyższych stężeń chlorku sodu liście są uszkadzane (toleruje zasolenie do 1,5 mS/cm). Nadmiar soli wydzielany jest przez gruczoły solne. Rośnie na różnych glebach – na obszarach wydmowych piaszczystych (w tym zarówno jednorodnych, jak i na przysypanych glebach próchnicznych i żwirach) oraz na gliniastych klifach, w głębi lądu rośnie na żwirach, w górach na detrytusie morenowym. Rośliny rosnące na piaskach dobrze znoszą przysypywanie (o ile nie zostaną zasypane w całości), rozwijając korzenie przybyszowe na przysypanych pędach, aczkolwiek według niektórych źródeł rokitnik ma źle znosić zawiewanie piaskiem. Korzenie odsłaniane z powodu odwiewania piasku tworzą obficie odrosty. Odczyn gleby na stanowiskach jest zwykle neutralny lub zasadowy (w glebach kwaśnych słabiej rozwijają się promieniowce żyjące z rokitnikiem w symbiozie). Zawartość azotu w obrębie stanowisk rokitnika jest z reguły większa niż w sąsiedztwie, co tłumaczy działalność bakterii brodawkowych związanych z tym gatunkiem. Poziom wód gruntowych jest zmienny na stanowiskach tego gatunku – w przypadku roślin rosnących na wydmach wody mogą znajdować się głęboko, podczas gdy w zagłębieniach międzywydmowych, także kolonizowanych przez rokitnik, woda może stagnować nawet na powierzchni gruntu przynajmniej przez pewien czas w roku. Rokitnik jest odporny na mróz (znosi spadki do -43 °C), wysokie temperatury (do +40 °C) i suszę. Przy czym wrażliwe na przemarzanie i suszę są jednak siewki, bywają one też uszkadzane przez wysokie temperatury, przemarzać mogą też rośliny rosnące na glebach ciężkich i wilgotnych. Susze w okresie wiosennym wpływają istotnie negatywnie na obradzanie owocami. Nasiona zachowują zdolność do kiełkowania przechowywane przez 3 miesiące w temperaturze -20 °C, przechowywane w temperaturze pokojowej zachowują zdolność do kiełkowania przez 3–4 lata.
Fitosocjologia i interakcje międzygatunkowe.
W klasyfikacji zbiorowisk roślinnych podgatunek "Hippophae rhamnoides" subsp. "rhamnoides" (≡"maritima") jest gatunkiem charakterystycznym dla zarośli wybrzeży wydmowych All. "Salicion arenarieae", w którym to związku rośnie w zespole "Sailici arenariae-Hippophaetum rhamnoidis" lub "Hippophaetum rhamnoidis". Na obszarach górskich w Europie rośnie w zespołach "Hippophao-Sambucetum nigrae" i "Hippophao-Berberietum".
Rokitnik tworzy na siedliskach nadmorskich zarośla, w których w warstwie krzewów jest zwykle dominantem. Zbiorowiska są zwykle dwu- lub trójwarstwowe – w drugim przypadku wśród wysokich krzewów rokitnika warstwę pośrednią w stosunku do runa tworzy wierzba piaskowa "Salix repens" subsp. "arenaria" i młode okazy rokitnika. Rokitnik jest silnie konkurencyjnym gatunkiem w stosunku do niższej wierzby piaskowej oraz do traw tworzących murawy wydmowe w miarę ekspansji powodując ich ustępowanie. W zbiorowiskach z rokitnikiem utrzymują się jednak gatunki typowe dla muraw wydmowych (głównie piaskownica zwyczajna "Ammophila arenaria", wydmuchrzyca piaskowa "Elymus arenarius", turzyca piaskowa "Carex arenaria", szczotlicha siwa "Corynephorus canescens", bylica polna "Artemisia campestris" i jastrzębiec baldaszkowy "Hieracium umbellatum"), jak i wkraczają gatunki typowe dla zbiorowisk zaroślowo-leśnych. Charakterystyczny jest też częsty udział gatunków nitrofilnych, zwłaszcza pokrzywy zwyczajnej, co tłumaczone jest wiązaniem azotu przez bakterie brodawkowe związane z rokitnikiem. Ekspansja zarośli rokitnika na murawach typowych dla wydm nadmorskich skutkuje ogólnym zmniejszeniem zróżnicowania gatunkowego flory tych siedlisk, w tym zanikiem populacji gatunków rzadkich i zagrożonych, co na obszarach o istotnych walorach może wymagać podejmowania działań ograniczających nadmierne rozprzestrzenianie się tego gatunku.
Brodawki korzeniowe mogą u rokitnika osiągać wielkość gołębiego jaja, tj. ok. 3 cm długości i są żółte. Rozwijają się w nich symbiotyczne promieniowce z rodzaju "Frankia". Wydajność wiązania azotu obliczona dla zarośli rokitnika we wschodniej Anglii wyniosła 179 kg/ha. Poza symbiozą z bakteriami korzenie rokitnika tworzą mykoryzę z grzybami, przy czym komponenty grzybowe w tej relacji są bardzo zróżnicowane w zależności od warunków klimatycznych i glebowych i obejmują gatunki z różnych grup systematycznych (workowce, podstawczaki i sprzężniaki). Grzyby mikoryzowe zwiększają odporność rokitnika na suszę i możliwości pozyskiwania substancji odżywczych z gleby.
Ze względu na ciernie i garbniki liście i pędy rokitnika są rzadko zgryzane przez dużych roślinożerców. Owocami i siewkami rokitnika żywią się natomiast chętnie gryzonie (np. nornik bury i myszarka zaroślowa). Na pędach i liściach rokitnika żeruje miodówka "Psylla hippophae", mszyca rokitnikowa "Capitophorus hippophaes" oraz muchówka nasionnica rokitnikowa "Rhagoletis batava". Z motyli na rokitniku żerują gąsienice: skośnika rokitnikowego "Gelechia hippophaella", barczatki pierścieniówki "Malacosoma neustria", kuprówki rudnicy "Euproctis chrysorrhoea" i "Hyles hippophaes". Z roztoczy z gatunkiem tym związany jest szpeciel "Eriophyes hippophaenus". W owocach rozwijają się larwy muchówki "Anomoia purmunda".
Z chorób grzybowych istotne znaczenie dla rokitnika mają zwłaszcza: zgorzel pnia (wywoływana przez guzoczyrkę (czyrenia) rokitnikową "Fomitiporia hippophaëicola"), parch rokitnikowy (wywoływany przez "Stigmina hippophaes"), czarny rak (powodowany przez "Pyrenochaeta berberidis") oraz kolista nekroza pędów (której przyczyną jest "Monochaetinula ampelophila"). Poza tym na liściach rokitnika rozwijają się takie grzyby jak: "Phyllactinia hippophaës", "Phyllactinia suffulta", "Didymosphaeria hippophaes", "Discostroma fuscellum", "Rosellinia hippophaes", "Mycosphaerella maculiformis", "Hymenopleella hippophaeicola", "Trochila perexigua", "Septoria hippophaes" (wszystko workowce). Liczne gatunki rozwijają się na pędach, drewnie, czy nawet cierniach (w tym ostatnim wypadku tylko "Sphaerella spinicola"). Wśród rozwijających się na zdrewniałych pędach rokitnika, tylko do nazwanych od tego gatunku grzybów należą: "Cytospora hippophaes", "Myxosporium hippophaes", "Diplodia hippophaearum", "Dothidea hippophaes", "Hymenopleella hippophaes", "Hymenopleella hippophaeicola".
Rozwój rokitnika może być hamowany przez nicienie glebowe.
Gęste, cierniste zarośla rokitnika są ważnym miejscem gniazdowania, schronienia i żerowania dla wielu ptaków, tylko w Europie Środkowej – 42 gatunków, m.in. jarzębatki "Curruca nisoria" i gąsiorka "Lanius collurio". Istotną rolę w rozprzestrzenianiu rokitnika odgrywają żywiące się całymi owocami: kwiczoł "Turdus pilaris", kos "Turdus merula", paszkot "Turdus viscivorus", orzechówka zwyczajna "Nucifraga caryocatactes" i jemiołuszka "Bombycilla garrulus".
Zagrożenia i ochrona.
W skali globalnej gatunek uznawany jest za niezagrożony.
Jako gatunek pionierski gatunek związany jest z siedliskami silnie przekształcanymi i dynamicznymi – klifami i wydmami. Lokalnie jednak stanowiska mogą być niszczone w wyniku silnej erozji wybrzeża i czynnik ten bywa wskazywany jako zagrożenie. Kluczowy problem dla zachowania siedlisk gatunku stanowią introdukowane do nich gatunki obce zajmujące tę samą niszę ekologiczną i wypierające rokitnika – w Polsce są to przede wszystkim: róża pomarszczona "Rosa rugosa", wierzba ostrolistna "Salix acutifolia" i wierzba wawrzynkowa "Salix daphnoides". Jako gatunek światłolubny rokitnik ustępuje z powodu zacienienia stanowisk w przypadku wkraczania roślinności leśnej i zalesiania wydm. Wkraczające na stanowiska rokitnika gatunki ekspansywne drzew, zwłaszcza sosny zwyczajnej "Pinus sylvestris", topoli osiki "Populus tremula" oraz brzozy brodawkowatej "Betula pendula" zaleca się usuwać w ramach zabiegów ochrony czynnej. Innymi zagrożeniami gatunku jest rozproszenie stanowisk i jego niewielkie zasoby w poszczególnych lokalizacjach oraz lokalnie silna presja turystyczna. Z drugiej strony podkreśla się, że silne i rozległe zarośla rokitnika pełnią istotną funkcję ochronną dla wydm uniemożliwiając ich penetrację i degradację przez turystów, a poza tym penetrowanie wydm i osuwanie piasku może ograniczać rozwój roślin konkurencyjnych dla rokitnika, tworząc warunki mu sprzyjające. Niektóre stanowiska gatunku ulegają zniszczeniu w wyniku kolizji z działalnością inwestycyjną np. eksploatacją kredy, a zwłaszcza rozbudową na wybrzeżu infrastruktury mieszkaniowej i turystycznej.
Zarośla rokitnika na wybrzeżach wydmowych stanowią w Unii Europejskiej siedlisko przyrodnicze 2160 stanowiące przedmiot ochrony w obszarach Natura 2000. Zarośla tworzone przez ten gatunek na klifach chronione są z kolei jako siedlisko 1230. Za wymagające ochrony uznawane są zbiorowiska z rokitnikiem niezależnie od ich genezy – zarówno naturalne, jak i pochodzące z nasadzeń. Sam gatunek od 1983 roku objęty jest w Polsce ochroną gatunkową. W latach 1983–2014 podlegał ochronie ścisłej, od 2014 roku znajduje się pod ochroną częściową.
Ze względu na duże znaczenie użytkowe gatunku istotna jest ochrona jego różnorodności, przy czym za strategicznie najistotniejsze uznaje się zachowanie ogromnej różnorodności azjatyckich populacji i podgatunków rokitnika, co jest tym ważniejsze, że ich areały są tam często niewielkie.
Gatunek znajduje się w kolekcjach co najmniej 277 ogrodów botanicznych, arboretów i banków nasion (stan z roku 2021).
Znaczenie użytkowe.
Nasadzenia biotechniczne.
Rokitnik jest sadzony na wydmach i skarpach wzdłuż brzegu morskiego w celu ich umacniania i ochrony przed erozją, poza tym w formie pasów zarośli wiatrochronnych i dla ochrony terenów przed nawiewaniem piasków. Nasadzenia biotechniczne na wielu wybrzeżach odpowiadają w istotnym stopniu za współczesne rozprzestrzenienie gatunku, przy czym nasadzenia szybko dziczeją, tj. nabierają formy dzikich zarośli i szybko stają się trudne do odróżnienia od naturalnych stanowisk. W podobnej roli ochronnej rokitnik sadzony jest także na stromych skarpach wewnątrz lądu, zwłaszcza na skarpach wzdłuż dróg i linii kolejowych. Ze względu na ogromną tolerancję względem gleby, w tym na jej zanieczyszczenie, gatunek stosowany jest do rekultywacji terenów poprzemysłowych i pokopalnianych. Stosowany jest m.in. na dużą skalę we wschodnich Niemczech do rekultywacji terenów po odkrywkowych kopalniach węgla brunatnego i na zwałowiskach kopalni w Bełchatowie. Ceniony jest zwłaszcza na terenach o zniszczonej glebie lub pozbawionych gleby, a przewidzianych docelowo do zalesienia – w takich miejscach wzbogaca podłoże w związki azotu i warstwę próchniczną, po czym jako gatunek światłożądny łatwo ustępuje miejsca wkraczającym lub podsadzanym gatunkom lasotwórczym. Sadzony jest też na terenach zagrożonych pustynnieniem, dla poprawy warunków mikroklimatycznych. W celu przeciwdziałania efektom zmian klimatu w Indiach rozpoczęto w 2010 roku sadzenie rokitnika na milionie ha w rejonie Himalajów. W Chinach z powodzeniem gatunek rozprzestrzeniano rozsiewając nasiona rokitnika z samolotów. Na dużą skalę introdukowany został w Kanadzie, gdzie od lat 90. sadzono rokitnika co roku na ok. 100 km pasów wiatrochronnych w obszarze prerii.
Roślina ozdobna.
Walorem ozdobnym rokitnika są barwne owoce, srebrzyste liście i małe wymagania oraz odporność na zanieczyszczenia. Spopularyzowany został w Europie jako roślina ozdobna w końcu XVIII wieku. Ze względu na silny rozrost nadaje się na swobodne, niestrzyżone żywopłoty (źle znosi silne cięcie). Zalecany jest do nasadzeń w zieleni przydrożnej (niecięte, zaroślowe szpalery) oraz do zieleni osiedlowej, miejskiej i parkowej.
Roślina jadalna i paszowa.
Owoce są jadalne i bywają spożywane na surowo. Robi się z nich, popularne zwłaszcza na Syberii, ale współcześnie spożywane także w pozostałej części Azji, w Europie i Ameryce Północnej dżemy, soki, przeciery, kisiele i galaretki, wina, nalewki i likiery. Dawniej na dużej części zasięgu rokitnika jego owoce były spożywane tylko w okresach głodu lub przez dzieci. W Polsce silnie kwaśne i z gorzkawym posmakiem owoce były często uważane za niejadalne lub wręcz posądzano je o szkodliwość dla zdrowia. Często też woń owoców określana jest jako trudna do zniesienia. Charakterystyczny zapach przestaje być jednak odczuwalny w przypadku stosowania rokitnika jako dodatku do innych owoców i po przetworzeniu. Smak przetworów z rokitnika określany jest jako przyjemnie kwaskowaty.
Owoce konserwowane są w cukrze w proporcji 1:1 lub z większym (do proporcji 1:2) udziałem cukru, po uprzednim przetarciu przez sito w celu oddzielenia od pestek. W przypadku wyciskania z nich soku – uzyskuje się go z wydajnością 60–85% w stosunku do masy owoców. Dla uniknięcia wytrącania się frakcji tłuszczowej jest ona oddzielana od reszty soku poprzez odwirowanie. Soki i przetwory kierowane do oferty handlowej są pasteryzowane. Przechowywanie w niskich temperaturach (ok. 4 °C) i w ciemności pozwala przedłużyć trwałość produktów i zapobiec ich brązowieniu. W przetwórstwie spożywczym ceniona jest właściwość łatwego galaretowacenia przetworów rokitnika. Jego sok stosowany jest często jako przyprawa do sporządzania napojów owocowych i zwykle spożywany jest w mieszankach. Wino z rokitnika łatwo się klaruje, ma złocisty kolor i przyjemny aromat, odmienny od surowca wyjściowego.
Przetwory z rokitnika stosowane są we wschodniej Europie jako dodatek przy spożywaniu sera. W Europie Zachodniej i Północnej rokitnik dodawany był jako przyprawa do zup rybnych, we Francji z owoców sporządza się sos do dań rybnych i mięsa. W Finlandii owoce dodawane są do ostrej przyprawy stosowanej do dań mięsnych. Mus z przetartych owoców (czasem mieszany z dodatkiem miodu i cukru waniliowego), stosowany jest jako dodatek do herbaty. Przetwory rokitnika smakują dobrze z przetworami mlecznymi. Z musu owocowego przyrządza się także lassi rokitnikowe (napój na bazie starannie wymieszanej w równych proporcjach wody i jogurtu). W Anglii z owoców robi się powidła. Zaleca się stosowanie soku rokitnika do zakwaszania potraw w zastępstwie soku z cytryny i octu, jako bardziej wartościowego ze względu na skład. Przetwory z tego gatunku stosowane są także jako dodatek do ciast, a same owoce dodawane są do sałatek owocowych.
Ze względu na znaczny udział substancji biologicznie aktywnych (witamin, nienasyconych kwasów tłuszczowych, składników mineralnych i zwłaszcza substancji przeciwutleniających) owoce rokitnika i przetwory z nich uznawane są za żywność funkcjonalną czy też superfood.
Poza owocami i ich przetworami popularność, zwłaszcza w Rosji i Chinach, zyskuje herbata z liści rokitnika o delikatnym smaku i aromacie. 
Rokitnik uznawany jest także za cenną roślinę pokarmową dla zwierząt hodowlanych. Karmione są one liśćmi rokitnika, batonami z jego nasion i owocami oraz pulpą owocową po produkcji soku i przetworów. W przypadku drobiu karmionego rokitnikiem zarejestrowano zwiększenie produkcji jaj i masy ciała.
Uprawa.
Rokitnik uprawiany jest na skalę towarową głównie w Azji w Chinach, Mongolii i Rosji. W krajach azjatyckich gatunek ten uznawany jest za roślinę sadowniczą. Na większą skalę zaczął być uprawiany w Rosji w latach 40. XX wieku i tam też rozwinęło się jego przetwórstwo. Współcześnie głównym ośrodkiem produkcji i przetwórstwa stały się Chiny, gdzie uprawy tego gatunku zaczęto popularyzować w latach 80. XX wieku. Na początku XXI wieku powierzchnia upraw rokitnika zajmowała ok. 0,5 miliona ha w skali świata i rosła. W 2013 tylko w Chinach gatunek uprawiany był już na 1,5 mln ha. Na mniejszą skalę uprawiany jest w Europie w krajach nadbałtyckich – od Niemiec, przez Polskę (w 2015 plantacje towarowe zajmowały ok. 100 ha), Estonię po Finlandię. W XXI wieku wprowadzany zaczął być do upraw w USA, Kanadzie, Boliwii, Chile, Korei Południowej i Japonii. 
W wyniku hodowli uzyskano liczne odmiany (w pierwszej dekadzie XXI wieku znanych ich było według różnych źródeł ok. 100 lub 150) cechujące się brakiem lub mniejszą ilością i wielkością cierni, wytwarzaniem większych owoców (osiągających ponad 0,8 g) i bardzo plennych (pozwalających na zbiór nawet ponad 25 kg owoców z jednej rośliny), odpornych na susze, patogeny i dostosowanych do różnych warunków klimatycznych. Uzyskano także odmiany o owocach zmodyfikowanych tak, że po oderwaniu z szypułki, nie wycieka z nich miąższ (blizna jest sucha) i o zmienionym składzie chemicznym (z większym udziałem olejów, karotenoidów, witaminy C i cukrów, tych ostatnich nawet 8-krotnie liczniejszych od kwasów). Do głównych ośrodków hodowli, gdzie powstaje najwięcej odmian, zaliczana jest Rosja, dawniej Niemcy, współcześnie głównie Chiny, a poza tym Ukraina, Białoruś, Finlandia, Azerbejdżan. Pierwsze prace hodowlane rozpoczęto w 1913 roku w Niemczech i tam wyhodowano najstarsze odmiany ('Askola', 'Dorana', 'Frugana', 'Hergo', 'Leikora'). W Rosji pierwsze odmiany zarejestrowano w 1964, ale też prace hodowlane prowadzono od drugiej dekady XX wieku. Początkowo hodowla polegała na pozyskiwaniu z natury okazów wyróżniających się pożądanymi cechami, później na selekcji wśród roślin uprawianych, przy czym z czasem zaczęto stymulować powstawanie mutacji poprzez oddziaływanie na rośliny czynników mutagennych i wdrożono analizy genomu poprzez stosowanie licznych markerów DNA.
Średnie plony owoców uzyskiwane z 1 ha upraw wynoszą ok. 10 ton, ale maksymalne nawet ponad 30 ton (owoce zbierane z natury dostarczają plon w ilości do 1,5 t z hektara). Ze względu na niewrażliwość na przymrozki rokitnik plonuje regularnie. Z uwagi na spadającą z wiekiem rokitnika produktywność sady z tym gatunkiem zakładane są na ok. 10–15 lat.

</doc>
<doc id="355035" url="https://pl.wikipedia.org/wiki?curid=355035" title="Dynastia Komnenów">
Dynastia Komnenów



</doc>
<doc id="355036" url="https://pl.wikipedia.org/wiki?curid=355036" title="Wyspy Kai">
Wyspy Kai

Wyspy Kai lub Kei () – archipelag w Indonezji we wschodniej części morza Banda; wchodzi w skład prowincji Moluki; powierzchnia 1438 km²; ok. 130 tys. mieszkańców.
Największe wyspy: Kai Besar, Kai Kecil. U wybrzeży wysp występują rafy koralowe. Powierzchnia nizinna, porośnięta lasem równikowym.
Uprawa palmy kokosowej, sagowca; eksploatacja lasów; rybołówstwo; połów żółwi szylkretowych.
Główne miasto: Tual (na wyspie Kai Kecil, 42 tys. mieszkańców w 2010).
Mieszkańcy wysp posługują się językami: kei, banda, teor-kur. W użyciu jest także lokalny malajski (wywodzący się z odmiany wyspy Ambon).

</doc>
<doc id="355037" url="https://pl.wikipedia.org/wiki?curid=355037" title="Stefan Hula (ur. 1947)">
Stefan Hula (ur. 1947)

 (ur. 12 września 1947 w Szczyrku) – polski kombinator norweski, brązowy medalista mistrzostw świata. Ojciec Stefana – skoczka narciarskiego.
Kariera.
W 1970 roku wystąpił na Mistrzostwach Świata w Wysokich Tatrach, zajmując 13. miejsce w skokach, ale na trasie biegu stracił kilka pozycji i rywalizację ukończył poza czołową dwudziestką. Dwa lata później brał udział w Igrzyskach Olimpijskich w Sapporo, uzyskując 21. wynik na trasie biegu i osiemnasty na skoczni, co dało mu siedemnaste miejsce w całych zawodach.
Największy sukces w swojej karierze osiągnął na Mistrzostwach Świata w Falun w 1974 roku, gdzie zdobył brązowy medal. Hula zwyciężył w konkursie skoków, jednak w biegu stracił dwie pozycje i zdobył ostatecznie brązowy medal. Wyprzedzili go tylko dwaj reprezentanci NRD: zwycięzca Ulrich Wehling oraz srebrny medalista Günter Deckert. Czwartego w zawodach Hansa Hartleba z NRD Polak wyprzedził o zaledwie 0.31 punktu. Ostatni występ na arenie międzynarodowej zanotował w 1976 roku, podczas Igrzysk Olimpijskich w Innsbrucku. W skokach był szósty, jednak w biegu uzyskał dopiero 26. czas i rywalizację ukończył na szesnastej pozycji.
Ponadto był mistrzem Polski w 1973 roku oraz wicemistrzem dwa lata wcześniej. Zdobył też wicemistrzostwo Polski w skokach na średniej skoczni w 1976 roku. W 1971 roku wyrównał, a dwa lata później pobił rekord skoczni w Wiśle-Malince (uzyskał wówczas 93 m).
Po zakończeniu w 1978 roku kariery zawodniczej został trenerem. Mieszka w Szczyrku. Rodzice – Józef i Julia Fiedor; żonaty, czworo dzieci: Przemysław, Katarzyna, Magdalena – saneczkarka i Stefan – skoczek, reprezentant Polski i olimpijczyk.

</doc>
<doc id="355041" url="https://pl.wikipedia.org/wiki?curid=355041" title="Scotland Yard (gra)">
Scotland Yard (gra)

Scotland Yard – gra planszowa, w której zespół policjantów (od 2 do 5 graczy) ma za zadanie wyśledzenie Pana X, w którego wciela się jeden z graczy. Plansza reprezentuje Londyn z zaznaczonymi liniami metra, autobusów oraz trasami taksówek. Nazwa gry pochodzi od głównej siedziby policji w Londynie.
Autorami gry jest zespół projektantów Ravensburgera w składzie: Manfred Burggraf, Dorothy Garrels, Fritz Ifland, Werner Scheerer, Werner H. Schlegel i Wolf Hörmann. W grze może wziąć udział od 3 do 6 graczy. Gra została wydana po raz pierwszy w 1983 roku przez wydawnictwo Ravensburger i w tym samym roku otrzymała tytuł Spiel des Jahres.
Została również wydana wersja elektroniczna na system operacyjny Android.
Rozgrywka.
Jeden gracz kontroluje Pana X, kryminalistę, którego położenie na planszy jest znane pozostałym graczom co kilka tur. Każdy z pozostałych graczy kontroluje detektywa – pionki, których położenie jest zawsze znane. Każdy z graczy może poruszać się jedynie zaznaczonymi trasami: metrem, autobusem lub taksówką. Ponadto Pan X może w wyjątkowych sytuacjach poruszać się promem po Tamizie. Największe odległości można pokonać w jednej kolejce poruszając się metrem, średnie autobusami i bardzo krótkie przy pomocy taksówek. Do każdego punktu przesiadkowego może być podłączonych do kilka tras, ale nie każdego rodzaju. Najwięcej jest punktów, które łączą się pomiędzy sobą tylko trasami taksówek. Każdy z graczy na początku rozgrywki otrzymuje określoną przepisami liczbę biletów (żetonów) na metro, autobusy lub taksówki, którymi płaci za każdy ruch. W związku z tym posiada ograniczoną liczbę ruchów, które może wykonać poszczególnymi środkami transportu. Gracze reprezentujący policjantów płacą za ruch przez przekazanie żetonu środka komunikacji, z którego korzystają, do puli biletów Pana X. W ten sposób jest zwiększana pula biletów, które może wykorzystać Pan X. Ponadto Pan X dysponuje dodatkowymi żetonami:
Początkowe ustawienie pionów graczy ustala się przez losowanie żetonów z numerami pól (miejsc połączeń tras). Jedyną osobą, która nie ujawnia wylosowanego miejsca jest Pan X. W przypadku ruchu Pana X, pozostali gracze znają tylko środek transportu, którym się porusza, a jego kolejne ruchy są odnotowywane na specjalnej tabliczce, który przykrywa każdy zapis żetonem odpowiadającym środkowi komunikacji, którego użył. Dzięki temu pozostali gracze mogą cały czas analizować, jakie kolejne ruchy wykonał Pan X nie znając lokacji w której się znalazł. Po trzecim ruchu Pana X (i każdym następnym piątym) ujawnia on swoją pozycję na planszy. Dzięki temu pozostali gracze mogą analizować, w którym kierunku poruszał się następnie Pan X, ponieważ z każdej lokalizacji istnieje ograniczona liczba ruchów określonym środkiem transportu.
Gra kończy się w momencie, gdy którykolwiek z detektywów znajdzie się na tym samym polu, co Pan X – który ma obowiązek w takim przypadku się ujawnić. Dla powodzenia misji policjantów istotne znaczenie ma, jak potrafią ułożyć współpracę pomiędzy sobą i zaplanują ruchy, aby obstawić najwięcej lokalizacji, których mógł się znaleźć Pan X. Pan X zwycięża, gdy w ciągu 24 ruchów nie zostanie złapany przez żadnego z detektywów.
Warto zauważyć, że gra w dużej mierze opiera się na zaufaniu względem gracza wcielającego się w rolę X, jako że ma on szerokie możliwości oszukania pozostałych uczestników. W celu uniknięcia takich sytuacji można poprosić osobę trzecią, by nadzorowała poczynania X (miała dostęp do sporządzanych przez niego na tablicy notatek i znała jego położenie), nie ujawniając ich reszcie graczy, jeśli oczywiście nie łamią one zasad. Należy również analizować retrospektywnie ruchy X-a.

</doc>
<doc id="355046" url="https://pl.wikipedia.org/wiki?curid=355046" title="Piaszno (Wzniesienia Gubińskie)">
Piaszno (Wzniesienia Gubińskie)

Piaszno (Bronków Mały, Jezioro Leśne, dawna niem. nazwa "Sand See") – bezodpływowe jezioro we wsi Bronków, gmina Bobrowice, powiat krośnieński, województwo lubuskie.
Brzegi jeziora prawie całkowicie porasta pas trzcinowisk, z typowymi gatunkami roślin: trzciną pospolitą, pałką wąsko- i szerokolistną. Tworzą one strefę o szerokości od 1 do 40 m, szczególnie rozległa jest ona w części południowo-wschodniej. Skupiska roślinności o liściach pływających występują głównie w południowo-zachodniej i południowo-wschodniej części jeziora i reprezentowane są prawie wyłącznie przez grężele żółte. Dno jeziora w zdecydowanej większości jest piaszczyste, w części centralnej z niewielką ilością osadów mulistych. W krańcu północno-wschodnim, w pobliżu śródleśnego parkingu, zlokalizowane jest "dzikie" kąpielisko z łagodnie schodzącym piaszczystym brzegiem. Jezioro zaliczane jest do jezior linowo-szczupakowych. Panują w nim bardzo dobre warunki naturalnego rozrodu, dzięki czemu takie gatunki jak leszcz, płoć, karp, lin, sandacz i szczupak tworzą liczne populacje.
Otoczenie jeziora jest typowe dla lubuskich krajobrazów, przeważają tu suche bory sosnowe.

</doc>
<doc id="355049" url="https://pl.wikipedia.org/wiki?curid=355049" title="Sabacc">
Sabacc



</doc>
<doc id="355051" url="https://pl.wikipedia.org/wiki?curid=355051" title="Góry Schwanera">
Góry Schwanera

Góry Schwanera (indonez. "Pegunungan Schwaner") – góry w prowincji Borneo Środkowe, w Indonezji w zachodniej części wyspy Borneo.
Długość pasma około 200 km; najwyższe szczyty: Raya (2278 m n.p.m.), Baka (1617 m n.p.m.) ; zbudowane ze łupków i granitów przykrytych skałami osadowymi; porośnięte wiecznie zielonymi lasami górskimi. Źródła wielu rzek, m.in. Pembuang, Sampit.
Na terenie gór Schwanera znajduje się park narodowy "Taman Nasional Bukit Baka - Bukit Raya" o powierzchni 181 090 ha chroniący wiele rzadkich i zagrożonych wyginięciem gatunków flory i fauny.

</doc>
<doc id="355053" url="https://pl.wikipedia.org/wiki?curid=355053" title="Sabak">
Sabak

Sabak (Sabacc) – najpopularniejsza z hazardowych gier karcianych w fikcyjnym świecie "Gwiezdnych wojen". Sabakiem nazywany jest też wygrywający układ kart w tej grze. Gra jest często porównywana do pokera albo blackjacka. Doczekała się kilku licencjonowanych wydań w świecie rzeczywistym. Nie istnieje jeden zbiór zasad do gry uznawany za kanoniczny i w samym uniwersum GW gra ma wiele wariantów.
Zasady gry.
W partii sabaka może brać udział dowolna liczba graczy. Standardowo jest ich kilku, przy czym podczas gry możliwa jest rezygnacja z udziału w niej (łącząca się z utratą już postawionych pieniędzy) lub – w niektórych wersjach – przyłączanie się w trakcie.
Głównym celem gry jest uzyskanie i wyłożenie sabaka, czyli takiej kombinacji kart, która jest warta 23 lub −23 punkty. W zależności od wariantu gry można to osiągnąć bądź przez zebranie kart, których suma wartości wynosi +/− 23 (dodatnie 23 to tzw. czysty sabak) lub też dzięki układowi Idioty – kombinacji kart 2, 3 oraz "Idiota" (warty 0 punktów). Jeżeli nikt z grających nie uzyskał w danym rozdaniu sabaka, zwycięzcą zostaje osoba, która najbardziej zbliżyła się do wartości 23. Przekroczenie 23 lub −23 traktowane jest jako automatyczna porażka. Jeżeli kilka osób uzyskało sabaka, wygrywają kolejno: "Układ Idioty", "czysty sabak", zwykły sabak.
Karty.
Kolory.
W grze występują karty należące do jednego z czterech kolorów oraz karty bezkolorowe. Kolory wyróżniamy następujące (w nawiasie najczęściej stosowane tłumaczenia na język polski)
Wartości.
Każda z kart sabakowych ma przypisaną wartość liczbową. Niektóre z kart pełnią rozmaite dodatkowe funkcje, z reguły zależne od wybranego wariantu gry.
Dzięki ujemnym wartościom, karty tego typu pozwalają na uzyskanie układu ujemnego sabaka.
Inne spotykane postacie to na przykład "Rycerz Jedi" (często utożsamiany z kartą "Wytrwałość"), "Mistrz Jedi" ("Umiar") oraz "Lord Sithów" ("Zły"). Za czasów Imperium nie zawsze było jednak bezpiecznie korzystać z wariantu gry, w którym występowały te wcześniejsze.
Przebieg rozgrywki.
Każdy z graczy otrzymuje trzy karty, z których określoną liczbę może w określonym momencie gry wymienić. W większości wariantów sabaka walory kart zmieniają się losowo w trakcie rozgrywki, wprowadzając znaczący element losowy, mogący zadecydować o ostatecznym wyniku. Jedynie karty wyłożone już na stół i umieszczone w znajdującym się tam polu interferencyjnym nie zmieniają swojej wartości. Wyłożonych kart nie można wymieniać ani cofać do ręki.
Każdą turę danego rozdania rozpoczyna licytacja. Podobnie jak w pokerze, każdy gracz może wejść (dorzucić do puli aktualną stawkę), podbić stawkę, spasować lub sprawdzić. Spasowanie równe jest rezygnacji z dalszej gry w tym rozdaniu i stosowane jest zazwyczaj w sytuacji, w której gracz ocenia swój układ na beznadziejny lub z braku kredytów nie może dorzucić do puli pełnej stawki. Sprawdzenie oznacza, że rozdanie wygrywa osoba, która osiągnęła układ kart najbliższy sabakowi, jak opisano powyżej. Gracz może też wymieniać karty. Dodatkowym uatrakcyjnieniem rozgrywki jest fakt, że karty trzymane w ręku mogą losowo zmienić swoją wartość, anulując posiadany przez gracza wygrywający układ lub tworząc w ostatniej chwili nowy.
Do wygrania w sabaku są dwie pule pieniędzy – podstawowa, którą otrzymuje wygrywający dane rozdanie, oraz specjalna, która jest kumulatywna i wypłacana tylko w przypadku wygrania przez kogoś dzięki czystemu sabakowi lub Układowi Idioty.
Warianty.
W Galaktyce istnieje wiele lokalnych odmian sabaka, różniących się zasadami dotyczącymi przebiegu partii, użycia konkretnych kart, ich wartości itp.
Słynne rozgrywki.
W sabaka grać można o niskie lub wysokie stawki – ze zrozumiałych powodów ten drugi przypadek budzi zwykle dużo więcej zainteresowania. Oto niektóre znane partie sabaka o rzeczywiście wysokie stawki:
Sabak w świecie rzeczywistym.
Sabacc debiutował w książce "Lando Calrissian and the Mindharp of Sharu" z 1983 r. Fani "Gwiezdnych wojen" na podstawie książek i innych materiałów opisujących rozgrywki i zasady sabaka opracowali kilka wersji zasad do wykorzystania w rozgrywkach między sobą. Sporządzane są specjalne talie kart, a rozgrywki często stanowią jeden z punktów konwentów miłośników "GW". Pierwsza oficjalna wersja sabaka, do wykorzystania jako urozmaicenie podczas sesji gry fabularnej "Star Wars", weszła w skład przygody "Crisis on Cloud City" (wyd. West End Games, 1989).
W 2015 r. powstała aplikacja mobilna do gry w Sabaka wydana przez Ren Ventures, która stała się wkrótce przedmiotem skargi sądowej nt. znaku towarowego (złożonej przez Lucafilm).
Uproszczona wersja gry opartej na zasadach z 1989 r. miała limitowaną edycję na konwencie fanów w USA w 2015 r. W 2018 r. fizyczna wersję gry została wydana przez Hasbro, ale z powodów prawnych pod nazwą "Star Wars Han Solo Card Game". Od 2019 r. jest też dostępny wariant gry, nazwany Sabacc, sprzedawany w Disneylandzie.

</doc>
<doc id="355055" url="https://pl.wikipedia.org/wiki?curid=355055" title="Raya (szczyt)">
Raya (szczyt)

Bukit Raya (także Gunung Raya) – szczyt górski na wyspie Borneo w Indonezji; wysokość 2278 m n.p.m. – najwyższy w Górach Schwanera. Leży na terenie Parku Narodowego Bukit Baka-Bukit Raya.

</doc>
<doc id="355057" url="https://pl.wikipedia.org/wiki?curid=355057" title="Baka (góra)">
Baka (góra)

Bukit Baka – szczyt górski na wyspie Borneo w Indonezji w górach Schwanera, wysokość 1617 m n.p.m. Leży na terenie Parku Narodowego Bukit Baka-Bukit Raya.

</doc>
<doc id="355058" url="https://pl.wikipedia.org/wiki?curid=355058" title="Polowanie na Czerwony Październik">
Polowanie na Czerwony Październik

Polowanie na Czerwony Październik – debiutancka powieść sensacyjna Toma Clancy’ego z 1984 roku. W Polsce wydała ją oficyna GiG w 1991 r., w tłumaczeniu Doroty i Krzysztofa Murawskich. Jest to czwarta część cyklu o Jacku Ryanie.
Na podstawie książki w 1990 r. zrealizowano film fabularny pod tym samym tytułem, z Seanem Connerym i Alekiem Baldwinem w rolach głównych.
Opis fabuły.
Zimna wojna. Z radzieckiej bazy wojennej niedaleko portu Murmańsk wypływa okręt podwodny typu "Typhoon", tytułowy „Czerwony Październik”. Dowodzi nim Marko Ramius, wybitny strateg i oficer floty ZSRR. W tym samym czasie Jack Ryan, analityk Centralnej Agencji Wywiadowczej, odkrywa różnice pomiędzy sylwetką „Czerwonego Października” a innymi radzieckimi podwodnymi okrętami atomowymi – dodatkowe otwory na dziobie i rufie okrętu. Jak się okazuje jest to prawdopodobnie „gąsienicowy” (w filmowej adaptacji: napęd magnetohydrodynamiczny), którego charakterystyka dźwiękowa jest tak niewielka, że praktycznie niezauważalna dla sonarów na amerykańskich okrętach podwodnych. Amerykański okręt podwodny typu "Los Angeles" USS „Dallas” (SSN-700) otrzymuje rozkaz dyskretnego śledzenia „Czerwonego Października”. W trakcie rejsu na pokładzie Czerwonego Października dochodzi do dramatycznych wypadków – kapitan Ramius zabija oficera politycznego i podmienia rozkazy – według nowych okręt ma płynąć do brzegów Stanów Zjednoczonych, korzystając z nowego napędu w celu przeprowadzenia manewrów ćwiczebnych z rakietami. Faktycznym celem kapitana i grupy jego najbliższych oficerów jest przekazanie okrętu Amerykanom i chęć poproszenia o azyl polityczny. Jedynym człowiekiem, który zdaje się przewidywać ruchy kapitana jest Jack Ryan. Musi teraz przekonać do swych racji swoich przełożonych. Sytuację komplikuje fakt, że strona radziecka wysyła w pogoń za swoim okrętem całą flotę atlantycką. Fakt ten jednocześnie podnosi wiarygodność przypuszczeń Jacka Ryana.

</doc>
<doc id="355060" url="https://pl.wikipedia.org/wiki?curid=355060" title="Chańcza">
Chańcza



</doc>
<doc id="355062" url="https://pl.wikipedia.org/wiki?curid=355062" title="Chańcza (wieś)">
Chańcza (wieś)

Chańcza – wieś w Polsce, położona w województwie świętokrzyskim, w powiecie kieleckim, w gminie Raków.
Była wsią klasztoru cystersów jędrzejowskich w województwie sandomierskim w ostatniej ćwierci XVI wieku. W latach 1975–1998 miejscowość administracyjnie należała do województwa kieleckiego.
Chańcza jest punktem początkowym zielonego szlaku turystycznego prowadzącego do Pielaszowa. Przez wieś przechodzi żółty szlak turystyczny z Szydłowa do Widełek. Wieś rozciąga się równoleżnikowo wzdłuż bocznej drogi, prostopadłej do drogi wojewódzkiej nr 764, dochodzącej od wschodu do lasu, a od zachodu do jeziora Chańcza, nad którym znajduje się plaża. Znajduje się w niej m.in. zespół domków letniskowych.
W lesie obok wsi około 300-letni szypułkowy dąb Biskup, pomnik przyrody.
Tuż przed uchwyceniem przez Armię Czerwoną przyczółka sandomierskiego w zagrodzie Jana Raka w Chańczy odbyło się 23 lipca 1944 r. pierwsze posiedzenie konspiracyjnej Kieleckiej Wojewódzkiej Rady Narodowej z udziałem około 30 delegatów, wśród których byli m.in. Józef Ozga Michalski, Józef Maślanka, Marian Baryła, Henryk Połowniak i Franciszek Kucybała.
W XX rocznicę wspomniane wydarzenie zostało upamiętnione pomnikiem.
Dawne części wsi – obiekty fizjograficzne.
W latach 70. XX wieku przyporządkowano i opracowano spis lokalnych części integralnych dla Chańczy zawarty w tabeli 1.

</doc>
<doc id="355063" url="https://pl.wikipedia.org/wiki?curid=355063" title="Żabieńcowe">
Żabieńcowe

Żabieńcowe ("Alismatidae" Takht.), dawniej nazywane też bagiennymi ("Helobiae") – podklasa roślin wodnych (hydrofitów) lub błotnych wyróżniana w niektórych systemach klasyfikacyjnych w obrębie jednoliściennych. Takson w tradycyjnym ujęciu potwierdzony został jako zasadniczo monofiletyczny, choć zgodnie z późniejszymi odkryciami powiązania filogenetyczne w jego obrębie nie były trafnie interpretowane. We współczesnych systemach (APG III z 2009) podklasa ta nie jest wyróżniana, a zaliczane tu rodziny włączane są do rzędu żabieńcowców ("Alismatales").
Charakterystyka.
W budowie żabieńcowych wyróżnia się szereg pierwotnych cech.

</doc>
<doc id="355067" url="https://pl.wikipedia.org/wiki?curid=355067" title="Cło (województwo świętokrzyskie)">
Cło (województwo świętokrzyskie)

Cło – wieś sołecka w Polsce położona w województwie świętokrzyskim, w powiecie kazimierskim, w gminie Kazimierza Wielka.
W latach 1975–1998 miejscowość administracyjnie należała do województwa kieleckiego.
Według spisu powszechnego z roku 1921 we wsi Cło spisano 20 domów 127 mieszkańców.
Historia.
W wieku XIX, Cło opisano jako – wieś w powiecie pińczowskim, gminie Kazimierza Wielka, parafii Kazimierza Mała. 
W 1827 r. były tu 29 domy 162 mieszkańców.

</doc>
<doc id="355069" url="https://pl.wikipedia.org/wiki?curid=355069" title="Arekowe">
Arekowe

Arekowe, palmowe (Arecidae Takht.) – podklasa roślin należących do klasy jednoliściennych wyróżniana w niektórych systemach klasyfikacyjnych. Obejmuje rośliny z jednego rzędu arekowców ("Arecales"). Należą tu głównie rośliny tropikalne, o pniu wysokim, nierozgałęzionym, wykazującym wtórny przyrost na grubość. Na szczycie pnia najczęściej pióropusz pierzastych liści. Małe, niepozorne kwiaty, zazwyczaj są wiatropylne. Przedstawiciele to kokos właściwy, daktylowiec właściwy. We współczesnych systemach APG podklasy nie są wyróżniane.
Systematyka.
Gromada okrytonasienne, podgromada "Magnoliophytina", klasa jednoliścienne.

</doc>
<doc id="355070" url="https://pl.wikipedia.org/wiki?curid=355070" title="Palmowcowe">
Palmowcowe



</doc>
<doc id="355071" url="https://pl.wikipedia.org/wiki?curid=355071" title="Data urodzin Jezusa">
Data urodzin Jezusa



</doc>
<doc id="355073" url="https://pl.wikipedia.org/wiki?curid=355073" title="Cieśnina Alas">
Cieśnina Alas

Cieśnina Alas (indonez. "Selat Alas") - cieśnina w Indonezji; łączy morze Bali z Oceanem Indyjskim; oddziela wyspy Sumbawa i Lombok; długość ok. 75 km, szerokość do 40 km.
W północnej części cieśniny liczne wysepki.

</doc>
<doc id="355075" url="https://pl.wikipedia.org/wiki?curid=355075" title="Koleje Mazowieckie">
Koleje Mazowieckie

Koleje Mazowieckie (identyfikator literowy – KMKOL) – spółka pasażerskich przewozów kolejowych utworzona wspólnie przez samorząd województwa mazowieckiego oraz Przewozy Regionalne Sp. z o.o. (obecnie bez udziałów), w drodze wydzielenia z tejże spółki jej dotychczasowego mazowieckiego zakładu. Spółka jest członkiem Związku Pracodawców Kolejowych.
Historia.
29 lipca 2004 Koleje Mazowieckie powstały jako spółka samorządu województwa (51% udziałów) i PKP Przewozów Regionalnych (49% udziałów). 1 stycznia 2005 przewoźnik rozpoczął działalność przewozową.
Samorząd województwa dzierżawił tabor od PKP. Później PKP Przewozy Regionalne sprzedały samorządowi swoje udziały pozostawiając sobie 5%. W listopadzie 2007 samorząd województwa zdecydował się wykupić od PKP PR resztę udziałów oraz tabor – 184 sztuki elektrycznych zespołów trakcyjnych. Od 2008 Koleje Mazowieckie są w 100% własnością samorządu województwa mazowieckiego.
Zarząd spółki mieści się w budynku przylegającym do hali podmiejskiej dworca PKP Warszawa Wschodnia, przy ul. Lubelskiej 26. W 2015 roku zakupiono pięciopiętrową siedzibę na Powiślu, przy ulicy Solec 57. W połowie 2015 roku rozpoczęto jej remont – koszt inwestycji wyniósł 12,1 mln złotych. Pierwotnie remont miał zakończyć się w listopadzie 2016, jednakże z powodu zerwania umowy z wykonawcą i problemami ze znalezieniem nowego inwestycja nie została ukończona. Nie zapadła jeszcze decyzja, czy pomieszczenia w biurowcu na Lubelskiej 26 nadal będą użytkowane – w 2021 roku KM próbowało sprzedać budynek, jednakże nikt nie zgłosił się do przetargu.
Działalność.
Przewozy.
W 2019 Koleje Mazowieckie przewiozły łącznie 62,1 mln pasażerów, wykonując pracę eksploatacyjną liczącą 17,8 miliona pociągokilometrów – będąc w pierwszej trójce przewoźników w obu tych kategoriach.
Bilety.
Koleje Mazowieckie prowadzą sprzedaż biletów jednorazowych i okresowych odcinkowych (tygodniowych, dwutygodniowych, miesięcznych, kwartalnych – imiennych i na okaziciela):
Ulgi handlowe dotyczą ofert:
Inne bilety:
Oferty specjalne (specjalna taryfa biletowa) obowiązują na odcinkach:
Łatwo przenośny bagaż nieutrudniający przejścia, rower lub psa można przewieźć bezpłatnie.
Bilet należy nabyć w kasie biletowej na stacji lub u kierownika pociągu (gdy na stacji nie ma czynnej kasy biletowej – bez dodatkowych opłat, gdy na stacji jest czynna kasa biletowa – z dodatkową opłatą).
Cena biletu zależy od liczby kilometrów trasy przejazdu.
W KM obowiązuje 27 stref kilometrowych.
Bilety strefowe.
Na bilety strefowe KM ważne są wszystkie zniżki ustawowe i promocje. Na bilety ZTM ważna jest zniżka 50%.
Obsługiwane połączenia.
Trasy pociągów na ogół nie odpowiadają dokładnie poniższym odcinkom, lecz:
W Warszawie i okolicach.
Pociągi Kolei Mazowieckich korzystają głównie z podmiejskiej linii średnicowej: Warszawa Zachodnia – Warszawa Ochota – Warszawa Śródmieście – Warszawa Powiśle – Warszawa Stadion – Warszawa Wschodnia.
Istnieją jednak 3 inne warianty:
Nieliczne pociągi kończą bieg na Dworcu Wschodnim, jadąc z kierunku wschodniego.
Jako komunikacja miejska.
Posiadacze biletów okresowych ZTM (dobowych, 30-, 90-dniowych oraz weekendowych) mogą korzystać z pociągów KM na obszarze miasta ograniczonym stacjami:
Wizualizację zasięgu wspólnego biletu można znaleźć na stronach WTP.
Wspólny bilet obowiązywał na terenie Warszawy i na odcinku Warszawa Wileńska – Ząbki od 1 stycznia 2007. Od 15 listopada 2008 oferta ta została rozszerzona do stacji Pruszków i Sulejówek-Miłosna (konieczne jest posiadanie warszawskiego biletu obowiązującego w 2 strefie), a 1 stycznia 2009 oferta została rozszerzona o kolejne gminy podwarszawskie zyskując miano biletu aglomeracyjnego.
Do 1 stycznia 2012 r. spółka obsługiwała połączenia kolejowe linii S9 zlecone przez ZTM na trasie Legionowo – Warszawa Gdańska. W tym celu spółka wypożyczyła od Przewozów Regionalnych składy EZT. Składy te w odróżnieniu od standardowych barw identyfikacyjnych KM były pomalowane w bordowo-srebrne barwy PR z doklejonymi oznaczeniami linii S9. Następnie KM zapewniała dla tej linii własny tabor oklejony w warszawskie barwy systemu SKM (kremowy-żółty-czerwony).
Obecnie połączenia kolejowe S9 obsługuje spółka Szybka Kolej Miejska Sp. z o.o.
Na odcinku Warszawa Zachodnia – Warszawa Ochota – Warszawa Śródmieście – Warszawa Powiśle – Warszawa Stadion – Warszawa Wschodnia Koleje Mazowieckie wraz z Warszawską Szybką Koleją Miejską stanowią realną alternatywę dla planowanej linii metra (podobna częstotliwość kursowania pociągów).
R-6.
Warszawa – Czyżew (R60).
Warszawa Wileńska – Tłuszcz (RE60)
Ekspresy regionalne.
Koleje Mazowieckie uruchamiają ekspresy regionalne na następujących trasach:
Ekspresy krajowe.
Koleje Mazowieckie uruchamiają ekspresy krajowe na następujących trasach:
Tabor.
Tabor Kolei Mazowieckich składa się głównie z elektrycznych zespołów trakcyjnych – używanych pozyskanych od innych przewoźników krajowych i państw bałkańskich oraz zmodernizowanych przez ZNTK „Mińsk Mazowiecki” i Newag, a także nowych dostarczonych przez Stadlera, Pesę i Newag. Ponadto przewoźnik eksploatuje pojazdy spalinowe – używane pozyskane z Niemiec oraz nowe wyprodukowane przez Pesę i Newag. Na stanie spółki są także lokomotywy elektryczne i wagony piętrowe Bombardiera i Pesy.
W 2016 Koleje Mazowieckie zrezygnowały z rozważanego od kilku lat przedłużenia o jeden człon jednostek Stadlera i Pesy oraz zdecydowały o zakupie nowych pojazdów. W 2017 spółka ogłosiła przetarg na dostawę w latach 2018–2022 nowych 71 EZT – 61 pięcio- i 10 dwuczłonowych. Koleje Mazowieckie wybrały ofertę Stadlera który zaoferował najnowszą wersję pojazdu typu Flirt. 17 stycznia 2018 podpisano umowę ramową
31 maja 2017 zakłady ZNTK „Mińsk Mazowiecki” ukończyły kontrakt na modernizację 39 sztuk EZT serii EN57, czym samym przewoźnik zakończył przebudowy tych pojazdów&lt;ref name="RK 8/2017"&gt;&lt;/ref&gt;. Na lata 2017–2019 zaplanowano wycofanie z użytku i sprzedaż niezmodernizowanych jednostek tej serii&lt;ref name="TTS 1-2/2017 1"&gt;&lt;/ref&gt;. 20 października 2017 Koleje Mazowieckie ogłosiły postępowanie które ma na celu sprzedaż 15 sztuk EZT serii EN57.
Przewoźnik ma w swojej strukturze cztery Sekcje Napraw i Eksploatacji Taboru: Warszawa Grochów, Warszawa Ochota, Tłuszcz i Sochaczew. Wykonywane są w nich przeglądy taboru poziomów od P1 do P3. W 2017 Koleje Mazowieckie rozpoczęły projekt rozbudowy zaplecza w Sochaczewie i dostosowania go do przeprowadzania napraw P4. Ponadto istnieją plany budowy zaplecza w Radomiu do wykonywania przeglądów P1 i P2&lt;ref name="TTS 1-2/2017 2"&gt;&lt;/ref&gt;.
W maju 2021 spółka rozpoczęła złomowanie pierwszych pojazdów serii EN57, ponieważ nie było chętnych na ich kupno. Pierwszymi jednostkami które skasowano były jednostki o numerach: 1901, 1904, 1907, 1913 i 1914.

</doc>
<doc id="355076" url="https://pl.wikipedia.org/wiki?curid=355076" title="Dalwin (województwo pomorskie)">
Dalwin (województwo pomorskie)

Dalwin (kaszb."Dalwënò") – wieś kociewska w Polsce położona w województwie pomorskim, w powiecie tczewskim, w gminie Tczew. Wieś jest siedzibą sołectwa w którego skład wchodzi również miejscowość Świetlikowo.
W latach 1975–1998 miejscowość należała administracyjnie do województwa gdańskiego.
Zabytki.
Według rejestru zabytków NID na listę zabytków wpisane są:

</doc>
<doc id="355078" url="https://pl.wikipedia.org/wiki?curid=355078" title="Dańków (województwo łódzkie)">
Dańków (województwo łódzkie)

Dańków – wieś w Polsce położona w województwie łódzkim, w powiecie rawskim, w gminie Biała Rawska.
Wieś wymieniana w 1451 r. jako Dankowo. Wieś szlachecka położona była w drugiej połowie XVI wieku w powiecie bielskim ziemi rawskiej województwa rawskiego. Na przełomie XIX-XX w. żył tu i tworzył malarz Władysław Bończa-Rutkowski. Na terenie wsi istniał cmentarz choleryczny.
Do 1953 roku miejscowość była siedzibą gminy Grzymkowice a w latach 1953–1954 gminy Dańków. W latach 1975–1998 miejscowość administracyjnie należała do województwa skierniewickiego.
Na terenie wsi działa OSP Dańków.
Przez miejscowość przepływa niewielka rzeka Białka, dopływ Rawki.

</doc>
<doc id="355079" url="https://pl.wikipedia.org/wiki?curid=355079" title="Pistolet Webley M1904">
Pistolet Webley M1904

Webley M1904 – pierwszy pistolet samopowtarzalny skonstruowany w zakładach Webley &amp; Scott.
Historia.
W 1898 roku Hugh Gabbet-Fairfax zaproponował firmie Webley&amp;Scott rozpoczęcie produkcji skonstruowanego przez siebie pistoletu samopowtarzalnego. Propozycja została odrzucona (na zamówienie konstruktora wyprodukowano tylko kilkadziesiąt pistoletów Mars), ale stała się impulsem do rozpoczęcia prac nad pistoletami samopowtarzalnymi.
W 1904 roku Webley&amp;Scott rozpoczął produkcję seryjną pistoletu oznaczonego jako "M1904". Wszystkie późniejsze pistolety firmy Webley&amp;Scott były rozwinięciem tej konstrukcji.
Pistolet M1904 miał skomplikowaną konstrukcję. Jego części były dokładnie pasowane co powodowało, że w przypadku zanieczyszczenia częste były zacięcia.
Opis.
Webley M1904 był bronią samopowtarzalną. Zasada działania oparta o krótki odrzut lufy. Zamek ryglowany przez obniżenie. Płaska sprężyna powrotna umieszczona pod prawą okładką chwytu. Mechanizm uderzeniowy kurkowy, bez samonapinania.
M1904 był zasilany ze wymiennego, jednorzędowego magazynka pudełkowego o pojemności 7 naboi.
Lufa gwintowana, posiadała siedem bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="355080" url="https://pl.wikipedia.org/wiki?curid=355080" title="Domisław (województwo pomorskie)">
Domisław (województwo pomorskie)

Domisław (niem. "Domslaff") – wieś w Polsce położona w województwie pomorskim, w powiecie człuchowskim, w gminie Czarne.
Wieś królewska starostwa człuchowskiego w powiecie człuchowskim województwa pomorskiego w II połowie XVI wieku. W latach 1975–1998 miejscowość administracyjnie należała do województwa słupskiego.

</doc>
<doc id="355081" url="https://pl.wikipedia.org/wiki?curid=355081" title="Domosław (województwo mazowieckie)">
Domosław (województwo mazowieckie)

Domosław – wieś w Polsce położona w województwie mazowieckim, w powiecie pułtuskim, w gminie Winnica.
W latach 1975–1998 miejscowość administracyjnie należała do województwa ciechanowskiego.
Przez miejscowość przepływa rzeka Pokrzywnica, dopływ Narwi.

</doc>
<doc id="355085" url="https://pl.wikipedia.org/wiki?curid=355085" title="Zatoka Tomini">
Zatoka Tomini

Zatoka Tomini (indonez. "Teluk Tomini") – zatoka morza Moluckiego w Indonezji; wrzyna się w wyspę Celebes, od zachodu i północy otoczona półwyspem Minahasa; długość ok. 415 km, szerokość 95–210 km.
W zatoce Tomini leżą wyspy Togian.

</doc>
<doc id="355086" url="https://pl.wikipedia.org/wiki?curid=355086" title="Dołęga (województwo małopolskie)">
Dołęga (województwo małopolskie)

Dołęga – wieś w Polsce położona w województwie małopolskim, w powiecie brzeskim, w gminie Szczurowa.
W latach 1975–1998 miejscowość administracyjnie należała do województwa tarnowskiego. Integralne części miejscowości: Badziski, Jagniówka Dołęska, Nowa Wieś, Rysie, W Podborzu.
Historia.
Pierwsze informacje o wsi Dołęga pochodzą z XVII wieku. W tym czasie wieś należała do tzw. klucza radłowskiego i była własnością biskupstwa krakowskiego. Po roku 1782 dobra te zostały przejęte przez Fundusz Religijny utworzony przez władze austriackie, następnie zlicytowane. Po odkupieniu dóbr pierwszą właścicielką wsi zostaje Justyna z Bartkowskich Pikuzińska wraz z mężem Julianem Pikuzińskim. Do czasów uwłaszczenia kolejnymi właścicielami byli: Teofil Pikuziński (syn Juliana i Justyny), Maria z Pikuzińskich Günther.
Zabytki.
Obiekty wpisane do rejestru zabytków nieruchomych województwa małopolskiego

</doc>
<doc id="355087" url="https://pl.wikipedia.org/wiki?curid=355087" title="Drawa (wieś)">
Drawa (wieś)

Drawa (niem. "Gross Sonnenburg") – wieś w Polsce położona w województwie warmińsko-mazurskim, w powiecie bartoszyckim, w gminie Bartoszyce- 15 kilometrów na południowy wschód od Bartoszyc. W latach 1975–1998 miejscowość administracyjnie należała do województwa olsztyńskiego. Dawniej znajdował się tutaj majątek ziemski z dworem.
Historia.
Drawa była wsią folwarczną z majątkiem obejmującym prawie 500 hektarów ziemi i mleczarnią. W końcu XIX wieku należał do rodziny Laubmeher, a w XX wieku do rodziny Alstadt . Do majątku ziemskiego Drawa w 1889 r. należał również folwark Frączki. 
W majątku znajdował się dwór jednokondygnacyjny, przykryty wysokim dachem mansardowym z poziomem mieszkalnym i użytkowym poziomem w szczytach. Od frontu na osi dwukondygnacyjnych ryzalit, przykryty dwuspadowym dachem z datą 1922 w szczycie (zapewne rok ukończenia budowy). W elewacji bocznej znajdował się drewniany, niewielki ganek. 
Po wojnie w dworku mieszkali osadnicy, którzy przybyli do Drawy, m.in. w ramach Akcji „Wisła”. W budynku znajdowała się też zlewnia mleka. W 2022 r. majątek jest opuszczony i w złym stanie. Zachował się jedynie bardzo zaniedbany park z bogatym starodrzewem. 
W 1983 roku we wsi było 9 budynków mieszkalnych z 51 mieszkańcami. Funkcjonowało 6 indywidualnych gospodarstw rolnych o łącznym areale 45 ha. W spisie z 1983 r. wieś ujmowana była łącznie z PGR Matyjaszki. 

</doc>
<doc id="355088" url="https://pl.wikipedia.org/wiki?curid=355088" title="André Sainte-Laguë">
André Sainte-Laguë

André Sainte-Laguë (ur. 20 kwietnia 1882 w Saint-Martin-Curton, zm. 18 stycznia 1950) – francuski matematyk, pionier teorii grafów. Twórca metody podziału mandatów w systemach wyborczych znanej jako metoda Sainte-Laguë.

</doc>
<doc id="355089" url="https://pl.wikipedia.org/wiki?curid=355089" title="Drawsko (wieś)">
Drawsko (wieś)

Drawsko (niem. "Dratzig") – wieś w Polsce położona w województwie wielkopolskim, w powiecie czarnkowsko-trzcianeckim gminie Drawsko. Wieś jest siedzibą gminy wiejskiej Drawsko i leży na trasie drogi wojewódzkiej nr 181.
Nazwa.
Miejscowość ma metrykę średniowieczną. Notowana jest w różnych formach w historycznych dokumentach od połowy XIII wieku. Pierwszy raz po łacinie w Kodeksie dyplomatycznym Wielkopolski jako "iuxta campum Dratzensem" (1251) oraz pod obecnie funkcjonującą nazwą "Drawsko" (1298). Później także "Drawitczker Felder, Drawcszke" (1402-08), "Drawsko" (1510), "Drawsko" (1580), "Drasko" (1846). Po zaborach Polski równolegle funkcjonowały dwie nazwy polska "Drawsko" oraz niemiecka "Dratzig" (1881). Nazwa miejscowości pochodzi od nazwy rzeki Drawy dopływu Noteci z dodaniem sufiksu -sko.
Słownik geograficzny Królestwa Polskiego notuje miejscowość po dwiema nazwami polską "Drasko" oraz niemiecką "Dratzig".
Historia.
Historycznie wieś położona na terenie Wielkopolski i przez wieki związana była z dobrami wieleńskimi. Po raz pierwszy pojawiła się w dokumentach pisanych w 1298 – została wtedy nabyta przez Wincentego z Szamotuł (Nałęcza). Była w następnych wiekach jednym z miejsc zamieszkania mazurów wieleńskich.
Do czasu rozbiorów leżała w Rzeczypospolitej Obojga Narodów. Wskutek II rozbioru Polski w 1793 r., miejscowość przeszła pod władanie Prus i jak cała Wielkopolska znalazła się w zaborze pruskim. Pod koniec XIX wieku pod nazwą "Drasko" jako osadę, folwark, stację kolejową oraz dominium leżące w powiecie czarnkowskim odnotował miejscowość XIX wieczny Słownik geograficzny Królestwa Polskiego. W osadzie znajdowała się "lejarnia żelaza Sattlershutte" i liczyła ona wówczas 113 domów oraz 1461 mieszkańców w tym 1154 katolików, 307 ewangelików. słownik notuje również 424 analfabetów.
W XIX wieku Drawsko stanowiło centrum rozległych dóbr niemieckich – należało do książąt Hohenzollern-Siegmaringen posiadających w tym rejonie około 50 586 mórg ziemi. Dominium Drasko należało wówczas do księcia Antoniego Hohenzollern-Siegmaringen. jego folwark liczył 6 domów, 108 mieszkańców w tym 52 ewangelików i 56 katolików. Słownik zanotował również 28 analfabetów.
Po 1919 miejscowość znalazła się w granicach II RP. W okresie międzywojennym na Noteci przebiegała tuż obok zabudowań wsi, granica polsko-niemiecka. Podczas II wojny światowej działała tutaj grupa Armii Krajowej, która wsławiła się akcją zdobycia broni, mundurów oraz zapasów żywności po okrążeniu grupy ucztujących koło Moczydła Niemców (17 grudnia 1944). Od 19 stycznia 1945 (dziewięć dni przed wyparciem Niemców) wieś patrolowali Polacy uzbrojeni w kije – była to oficjalnie zatwierdzona przez okupantów straż patrolowa, ewenement na skalę terenów okupowanych. Po wojnie istniał przez dłuższy czas tylko niewielki drewniany most na Noteci w stronę Krzyża. 18 grudnia 1995 oddano do użytku nową trasę wraz z mostami.
W okresie międzywojennym w miejscowości stacjonowała placówka Straży Granicznej I linii „Drawsko”.
W latach 1975–1998 miejscowość administracyjnie należała do województwa pilskiego.
Zabytki i osobliwości.
Kościół.
Kościół Najświętszego Serca Pana Jezusa powstał w latach 1909–1911 jako dom katolicki. W 1920 przebudowany na świątynię. Od 1925 parafialny.
Zabudowa.
Zabudowa rozciąga się wzdłuż ulicy Powstańców Wielkopolskich, równolegle do Noteci. Zachowały się tu liczne stare zabudowania, m.in. dom szczytowy nr 31 na narożniku ul. Polnej, który jest najstarszym we wsi (koniec XVIII wieku). Cenne są też: kuźnia (początek XX wieku, narożnik ul. Kościelnej), eklektyczny budynek Urzędu Gminy (przełom XIX i XX wieku), szkoła (dwa symetryczne budynki z początku XX wieku) i kapliczka przy szkole z nazwiskami 128 ofiar obu wojen światowych.
Cmentarz.
Cmentarz zlokalizowany jest na wschodnim krańcu wsi. W 1997 zbudowano tutaj kaplicę Miłosierdzia Bożego. Przy wejściu stoi kapliczka ludowa Chrystusa Frasobliwego (XVIII wiek), a obok rośnie dąb o obwodzie około 310 cm. Nekropolia mieści także kamień upamiętniający Maksymiliana Kosińskiego (1812-1907), powstańca listopadowego, który uciekł z zesłania na Kamczatce i przedarł się do Polski poprzez Indie i Genuę. Nie mogąc osiedlić się w zaborze rosyjskim zamieszkał początkowo w Szamotułach, a następnie w Drawsku, ciesząc się ogromnym autorytetem i szacunkiem lokalnej społeczności (upamiętnia go jedna z nazw ulic).

</doc>
<doc id="355092" url="https://pl.wikipedia.org/wiki?curid=355092" title="Drewno (województwo kujawsko-pomorskie)">
Drewno (województwo kujawsko-pomorskie)

Drewno – wieś w Polsce położona w województwie kujawsko-pomorskim, w powiecie żnińskim, w gminie Gąsawa.
Wieś duchowna Drebno, własność kapituły katedralnej gnieźnieńskiej, pod koniec XVI wieku leżała w powiecie gnieźnieńskim województwa kaliskiego. W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 86 mieszkańców. Jest osiemnastą co do wielkości miejscowością gminy Gąsawa.

</doc>
<doc id="355095" url="https://pl.wikipedia.org/wiki?curid=355095" title="Victor D’Hondt">
Victor D’Hondt

Victor D’Hondt (ur. 20 listopada 1841 w Gandawie, zm. 30 maja 1901 w Gandawie) – belgijski prawnik, profesor prawa cywilnego i matematyki na uniwersytecie w Gandawie. Najbardziej znany dzięki stworzonej w 1878 roku procedurze podziału mandatów między kandydatów z list partyjnych w wyborach o ordynacji proporcjonalnej, znanej jako metoda D’Hondta.

</doc>
<doc id="355096" url="https://pl.wikipedia.org/wiki?curid=355096" title="Drozdówka">
Drozdówka

Drozdówka – wieś w Polsce położona w województwie lubelskim, w powiecie lubartowskim, w gminie Uścimów.
Wieś królewska w starostwie parczewskim województwa lubelskiego w 1786 roku. W latach 1975–1998 miejscowość administracyjnie należała do województwa lubelskiego.
Wieś stanowi sołectwo gminy Uścimów. Według Narodowego Spisu Powszechnego z roku 2011 wieś liczyła 265 mieszkańców.
Wierni Kościoła rzymskokatolickiego należą do parafii św. Apostołów Piotra i Pawła w Uścimowie.

</doc>
<doc id="355097" url="https://pl.wikipedia.org/wiki?curid=355097" title="Wyspy Togian">
Wyspy Togian

Wyspy Togian () – archipelag w Indonezji na Morzu Moluckim w zatoce Tomini; wchodzi w skład prowincji Celebes Środkowy.
Główne wyspy: Batudaka, Togian, Unauna, w większości otoczone rafami koralowymi Powierzchnia nizinna, porośnięta lasem równikowym, jedynie na wyspie Unauna większe wzniesienie (402 m n.p.m.).
Uprawa ryżu, palmy kokosowej; rybołówstwo; turystyka (gł. nurkowanie). Główne miasto: Kaloilo (na wyspie Unauna).

</doc>
<doc id="355098" url="https://pl.wikipedia.org/wiki?curid=355098" title="Synteza Fischera-Tropscha">
Synteza Fischera-Tropscha

Synteza Fischera-Tropscha (w skrócie synteza/reakcja F-T lub FTS) – katalityczna reakcja chemiczna tworzenia węglowodorów z mieszaniny tlenku węgla i wodoru, czyli tak zwanego gazu syntezowego. Celem syntezy F-T jest produkcja paliw płynnych. Jedną z zalet syntezy F-T jest możliwość wytwarzania paliwa wolnego od związków siarki i azotu, a przez to czystszego dla środowiska naturalnego.
Proces.
Procesem Fischera-Tropscha zwyczajowo nazywa się proces chemicznego wytwarzania paliw przy wykorzystaniu syntezy F-T, który składa się z trzech etapów:
Katalizatory.
Katalizatorami reakcji Fischera-Tropscha są tlenki metali: żelaza, kobaltu, rutenu i niklu. Ze względów ekonomicznych i technologicznych, w przemyśle znalazły zastosowanie jedynie katalizatory oparte na tlenkach kobaltu i żelaza.
Ważnymi dodatkami do katalizatorów F-T są tzw. promotory. Do najważniejszych promotorów należą potas i miedź, ale mogą to być również wapń, mangan, cez lub magnez. Dodatki promotorów zmieniają aktywność lub selektywność katalizatorów.
Stechiometryczne równania reakcji.
Synteza F-T jest dość skomplikowanym procesem, podczas którego zachodzi wiele reakcji chemicznych.
Powstają głównie proste węglowodory alifatyczne: alkany oraz alk-1-eny jak również alk-2-eny. W mniejszych ilościach powstają inne izomery węglowodorów jak i związki tlenowe: głównie alkohole, ale również aldehydy, ketony, estry i kwasy organiczne. Podstawowym produktem ubocznym syntezy jest woda.
Ogólny zapis reakcji tworzenia węglowodorów może wyglądać następująco:
gdzie "n" określa liczbę atomów węgla, a "2m" atomów wodoru w cząsteczce produktu.
Dwie główne reakcje:
Inne reakcje:
Najważniejszą reakcją uboczną syntezy FT jest reakcja konwersji gazu wodnego (WGS, z ang. "water gas shift"):
Reakcja ta nie jest do końca niepożądana ze względu na zużywanie wody. Bardzo często reakcja WGS osiąga stan równowagi.
Innymi, ubocznymi i skrajnie niepożądanymi są reakcje, w których powstaje węgiel pierwiastkowy. Produkt ten osadza się na powierzchni katalizatora, powodując jego dezaktywację.
Wszystkie reakcje zachodzące podczas syntezy Fischera-Tropscha są silnie egzotermiczne.
Historia.
W roku 1902, Paul Sabatier i Jean-Baptiste Senderens, jako pierwsi, zaobserwowali syntezę metanu z mieszaniny wodoru i tlenku węgla () lub wodoru i dwutlenku węgla () w obecności zredukowanego niklu w temperaturze . Tę samą syntezę zaobserwowali w obecności zredukowanego kobaltu w temperaturze . W roku 1913, badacze z BASF opublikowali wyniki przeprowadzenia reakcji konwersji gazu syntezowego do produktów ciekłych, głównie związków tlenowych (alkoholi, kwasów, itp.) zawierających również małe ilości węglowodorów. Badania zostały przeprowadzone na katalizatorze osmowo-kobaltowym.
Po kilku latach pracy w instytucie Kaiser-Wilhelm w Mülheim, Franz Fischer i Hans Tropsch ogłosili zsyntezowanie produktu, który nazwali "synthol", który zawierał głównie związki tlenowe, ale również małą ilość węglowodorów. Synteza została przeprowadzona na katalizatorze żelazowym. Przez następne kilkanaście lat synteza ta została przez nich dopracowana i wdrożona do przemysłu. W roku 1936 powstała pierwsza fabryka o wydajności 200 tys. ton węglowodorów na rok, a w roku 1943 pracowało już dziewięć fabryk produkujących łącznie 740 tys. ton paliw na rok.
Niemieckie fabryki na skutek alianckiej ofensywy bombowej w latach 1944-45 zostały całkowicie zniszczone, a po wojnie zainteresowanie reakcją przeniosło się głównie do Wielkiej Brytanii i Stanów Zjednoczonych. Pojawienie się taniej ropy naftowej na początku lat 50. XX w. spowodowało znaczny spadek zainteresowania syntezą. Wyjątkiem była Republika Południowej Afryki, na którą zostało nałożone embargo, a która miała dostęp do taniego źródła węgla (kopalnie odkrywkowe). Powstała tam firma Sasol, która w roku 1955 uruchomiła instalację przemysłową do syntezy Fischera-Tropscha. W ciągu kolejnych 30 lat powstały tam jeszcze dwie dodatkowe fabryki (Sasol II i III), produkujące łącznie prawie 4 miliony ton paliw rocznie.
Kryzys naftowy na początku lat 70. XX w. spowodował kolejne zainteresowanie syntezą F-T, ale na krótko – do ponownego spadku cen ropy w latach 80. Zainteresowanie syntezą w zmniejszonym stopniu utrzymało się jednak w Stanach Zjednoczonych, gdzie wiele ośrodków nadal prowadziło badania.
Ponowny sukcesywny wzrost cen ropy naftowej od początku lat 90. XX w., jak i ciągłe obniżanie kosztów produkcji paliwa przy użyciu syntezy Fischera-Tropscha zaowocowało budową kolejnych fabryk w Norwegii (Statoil), Malezji (Shell) oraz Katarze (Sasol). Powstało również kilka instalacji pilotażowych – w Oklahomie (Conoco-Philiphs i Syntroleum/Marathon), Japonii (JNOC), w RPA (PetroSA/Statoil) oraz na Alasce (BP).
Od 2006 r. firma Shell realizuje plan budowy kilku fabryk na całym świecie (Argentyna, Australia, Egipt, Indonezja, Iran, Malezja, Trynidad), firmy Sasol i Chevron budują swoje fabryki w Nigerii i Australii oraz kilka potentatów naftowych w Katarze (Conoco, ExxonMobil, Marathon, Sasol i Shell). Wszystkie te instalacje wykorzystują syntezę F-T w procesie konwersji gazu ziemnego, ze względu na jego niską cenę i łatwość wykorzystania.

</doc>
<doc id="355100" url="https://pl.wikipedia.org/wiki?curid=355100" title="Drużno (województwo warmińsko-mazurskie)">
Drużno (województwo warmińsko-mazurskie)

Drużno (niem. "Drausenhof") – wieś w Polsce położona w województwie warmińsko-mazurskim, w powiecie elbląskim, w gminie Elbląg.
W latach 1975–1998 miejscowość administracyjnie należała do województwa elbląskiego.

</doc>
<doc id="355101" url="https://pl.wikipedia.org/wiki?curid=355101" title="Artur Wichniarek">
Artur Wichniarek

Artur Mikołaj Wichniarek (ur. 28 lutego 1977 w Poznaniu) – polski piłkarz, występujący na pozycji środkowego napastnika, w latach 1999–2008 reprezentant Polski. Najlepszy strzelec niemieckiego klubu Arminia Bielefeld w historii jego potyczek w Bundeslidze (45 goli).
Kariera klubowa.
Wichniarek rozpoczynał swoją profesjonalną klubową karierę w Lechu Poznań w sezonie 1992/1993. W kolejnym sezonie zaliczył debiut w I lidze. W poznańskim zespole nie występował jednak w podstawowym składzie i wiosną 1996 został wypożyczony do grającego w II lidze Górnika Konin. Po powrocie do Lecha w przerwie letniej, przebił się do podstawowego składu, a sezon 1996/1997 zakończył z 30 występami w lidze i 4 strzelonymi bramkami. Po rozpoczęciu kolejnego sezonu przeszedł do Widzewa Łódź, w którym grał w najwyższej lidze do 1999, występując 57 razy i zdobywając 28 bramek (najwięcej w sezonie 1998/1999 – 20, kiedy to został wicekrólem strzelców, tuż za Tomaszem Frankowskim z 21 golami). W tym też okresie ówczesny trener łódzkiej drużyny Wojciech Łazarek – z którym Wichniarek miał okazję pracować w Górniku Konin – zmienił jego pozycję z lewego skrzydłowego na środkowego napastnika.
Jego dobra gra w Widzewie zaowocowała transferem do niemieckiego klubu Arminia Bielefeld. Tam grał w 2. lidze, będąc niekwestionowanym liderem zespołu i najlepszym strzelcem. W sezonie 2001/2002 wywalczył awans do najwyższej klasy rozgrywkowej oraz koronę króla strzelców 2. Bundesligi z 20 bramkami, co dało mu przydomek „Król Artur”. Po awansie zespołu z Bielefeld w 2003 przeszedł do jednego z czołowych klubów pierwszej ligi – Herthy BSC. Grał tam regularnie przez 2 sezony, jednak głównie jako rezerwowy. Jesienią 2005 stracił całkowicie miejsce w składzie drużyny z Berlina. Na początku 2006 został sprzedany do swojego dawnego klubu, Arminii. W ciągu trzech sezonów spędzonych w Herthcie zagrał 44 razy w Bundeslidze i zdobył 4 bramki. Natomiast dla drużyny z Bielefeldu strzelił 10 bramek w sezonie 2006/07.
Po 3 sezonach Wichniarek powrócił do Herthy Berlin, gdzie podpisał dwuletni kontrakt. Kosztowało to „Starą Damę” 700 tys. euro. Do tej sumy Wichniarek wyłożył z własnej kieszeni dodatkowe 250 tys. euro. Ponownie założył koszulkę klubu ze stolicy 4 lipca 2009, w meczu sparingowym z , gdzie zaliczył asystę, a jego drużyna wygrała 5:2. 16 czerwca 2010 przedwcześnie rozwiązał kontrakt z Herthą.
30 czerwca 2010 Wichniarek podpisał roczny kontrakt z Lechem Poznań, do którego powrócił po 13 latach. 13 lipca strzelił jedynego gola w wyjazdowym meczu eliminacyjnym do Ligi Mistrzów 2010/2011 z Interem Baku. 3 listopada za porozumieniem stron został rozwiązany kontrakt wiążący piłkarza z Lechem.
Wichniarek został zawodnikiem niemieckiego FC Ingolstadt 04 10 stycznia 2011, jednak z powodu kontuzji kręgosłupa nie wystąpił w żadnym ligowym meczu tej drużyny w rundzie wiosennej sezonu 2010/11, po czym klub zrezygnował z jego osoby. Z powodu chronicznych problemów z kręgosłupem jego kariera sportowa w 2011 uległa zawieszeniu, zaś w 2012 Wichniarek ostatecznie postanowił zakończyć karierę sportową.
Kariera reprezentacyjna.
W reprezentacji Polski Artur Wichniarek zadebiutował 3 marca 1999 na Stadionie Wojska Polskiego w Warszawie, w towarzyskim meczu przeciwko Armenii, wygranym 1:0. W drużynie narodowej nie występował regularnie – w ciągu dziewięciu lat rozegrał zaledwie 17 meczów, podczas których reprezentację prowadziło pięciu selekcjonerów. Pierwszego gola strzelił Czechom 28 kwietnia 1999; poza tym pokonywał bramkarzy reprezentacji Luksemburga, Kazachstanu i Estonii. 16 stycznia 2008, po 4,5-letniej przerwie, Leo Beenhakker ponownie powołał go do kadry. Jego ostatnim występem była towarzyska potyczka z Czechami na Stadionie Neo GSZ w Larnace, w której zagrał 45 minut. 7 września tego samego roku poinformował, że rezygnuje z występów w reprezentacji prowadzonej przez Beenhakkera.
Po zakończeniu kariery.
Artur Wichniarek występuje jako ekspert w programach telewizyjnych i internetowych oraz współkomentuje mecze piłkarskie. Od 2019 jest jednym z ekspertów firmy bukmacherskiej E-TOTO, bierze udział w działaniach reklamowych i marketingowych. Od 2021 jest stałym felietonistą „Przeglądu Sportowego”. W latach 2017–2021 był stałym ekspertem kanałów sportowych Polsatu, gdzie oprócz występowania w tej roli komentował wybrane mecze piłkarskie, m.in. Ligi Mistrzów UEFA. W styczniu 2022 dołączył do internetowego Kanału Sportowego, gdzie został stałym ekspertem magazynu "BundesTalk" podsumowującego wydarzenia niemieckiej Bundesligi"." W lutym tego samego roku dołączył do zespołu redakcyjnego Viaplay Polska, gdzie analizuje wybrane mecze Bundesligi, Ligi Europy UEFA i Ligi Konferencji Europy UEFA.
W 2017 otworzył sklep sieci Duka w centrum handlowym Spandau Arcaden w Berlinie. Był też doradcą personalnym dla berlińskich i polskich oddziałów sieci piekarni ; a także inwestorem w sklepie z meblami ogrodowymi Miloo Home w Düsseldorfie, gdzie jego żona była dyrektorem zarządzającym.
Nagrody, wyróżnienia i klasyfikacje.
Wichniarek został wybrany najlepszym piłkarzem sierpnia 2008 Bundesligi przez czytelników czasopisma „kicker”.
Po rundzie jesiennej sezonu 2009/10 w klasyfikacji „kickera” otrzymał najgorszą notę spośród wszystkich piłkarzy regularnie występujących w Bundeslidze (otrzymał średnią ocenę 4,78 i znalazł się na ostatnim, 212. miejscu w rankingu najlepszych piłkarzy).
Życie prywatne.
Żonaty z Katarzyną, z którą ma dwie córki. Mieszka z rodziną w gminie Kleinmachnow.
18 lipca 2013 został skazany nieprawomocnie na 1,5 roku w zawieszeniu na 5 lat m.in. za malwersacje finansowe, jednak 21 stycznia 2015 sąd II instancji oczyścił go ze wszystkich stawianych mu zarzutów.

</doc>
<doc id="355102" url="https://pl.wikipedia.org/wiki?curid=355102" title="Dryja (województwo wielkopolskie)">
Dryja (województwo wielkopolskie)

Dryja – wieś w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość administracyjnie należała do województwa konińskiego.

</doc>
<doc id="355104" url="https://pl.wikipedia.org/wiki?curid=355104" title="Duba (województwo warmińsko-mazurskie)">
Duba (województwo warmińsko-mazurskie)

Duba (niem. "Leisnerberg") – wieś w Polsce położona w województwie warmińsko-mazurskim, w powiecie iławskim, w gminie Zalewo.
W latach 1975–1998 miejscowość administracyjnie należała do województwa olsztyńskiego.
Wieś wzmiankowana w dokumentach z roku 1714, jako wieś szlachecka (należała do Karnit). W roku 1782 we wsi odnotowano 3 domy (dymy), natomiast w 1858 w dwóch gospodarstwach domowych było 14 mieszkańców. W latach 1937-39 było 57 mieszkańców. W roku 1973 jako wieś Duba należała do powiatu morąskiego, gmina Zalewo, poczta Boreczno.
Dawna nazwa Leisnerberg pochodzi od imienia Luizy, córki właściciela Boreczna z przełomu XVII i XVIII w. – Johannesa von Schőnaicha. Luiza w testamencie z 1714 roku otrzymała Dubę, natomiast jej bracia: Boreczno, Dębinkę, Hutę Wielką i Małą. Miejscowość ma charakter wsi letniskowej z przewagą domków jednorodzinnych. We wsi zachowały się nieliczne domostwa poniemieckie z czerwonej cegły. 
Zabytki:

</doc>
<doc id="355107" url="https://pl.wikipedia.org/wiki?curid=355107" title="Stylita-Jadwiga Rudzka">
Stylita-Jadwiga Rudzka

Stylita-Jadwiga Rudzka SCB, imię chrzestne Maria (ur. 31 października 1887 w Leśnicy koło Opola, zm. 7 maja 1978 w Jastrzębiu-Zdroju) – polska zakonnica, przełożona generalna Zgromadzenia Sióstr Miłosierdzia św. Karola Boromeusza.
Życiorys.
Była córką Jana i Anny z domu Koptoń. W kwietniu 1903 wstąpiła do zgromadzenia zakonnego Sióstr Miłosierdzia św. Karola Boromeusza w Trzebnicy. Odbyła tam nowicjat i w 1904 została skierowana do Gliwic, gdzie ukończyła Seminarium Ochroniarskie. Wysłana została następnie do pracy w ochronce w Brzegu, potem w Świętochłowicach i Mysłowicach. W Mysłowicach przebywała w latach 1912-1930 i pełniła funkcję matki przełożonej. Była także prefektą w pensjonacie dla dziewcząt w Cieszynie oraz przełożoną lokalną w domach zakonnych w Tarnowskich Górach i Jastrzębiu-Zdroju.
W 1945, kiedy zgromadzenie zakonne wymagało reorganizacji po II wojnie światowej, Stylita-Jadwiga Rudzka została najpierw mianowana wikarią generalną, a następnie powołana na przełożoną generalną. Zajęła się aktywnie pracą organizacyjną, m.in. doprowadziła do utworzenia nowego domu generalnego (poprzedni w Trzebnicy został zabrany na potrzeby wojskowe) wraz z nowicjatem w Mikołowie. Na okres pełnienia przez nią funkcji przełożonej generalnej przypadł znaczący wzrost powołań.
Odeszła z funkcji przełożonej w 1960. W ostatnich latach życia kierowała domem wypoczynkowym sióstr w Jastrzębiu-Zdroju, tam zmarła w wieku 90 lat. Została pochowana na cmentarzu w Mikołowie.

</doc>
<doc id="355108" url="https://pl.wikipedia.org/wiki?curid=355108" title="Dychawica (wieś)">
Dychawica (wieś)

Dychawica – wieś w Polsce położona w województwie lubelskim, w powiecie łukowskim, w gminie Wola Mysłowska.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Niepokalanego Serca Najświętszej Maryi Panny w Wilczyskach.

</doc>
<doc id="355111" url="https://pl.wikipedia.org/wiki?curid=355111" title="Działosza (województwo dolnośląskie)">
Działosza (województwo dolnośląskie)

Działosza (niem. "Ottendorf") – wieś w Polsce położona w województwie dolnośląskim, w powiecie oleśnickim, w gminie Syców.
Podział administracyjny.
W latach 1975–1998 miejscowość administracyjnie należała do województwa kaliskiego.

</doc>
<doc id="355113" url="https://pl.wikipedia.org/wiki?curid=355113" title="Dzwonek (województwo mazowieckie)">
Dzwonek (województwo mazowieckie)

Dzwonek – wieś w Polsce położona w województwie mazowieckim, w powiecie ostrołęckim, w gminie Czerwin.
Historia.
W latach 1921–1939 wieś leżała w województwie białostockim, w powiecie ostrołęckim, w gminie Czerwin.
Według Powszechnego Spisu Ludności z 1921 roku wieś zamieszkiwało 398 osób, 272 było wyznania rzymskokatolickiego a 26 mojżeszowego. Jednocześnie 384 mieszkańców zadeklarowało polską przynależność narodową a 14 żydowską. Było tu 57 budynków mieszkalnych. Miejscowość należała do parafii rzymskokatolickiej w m. Czerwin. Podlegała pod Sąd Grodzki w Ostrołęce i Okręgowy w Łomży; właściwy urząd pocztowy mieścił się w m. Czerwin.
W okresie międzywojennym posiadłość ziemską miał tu Stanisław Załęgowski (101 mórg).
W wyniku agresji niemieckiej we wrześniu 1939 wieś znalazła się pod okupacją niemiecką. Od 1939 do wyzwolenia w 1945 włączona w skład Generalnego Gubernatorstwa.
W latach 1975–1998 miejscowość administracyjnie należała do województwa ostrołęckiego.
Współcześnie.
Dzwonek to dość duża wieś rolnicza, licząca blisko 100 domów i ok. 320 mieszkańców, leżąca nad rzeką Orz, będącą lewym dopływem Narwi. Wieś położona jest przy bocznej drodze odchodzącej na zachód od drogi wojewódzkiej nr 627, łączącej Ostrołękę z Ostrowią Mazowiecką, w odległości ok. 3 km od tej trasy.
W miejscowości znajduje się m.in. ochotnicza straż pożarna, szkoła podstawowa, 2 sklepy, punkt pocztowy oraz Koło Gospodyń Wiejskich „Dzwonkowianki”.
Okolicę osady stanowią głównie obszary lasów, które z trzech stron otaczają większą część wsi. Lasy te nie są zbyt duże a poza nimi rozciągają się pola uprawne. W pobliżu rzeki znajdują się tereny łąkowe.
Według podziału administracyjnego Kościoła katolickiego Dzwonek należy do parafii pw. Trójcy Przenajświętszej w Czerwinie.
W Dzwonku urodził się ks. prof. Roman Dzwonkowski.

</doc>
<doc id="355114" url="https://pl.wikipedia.org/wiki?curid=355114" title="Pistolet Webley M1909">
Pistolet Webley M1909

Webley M1909 – brytyjski pistolet samopowtarzalny. Jeden z kilku modeli pistoletów Webleya produkowanych na początku XX wieku na rynek cywilny.
Historia.
W 1908 roku w zakładach Webley&amp;Scott rozpoczęto prace nad pistoletami przeznaczonymi na rynek cywilny. Jednym z opracowanych wzorów był pistolet M1909 kalibru 9 mm Browning Long. Pistolet M1909 był produkowany w dwóch wersjach różniących się rodzajem bezpiecznika. Pierwsze serie były wyposażone w bezpiecznik nastawny umieszczony z lewej strony zamka, późniejsze pistolety miały samoczynny bezpiecznik chwytowy.
Pistolet M1909 był produkowany od 1909 roku do lat 30. W latach 20. stał się przepisową bronią południowoafrykańskiej policji.
Opis.
Webley M1909 był bronią samopowtarzalną. Zasada działania oparta o odrzut zamka swobodnego. Płaska sprężyna powrotna umieszczona pod prawą okładką chwytu. Mechanizm uderzeniowy kurkowy, bez samonapinania.
M1909 był zasilany ze wymiennego, jednorzędowego magazynka pudełkowego o pojemności 7 naboi.
Lufa gwintowana, posiadała siedem bruzd prawoskrętnych.
Przyrządy celownicze mechaniczne, stałe (muszka i szczerbinka).

</doc>
<doc id="355115" url="https://pl.wikipedia.org/wiki?curid=355115" title="Krzyż Einsteina">
Krzyż Einsteina

Krzyż Einsteina – kwazar Q2237+030 (także QSO 2237+0305) leżący bezpośrednio za soczewką Huchry i przez nią soczewkowany grawitacyjnie, przez co z Ziemi widoczny jest jego poczwórny obraz. Odkryty w 1984 kwazar był pierwszym znanym tego typu obiektem widzianym z Ziemi w soczewce grawitacyjnej.
Zjawisko powstania wielokrotnych obrazów kwazara Q2237+030 o przesunięciu ku czerwieni 1,695 jest wywołane przez galaktykę spiralną ZW 2237+030 o przesunięciu ku czerwieni 0,0394, znajdującą się na linii widzenia między nami a kwazarem. Oprócz efektu makrosoczewkowania – powstania obrazów wielokrotnych – obserwuje się w tym źródle także zjawisko mikrosoczewkowania w poszczególnych obrazach, wywołane przez ruch poszczególnych gwiazd galaktyki soczewkującej. Badanie tego ostatniego zjawiska daje silne ograniczenia na rozmiar obszaru, z którego pochodzi promieniowanie optyczne kwazara. Według najnowszych badań wynosi on w tym obiekcie co najwyżej 2 × 1010 km (Vakulik i in. 2007) i jest to jak dotychczas najdokładniejszy pomiar tego typu w jakimkolwiek kwazarze.
Nazwa "Krzyż Einsteina" pochodzi od Alberta Einsteina, który przewidział zjawisko soczewkowania grawitacyjnego w ogólnej teorii względności.

</doc>
<doc id="355117" url="https://pl.wikipedia.org/wiki?curid=355117" title="Dłoń (wieś w województwie wielkopolskim)">
Dłoń (wieś w województwie wielkopolskim)

Dłoń – wieś w Polsce, położona w województwie wielkopolskim, w powiecie rawickim, w gminie Miejska Górka.
Demografia.
31 grudnia 2019 r. wieś miała 618 mieszkańców.
Historia.
Wieś szlachecka Dłonia położona była w 1581 roku w powiecie kościańskim województwa poznańskiego.
W okresie Wielkiego Księstwa Poznańskiego (1815-1848) miejscowość wzmiankowana jako Dłonie należała do wsi większych w ówczesnym pruskim powiecie Kröben (krobskim) w rejencji poznańskiej. Dłonie należały do okręgu jutroszyńskiego tego powiatu i stanowiły odrębny majątek, którego właścicielem był wówczas (1846) Erazm Stablewski. Według spisu urzędowego z 1837 roku Dłonie liczyły 310 mieszkańców, którzy zamieszkiwali 32 dymy (domostwa). W skład majątku Dłonie wchodziły także: Czeluścin, folwark Czeluścin, Kołaczkowice oraz Raszewy. W tym czasie właściciel wsi założył tu cukrownię według metody niemieckiego chemika Sebastiana Karla Schüzenbacha.
W latach 1975–1998 miejscowość administracyjnie należała do województwa leszczyńskiego.
Dawniej wieś zamieszkiwała grupa etnograficzna Dzierżaków.
Urodził się tutaj Zdzisław Durczewski, polski archeolog, doktor historii Uniwersytetu Poznańskiego.

</doc>
<doc id="355119" url="https://pl.wikipedia.org/wiki?curid=355119" title="Fluidyzacja">
Fluidyzacja

Fluidyzacja – proces powstawania tzw. złoża fluidalnego – dynamicznej zawiesiny drobnych cząsteczek ciała stałego w strumieniu gazu (rzadziej cieczy) poruszającego się z dołu do góry.
Zawiesinę tę tworzy się w urządzeniach zwanych fluidyzatorami. Zawiesina fluidalna powstaje, gdy prędkość porywania cząstek ciała stałego przez gaz jest równa prędkości ich opadania pod wpływem grawitacji.
Cząstki w fazie fluidalnej są w stałym ruchu, przemieszczając się stale po całej objętości naczynia, co sprawia wrażenie, jakby warstwa ta zachowywała się jak wrząca ciecz.
Fluidyzacja intensyfikuje procesy fizyczne i chemiczne.
Zjawisko fluidyzacji wykorzystuje się do prowadzenia procesów technologicznych wymagających dużej powierzchni międzyfazowej i szybkiej wymiany ciepła, takich jak:
Fluidyzacją nazywa się także powlekanie fluidyzacyjne. 

</doc>
<doc id="355120" url="https://pl.wikipedia.org/wiki?curid=355120" title="Chorągiew Zachodniopomorska ZHP">
Chorągiew Zachodniopomorska ZHP

Chorągiew Zachodniopomorska ZHP – jednostka terenowa Związku Harcerstwa Polskiego.
Działa na terenie województwa zachodniopomorskiego. Siedzibą władz Chorągwi jest Szczecin.
Początki działalności harcerskiej na Pomorzu Zachodnim.
W Szczecinie Drużyna Harcerska „Gryf” powstała 15.02.1934 r. Założył ją nauczyciel Maksymilian Golisz. Wchodziła ona w skład hufca berlińskiego ZHP w Niemczech. W 1935 r. powstała Gromada Zuchowa „Wiewiórki”, którą zorganizował Aleksander Omieczyński. Istniały one do wybuchu II wojny światowej.
Działalność po II wojnie światowej.
Po II wojnie światowej na Pomorze Zachodnie zaczęli napływać osadnicy. W tej grupie znaleźli się również instruktorzy i harcerze. Przystąpiono do tworzenie najpierw zastępów, a później drużyn i hufców. W czerwcu 1945 r. już istniały drużyny harcerzy w Białogardzie (nazywanym wtedy Białogrodem) i w Szczecinku, a organizowała się w Koszalinie.
W maju 1945 r. w Nowogardzie (wtedy Nowogrodzie) harcerki i harcerze zorganizowali się, a drużynowym został Kazimierz Tadeja. Bożena Żybułtowska w maju w Stargardzie (wtedy Starogrodzie) zorganizowała zastęp harcerek, a w połowie czerwca w Białogardzie Eugenia Gradowska została drużynową drużyny harcerek. 15.07.1945 r. w Koszalinie istniał już Dom Harcerski oraz organizowano hotel. 8 i 9.09.1945 r. w Koszalinie odbył się, w czasie Święta Dożynek i Sportu, zlot chorągwi zachodniopomorskich. Wzięli w nim udział przedstawiciele hufców wezwani w ciągu 3 dni na wniosek wojewody Leonarda Borkowicza i komitetu organizacyjnego. Uczestniczyło 300 harcerek i harcerzy z pięciu hufców, którzy wzięli udział w defiladzie.
Naczelnik Głównej Kwatery Harcerzy polecił druhowi phm. Zygmuntowi Bojarskiemu zorganizowanie Pomorsko-Zachodniej Chorągwi Harcerzy (od jesienie 1945 r. używano nazwy „Zachodnio-Pomorska”) na terenie Pomorza Zachodniego.
Rozpoczęła ona działalność 25.06.1945 r. z siedzibą w Koszalinie. Zachodnio-Pomorska Chorągiew Harcerek powstała pod koniec lipca 1945 r. z siedzibą w Koszalinie. Jej pierwszą komendantką została podharcmistrz Maria Zamojska. Na początku 1947 r. zastąpiła ją Irena Makowiecka mianowana przez Naczelniczkę Harcerek rozkazem z dnia 17.02.1947 r. W lutym 1946 r. Komendy Chorągwi przeniosły się do Szczecina. W 1948 r. nastąpiła zmiana w Chorągwi Harcerzy. Od 12 grudnia komendantem został Mieczysław Kłos.
W roku 1945 i 1946 harcerki realizowały zadania w ramach „Służby Dziecku”. W Stargardzie urządzono „Dom Matki i Dziecka”, a w innych hufcach świetlice. Przeprowadzano zbiórki pieniędzy na Domy Dziecka. Harcerze prowadzili drużyny zuchowe. 
Ważnym zadaniem była „Służba dla Ziem Odzyskanych” (w pierwszym okresie drużyny i hufce Pomorza Zachodniego podejmowały działania z własnej inicjatywy):
Systematycznie współpracowano z PCK (prowadzono zbiórki uliczne, zbierano wyposażenie domów, które później przekazywano osadnikom). Otaczano także opieką żołnierzy: w Białogardzie uruchomiono „Dom Żołnierza”, organizowano imprezy, przygotowywano paczki. W 1946 r. utworzono Harcerskie Kluby Sportowe w Szczecinie („Czuwaj”), w Szczecinku, w Koszalinie i w Białogardzie. Ważne było wychowanie wodne. Już w 1945 r. istniały trzy męskie drużyny żeglarskie, a w 1946 r. powołano pilota Chorągwi Harcerzy, którym zostaje podharcmistrz Witold Bohdanowicz. Powstawały nowe drużyny, które systematycznie prowadziły szkolenie żeglarskie.
W dniach od 12 do 14 kwietnia 1946 r. w Szczecinie odbył się I Ogólnopolski Zlot Młodzieży „Trzymamy straż nad Odrą”. Z Pomorza Zachodniego przyjechało około 1800 osób. Harcerki i harcerze zajęli się służbą informacyjną, tworzyli patrole porządkowe i sanitarne. Organizowano noclegi i wyżywienie dla uczestników.
Przez cały czas prowadzono akcję szkoleniową dla drużynowych i hufcowych. Od 1 do 22.08.1946 r. w Kożyczkowie na Kaszubach odbył się chorągwiany kurs drużynowych, w którym uczestniczyło 100 harcerek, a w lipcu 1946 r. w Dziwnowie zorganizowano kurs drużynowych zuchowych, w którym udział wzięło 26 harcerzy. Wspólnym przedsięwzięciem obydwu chorągwi był zorganizowany w Zakopanem kurs hufcowych (28.12.1946 r. – 9.01.1947 r.). W 1946 r. w Szczecinie powstała orkiestra dęta, a w drugiej połowie października 1947 r. chór mieszany. W 1947 r. zakończył się proces integracji środowiska harcerskiego wywodzącego się z różnych terenów przedwojennej Polski.
Stało się to możliwe dzięki szkoleniu kadry instruktorskiej. Harcerki i harcerze, uczestnicząc w obozach, organizując różnego typu imprezy, odegrali ważną rolę w tworzeniu więzi lokalnej na Pomorzu Zachodnim.
Jesienią 1948 r. rozpoczęła się stopniowa likwidacja organizacji. Doszło do zmian programowych związanych z odejściem od tradycji skautowskiej i wdrożeniem socjalistycznego wychowania młodzieży. ZHP miało prowadzić działalność wśród dzieci i młodzieży ze szkoły podstawowej. Powołano także Harcerską Służbę Polsce. Zmiany doprowadziły do odejścia wielu instruktorek i instruktorów. Zakładano zastąpienie ich przez działaczy ZMP delegowanych do ZHP. 16.02.1949 r. doszło do połączenia Chorągwi Harcerek i Harcerzy i od następnego dnia rozpoczęła działalność Zachodniopomorska Chorągiew ZHP. Jej komendantem został podharcmistrz Mieczysław Kłos. Wprowadzono jednocześnie weryfikację kadry instruktorskiej, której celem było, wykorzystując łączenie hufców, usunięcie ze związku lub przynajmniej z kierowniczych funkcji „niewygodnych osób”.
Rok 1950 przyniósł zmiany w organizacji harcerstwa. W lutym Plenum Zarządu Głównego ZHP przeprowadziło krytykę pracy i programu. Zapadła decyzja o reorganizacji Związku. Głównym zadaniem harcerstwa miało być „wychowanie dzieci w duchu przemian społecznych” dokonywanych w Polsce. ZHP miało prowadzić działalność kulturalno-oświatową wśród dzieci ze szkoły podstawowej oraz przygotować je do pracy w ZMP. Komendantem Chorągwi był wtedy od 15.05.1949 r. Eligiusz Lasota. Działało 636 drużyn, z tego 398 w miastach i 238 na wsi. Zrzeszały one 19 tysięcy harcerzy. Musiało odejść wielu zasłużonych instruktorów, których zastąpili aktywiści Związku Młodzieży Polskiej. Prowadzono szkolenia dla nauczycieli, w których uczestniczyło 360 osób.
Po wprowadzeniu nowego podziału terytorialnego Polski i utworzeniu województwa koszalińskiego, 1.09.1950 r. powołano Chorągiew Koszalińską obejmującą wschodnią część Pomorza Zachodniego. Chorągiew Zachodniopomorska obejmowała teren województwa szczecińskiego. Komendantem Wojewódzkim ZHP został Stanisław Bąk. Na tym terenie ZHP zostało zlikwidowane 20.01.1951 r., a rozpoczęła działalność Organizacja Harcerska ZMP (majątek przekazano już w grudniu 1950 r.). Kierownikami Wydziałów Harcerskich ZMP byli: Stanisław Bąk, Jerzy Ostrzyżek, Halina Skopińska.
Wydziałom Harcerskim Zarządów Powiatowych ZMP podlegały drużyny obejmujące teren szkoły, w skład których wchodziły klasy-zastępy. Prowadzono różne akcje, np. zbiórka złomu i makulatury. Prowadzono też działalność sportową. Organizowano prace społeczne, różne konkursy, imprezy.
Chorągiew Zachodniopomorska ZHP po 1956.
Po politycznych przemianach w Polsce w październiku 1956 r. powstała szansa na reaktywowanie ZHP. Nastąpiło to na tzw. Zjeździe Łódzkim w grudniu 1956 r. Doszło tam do kompromisu między, z jednej strony kadrą OHPL, a z drugiej – instruktorami z Szarych Szeregów oraz kadrą z Krakowa i innych miast, spontanicznie odtwarzającą oddolnie ZHP. 10 grudnia 1956 r. zapadła ostateczna decyzja o reaktywowaniu ZHP i powołaniu Naczelnej Rady Harcerskiej. Przewodniczącym NRH został Aleksander Kamiński, a naczelniczką Zofia Zakrzewska. Przywrócony został tradycyjny mundur, krzyż i lilijka. Pierwszy okres miał na celu odbudowanie struktur ZHP w terenie.
Aktywnie włączają się w nurt przemian instruktorzy z pierwszych lat powojennych, którzy przybyli do Szczecina m.in. Dh dh Łyczywek, Rozkazem Naczelnika z dnia 25.01.1957 roku zostaje zatwierdzony I skład Zachodnio-Pomorskiej Komendy Chorągwi. Pełniącym obowiązki zostaje pwd Henryk Dynarowski. Poza składem komendy, wybrani zostali również sekretarz i kierownicy wydziałów.
Powstają pierwsze hufce w Chorągwi Zachodnio-Pomorskiej: Choszczno, Dębno, Goleniów, Gryfice, Gryfino, Kamień, Łobez, Myślibórz, Nowogard, Pyrzyce, Stargard, Świnoujście, Szczecin-Powiat, Szczecin-Dąbie, Szczecin-N/Odrą, Szczecin-Pogodno, Szczecin-Śródmieście.
6 kwietnia 1957 roku po okresie przygotowań, zwołana zostaje I Chorągwiana Konferencja Wyborcza, która wybiera nowy skład Komendy Chorągwi, na czele której zostaje wybrany komendantem phm. Stefan Niewiada. Ten rok to również przejęcie nowej siedziby dla Komendy Chorągwi Zachodnio-Pomorskiej, która od tego czasu ma swoją siedzibę przy ul. Ogińskiego 15 (wcześniej w tym budynku mieściła się IMKA, a następnie do likwidacji Zarząd ZMP).
W dniach 24–25 maja 1958 roku nad jeziorem Głębokim w Szczecinie odbywa się Zlot Chorągwi. Jego kulminacją jest uroczystość wręczenia Komendzie Chorągwi sztandaru, która odbywa się na Wałach Chrobrego przed siedzibą Wojewódzkiej Rady Narodowej. Uroczystość kończy defilada i harcerski festyn. Honorowym gościem uroczystości była Naczelniczka ZHP hm. Zofia Zakrzewska.
Wychodząc naprzeciw oczekiwaniom młodzieży, z dniem 1 czerwca 1957 roku Komenda Chorągwi powołała Harcerski Ośrodek Morski w Szczecinie Dąbiu przy ul. Żaglowej 2, który został przejęty od Ligi Morskiej. Komenda Chorągwi 29 września 1967 roku wystąpiła do Zarządu Wydziału kwaterunkowego Urzędu Miasta o przydział wymienionej nieruchomości. Ośrodek miał za zadanie prowadzić szkolenia żeglarskie oraz popularyzację wychowania wodnego. (więcej na stronie HOM Szczecin).
24 maja 1958 roku ma miejsce ważna uroczystość odsłonięcia pamiątkowej płyty z okazji XXV-lecia powstania pierwszej drużyny harcerskiej i zuchowej Gryf w Szczecinie. Jednocześnie przekazano DH Gryf z hufca Nad Odrą, kontynuującej tradycje przedwojennej drużyny.
Kolejny II Zjazd Chorągwi zostaje zwołany w dniach 4–6 marca 1960 roku. Zjazd wytyczył kierunki działania na kolejne lata: „Ziemia Szczecińska”, „Morze”, „Dziecko”, „Kadra”. Wybrano również nowe władze Chorągwi oraz Komendanta Chorągwi, którym został hm. Stanisław Gabrysiak.
Coraz większą aktywność programową wykazują hufce. W hufcu Szczecin Pogodno aktywnie biorącym udział w harcerskim życiu kulturalnym w 1960 roku, powstaje jako jeden z działów Harcerskiego Ośrodka Technicznego, Teatrzyk Lalkowy prowadzony przez dh. hm. Telesfora Badetko. W kolejnym roku teatrzyk przechodzi do hufca Szczecin Śródmieście i przyjmuje nazwę Teatrzyku Lalkowego „Zuch”.
Po rezygnacji z funkcji komendanta Chorągwi dh hm. Stanisława Gabrysiaka na pełniącego obowiązki zostaje wybrany dh hm. Ryszard Kowalski.
Wypełniając postanowienia uchwał zjazdowych mówiących o wychowaniu wodnym 1 lutego 1962 roku powstaje samodzielny Wydział Wychowania Morskiego. Początki tego Wydziału sięgają lat 1957–1959 od powstania w tamtym okresie Wydziału Żeglarskiego, a następnie Zespołu Wychowania Morskiego wchodzącego w skład Chorągwianego Harcerskiego Ośrodka Technicznego.
1 lutego 1961 roku odbyły się wybory uzupełniające do władz chorągwi, na których wprowadzono do składu Komendy Chorągwi i wybrano komendantem Chorągwi phm. Emanuela Sikorę.
III Zjazd Chorągwi Zachodnio-Pomorskiej został zwołany na 14–15 kwietnia 1962 roku. W podsumowaniu dotychczasowych działań podkreślono m.in. wzrost liczby członków i wzrastającą aktywność harcerską i programową Komend Hufców. Na Zjeździe, obok innych inicjatyw programowych, uchwalono powstanie Odznaki Chorągwi Ziemi Szczecińskiej.
Kontynuując program Wychowania Wodnego, Komenda Chorągwi, przy współudziale Głównej Kwatery Harcerzy, organizuje Ogólnopolski Spływ Harcerskich Drużyn Wodnych do Siekierek, który odbył się w dniach 24–27 lipca 1963 roku.
Z inicjatywy Komendy Chorągwi i redakcji Kuriera Szczecińskiego powstaje dodatek „Harcerski Trop”. Pierwszy numer miesięcznika dotarł do harcerzy 11 czerwca 1964 roku. 14 października 1964 roku powołane zostaje Kolegium Redakcyjne, w skład którego weszli: hm. Ryszard Kowalski, hm. Kazimierz Jaskot oraz phm. Ryszard Strzelbicki, phm. Danuta Bielawska, phm. Piotr Łapa.
Ważnym w życiu Chorągwi Zachodnio-Pomorskiej jest również rok 1964 ze względu na ostateczne przekazanie harcerzom terenów obok plaży w Dąbiu na budowę Harcerskiego Ośrodka Morskiego w Szczecinie.
W dniach 21–22 kwietnia 1965 roku ma miejsce kolejna IV Konferencja Sprawozdawczo-Wyborcza, która uchwaliła program na kolejne lata z kierunkami na: „Jesteśmy Najmłodszymi Gospodarzami Ziemi Szczecińskiej” i „Przyszłość każdego wspólną naszą sprawą”. Na konferencji wybrano również nowe władze. Komendantem Chorągwi został wybrany ponownie hm. Emanuel Sikora. Konferencja Powołała i wybrała jej członków 1 Radę Chorągwi, która to na swoim posiedzeniu zatwierdziła wybór Komendanta Chorągwi.
Rok 1965 wpisany został też w kronikach Chorągwi Zachodnio-Pomorskiej jako rok wielkiego Zlotu Młodzieży „Trzymamy Straż nad Odrą i Bałtykiem”. Uroczystości z udziałem harcerzy i młodzieży z całej Polski odbyły się w Szczecinie w dniach 21–22 lipca.
12 czerwca 1968 roku ukazuje się 50. numer „Harcerskiego Tropu”. Z tej okazji miała miejsce okolicznościowa wystawa zorganizowana podczas uroczystego festynu w Parku Kasprowicza. Na wystawie zaprezentowana została historia „Harcerskiego Tropu” oraz życie harcerzy w „Harcerze w fotografii” prezentowane przez fotoreportera Kuriera Szczecińskiego, Cieślaka.
V Konferencja Sprawozdawczo Wyborcza odbyła się 21.04.1969 roku pod hasłem „Harcerska Służba Ziemi Szczecińskiej”. Konferencja wyznaczyła kierunki programowe obejmujące: „Jesteś Patriotą wykaż to w nauce, pracy i gotowości do obrony Ojczyzny” oraz „Każdy harcerz organizatorem i aktywnym uczestnikiem zabawy i wypoczynku”. Na Konferencji wybrane zostały władze statutowe i Komenda Chorągwi. Funkcję komendanta powierzono ponownie hm. Tadeuszowi Możejce. 15.12.1969 roku na posiedzeniu Rady Chorągwi odbyła się uroczystość pożegnania dotychczasowego komendanta Chorągwi hm. Tadeusza Możejkę. Rada wybrała nowego komendanta, którym został hm. Piotr Łapa.
W 25. rocznicę forsowania Odry przez żołnierzy w czasie II Wojny Światowej, 16 kwietnia 1970 roku odbyła się uroczystość inauguracji kampanii zdobywania przez Chorągiew Zachodnio-Pomorską imienia „Budowniczych Polski Ludowej”.
W dniach 20–25 czerwca 1972 roku odbył się Zlot Chorągwi Zachodnio-Pomorskiej Łysogórki – Cedynia. Podczas Zlotu odbyła się uroczystość nadania imienia Chorągwi „Budowniczych Polski Ludowej”.
VI Konferencja ponownie wybrała Komendantem Chorągwi dh hm. Piotra Łapę.
W 1973 roku w związku ze zmianą podziału administracyjnego kraju, rozbite zostały dotychczasowe duże chorągwie (powstało 49 chorągwi – tyle samo, co województw). Podzielone zostały wspólnoty hufcowe – hufce zostały powołane w każdej gminie. Organizacja zamiast na jakość, postawiła na ilość.
W tym czasie w Chorągwi powołanych zostało 54 Hufców. 
VII Konferencja Sprawozdawczo-Wyborcza Chorągwi odbyła się 15 marca 1976 roku.
Po wyborze Rady Chorągwi, wybrane zostało 12-osobowe Prezydium Rady i 4-osobowa Komenda Chorągwi, w której po raz trzeci funkcję komendanta powierzono hm. Piotrze Łapie.
Lata siedemdziesiąte to również udział harcerskich drużyn reprezentujących Chorągiew Zachodniopomorską w Akcji Bieszczady 40, która swoją bazę zlokalizowała w Bukowcu.
VIII Konferencja Chorągwiana to zmiany na stanowisku Komendanta Chorągwi. W związku wyborem dh Piotra Łapy na funkcję zastępcy Naczelnika ZHP, nowym Komendantem Chorągwi zostaje wybrana z dniem 5 czerwca 1977 roku, dh hm. Anna Stecyk.
Rok 1977 w Chorągwi Zachodnio-Pomorskiej, był bardzo bogaty programowo. Obok kontynuacji udziału w ogólnopolskich przedsięwzięciach jakimi były Harcerski Festiwal Kultury Młodzieży Szkolnej Kielce czy Akcji Bieszczady, został zorganizowany z okazji 700-lecia Trzebiatowa w dniach 3–5 czerwca Zlot Chorągwi, w którym udział wzięło ponad 1600 harcerzy i instruktorów.
Na VI Zjeździe ZHP komendant Chorągwi Zachodnio-Pomorskiej hm. Piotr Łapa, wybrany zostaje zastępcą Naczelnika.
Harcerskie Ślubowanie miało miejsce 23 września 1980 roku pod Pomnikiem Czynu Polaków w Szczecinie. Harcerska Manifestacja została zorganizowana z okazji 35-lecia Chorągwi.
15 marca 1981 r. VII Zjazd ZHP: rozwiązał HSPS (wprowadzając w ich miejsce drużyny starszoharcerskie), przywrócił tradycyjne mundury, zalegalizował ruchy programowo-metodyczne.
22 września 1982 r. odbyła się uroczysta sesja Rady Chorągwi z okazji nadania Chorągwi im. Budowniczych Polski Ludowej, na której w obecności Naczelnika ZHP dr. Ryszarda Wosińskiego została przyjęta rezygnacja z funkcji Komendanta Chorągwi dh hm. Anny Stecyk. Na tym samym posiedzeniu w tajnym głosowaniu wybrano nowego komendanta, którym został dh hm. Edmund Runowicz.
Kolejny IX Zjazd Chorągwi Zachodnio-Pomorskiej odbył się 12 grudnia 1984 roku. Główne wnioski jakie skierowali instruktorzy do Zjazdu ZHP to m.in.:
Zjazd ponownie wybrał Komendantem Chorągwi dh hm. Edmunda Runowicza.
W dniach 19–21 czerwca 1987 roku w Cedyni, w 15. rocznicę nadania Chorągwi im. Budowniczych Polski Ludowej, odbył się Zlot Chorągwi, w którym uczestniczyły drużyny reprezentujące wszystkie hufce.
W lipcu 1988 roku na Polach Grunwaldu, odbył się Zlot ZHP, w którym uczestniczyły drużyny harcerskie reprezentujące Chorągiew Zachodniopomorską.
14 stycznia 1989 roku odbyła się X Konferencja Sprawozdawczo-Wyborcza Chorągwi. W uroczystej części sesji udział wzięli zaproszeni przedstawiciele organizacji młodzieżowych ze Związku Radzieckiego, NRD, Bułgarii i Francji. Zjazd podkreślił m.in. znaczenie i rolę Rady Przyjaciół Harcerstwa, popularyzację i rolę jaką swym działaniem odgrywa ZHP w środowiskach lokalnych jak również identyfikowanie się organizacji z rozwojem regionu. Na konferencji wybrano nowe władze Chorągwi z komendantem hm. Jackiem Piechotą. Wybrano również delegatów na IX Zjazd ZHP.
Decydującym o dalszej działalności Chorągwi Zachodniopomorskiej były Zjazdy z lat 1989 i 1990. W marcu 1989 r. obradował XXVI Zjazd ZHP w Warszawie, który dokonał zmian statutu, Prawa i Przyrzeczenia Harcerskiego oraz zdecydował o podjęciu starań o powrót ZHP do światowych organizacji skautowych. Ostatecznie XXVIII Zjazd ZHP w grudniu 1990 r. dokonał zasadniczych zmian w ZHP, przywracając tradycyjne Przyrzeczenie i Prawo Harcerskie i dokonując zmian w systemie sprawowania władzy w organizacji.
W tym czasie również w Chorągwi Zachodniopomorskiej zachodziły zmiany.
Chorągiew Zachodniopomorska współcześnie.
Od Apelu Komendy Zachodnio-Pomorskiej Chorągwi ZHP, w lutym 1990 roku, który skierowany był do instruktorów odsuniętych od ZHP, bo ich ideały nie odpowiadały ówczesnym władzom, rozpoczął się proces przemian programowych i organizacyjnych. Ten Apel to pokłosie XXVI Zjazdu, który dokonał zasadniczych przemian wyrażających się w zmianach w Prawie Harcerskim i Przyrzeczeniu, ale również w rozdziale władz i demokratyzacji życia wewnątrz organizacji.
XI Zjazd Chorągwi odbył się 6 kwietnia 1991 roku. Stanowisko Zjazdu podkreśliło ważność harcerstwa w środowisku społeczności lokalnej. „Nasze działania” – stwierdzono, „mają na celu uzupełnienie i wspieranie działań wychowawczych obok rodziców, szkoły i religii”. Podkreślono samodzielność drużyn i innych podstawowych jednostek organizacyjnych.
Ze względu na wybór do Polskiego Parlamentu, dh Jacek Piechota złożył rezygnację z funkcji Komendanta. Zjazd dokonał wyboru nowego Komendanta Chorągwi, którym został dh hm. Grzegorz Janowski.
27 listopada 1993 roku odbyła się XII Konferencja Sprawozdawczo-Wyborcza. Podsumowano pierwszy okres zmian w Związku, wypływający z aktualnych potrzeb w okresie przemian społeczno-politycznych w kraju. Konferencja ponownie wybrała komendantem Chorągwi dh hm. Grzegorza Janowskiego.
XIII Zjazd Chorągwi odbył się w dniach 8–9 grudnia 1995 roku. W uchwałach zjazdowych zobowiązano m.in. Komendę Chorągwi do reaktywowania Rady Przyjaciół Harcerstwa, a także ograniczenia działalności gospodarczej, w tym likwidacji Spółki z o.o. „Homex” oraz zwiększenia aktywności w dziedzinie organizacji konferencji harcmistrzowskich i promowania ruchu specjalnościowego. Po uzyskaniu absolutorium, ponownie komendantem Chorągwi został wybrany dh hm. Grzegorz Janowski.
21–22 stycznia 2000 roku zwołany został XIV Zjazd Chorągwi. Wśród zaleceń dla działań nowej komendy Chorągwi znalazło się wprowadzenie współzawodnictwa na wszystkich szczeblach aktywności harcerskiej oraz kontynuowanie turniejów o srebrną i złotą lilijkę, zwiększenie aktywności Komisji Stopni Instruktorskich, pozyskiwanie środków z funduszy samorządowych. Zawrócono również uwagę na potrzebę zwiększenia aktywności hufców w ramach Zachodniopomorskiego Centrum Inicjatyw Europejskich. Po wyborach nowych władz ponownie wybrano komendantem Chorągwi dh hm. Grzegorza Janowskiego.
8 czerwca 2002 roku miał miejsce Zjazd Sprawozdawczy Chorągwi.
XV Zjazd Chorągwi odbył się 2 kwietnia 2004 roku. Ponownie wybrano na komendanta Chorągwi dh hm. Grzegorza Janowskiego.
7 października 2006 roku odbył się XVI Zjazd Chorągwi, na którym wybrano na komendanta chorągwi hm. Andrzeja Kaszubskiego. Ten sam Zjazd zmienił również nazwę chorągwi z Zachodnio-Pomorska na Zachodniopomorska. Przewodniczącym Rady Chorągwi został wybrany hm. Grzegorz Janowski. Zjazd zobowiązał również komendę Chorągwi do przygotowania strategii działania, zgodnej z Uchwałami XXXIII Zjazdu ZHP. We wnioskach zapisano m.in.: ograniczenie biurokracji, wykorzystanie posiadanych środków do szkoleń kadry w hufcach, zwiększenie kontroli finansowej w hufcach oraz stworzenie Chorągwianej Szkoły Kadry Młodszej.
14 kwietnia 2007 miał miejsce Nadzwyczajny Zjazd Chorągwi zwołany przez Komendanta (hm. Andrzeja Kaszubskiego) celem omówienia sytuacji finansowej oraz odwołania i wyboru nowych władz. Podczas Zjazdu komendant ogłosił swoją decyzję o rezygnacji z funkcji, mandaty złożyła również cała komenda chorągwi. Zjazd odwołał również Radę Chorągwi oraz Komisję Rewizyjną. Następnie zjazd został zawieszony do dnia 12 maja 2007.
II część Nadzwyczajnego Zjazdu w dniu 12 maja 2007 zakończyła się wyborem hm. Elżbiety Chudzik na Komendanta Chorągwi (stosunkiem głosów 20:14), drugim kandydatem był hm. Mariusz Cyrulewski. Zjazd wybrał również Radę Chorągwi, której przewodniczącą została hm. Grażyna Szyndel oraz Komisję Rewizyjną, której przewodniczącym został hm. Mariusz Cyrulewski. Od dnia 20.06.2009 przewodniczącym rady chorągwi został hm. Marek Janta-Lipiński.
W dniach 26–27 listopada 2010 roku miała miejsce XVII Konferencja Sprawozdawczo-Wyborcza Chorągwi. Zwrócono uwagę na rozwój liczebności organizacji oraz konieczność powołania, przy komendzie Chorągwi, Zespołu doradczego, w celu sprawniejszego zarządzania Chorągwią. Zjazd ponownie wybrał dh hm. Elżbietę Chudzik komendantem Chorągwi.
28 września 2013 odbył się Nadzwyczajny Zjazd Chorągwi (XVIII), zwołany w celu wyboru nowego komendanta i komendy chorągwi, który wybrał Komendantkę hm. Elizę Gilewską.
Na przełomie roku 2014/15 ponad 1000 zuchów, harcerzy i instruktorów uczestniczyło w zdobywaniu Odznaki 80-lecia Harcerstwa na Pomorzu Zachodnim. Z tej też okazji została zorganizowana okolicznościowa wystawa prezentująca historię szczecińskiego harcerstwa, ukazująca jego początki, udział harcerzy w życiu społeczności lokalnych, kulturę, harcerskie specjalności i dokonania na rzecz województwa.
18 października 2014 r. odbył się XIX Zjazd Chorągwi, który wybrał Komendantkę hm. Elizę Gilewską. Na czele pozostałych władz Chorągwi stanęli: hm. Jakub Cichocki – Przewodniczący Rady Chorągwi, phm. Grzegorz Grondys – Przewodniczący Komisji Rewizyjnej oraz hm. Maciej Grabowski – Przewodniczący Sądu Harcerskiego.
W trudnej sytuacji prawnej Harcerskiego Ośrodka Morskiego, dzięki wytrwałej pracy instruktorów związanych od lat z tą zasłużoną dla harcerskiego żeglarstwa przystanią, odbywają się zajęcia i szkolenia żeglarskie dla harcerzy. Rok 2017 był szczególny ze względu na obchodzone 60-lecie Harcerskiego Ośrodka Morskiego w Szczecinie. Odbył się uroczysty apel, spotkanie z seniorami Ośrodka, rejsy i koncert, który uświetnił Jerzy Porębski.
XX Zjazd Chorągwi Zachodniopomorskiej odbył się 2 września 2018 roku. Podczas Zjazdu Chorągiew Zachodniopomorska ZHP wybrała swoje władze na kadencję 2018–2022. Komendantem Chorągwi wybrana została hm. Eliza Gilewska. Na Zjeździe wybrano również nowy skład Rady Chorągwi, której Przewodniczącym został hm. Mirosław Namiotko.
W roku Zjazdu harcerze Chorągwi Zachodniopomorskiej ZHP wzięli udział w Ogólnopolskim Zlocie Związku Harcerstwa Polskiego w Gdańsku.
Rok 2018 był wyjątkowy z trzech względów:
Rok 2018 został ustanowiony przez Senat RP Rokiem Harcerstwa. W tym szczególnym roku Chorągiew Zachodniopomorska ZHP otrzymała nowy sztandar, jest bardzo ważnym symbolem całej wspólnoty, wspólnej pracy i podkreśleniem wkładu w wychowanie młodego pokolenia Polaków.
Aktualny Sztandar sięga swoją historią lat 80. XX wieku, przez co jego stan pozostawia wiele do życzenia. Nadszedł czas, aby zajął należne mu miejsce w Muzeum Harcerstwa.
Chorągiew tworzy 12 hufców (2018). Stan organizacyjny na dzień 1 stycznia 2009 wynosił 3161 osób, na dzień 1 stycznia 2017 – 3502 osoby.
Hufce Zachodniopomorskiej ZHP.
W skład Chorągwi Zachodniopomorskiej ZHP wchodzi 12 hufców:
Komendanci Chorągwi.
W latach 1945–1950 Harcerzy
Harcerek
Po połączeniu
W latach od 1956 r.

</doc>
<doc id="355131" url="https://pl.wikipedia.org/wiki?curid=355131" title="Delfina (województwo łódzkie)">
Delfina (województwo łódzkie)

Delfina – wieś w Polsce położona w województwie łódzkim, w powiecie pajęczańskim, w gminie Siemkowice.
W latach 1975–1998 miejscowość administracyjnie należała do województwa sieradzkiego.

</doc>
<doc id="355133" url="https://pl.wikipedia.org/wiki?curid=355133" title="Diament (Potok Mały)">
Diament (Potok Mały)

Diament – kolonia wsi Potok Mały w Polsce, położona w województwie świętokrzyskim, w powiecie jędrzejowskim, w gminie Jędrzejów.
W latach 1975–1998 kolonia administracyjnie należała do województwa kieleckiego.
Historia.
Diament – w wieku XIX "Dyament" folwark w gminie Przęsław parafii Jędrzejów

</doc>
<doc id="355137" url="https://pl.wikipedia.org/wiki?curid=355137" title="Perypetie">
Perypetie



</doc>
<doc id="355141" url="https://pl.wikipedia.org/wiki?curid=355141" title="Dobrosław (województwo łódzkie)">
Dobrosław (województwo łódzkie)

Dobrosław – wieś w Polsce położona w województwie łódzkim, w powiecie wieruszowskim, w gminie Lututów, nad Oleśnicą, dopływem Warty.
W latach 1975–1998 miejscowość administracyjnie należała do województwa sieradzkiego.
Na lata 2009–2011 zapowiadana jest realizacja przebiegającego przez miejscowość, 70-kilometrowego traktu „kalisko–wieluńskiego” łączącego Kalisz z Wieluniem.

</doc>
<doc id="355148" url="https://pl.wikipedia.org/wiki?curid=355148" title="Domasław (wieś)">
Domasław (wieś)

Domasław (niem. "Domslau") – wieś w Polsce położona w województwie dolnośląskim, w powiecie wrocławskim, w gminie Kobierzyce.
Podział administracyjny.
W latach 1975–1998 miejscowość administracyjnie należała do województwa wrocławskiego. 
Nazwa.
Nazwa należy do grupy nazw patronomicznych i pochodzi od staropolskiego męskiego imienia założyciela Domasława podobnie jak np. Domosławice. Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Domslawicz" podając jej znaczenie "Dorf des Domeslaw" czyli po polsku "Wieś Domasława".
W "Codex Diplomaticus Silesiae", wg regestu z 1306 r. wymieniona jest nazwa "Domslawicz", wcześniej również "in Domezlau" - 1214 r., "de Domazlav" - 1284 r. Do roku 1945 nosiła zgermanizowaną, niemiecką nazwę "Domslau".
W alfabetycznym spisie miejscowości na terenie Śląska wydanym w 1830 roku we Wrocławiu przez Jakuba Drozda wieś występuje pod nazwą "Domslau". Autor podaje również znaczenie nazwy jako: "von dem Slaw, haus der Slaven" czyli w tłumaczeniu polskim "od Słowian, dom Słowian". Domasław był na początku XIX w. najdalej na zachód położoną wsią w okolicy Wrocławia w której odprawiano msze w języku polskim. Likwidacja polskich nabożeństw nastąpiła około 1814r.
Archeologia.
Na terenie wsi, stanowiska 10-12, leżącej nad szlakiem bursztynowym w północno-zachodniej części ekumeny celtyckiej, archeolodzy odkryli podczas badań ratowniczych w 2006 roku, m, in. ponad 100 ciałopalnych halsztackich grobów "książęcych", przeważnie komorowych, bogato wyposażonych, datowanych metodą radiowęglową na lata 750–450 p.n.e. oraz relikty osad ludności kultury przeworskiej ze specyficznymi elementami obrzędowości celtyckiej . W grobach przykłady typowej halsztackiej ceramiki grafitowanej i malowanej.
Zabytki.
Do wojewódzkiego rejestru zabytków wpisane są:
Transport.
We wsi znajdują się przystanek osobowy na linii kolejowej numer 285 z Wrocławia Głównego do Jedliny-Zdrój i cztery przystanki autobusowe dla linii nr: 852, 862, 872 i 892 komunikacji gminnej.

</doc>
<doc id="355153" url="https://pl.wikipedia.org/wiki?curid=355153" title="Drezno (województwo mazowieckie)">
Drezno (województwo mazowieckie)

Drezno – wieś w Polsce położona w województwie mazowieckim, w powiecie lipskim, w gminie Ciepielów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii Świętej Trójcy w Lipsku.

</doc>
<doc id="355159" url="https://pl.wikipedia.org/wiki?curid=355159" title="Drop (województwo mazowieckie)">
Drop (województwo mazowieckie)

Drop – wieś w Polsce położona w województwie mazowieckim, w powiecie mińskim, w gminie Dobre.
W latach 1975–1998 miejscowość administracyjnie należała do województwa siedleckiego.
Przez miejscowość przepływa niewielka rzeka Osownica, dopływ Liwca.

</doc>
<doc id="355161" url="https://pl.wikipedia.org/wiki?curid=355161" title="Drwęca (powiat lidzbarski)">
Drwęca (powiat lidzbarski)

Drwęca – wieś w Polsce położona w województwie warmińsko-mazurskim, w powiecie lidzbarskim, w gminie Lidzbark Warmiński.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia, położona jest nad rzeką Drwęcą Warmińską, od której wzięła swoją nazwę.

</doc>
<doc id="355166" url="https://pl.wikipedia.org/wiki?curid=355166" title="Dub (powiat zamojski)">
Dub (powiat zamojski)

Dub – wieś w Polsce położona w województwie lubelskim, w powiecie zamojskim, w gminie Komarów-Osada.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Komarów-Osada.
Położenie geograficzne, klimat.
W pobliżu Duba przepływa rzeczka Sieniocha – dopływ Huczwy, do której uchodzi wiele drobnych cieków wodnych na pograniczu trzech krain geograficznych: Grzędy Sokalskiej, Kotliny Hrubieszowskiej i Padołu Zamojskiego.
Klimat można określić jako umiarkowany ciepły przejściowy z cechami kontynentalnego. Lata są dość gorące, a zimy mroźne. Opady wynoszą ok. 600 mm rocznie. W miejscowości leży najniższej położony teren w gminie i osiąga poziom 198,6 m n.p.m. Znajduje się tutaj niewielki kompleks leśny wraz z pięknymi, lecz zaniedbanymi stawami rybackimi, które kiedyś stanowiły kiedyś własność PGR-u. Po upadku PGR-u dostały się w prywatne ręce i zostały zdewastowane.
Swoją siedzibę ma tu parafia Niepokalanego Poczęcia N.M.P. z kościołami filialnymi we wsiach Kotlice, Niewirków i Śniatycze.
Historia.
Kościół katolicki i parafię erygował w roku 1544 Dubieński, dziedzic Dub. Przez blisko 70 lat był ten kościół zborem kalwińskim. W roku 1628 Aleksander Myszkowski dziedzic Dub wznowił erekcję i oddał kościół franciszkanom zamojskim, którzy w 1636 roku zrzekli się tego beneficium.
W 1629 r. istniała tu drewniana cerkiew unicka. W 1691 roku cerkiew wystawił Adam Kazimierz z Mirowa Myszkowski, starosta tyszowiecki. Cerkiew filię miała we wsi Zubowice.
Spis powszechny z 1921 roku wykazał 100 domów zamieszkałych przez 575 mieszkańcach, w tej liczbie 19 Żydów i 112 Ukraińców. W okresie spisu (jak i przez cały okres międzywojenny) wieś przynależała do gminy Kotlice powiatu tomaszowskiego.
Parafia.
Pierwszy tutejszy drewniany kościół powstał przed rokiem 1543 (natomiast parafia funkcjonuje od 1544) z fundacji dziedzica Dobrogosta Drohiczańskiego, od 1560 mieścił się tu zbór kalwiński. Na jego miejscu około 1626 pobudowano nowy kościół, wystawiony przez Myszkowskich, w 1648 spalony przez Kozaków. Trzeci, także drewniany, kościół wybudowano w latach 1667–1670, natomiast czwarty, obecny, zbudowano przed 1778, także jako drewniany. Przy nim, współczesna mu, drewniana dzwonnica.
Zabytki.
Inne zabytki to kapliczka z II połowy XVIII w. przy drodze do Niewirkowa oraz resztki parku i czworaki dworskie, pozostałość po zniszczonym dworze szlacheckim.

</doc>
<doc id="355169" url="https://pl.wikipedia.org/wiki?curid=355169" title="Dudka (województwo mazowieckie)">
Dudka (województwo mazowieckie)

Dudka – wieś w Polsce położona w województwie mazowieckim, w powiecie garwolińskim, w gminie Borowie.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii Przemienienia Pańskiego w Garwolinie.

</doc>
<doc id="355172" url="https://pl.wikipedia.org/wiki?curid=355172" title="Dunaj (powiat mławski)">
Dunaj (powiat mławski)

Dunaj – wieś w Polsce położona w województwie mazowieckim, w powiecie mławskim, w gminie Stupsk.
W latach 1975–1998 miejscowość administracyjnie należała do województwa ciechanowskiego.

</doc>
<doc id="355178" url="https://pl.wikipedia.org/wiki?curid=355178" title="Dymnik (województwo warmińsko-mazurskie)">
Dymnik (województwo warmińsko-mazurskie)

Dymnik – osada w Polsce położona w województwie warmińsko-mazurskim, w powiecie elbląskim, w gminie Rychliki.
W latach 1975–1998 miejscowość administracyjnie należała do województwa elbląskiego.
Zabytki.
Do wojewódzkiego rejestru zabytków wpisane są obiekty:
- pałac 
- stajnia 
- budynek gospodarczy 
- park 

</doc>
<doc id="355180" url="https://pl.wikipedia.org/wiki?curid=355180" title="Dzielnik (województwo mazowieckie)">
Dzielnik (województwo mazowieckie)

 
Dzielnik – wieś w Polsce położona w województwie mazowieckim, w powiecie mińskim, w gminie Siennica.
W latach 1975–1998 miejscowość administracyjnie należała do województwa siedleckiego.
Od roku 1928 działa jednostka Ochotniczej Straży Pożarnej, na wyposażeniu której jest Jelcz 005, na podwoziu Stara 244.
Dzielnik od 1617 roku należy do rzymskokatolickiej parafii św. Anny w Kiczkach należącej do dekanatu siennickiego.

</doc>
<doc id="355181" url="https://pl.wikipedia.org/wiki?curid=355181" title="Dzierżawa (województwo śląskie)">
Dzierżawa (województwo śląskie)

Dzierżawa – kolonia w Polsce położona w województwie śląskim, w powiecie będzińskim, w gminie Siewierz.
W latach 1975–1998 miejscowość administracyjnie należała do województwa katowickiego.

</doc>
<doc id="355182" url="https://pl.wikipedia.org/wiki?curid=355182" title="Dziesław (województwo dolnośląskie)">
Dziesław (województwo dolnośląskie)

Dziesław (niem. "Deichslau") – wieś w Polsce położona w województwie dolnośląskim, w powiecie lubińskim, w gminie Ścinawa. W latach 1975–1998 miejscowość administracyjnie należała do województwa legnickiego.
Historia.
Pierwsza wzmianka o Dziesławiu pochodzi z 1218 roku i zawiera łacińska nazwę osady "Villa Tyslinii. "W późniejszych dokumentach wieś występuje jako "Villa Thesselini" (1235), "Dyslov" (1310), "Dysselov" (1331), "Deuchslawiense "(1687), "Deischlau" (od 1736 do 1945 r.) W ciągu stuleci zmieniali się właściciele miejscowości. Wśród nich znaleźli się przedstawiciele takich rodów, jak: von Tschammer, von Braun, von Kottwitz, von, Kretschamer czy Herman von Deisslau od którego prawdopodobnie pochodzi współczesna nazwa osady. Najstarszym znanym właścicielem miejscowych dóbr był zmarły w 1588 roku Georg von Braun. W 1653 roku Dziesław był w posiadaniu Georga von Langenau. W rękach rodu von Langenau wieś pozostawała do początku XIX wieku, kiedy to majątek wraz z miejscowością nabyła rodzina von Schkopp. Następnie od 1827 roku krótko przebywała tu rodzina von Teichmann, od której w roku 1856 cały majątek nabył radca urzędowy Emil Metscher.
Zabytki.
Do wojewódzkiego rejestru zabytków wpisane są:

</doc>
<doc id="355184" url="https://pl.wikipedia.org/wiki?curid=355184" title="Billboard (tygodnik)">
Billboard (tygodnik)

Billboard ("The International Music-Record-Tape Newsweekly") – amerykański tygodnik poświęcony przemysłowi muzycznemu w Stanach Zjednoczonych.
Powstał w Los Angeles w 1894. Tygodnik prowadzi szereg list przebojów, m.in. "Billboard" Hot 100 (sto najpopularniejszych utworów wszelkich gatunków) oraz "Billboard" 200 (zestawienie dwustu najlepiej sprzedających się albumów).
Listy przebojów "Billboard"u stanowią częstą miarę popularności i wyznacznik jakości wykonawców oraz ich poszczególnych utworów. Od 2005 „Billboard” należy do holenderskiego koncernu Verenigde Nederlandse Uitgeverijen.
Linki zewnętrzne.
 

</doc>
<doc id="355195" url="https://pl.wikipedia.org/wiki?curid=355195" title="Dąb (powiat olsztyński)">
Dąb (powiat olsztyński)

Dąb (dawnej niem. "Dembenofen") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek. W latach 1975–1998 miejscowość administracyjnie należała do województwa olsztyńskiego.
Wieś położona między lasami, na wschodnim krańcu gminy Olsztynek, przy drodze Olsztynek – Szczytno.
Historia.
Wieś założona w 1785 r. na 10 łanach w ramach osadnictwa szkatułowego. W 1939 r. mieszkały tu 134 osoby. W 2005 r. we wsi było 17 domów i 84 mieszkańców. 

</doc>
<doc id="355199" url="https://pl.wikipedia.org/wiki?curid=355199" title="Tomohon">
Tomohon

Tomohon – miasto w Indonezji na Celebes, na półwyspie Minahasa w prowincji Celebes Północny; 28 tys. mieszkańców (2006).
Ośrodek turystyczny, nazywany Miastem Kwiatów ("Kota Kembang"); posiada zdrowy, chłodny klimat; leży u podnóża szczytu Lokon, w okolicy liczne ośrodki wypoczynkowe (najbardziej znany to "Kinilow"); 2 wyższe uczelnie: "Universitas Sariputra" i "Universitas Kristen Indonesia Tomohon".

</doc>
<doc id="355203" url="https://pl.wikipedia.org/wiki?curid=355203" title="Maciej Świeszewski">
Maciej Świeszewski

Maciej Świeszewski (ur. 27 czerwca 1950 w Sopocie) – polski malarz, rysownik, profesor Akademii Sztuk Pięknych w Gdańsku.
Życiorys.
Studiował w Państwowej Wyższej Szkole Sztuk Plastycznych (obecnie ASP) w Gdańsku. Dyplom uzyskał w 1976 r. w Pracowni Malarstwa prof. Jacka Żuławskiego. W latach 1990–1993 był dziekanem Wydziału Malarstwa i Grafiki ASP w Gdańsku. Tytuł profesora otrzymał w 1994 r. Od początku lat 90. prowadzi pracownię dyplomującą na macierzystej akademii. W latach 1997–1998 zastępca redaktora naczelnego „Projektu”. W latach 2003–2004 prezes Towarzystwa Zachęty Sztuk Pięknych; członek rady programowej Zachęty w Warszawie. W 2004 r. członek rady programowej Instytutu Adama Mickiewicza. Pełni funkcję kierownika Katedry Malarstwa w gdańskiej Akademii Sztuk Pięknych. Wiceprezes Fundacji im. Daniela Chodowieckiego, założonej w 1992 r. przez Güntera Grassa i działającej przy Akademie der Künste w Berlinie. Jeden z inicjatorów konkursu Artystyczna Podróż Hestii. 
Twórczość.
21 marca 2016 r. na gdańskim lotnisku został odsłonięty jego obraz "Ostatnia Wieczerza." Zostali na nim uwiecznieni ludzie kultury i sztuki związani z Gdańskiem, m.in. pisarze Stefan Chwin i Paweł Huelle oraz prof. Jerzy Limon (twórca Gdanskiego Teatru Szekspirowskiego). Obraz stanowił inspirację dla książki "Ostatnia Wieczerza" Pawła Huelle. W 2022 r. tygodnik "Polityka" uznał obraz za jedno z dziesięciu najważniejszych dzieł sztuki ostatniego trzydziestolecia. 
Malarstwo Świeszewskiego jest surrealistyczne, niekiedy mroczne. Swoją twórczość określa jako „paranoję współczesności”. Wśród twórców, którzy wywarli wpływ na jego sztukę, są m.in. Witkacy, Bronisław Wojciech Linke oraz Tadeusz Kantor. Ostatniemu z wymienionych twórców poświęcił namalowany w 1989 r. obraz "Umarła Klasa". W 2021 r. obraz został zaprezentowany w siedzibie Ośrodka Doumentacji Sztuki Tadeusza Kantora Cricoteka.
W 2021 r. stworzył obraz "Lech", który przedstawia głowę Lecha Wałęsy na tle flagi Polski. Praca to wedle słów twórcy "artystyczny protest przeciwko niszczeniu symboli". W 2022 r. obraz trafił do zbiorów Muzeum Gdańska.
Nagrody.
W latach 2003 i 2015 został laureatem Nagrody Prezydenta Miasta Gdańska w Dziedzinie Kultury. Jest laureatem Nagrody im. Kazimierza Ostrowskiego, przyznanej w 2006 r. W 2019 r. na jubileuszowej XX Gali Pomorskiej Nagrody Artystycznej za całokształt twórczości artystycznej została mu przyznana Wielka Pomorska Nagroda Artystyczna.

</doc>
<doc id="355205" url="https://pl.wikipedia.org/wiki?curid=355205" title="Entryzm">
Entryzm

Entryzm – taktyka stosowana przez ugrupowania trockistowskie w celu zdobycia poparcia u ludzi o poglądach lewicowych w krajach, gdzie pojęcie trockizmu nie jest szerzej znane i rozumiane, za to istnieją masowe partie komunistyczne lub socjaldemokratyczne. 
Podstawowe założenia.
Założenia entryzmu – choć nie sam termin – pojawiają się w pismach Lwa Trockiego z ostatniego okresu życia. Jednak jedynym eksperymentem entrystowskim z tego okresu był tzw. francuski zwrot. Zasadnicze rozwinięcie koncepcji entryzmu jest dziełem południowoamerykańskiego trockisty Michela Pablo. Uważał on, iż trockiści powinni wstępować do organizacji lewicowych reprezentujących różne nurty marksizmu, a także działać w partyjnych młodzieżówkach i związkach zawodowych, słowem – wszędzie, gdzie można znaleźć ludzi o poglądach lewicowych. W tych organizacjach zadaniem trockistów miało być propagowanie swoich idei na skalę masową, a następnie wywieranie nacisku na kierownictwo organizacji, by realizowało program konsekwentnie lewicowy, a w końcu de facto przeszło na trockizm. Pablo uważał, że wstępując do organizacji o już ustalonej renomie w ruchu robotniczym i już ugruntowanej popularności radykalni lewicowcy mają większe szanse niż w wypadku tworzenia od zera własnej partii, której nikt nie zna i przynajmniej na początkowym etapie nie darzy zaufaniem. Poza wstępowaniem do partii lewicowych, trockiści mieliby jednak tworzyć własne struktury, zajmujące się koordynowaniem działań agitacyjnych członków, wydające własną prasę i stosujące inne metody propagandowe.
Wprowadzanie w życie.
Taktyka entryzmu była na masową skalę stosowana przez trockistów właściwie we wszystkich większych partiach komunistycznych w krajach Europy Zachodniej po II wojnie światowej. Również dziś trockiści są obecni w tych organizacjach, formując tzw. lewe skrzydło. Taktyka entryzmu jest jednak stosowana ze zmiennym szczęściem. Niekiedy trockistom udawało się doprowadzić do istotnej radykalizacji partyjnego stanowiska, jednak często byli po prostu wyrzucani z partii jako „wichrzyciele”.
Spory o entryzm.
Taktyka entryzmu przyjmowana jest z mieszanymi uczuciami nawet wśród trockistów. Tezy Michela Pablo doprowadziły do poważnego konfliktu w łonie Czwartej Międzynarodówki, a kolejne spory o sens entryzmu skutkowały rozłamami w ruchu. Współcześnie jedynie Międzynarodowa Tendencja Marksistowska uważa entryzm za swoją podstawową taktykę działania, opierając się tu na rozwinięciu tez Pablo przez Teda Granta w broszurze "Entryzm i praca w organizacjach masowych". Inne organizacje trockistowskie uważają entryzm za taktykę mało skuteczną, wymuszającą na radykalnych trockistach zaakceptowanie poważnych ustępstw ideowych za cenę pozostania w partiach, a nawet wspieranie antyrewolucyjnego stanowiska tychże.

</doc>
<doc id="355206" url="https://pl.wikipedia.org/wiki?curid=355206" title="Dia (program)">
Dia (program)

Dia (wymowa: ) – program służący do tworzenia diagramów ogólnego przeznaczenia, rozwijany jako część projektu GNOME. Został pierwotnie napisany przez Alexander Larsson. Dia używa Controlled Single Document Interface (CSDI) podobnego do programu GIMP oraz Sodipodi/Inkscape. Interfejs graficzny programu został stworzony w oparciu o biblioteki GTK+, dzięki czemu istnieje możliwość jego przeniesienia na inne niż uniksowe systemy operacyjne - np. istnieje wersja dla Microsoft Windows.
Dia został zaprojektowany aby zapewnić podobne zastosowanie do programu Microsoft Visio działającego pod systemem operacyjnym Windows. Można go użyć do rysowania wielu rodzajów diagramów. Aktualnie posiada specjalne obiekty ułatwiające rysowanie diagramów zależności, diagramów UML, wykresów, diagramów sieciowych, schematów organizacyjnych oraz prostych obwodów. Istnieje także możliwość dodawania obsługi nowych ikon poprzez napisanie prostych plików XML, używając podzbioru poleceń SVG w celu narysowania ikon.
Dia otwiera i zapisuje diagramy do pliku w formacie XML (spakowanym domyślnie gzipem dla oszczędności miejsca). 
Potrafi eksportować diagramy do wielu formatów takich jak Encapsulated PostScript (EPS), SVG, Drawing Interchange Format (DXF), CGM, JPG oraz wielu innych. Wersja Dia dla systemu Microsoft Windows eksportuje diagramy w formacie EMF/WMF.
Program potrafi także drukować diagramy (nawet o bardzo dużych wymiarach obejmujących wiele stron) oraz pracować według skryptu napisanego w języku programowania Python.

</doc>
<doc id="355209" url="https://pl.wikipedia.org/wiki?curid=355209" title="Jack Aubrey">
Jack Aubrey

 Jack Aubrey – postać fikcyjna, kontradmirał, bohater 21-tomowego cyklu powieściowego, którego autorem jest Patrick O’Brian.
Sir Jack Aubrey KB, MP, FRS jest oficerem brytyjskiej Royal Navy w czasach wojen napoleońskich.
Na podstawie dwóch powieści z cyklu o jego przygodach powstał film "", w którym w jego roli wystąpił Russell Crowe.

</doc>
<doc id="355212" url="https://pl.wikipedia.org/wiki?curid=355212" title="Patrick O’Brian">
Patrick O’Brian

Patrick O’Brian, właśc. Richard Patrick Russ (ur. 12 grudnia 1914 w Chalfont koło Londynu, zm. 2 stycznia 2000) – brytyjski pisarz i tłumacz niemieckiego pochodzenia. W czasie II wojny światowej pracował w brytyjskim wywiadzie.
Największą sławę zyskał jako autor serii powieści marynistycznych, których bohaterami są Jack Aubrey i Stephen Maturin. Na język polski jego powieści przekładał pisarz Marcin Mortka (począwszy od "HMS „Surprise”", pierwsze dwa tomy przełożył Bernard Stępień).
W 2003 roku na podstawie wątków powieści "Master and Commander", "HMS „Surprise”", "The Letter of Marque" i częściowo także "The Far Side of the World" nakręcono film pt. "".

</doc>
<doc id="355216" url="https://pl.wikipedia.org/wiki?curid=355216" title="Gęsiówka">
Gęsiówka

Gęsiówka ("Arabis" L.) – rodzaj roślin z rodziny kapustowatych. W miarę uściślania relacji filogenetycznych, liczba gatunków tu zaliczanych, sięgająca na przełomie XX i XXI wieku około 180, systematycznie maleje (gatunki klasyfikowane są do innych rodzajów). Rodzaj we współczesnym ujęciu wciąż jest taksonem parafiletycznym obejmującym kilka kladów, wśród których zagnieżdżone są inne rodzaje (głodek "Draba" i żagwin "Aubrieta"). Wciąż zaliczanych jest tu ok. 100 gatunków (w węższych ujęciach ok. 60) szeroko rozprzestrzenionych na półkuli północnej, z centrum zróżnicowania i zasięgiem kilku kladów w obszarze śródziemnomorskim.
Liczne gatunki uprawiane są jako niskie rośliny ozdobne, tworzące gęste darnie, zwłaszcza w ogrodach skalnych.
Morfologia.
Rośliny jednoroczne lub byliny (zwykle wiecznie zielone). Niektóre gatunki osiągają wysokość do 1 m, większość jednak to rośliny drobniejsze.
Systematyka.
Rodzaj z rodziny kapustowatych ("Brassicaceae"), w której obrębie należy do plemienia "Arabideae". Pierwotne i dotychczasowe ujęcia systematyczne rodzaju powodują, że jest on oceniany jako najbardziej krytyczny w obrębie rodziny. Liczne gatunki pierwotnie tu zaliczane trafiły do odrębnych rodzajów i często plemion w obrębie rodziny, np. do rodzaju rzodkiewnik "Arabidopsis" (plemię "Camelineae"), "Boechera" (plemię "Boechereae"), "Pennellia" (plemię "Halimolobeae"), "Streptanthus" (plemię "Thelypodieae"), wieżyczka "Turritis" (plemię "Turritideae") oraz rodzajów "Pseudoturritis" i "Dendroarabis" w obrębie "Arabideae". Pozostałe zaliczane tu wciąż gatunki tworzą kilka kladów, wśród których zagnieżdżone są inne rodzaje (głodek "Draba" i żagwin "Aubrieta"), co czyni z "Arabis" takson parafiletyczny. Klad bazalny w obrębie całej tej grupy tworzy ok. 60–65 gatunków, zwany „głównym kladem "Arabis"” ("main Arabis clade"), wśród pozostałych kladów, obok "Draba" i "Aubrieta", jeszcze cztery tworzą gatunki z rodzaju "Arabis", przy czym gatunek typowy ("A. alpina") należy do jednej z mniejszych grup.

</doc>
<doc id="355221" url="https://pl.wikipedia.org/wiki?curid=355221" title="Afrodyta z Melos">
Afrodyta z Melos



</doc>
<doc id="355222" url="https://pl.wikipedia.org/wiki?curid=355222" title="Władysław Piotr Stępień">
Władysław Piotr Stępień



</doc>
<doc id="355227" url="https://pl.wikipedia.org/wiki?curid=355227" title="Bitung">
Bitung

Bitung – miasto w Indonezji na wyspie Celebes, na wschodnim krańcu półwyspu Minahasa w prowincji Celebes Północny u podnóża wulkanu Klabat; powierzchnia 1583 km²; 141 tys. mieszkańców (2006). 
Port rybacki i handlowy (wywóz kopry, drewna, kaolinu) nad morzem Moluckim; leżąca obok wyspa Lembeh stanowi dla niego naturalny falochron; baza marynarki wojennej. W pobliżu miasta wydobycie kaolinu.

</doc>
<doc id="355229" url="https://pl.wikipedia.org/wiki?curid=355229" title="Klabat">
Klabat

Klabat () – wygasły wulkan w Indonezji na wyspie Celebes; zaliczany do stratowulkanów; wysokość 1995 m n.p.m. – jest najwyższym wulkanem na wyspie Celebes.
Leży na wschodnim krańcu półwyspu Minahasa na zachód od miasta Bitung oraz na wschód od miasta Manado. W jego kraterze o wymiarach 170 × 250 m znajduje się płytkie jezioro.

</doc>
<doc id="355230" url="https://pl.wikipedia.org/wiki?curid=355230" title="Jörg Haider">
Jörg Haider

Jörg Haider (ur. 26 stycznia 1950 w Goisern, zm. 11 października 2008 w Lambichl) – prawicowy polityk austriacki, dwukrotny premier Karyntii, z zawodu prawnik.
Życiorys.
Ukończył studia na Uniwersytecie Wiedeńskim. Był doktorem nauk prawnych. Pracował jako adwokat i nauczyciel akademicki.
Haider do 2005 był działaczem konserwatywno-liberalnej Austriackiej Partii Wolnościowej (FPÖ), wieloletnim jej przywódcą (1986–2000). Pod wodzą Haidera Partia Wolnościowa toczyła ostrą walkę o wyborców, stając się w 1999 najsilniejszą partią w Karyntii. Wejście partii do konserwatywnego rządu kanclerza Schüssela w 2000 było przyczyną zastosowania przez Unię Europejską sankcji wobec Austrii – było to jedyne tego typu działanie w historii UE. 14 członków Unii zamroziło na osiem miesięcy stosunki z tym krajem. W następnych latach budzące kontrowersje działania Haidera przyczyniły się znacznie do przegranej partii w wyborach do Rady Narodowej w 2002 oraz do odejścia z niej wielu działaczy. 
4 kwietnia 2005 założył nową partię – Sojusz na rzecz Przyszłości Austrii (BZÖ), a 7 kwietnia został z tego powodu wykluczony z FPÖ. Przez swoich przeciwników Haider był oskarżany o populizm, antysemityzm i ksenofobię oraz konflikty z mniejszością słoweńską w Karyntii. Jörg Haider był również przeciwnikiem uczestnictwa Austrii w Unii Europejskiej oraz wprowadzenia wspólnej waluty euro.
Zginął w wypadku samochodowym w nocy z 11 na 12 października 2008 – podczas próby wyprzedzania uderzył w betonowy słup, po czym kilkukrotnie koziołkował. W chwili wypadku miał 1,8 promila alkoholu we krwi, a licznik jego służbowego Volkswagena Phaeton zatrzymał się z prędkością 142 km/h, gdy dopuszczalna prędkość w miejscu zdarzenia wynosiła 70 km/h. Jego pogrzeb odbył się 18 października. Zwłoki zostały skremowane i pochowane w Dolinie Niedźwiedziej w Karyntii. W toku śledztwa okazało się, że wracał z gejowskiego klubu w Klagenfurcie. 22 października wiceprzewodniczący BZÖ, Stefan Petzner, wyznał, że miał wieloletni romans z Haiderem. Pomimo że Haider był żonaty i miał dwoje dzieci, jego żona tolerowała homoseksualną relację męża z młodszym o 30 lat kochankiem. 

</doc>
<doc id="355233" url="https://pl.wikipedia.org/wiki?curid=355233" title="Ełdyty">
Ełdyty

Miejscowości w Polsce:

</doc>
<doc id="355235" url="https://pl.wikipedia.org/wiki?curid=355235" title="Ewopole">
Ewopole

Ewopole – wieś w Polsce położona w województwie lubelskim, w powiecie świdnickim, w gminie Trawniki.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Trawniki.
Historia.
Wieś notowana w roku 1786 jako Ewopole, ale w roku 1796 w opisie mapy Karola de Perthées'a – Ewopol. W spisie miast, wsi, osad Królestwa Polskiego z roku 1827 wieś figuruje jako Ewopol, posiadała wówczas 16 domów i 127 mieszkańców. U Zinberga - Skorowidz Królestwa Polskiego z roku 1877, także Ewopol. Według Słownika geograficznego Królestwa Polskiego z roku 1881, Ewopol – wieś w powiecie chełmskim gminie i parafii Pawłów.

</doc>
<doc id="355236" url="https://pl.wikipedia.org/wiki?curid=355236" title="Ewy">
Ewy

Ewy – wieś w Polsce, położona w województwie podlaskim, w powiecie augustowskim, w gminie Sztabin.
W latach 1975–1998 miejscowość administracyjnie należała do województwa suwalskiego.

</doc>
<doc id="355237" url="https://pl.wikipedia.org/wiki?curid=355237" title="Ełdyty Małe">
Ełdyty Małe

Ełdyty Małe (niem. "Klein Elditten") – wieś w Polsce położona w województwie warmińsko-mazurskim, w powiecie lidzbarskim, w gminie Lubomino.
W latach 1975–1998 miejscowość administracyjnie należała do województwa olsztyńskiego. Wieś znajduje się w historycznym regionie Warmia.
Zobacz też: Ełdyty Wielkie

</doc>
<doc id="355238" url="https://pl.wikipedia.org/wiki?curid=355238" title="Ełdyty Wielkie">
Ełdyty Wielkie

Ełdyty Wielkie (niem. "Gross Elditten") – osada w Polsce położona w województwie warmińsko-mazurskim, w powiecie lidzbarskim, w gminie Lubomino przy drodze wojewódzkiej nr 593.
W latach 1975–1998 miejscowość administracyjnie należała do województwa olsztyńskiego. Osada znajduje się w historycznym regionie Warmia.
W części miejscowości działało "Państwowe Gospodarstwo Rolne Ełdyty Wielkie".
Historia wsi.
Ełdyty są najstarszą wsią parafialną na terenie Warmii. Wieś o powierzchni 110 łanów lokowana była w 1289 przez biskupa warmińskiego Henryka Fleminga. Pierwszym właścicielem wsi był Kondrad Wendepfaffe – szwagier biskupa Fleminga. Z rodziną Wendepfaffe związana była rodzina Padeluchów. (Wszyscy łącznie z biskupem pochodzili z Lubeki). Okresowo do 1388 r. właścicielem Ełdyt był Henryk Padeluche. W latach 1667–1908 Ełdyty (majątek ziemski o powierzchni 650 ha znajdowały się w posiadaniu rodziny Hatyńskich, później von Hatten. Z rodziny tej pochodził biskup Andrzej von Hatten. Po Hattenach właścicielami Ełdyt do 1945 r. była rodzina Strachowsky.
Z Ełdyt pochodziła Dorota Zegger, która w roku 1747 oskarżono o zmowę z diabłem i o to, że często udawała się na tańce. Sędzia skazał ją na spalenie na stosie, jednak właściciel Ełdyt (Theodor von Hatten) zmienił wyrok – polecił katu ściąć głowę, a tułów spalić. 
Parafia.
Powstanie parafii przewidziano w akcie lokacyjnym wsi z 1289 r. Kościół w Ełdytach pw. św. Marcina wybudowano w pierwszej połowie XIV w. Pierwsza wzmianka o proboszczu pochodzi z 1345 r. Parafia jako jedna z niewielu na terenie diecezji warmińskiej miała patronat prywatny. Po ukształtowaniu się archiprezbiteratów parafia Ełdyty należała do archiprezbiteratu orneckiego. Według zachowanych protokołów wizytacyjnych parafii, szkoła parafialna była tu w 1583 r. i w latach późniejszych. W 1729 do parafii (obok Ełdyt) należały wsie: Wysokie, Świękity i Klony. W 1772 r. na terenie parafii było 16 urodzin, 14 zgonów i dwa śluby. Komunię wielkanocną przyjęło 400 parafian.
O kościele w Ełdytach pisał Orłowicz w sposób następujący:" "...na granicy Warmii nad Pasarją Ełdyty (Elditten) z bardzo starym kościołem zbudowanym z granitu..."."
Kościół w całości wybudowany był z kamienia polnego. W czasie remontu w latach 1885–1886 prezbiterium nakryte zostało sklepieniem krzyżowo-żebrowym mury korpusu kościoła podwyższono domurówką z cegły. Świątynia jest niska, oszkarpowana, szczyty regotyzowane, nad zachodnią fasadą w XIX w. dodano niepozorną wieżyczkę. Wystrój wnętrza kościoła jest neogotycki, z elementami baroku – rzeźby i obrazy z XVII–XVIII w.
Demografia i inne.
W 1818 r. w Ełdytach było 133 mieszkańców, w 1939 – 249 i w 2000 – 310.
W XVIII w. funkcjonował tu młyn wodny i wiatrak. 
We wsi zachował się XIX w. dwór. Budynek dworu jest budowlą jednokondygnacyją na rzucie prostokąta z dwukondygnacyjnym ryzalitem. Od 2002 r. dwór jest własnością prywatną.

</doc>
<doc id="355240" url="https://pl.wikipedia.org/wiki?curid=355240" title="Elżbieciny">
Elżbieciny

Elżbieciny – wieś w Polsce położona w województwie wielkopolskim, w powiecie grodziskim, w gminie Rakoniewice.
Na południowy wschód od Elżbiecin przebiega droga krajowa nr 32 i linia kolejowa Poznań-Wolsztyn.
W latach 1975–1998 miejscowość administracyjnie należała do województwa poznańskiego.

</doc>
<doc id="355241" url="https://pl.wikipedia.org/wiki?curid=355241" title="Edwardowo">
Edwardowo

Edwardowo – wieś w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="355242" url="https://pl.wikipedia.org/wiki?curid=355242" title="Egiertowo">
Egiertowo

Egiertowo (dodatkowa nazwa w j. kaszub. Egertowò, niem. "Eggertshütte") – wieś kaszubska w Polsce na wschodnich obrzeżach Kaszubskiego Parku Krajobrazowego, położona w województwie pomorskim, w powiecie kartuskim, w gminie Somonino, na skrzyżowaniu drogi krajowej nr 20 Stargard – Szczecinek – Gdynia z drogą wojewódzka nr 224 Wejherowo – Tczew. 
Wieś jest placówką Ochotniczej Straży Pożarnej. Funkcjonuje tu szkoła podstawowa, do której uczęszczają dzieci z miejscowości: Kaplica, Starkowa Huta, Piotrowo, Połęczyno, Kamela, Egiertowo, Hopowo.
Historia.
Historia wsi sięga 1310 r. Wówczas wybudowano chaty węglarzy, smolarzy i szklarzy. Od 1664 r. Egiertowo należało do starostwa Starogard. Nazwa wsi pochodzi od nazwiska jednego z osadników – Eggert. W 1727 r. występuje już jako wieś i mieszka tu 50 osób. W 1789 r. notowana jako wieś królewska. W 1867 r. mieszkało tu 189 osób, w tym 4 rodziny polskie. W 1905 r. miejscowość miała 445 ha ziemi użytkowej i 269 mieszkańców. W 1880 r. wybudowano szkołę, a od kwietnia 1929 r. wprowadzono nauczanie języka polskiego.
W 1889 roku odkryto kurhan kamienny datowany na okres wczesnego średniowiecza, a w okresie międzywojennym odkryto groby skrzynkowe datowane na wczesną epokę żelaza. Ochotniczą Straż Pożarną założyli w 1966 r. Józef Szadach i Bolesław Socha. Obecnie następuje duży rozwój oraz rozbudowa Egiertowa; przybywa nowych mieszkańców. 
W latach 1954–1961 wieś należała i była siedzibą władz gromady Egiertowo, po jej zniesieniu w gromadzie Goręczyno. W latach 1975–1998 miejscowość administracyjnie należała do województwa gdańskiego.

</doc>
<doc id="355243" url="https://pl.wikipedia.org/wiki?curid=355243" title="Ejszeryszki">
Ejszeryszki

Ejszeryszki – wieś w Polsce położona w województwie podlaskim, w powiecie suwalskim, w gminie Rutka-Tartak.
W latach 1975–1998 miejscowość administracyjnie należała do województwa suwalskiego.

</doc>
<doc id="355244" url="https://pl.wikipedia.org/wiki?curid=355244" title="Elgiszewo">
Elgiszewo

Elgiszewo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Ciechocin.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 781 mieszkańców. Jest drugą co do wielkości miejscowością gminy Ciechocin.
Rekreacja i wypoczynek.
W miejscowości znajduje się kompleks wypoczynkowy "Osada Karbówko" z wieżą widokową.
Historia.
Pierwsza wzmianka o miejscowości pochodzi z roku 1293, kiedy biskup kujawski Wisław otrzymał wieś w zamian za inne dobra odstąpione Krzyżakom.

</doc>
<doc id="355245" url="https://pl.wikipedia.org/wiki?curid=355245" title="Elgnowo">
Elgnowo

Elgnowo (dawniej niem. "Elgenau") – wieś w Polsce położona w województwie warmińsko-mazurskim, w powiecie ostródzkim, w gminie Dąbrówno. W latach 1975–1998 miejscowość administracyjnie należała do województwa olsztyńskiego.
W Elgnowie znajdują się: Publiczna Szkoła Podstawowa im. Ignacego Krasickiego, stara przedwojenna remiza, budynek pałacowy, zabudowania gospodarcze i magazynowe z okresu przedwojennego, przypałacowy park z zachowanym w części starym drzewostanem bukowym, świerkowym i lipowym, a także część sadu. We wsi mieści się również nowa remiza OSP wybudowana przez mieszkańców wsi w czynie społecznym, którego inicjatorami byli: ówczesny sołtys Jan Erdman będący również komendantem Ochotniczej Straży Pożarnej w Elgnowie i jej prezes Czesław Bohdanowicz, który był również cenionym felczerem.
Historia.
Wieś lokowana w okresie 1317-1321. W 1359 r. Günter von Hohenstein zapisał wsi 5,5 włóki za pół grzywny rocznego czynszu. W 1397 r. Konrad von Junginger nadał Piotrowi Bażyńskiego 71,5 włóki w Elgnowie (razem z innymi dobrami w Brzeźnie, Kalbornie, Leszczu, Ostrowitem, Ruszkowie, Sarnie, Sławkowie). Wieś pod koniec XIV w. należała do Piotra Bażyńskiego sędziego ziemskiego w Dąbrównie, później do jego syna Gabriela Bażyńskiego. W 1438 r. Ścibor Bażyński otrzymał 6 włók i sołectwo wolne od czynszu. Od 1453 r. istnieje parafia w Elgnowie. W czasach krzyżackich wieś pojawia się w dokumentach w roku 1451, podlegała pod komturię w Ostródzie, były to dobra rycerskie. W 1451 r. Ścibor Bażyński kupił od brata (Jana Bażyńskiego) dobra Kadyn folwark Sarna oraz czynsze wsi Elgnowo. Na początku XVI w. właścicielem Elgnowa (tak jak Dąbrówna, i Waplewa) był ród Rabe von Kirsborg. W 1540 r. nadanie na ziemię w Elgnowie otrzymał Fabian Czema. Dobra te zostały zasiedlone przez 29 chłopów czynszowych i czterech zagrodników. W 1579 r. na 25 włokach gospodarowało 25 chłopów. W 1624 r. Albrecht Finck nabył majątek Elgnowo, płacąc kwotę 18 tys. grzywien.
W 1709 r. w Elgnowie i Dąbrównie zmarło na zarazę 79 osób. W 1758 r. tutejszy kościół stał się filialnym parafii w Dąbrównie, a później w Marwałdzie. W 1789 r. we wsi było 25 domów. W 1880 r. we wsi mieszkały 324 osoby. W 1910 r. wieś obejmowała 639 ha gruntów a mieszkało w niej 547 ludzi (w tym 461 Polaków). Natomiast obszar dworski obejmował 639 ha i zamieszkiwało go 346 osób. W 1925 r. powierzchni wsi obejmowała 1242 ha. W tym czasie w Elgnowie mieszkało 838 osób. Elgnowo przed drugą wojną światową było miejscowością graniczną, należącą do Prus Wschodnich. We wsi wciąż znajdują się pochodzące z tamtego okresu budynki urzędu celnego, a na krańcu wsi od strony Gutowa widoczny jest pas graniczny dzielący gminy Dąbrówno i Lubawę. W 1939 r. we wsi mieszkało 676 osób.
W 1974 r. do sołectwa Elgnowo należały miejscowości: wieś Elgnowo, kolonia Klonówko, PGR Wierzbica.
Otwarcie remizy strażackiej miało miejsce w lipcu 1976 roku. W 2006 r. mieszkało we wsi 440 ludzi.

</doc>
<doc id="355247" url="https://pl.wikipedia.org/wiki?curid=355247" title="Elgnówko">
Elgnówko

Elgnówko (dawniej niem. "Gilgenau") – wieś w Polsce położona w województwie warmińsko-mazurskim, w powiecie olsztyńskim, w gminie Olsztynek.
W latach 1954–1961 wieś należała i była siedzibą władz gromady Elgnówko, po jej zniesieniu w gromadzie Olsztynek. W latach 1975–1998 miejscowość administracyjnie należała do województwa olsztyńskiego.
Wieś położona ok. 7 km od Olsztynka, przy bocznej drodze Olsztynek-Ostróda. We wsi znajduje się szkoła podstawowa z oddziałem przedszkolnym, dwa sklepy, remiza strażacka. Wieś charakteryzuje się zabudową jednorodzinną. Część domów i zabudowań gospodarskich stanowią zabudowy poniemieckie z charakterystycznej czerwonej cegły, nowe, współczesne budynki są nieliczne. 100 m na zachód od wsi, przy drodze do Ostrowina, znajduje się stary cmentarz katolicki z XIX w.
Historia.
Wieś lokowana w 1359 r., zasadźcą był Konrad. Podlegała parafii w Wigwałdzie. Wg innego źródła wieś założona w 1423 roku. W czasach krzyżackich wieś pojawia się w dokumentach w roku 1423, podlegała pod komturię w Olsztynku, były to dobra krzyżackie o powierzchni 48 włók. W 1599 we wsi zamieszkiwała wyłącznie ludność polska. W 1789 r. we wsi było dwadzieścia domów.
Według danych z 1910 r. wieś obejmowała obszar 986 ha i mieszkało w niej 407 osób (w tym 278 Polaków). W 1925 r. wieś obejmowała obszar 984 ha z 88 gospodarstwami i 419 mieszkańcami.
W 1939 r. we wsi mieszkało 388 osób. Po 1945 r. większość mieszkańców to Mazurzy. W 2013 roku we wsi mieszkało 276 osób.
Ludzie związani z miejscowością.
Zobacz też: Elgnowo

</doc>
<doc id="355248" url="https://pl.wikipedia.org/wiki?curid=355248" title="Eliaszuki">
Eliaszuki

Eliaszuki (białorus. Ляшукі "Liaszuki") – wieś w Polsce, położona w województwie podlaskim, w powiecie hajnowskim, w gminie Narewka.
W latach 1975–1998 wieś administracyjnie należała do województwa białostockiego.
Historia.
Wieś powstała w XVIII w. pod nazwą Iliaszuki.
Według Pierwszego Powszechnego Spisu Ludności z 1921 roku wieś liczyła 43 domy i 249 mieszkańców (118 kobiet i 131 mężczyzn). Wszyscy mieszkańcy miejscowości zadeklarowali wówczas wyznanie prawosławne. Jednocześnie większość mieszkańców miejscowości zadeklarowała narodowość białoruską (230 osób), reszta podała narodowość polską (19 osób). W okresie międzywojennym wieś znajdowała się w powiecie wołkowyskim w gminie Tarnopol.
Podczas wojny obronnej Polski w 1939 roku, w jej rejonie po 16 września koncentrowały się oddziały Podlaskiej Brygady Kawalerii. 
W lutym 1942 Niemcy wywieźli 12 rodzin do Białegostoku. 6 marca 1943 hitlerowcy wysiedlili pozostałych mieszkańców a wieś liczącą 80 gospodarstw spalili.
W maju 2009 wójt gminy Narewka zarządził konsultacje z mieszkańcami wsi w celu przywrócenia dawnej nazwy. 
O wsi.
Wieś zagrożona jest powodzią, ze względu na bliskie położenie względem rzeki Narew. 5 gospodarstw znajduje się w strefie do ewakuacji w przypadku powodzi.
Przez wieś przechodzi szlak turystyczny "Do Puszczy Ladzkiej". W Eliaszukach wykonywane jest rękodzieło ludowe w postaci wyrobów z drewna.
W strukturze Kościoła prawosławnego miejscowość podlega parafii pw. św. Apostołów Piotra i Pawła w Lewkowie Starym.

</doc>
<doc id="355249" url="https://pl.wikipedia.org/wiki?curid=355249" title="Eligiów">
Eligiów

Eligiów – wieś w Polsce położona w województwie łódzkim, w powiecie pajęczańskim, w gminie Sulmierzyce.
W latach 1975–1998 miejscowość administracyjnie należała do województwa piotrkowskiego.

</doc>
<doc id="355250" url="https://pl.wikipedia.org/wiki?curid=355250" title="Elizanów">
Elizanów

Elizanów – wieś w Polsce położona w województwie wielkopolskim, w powiecie kolskim, w gminie Chodów.
W latach 1975–1998 miejscowość administracyjnie należała do województwa konińskiego.

</doc>
<doc id="355251" url="https://pl.wikipedia.org/wiki?curid=355251" title="Elizewo">
Elizewo

Elizewo – wieś w Polsce położona w województwie kujawsko-pomorskim, w powiecie nakielskim, w gminie Kcynia.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 74 mieszkańców. Jest 38. co do wielkości miejscowością gminy Kcynia.

</doc>
<doc id="355252" url="https://pl.wikipedia.org/wiki?curid=355252" title="Elzanowo (powiat golubsko-dobrzyński)">
Elzanowo (powiat golubsko-dobrzyński)

Elzanowo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Kowalewo Pomorskie.
Podział administracyjny.
W latach 1975–1998 miejscowość administracyjnie należała do województwa toruńskiego.
Demografia.
Według Narodowego Spisu Powszechnego (III 2011 r.) wieś liczyła 279 mieszkańców. Jest trzynastą co do wielkości miejscowością gminy Kowalewo Pomorskie.
Wiek XIX.
W drugiej połowie XIX wieku wieś zamieszkiwały 183 osoby, prawie sami katolicy. Elzanowo było wtedy w posiadaniu rodziny Działowskich.

</doc>
<doc id="355253" url="https://pl.wikipedia.org/wiki?curid=355253" title="Elżbietków">
Elżbietków

Elżbietków – wieś w Polsce położona w województwie wielkopolskim, w powiecie gostyńskim, w gminie Pogorzela.
W latach 1975–1998 miejscowość administracyjnie należała do województwa leszczyńskiego.

</doc>
<doc id="355254" url="https://pl.wikipedia.org/wiki?curid=355254" title="Emanuelina">
Emanuelina

Emanuelina – wieś w Polsce położona w województwie łódzkim, w powiecie wieluńskim, w gminie Czarnożyły.
W latach 1975–1998 miejscowość administracyjnie należała do województwa sieradzkiego.

</doc>
<doc id="355257" url="https://pl.wikipedia.org/wiki?curid=355257" title="Podgradowice">
Podgradowice



</doc>
<doc id="355261" url="https://pl.wikipedia.org/wiki?curid=355261" title="Victor Frankl">
Victor Frankl



</doc>
<doc id="355265" url="https://pl.wikipedia.org/wiki?curid=355265" title="Eminów">
Eminów

Eminów – wieś w Polsce położona w województwie łódzkim, w powiecie tomaszowskim, w gminie Rokiciny.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeczka Piasecznica, lewobrzeżny dopływ Czarnej.

</doc>
<doc id="355266" url="https://pl.wikipedia.org/wiki?curid=355266" title="Emolinek">
Emolinek

Emolinek – wieś w Polsce położona w województwie mazowieckim, w powiecie nowodworskim, w gminie Zakroczym.
W latach 1975–1998 miejscowość administracyjnie należała do województwa warszawskiego.

</doc>
<doc id="355267" url="https://pl.wikipedia.org/wiki?curid=355267" title="Raga (muzyka)">
Raga (muzyka)

Raga (z sanskrytu: राग "rāga") w klasycznej muzyce indyjskiej typ melodii i tonu o charakterystycznym wyrazie emocjonalnym, stanowiący podstawę do improwizacji muzycznej. Utwory klasyfikowane są jako męskie (raga) i żeńskie (ragini), odpowiadają im określone bóstwa, często przedstawiane w formie artystycznej, nazywane również raga lub ragini.
Skodyfikowane ragi stanowią kanon w muzyce indyjskiej. Klasyczna raga rozpoczyna się preludium zwanym alapem, o bardzo zróżnicowanej długości w zależności od nastroju muzyka, wykonywanego bez akompaniamentu instrumentów perkusyjnych. Raga właściwa, o nazwie gat rozpoczyna się z chwilą wejścia bębna, ustalającego od tej chwili rytm i tempo utworu. Rytm organizowany jest wokół coraz bardziej złożonych tematów. Tempo wzrasta zazwyczaj pod koniec utworu. Pełna raga składa się z czterech części, określanych na Północy nazwami "sthai", "antara", "sańćari" i "abhog"; na Południu odpowiadają im: "pallavi", "anupallavi", "ćaran" i ponownie "pallavi". W pierwszej części podejmuje się główny temat, w drugiej – dodatkowy, zwykle w wyższych rejestrach, w trzeciej następuje rozwój obu tematów, czwarta to zakończenie. Ze względu na tradycję improwizacji i wprowadzanie częstych modyfikacji często bywa stosowane płynne przejście od jednej ragi do kolejnej. Ciąg takich następujących po sobie utworów określany jest nazwą "ragamala" ("girlanda rag"). W takich przypadkach koncert może trwać wiele godzin, poszczególne utwory oddają zmieniający się nastrój pory dnia i nocy. Tradycyjnie z jednej męskiej ragi wyprowadzano pięć pochodnych utworów „żeńskich” – symbolicznie pięć żon boga.

</doc>
<doc id="355268" url="https://pl.wikipedia.org/wiki?curid=355268" title="Tomat">
Tomat



</doc>
<doc id="355269" url="https://pl.wikipedia.org/wiki?curid=355269" title="Fedaini Saddama">
Fedaini Saddama

Fedaini Saddama (arab. فدائيي صدام, dosł. „poświęcający się dla Saddama”) – organizacja paramilitarna irackich fedainów, dowodzona przez Udajja Husajna, działająca w latach 1995–2003.
Nazwa.
Nazwa organizacji nawiązuje do fedainów palestyńskich – bojowników palestyńskich ugrupowań polityczno-militarnych.
Opis.
Organizacja została założona w 1995 roku i była dowodzona przez najstarszego syna Saddama Husajna – Udajja Husajna. Liczyła ok. 30–40 tys. członków. Członkowie tej organizacji wyróżniali się szczególnym oddaniem Saddamowi Husajnowi – większość fedainów wywodziła się ze szczepu Bu Nasser, zamieszkującego okolice Tikritu, rodzinnego miasta Saddama. Rekruci byli wabieni przywilejami – fedainom nadawano ziemie, przyznawano wysokie pensje i dodatkowe racje żywnościowe a także obejmowano darmową opieką medyczną.
W 1996 roku Udajj miał utracić dowództwo po tym, jak wyposażył oddziały fedainów w broń elitarnej Gwardii Republikańskiej bez wiedzy ojca. Kontrolę nad organizacją miał wówczas tymczasowo przejąć młodszy syn Saddama – Kusajj Saddam Husajn, po czym dowództwo przejął z powrotem Udajj.
Organizacja jest podejrzewana o wiele aktów przeciwko opozycji i działalność ze szczególnym okrucieństwem – fedaini mieli dokonywać egzekucji i aktów dekapitacji politycznych przeciwników reżimu. W czasie wojny w Iraku w 2003 roku, fedaini stawiali twardy opór. Po zakończeniu działań wojennych, organizacja uległa rozproszeniu.

</doc>
<doc id="355270" url="https://pl.wikipedia.org/wiki?curid=355270" title="Emilianówka">
Emilianówka

Emilianówka – wieś w Polsce położona w województwie mazowieckim, w powiecie siedleckim, w gminie Domanice.
Wierni Kościoła rzymskokatolickiego należą do parafii Nawiedzenia Najświętszej Maryi Panny w Domanicach.
W latach 1975–1998 miejscowość administracyjnie należała do województwa siedleckiego.

</doc>
<doc id="355271" url="https://pl.wikipedia.org/wiki?curid=355271" title="Emilów">
Emilów

Emilów – wieś w Polsce położona w województwie mazowieckim, w powiecie kozienickim, w gminie Głowaczów.
W latach 1975–1998 miejscowość administracyjnie należała do województwa radomskiego.
Wierni kościoła rzymskokatolickiego należą do parafii św. Wawrzyńca w Głowaczowie.

</doc>
<doc id="355272" url="https://pl.wikipedia.org/wiki?curid=355272" title="Emowo">
Emowo

Emowo – wieś w Polsce położona w województwie mazowieckim, w powiecie przasnyskim, w gminie Przasnysz.
W latach 1975–1998 miejscowość administracyjnie należała do województwa ostrołęckiego.
W 1877 roku oddzielono od dóbr Dobrzankowo 300 mórg, które rozprzedano w częściach. W 1881 roku pojawia się obecna nazwa wsi. Około 1834 roku szeroko rozrzucona wieś liczyła 16 numerów. Obecnie 15 zamieszkanych posesji i 69 mieszkańców.

</doc>
<doc id="355273" url="https://pl.wikipedia.org/wiki?curid=355273" title="Emów">
Emów

Emów – wieś w Polsce położona w województwie mazowieckim, w powiecie otwockim, w gminie Wiązowna.
Miejscowość jest odrębną jednostką pomocniczą w gminie Wiązowna o nazwie Osiedle Emów.
W latach 1975–1998 miejscowość administracyjnie należała do województwa warszawskiego.
Nazwa została nadana w 1865 r. na cześć Emmy, córki hr. Maltzana, dawnego właściciela dóbr Wiązowna. Po wojnie do Emowa przyłączono osiedle Białek, tworząc tym samym rozległą wieś nad brzegami rzeki Świder i Mieni o wspólnej już nazwie Emów.
Położona w Mazowieckim Parku Krajobrazowym i rezerwacie przyrody Świder. Nad Mienią w Emowie rośnie pomnik przyrody – okazały dąb szypułkowy „Bartek Mazowiecki” o obwodzie ok. 587 cm (w 2011) i wieku ok. 300 lat.
Przez miejscowość przebiega droga wojewódzka nr 721, a jej północno-wschodnią granicę stanowi droga krajowa nr 17 relacji Warszawa – Lublin.
Na terenie miejscowości znajdują się:

</doc>
<doc id="355275" url="https://pl.wikipedia.org/wiki?curid=355275" title="Ernestowo">
Ernestowo

Ernestowo – wieś w Polsce położona w województwie kujawsko-pomorskim, w powiecie świeckim, w gminie Świecie.
W latach 1975–1998 miejscowość administracyjnie należała do województwa bydgoskiego. Według Narodowego Spisu Powszechnego (III 2011 r.) liczyła 146 mieszkańców. Jest szesnastą co do wielkości miejscowością gminy Świecie.

</doc>
<doc id="355276" url="https://pl.wikipedia.org/wiki?curid=355276" title="Erminów">
Erminów

Erminów – wieś sołecka w Polsce położona w województwie mazowieckim, w powiecie sochaczewskim, w gminie Rybno.
W latach 1954–1959 wieś należała i była siedzibą władz gromady Erminów, po jej zniesieniu w gromadzie Rybno. W latach 1975–1998 miejscowość administracyjnie należała do województwa skierniewickiego.
Sołectwo 31 grudnia 2013 roku liczyło 161 mieszkańców.

</doc>
<doc id="355277" url="https://pl.wikipedia.org/wiki?curid=355277" title="Esterpole">
Esterpole

Esterpole – wieś w Polsce położona w województwie wielkopolskim, w powiecie śremskim, w gminie Brodnica.
W latach 1975–1998 miejscowość administracyjnie należała do województwa poznańskiego.
Wieś położona przy drodze powiatowej nr 4061 z Żabna do Ludwikowa. Nazwa wsi Esterpole pochodzi od imienia żony Józefa Wybickiego Estery. Wcześniejsza nazwa wsi brzmiała Przylepskie Oręby.

</doc>
<doc id="355278" url="https://pl.wikipedia.org/wiki?curid=355278" title="Eufeminów">
Eufeminów

Eufeminów – wieś w Polsce położona w województwie łódzkim, w powiecie brzezińskim, w gminie Brzeziny.
Powstała w roku 1830, założona przez Jana Sucheckiego herbu Poraj, nazwa wsi powstała od imienia jego żony Eufemii z Chwalibogów herbu Strzemię. Wieś została wydzielona z majątku Bedoń. W zachowanym w Archiwum Państwowym w Łodzi akcie notarialnym (notariusz Janicki w Zgierzu 181/1830) można przeczytać: "Jan Suchecki, mając na celu powiększenie dochodów dóbr wsi Bedonia, założył kolonię w tychże dobrach Bedoń Eufeminów zwaną..."
W roku 1846 właścicielami Eufeminowa byli Jan Ignacy i Joanna Suchecka – dzieci Jana i Eufemii. Według wypisanej w 1846 roku Tabeli wykazującej uposażenia, obowiązki i powinności rolników po wsiach i miastach osiadłych – Eufeminów należał do gminy Bedoń, okręg zgierski, powiat Łęczycki, parafia Mileszki i Nowosolna. W Eufeminowie było w tym czasie 39 gospodarstw, wszyscy gospodarze płacili na szkołę elementarną wybudowaną we wsi, 25 było ewangelikami i opłacali utrzymanie pastora w Nowosolnej.
W Słowniku Geograficznym Królestwa Polskiego i innych krajów słowiańskich z roku 1881 można przeczytać:
W latach 1975–1998 miejscowość administracyjnie należała do województwa skierniewickiego.
16 września 2006 r. w obecności około 100 osób odsłonięto w Eufeminowie kapliczkę poświęconą św. Eufemii oraz kamień z inskrypcją upamiętniającą powstanie wsi.

</doc>
<doc id="355281" url="https://pl.wikipedia.org/wiki?curid=355281" title="Eugeniów">
Eugeniów

Eugeniów – wieś w Polsce położona w województwie mazowieckim, w powiecie lipskim, w gminie Sienno.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Siennie.

</doc>
<doc id="355282" url="https://pl.wikipedia.org/wiki?curid=355282" title="Eustachów">
Eustachów

Eustachów – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.
Historia.
Wieś znana w wieku XIX, wymienia ją Słownik jako wieś przy drodze z Włoszczowy do Kielc.
Nazwa wsi pochodzi od imienia Eustachego Dobieckiego. W  pierwszej połowie XIX wieku Eustachy przeznaczył działkę pod szkołę, której budowę ukończono w 1826 r. i pozwolił na osiedlanie się tu niemieckich kolonistów. W 1825 Eustachów liczył 37 rodzin. Znajdują się tu pozostałości cmentarza wojennego z 1914 roku.

</doc>
<doc id="355283" url="https://pl.wikipedia.org/wiki?curid=355283" title="Ewelinów (powiat kielecki)">
Ewelinów (powiat kielecki)

Ewelinów – wieś w Polsce położona w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.
W Ewelinowie znajduje się mogiła powstańców z 1863 r., wpisana do rejestru zabytków nieruchomych (nr rej.: A.411 z 6.10.1992).
Około 1 km na północny wschód od miejscowości leży rezerwat przyrody Ewelinów.
Wierni Kościoła rzymskokatolickiego należą do parafii Wniebowzięcia Najświętszej Maryi Panny i św. Tekli w Mninie.

</doc>
